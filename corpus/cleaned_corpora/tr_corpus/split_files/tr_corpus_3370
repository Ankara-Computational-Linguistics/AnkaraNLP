ama belli etmemek için garip sorular soruyordu. Baba, kadına cenazeyi görmek isteyip istemediğini sordu. Görmek istiyordu tabii. O an tabutun tekrar açılacağını anlayan oğlan ve damat biraz gerildi. Damat uzaklaştı. Oğlan ise babasının arkasında bekliyordu. Baba önce tabutu, ardından çarşafı açtı. Ölüyle bir metre arası olan oğlan, aralarındaki babanın yanından kafasını çıkarıp bakmaya bir türlü cesaret edemiyordu. Aniden cesaretini toplayıp yana bir adım attı. İşte şimdi çok net görebiliyordu. Sipsivri bir çenesi vardı yaşlı amcanın, o kadar sivriydi ki yandan bakınca hilale benzeyen bir kafası vardı. Göz çukurları çok derindi. Ağzı, ölümü şaşkınlıkla karşılamış gibi açıktı. Ölüm neye benziyordu acaba diye düşündü oğlan. Keşke canlansa da anlatsa diye içinden geçirdi. Kısa sürdüğüne kendini inandırmaya çalıştı. O sırada kadının ağlaması birden kesildi. Kulağını babasının ağzına dayayıp “Nefes alıyor sanki” dedi. Baba ise şaşkınlık içinde adamın gerçekten öldüğünü, doktordan ölüm raporu almadan zaten cenaze kaldıramayacağını anlatmaya başladı. Kadının çaresizliği gözlerinden belli oluyordu. Sonunda istemeye istemeye de olsa babasının öldüğüne razı oldu. ‘Kusura bakmayın, televizyonlarda neler görüyoruz’ dedi. Baba ‘Haklısın Abla’ diye cevapladı. Kadın uzun süre babasına bakmaya devam etti. Babasının yaşlı gözlerle morga kaldırılışını gözleri yaşlı seyretti. Mertcan Kaya DİĞER YARIM Mektuplar… Günden güne daha da anlamını yitiren ve belki de, bizden sonraki nesillerin nasıl bir şey olduğunu bile bilmeyeceği, duyguları bütün gerçekliğiyle ortaya koyan; sevgiyi, özlemi, tutkuyu ziyadesiyle yaşatan ve insanların hayatı bütün gerçekleriyle, yoğun bir şekilde yaşadığı dünyadan kalmış nadide parçalar… Şu anda önemlerini yitirmiş olsalar da, bir zamanlar insanların hayatındaki en önemli iletişim aracıdır mektuplar. Aşk için, ayrılık için, özlem için yazılanlar… Hepsinin yeri ayrıdır ve hepsi de yıllar geçmiş olsa da ayaktadırlar. Değerlerini kaybetmezler, silinmezler, yok olmazlar. Aksine, daima geleceğe daha da artan bir değerle aktarılırlar. Sabahattin Ali’nin, Sevgili Aliye’sine, biricik nişanlısına ve daimi eşine; ruhu, değerlisi biricik kızı Filiz’e yazdığı mektupları okumak ise o duygulu, hayat dolu ve şu anda yaşadığımız sanal dünyanın aksine gerçek dünyaya girmek için açılmış şahane ve eşsiz bir kapıdır. Sabahattin Ali, Sevgili Aliye’sine şu cümleleri yazıyor bir mektubunda: “… Dünyadaki bütün felâketlerin, uygunsuzlukların, bayağılıkların sebebi işte bu her şeyden evvel kendini düşünmek illetidir… İnsan başkalarına yardım ettiği, başkalarını sevdiği kadar yükselir. Dünyada hayatın bir tek manası varsa o da sevmektir.”(11) İnsanlar sevmeli birbirlerini, karşılığında hiçbir şey istemeden. Bu kocaman dünyada, milyonlarca insanın içinde; sevgi bağları kurabilmek, tanımadığınız onca insanın da sevenlerinin ve sevdiklerinin olduğunun bilincinde olabilmek gerçekten iyimser ve barış dolu bir dünyada yaşamanın ilk kurallarından biri olmalı. Ne yazık ki, her zaman karanlık bir yüz, siyah bir leke çıkar karşınıza. Hayatında yer almadan, gerçekten kim olduğunu bile bilmeden birine, fütursuzca kötülük yapmak; ardında kalanları düşünmeden ve daha zamanı gelmeden o kişinin canını almak bu kadar kolay mı gerçekten? Gözünü bile kırmadan, acımasızca, haksız yere bir can almak… Kolaymış demek ki! Arkada küçücük bir kız çocuğu, gözü yaşlı bir eş, bir hayat arkadaşı bırakmak; böyle bir kötülüğe göz yummak kolaymış… Sabahattin Ali deyince aklıma iki senaryo geliyor yalnızca; ruhu, biricik kızı Filiz’in gözünden iki hayat. Biri, yaşanamamış ve daima bir burukluk hissi veren; diğeri ise, peşini bırakmayan sonsuz bir karanlık… “Bir kış günü, gökyüzü bulanık, yaşam gölgeli… Hava o kadar soğuk ki, okuldan eve dönerken dişlerinin birbirine çarpmasını engelleyemiyor. Ama hiç önemli değil çünkü evinde mutluluk var, neşe var, anne var, baba var. Kapıdan içeriye girerken sıcacık bir hava tabakası çevreliyor onu; biraz kırmızı, biraz turuncu, biraz sarı. Tıpkı ailesi, sahip olduğu ve hiçbir zaman ayrılmak istemediği o sonsuz mutluluk kadar sıcak… Annesi akşam yemeği için mutfakta hazırlık yapıyor. Babası ise kâğıtlara gömülmüş; belki şiir, belki de bir öykü yazıyor. Akşam yemeği vakti! Aynı masada, hep birlikte kocaman kahkahalarla geçen bir akşam yemeği… İnsana aile olduğunu hissettiren; birliğin, beraberliğin, sevginin en yoğun duygularla hissedildiği bir akşam yemeği…” Ve sonra, zifiri karanlık… Tüm ışıklar sönmüş, göz gözü görmüyor, hikâye yeni baştan yazılıyor: “Bir kış günü, gökyüzü bulanık, yaşam gölgeli… Hava o kadar soğuk ki, okuldan eve dönerken dişlerinin birbirine çarpmasını engelleyemiyor ama farkında bile değil çünkü buruk, çünkü eksik… Bir şeyler eksik hayatında ve kalbinde o kadar büyük bir delik var ki, gücü yetmiyor doldurmaya. Küçücük ellerinde, çocuk aklında, babasının yerini doldurabilecek hiçbir şey yok. Kapıyı aralıyor, ev buz gibi… Daha da üşüyor içi, odasına koşuyor. Annesi akşam yemeği için mutfağa çağırıyor. Sadece iki; sadece iki tabak, iki çatal ve iki kaşık… Yanında dimdik duran bir kadın ve aynı zamanda hem anne hem baba… Ama eksik işte, bir şeyler eksik. Hayat ağaçlarından bir dal kopmuş, yerine yenisi büyümüyor. Aksine, ağaç içten içe çürüyüp yok oluyor.” İşte Sabahattin Ali’nin geride bıraktıkları… Keşke yaşasaydı, yaşatsalardı. Yazacağı nice eserler bir yana; yaşayacağı ve yaşatacağı mutluluklar paha biçilemezdi. O sadece bir yazar, bir şair, bir öğretmen değildi; aynı zamanda bir eş ve en önemlisi de bir babaydı. Öldürülüp, bir hiç gibi oracıkta bırakılmayı hak etmeyen bir baba… Mezarı bile olmayan bir baba... Kaynakça Ali, Sabahattin. Canım Aliye, Ruhum Filiz. İstanbul: Yapı Kredi Yayınları, Şubat 2014 Topuz, Hıfzı. Başın Öne Eğilmesin. İstanbul: Remzi Kitabevi, Mart 2013 21301773 ASLIHAN GENÇ GERÇEK DOST, İYİ BİR İNSAN YETİŞTİRİR Alçakgönüllülük, empati, cömertlik ilk medeniyetlerden günümüze kadar gelmiş geçmiş tüm toplumları oluşturan bireylerde aranan başlıca özelliklerdendir. İyi bir toplumu oluşturma yolunun ise iyi bireyler yetiştirmekten geçtiği konusunda hemfikirizdir. Peki bu iyi birey diye sayıkladığımız şey aslında ne tür özelliklere sahip? Bu soruya verilen klasik cevap şu: 'İyi bir birey; saygılı, topluma ve çevreye duyarlı, düzenli, sevgi dolu, merhametli ve bunun gibi birçok özelliğe sahip olan kişilerdir.' Ben bu tanıma küçük bir ekleme yapmak istiyorum ve diyorum ki 'İyi birey, bütün bu özelliklerin yanında iyi bir dosta da sahip olandır.' Öyle bir insan hayal edin ki zihninizde, hayata gözlerini yalnız açmış, bakımını kimse üstlenmemiş, hayatın tüm zorluklarına tek başına göğüs germiş olsun bugüne kadar. Bu şartlar altında büyümüş bir insanı kendi yaşadığımız yere götürmeyi istesek nasıl bir durumla karşılaşırdık? Diğer insanlara karşı gerekli cömertliği, fedakârlığı veya sevgiyi gösterebilir mi, onlara hoşgörülü davranabilir mi? Bu duygulara sahip olabilmesi için kimseyle karşılaşmadığı, yalnız yaşadığı o dönemde bu konuyla ilgili her türlü bilgiyi öğrenmesi, her şeye hâkim olması gerekir. Sadece bilgi de değil, görgü, kültür, ilim öğrenmek de şart. Bu özellikler ancak bireyin doğumundan itibaren insanlarla iç içe geçirdiği zamanlarda, karşılaştığı durumlarda elde ettiği deneyimlerle öğrenilebilir. Birey, gerek aileden gerekse arkadaş çevresinden olsun toplumun içinde nasıl davranması gerektiğine dair birçok ipucu elde eder. Peki iyi yetişmiş bireyde gerçek bir arkadaşın etkisi nasıl olabilir, bireyi gerçek manada güçlendiren ve eğiten dost ne yapıyor? Gerçek bir dost; her zaman dostunun yanında olan, zor zamanında yardım eden, doğru olan şeyin yapılmasını isteyen, gerektiği zaman kendi isteklerinden vazgeçen kişidir. Bu bahsettiğimiz gerçek dostun bireyin yetişmesine katkısı ise bence şöyledir: Kişi kendi dünyasında yer yer üzülür, sevinir, kıskanır, kızar, utanır ve bu türlü duyguları yaşarken her zaman yanında başka kişiler vardır. Bu kişiler ona bu duyguları yaşatıyor da olabilir, sadece orada bulunuyor da olabilirler. İşte dost tam olarak burada devreye giriyor. Kişi üzüldüğünde onu teselli eden, ona üzüntü veren şeyi fark ettiren dostudur; sevindiğinde sevincini paylaşan, bu sevindiği şeyin kıymetini bilmesini öğreten dostudur. Utandığında onu utandıracak şeyi görmezden gelerek ona bu davranışı bir daha yapmaması gerektiğini hâl ve hareketleriyle öğreten yine aynı kişi, dostudur. Kul hatasız olmaz ve bu hataları yaptığı zaman insan, ona bu hatalarla ders veren iyi arkadaş, benim kanaatimce kişinin gelişimindeki en önemli faktörlerden biridir. Etrafımıza bakalım, hepimiz kendi yakın arkadaşlarımızı görelim, 'onlar bize ne katıyor acaba' diye düşünelim bir defa. Bence hepimiz anlayacağız ki o kişi ile geçirdiğimiz onca zamanda kendimizi çok ciddi manada geliştirmiş ve daha iyi bir yere gelmişizdir. Gerçek dostun özelliğini, neden bu kadar gerekli olduğunu anlattıktan sonra size kendi dostumdan bahsetmek istiyorum. Adı Yusuf, kendisiyle 2007 yılının Eylül ayında tanıştık ve aslında bakarsanız ilk tanışmamız bir kavgayla oldu. Fakat bu kavgadan sonra kendisiyle sıkı bir dostluğumuz başladı. Kendisini biraz tanıtayım. Yusuf, yaşadığı yerdeki insanlara göre daha kültürlü, daha efendi bir insan olmuştur her zaman ve ben de onun tam tersi. Yaşadığım yerdekilere göre daha az kültüre sahip ve daha az görgülüyüm diyebiliriz. Yusuf''la sekiz yıldır arkadaşız ve bu sekiz yılın dördünde okul yurdunda beraber kaldık. Kendisiyle çok fazla vakit geçirdiğim için onu çok iyi tanırım, aynı şekilde o da beni çok iyi tanır. Bana nerede ne yapılması gerektiğini çok defa anlatmıştır ve ben de ona karşı böyle davranmaya çalışmışımdır. Bir olay zannediyorum bu durumun daha iyi anlaşılmasını sağlayacaktır. Lisede aynı sınıftayken İngilizce öğretmenimizle bir sorun yaşamıştım. Benim biraz kendini beğenmiş tavırlarım, onun bana karşı gösterdiği öğretmen duruşu aramızı biraz bozmuştu. Bana genellikle kızardı, ben de bu duruma reaksiyon gösterirdim. Sınavından da düşük bir not aldım ve kendisine karşı olan tavrım gittikçe büyüdü. Yusuf'un İngilizcesi ve hocayla olan ilişkisi benimkilerin aksine çok iyiydi ve ben bu durumdan da rahatsız oluyordum, kızıyordum ona, 'neden böyle yapıyorsun' diyerek ona sitem ediyordum. O ise bu durumda çok soğukkanlı davranıyor ve bana saygısızlık etmemem gerektiğini söylüyordu. Öğretmenimizin sadece bizim iyiliğimizi istediğini anlattı ama ben bunu da kabul etmek istemedim. İnatçı bir yapıya sahiptim ve o zamanlar bu kendini daha da belli ediyordu. Bir yıl kadar öğretmenle olan bu soğukluğumuz devam etti, ertesi sene başladığında ise dersimize başka öğretmen girmeye başladı. İşte o zamanlarda ben öğretmenimize karşı ne kadar yanlış bir tavır sergilediğimi anladım çünkü yeni öğretmen eski öğretmenimiz gibi çabalamıyor, kimseye kızmıyordu. Biz İngilizce dersinden verim alamamaya başladık iyice ve ben kendime o an bunu sordum: 'Acaba eski öğretmenimiz olsa böyle bir verimsizlik olabilir miydi?' Çünkü biz öğrenelim diye çok uğraşıyordu, kağıtlarla cebelleşiyor, bize bir şeyler öğretmek için çabalayıp duruyordu. Onun bu özverisini fark eden ve benim fark etmemi sağlayan kişi ise Yusuf'tu. Öğretmenden özür diledim, o da böyle erdemli bir davranış için bana teşekkür etti. Büyüklerime, özellikle öğretmenlerime, karşı bugün nasıl davranmam gerektiği ile ilgili daha farklı açıdan düşünüyorsam bu Yusuf sayesinde oldu. Anlattığım örnek Yusuf'la yaşadığımız yüzlerce anıdan sadece biri. Biz onunla çok şey yaşayıp öğrendik. Yeri geldiğinde o beni utanç verici durumdan kurtardı, yeri gelince de ben onu sakinleştirdim. İşte iyi bir dostun bir insana neler katabileceğinin canlı örneklerinden birisi olarak karşınızdayım ben. Ama bana ihtiyacınız olduğunu düşünmüyorum, çünkü zaten hepimiz iyi biliyoruz ki bu dostlar hepimizin hayatına fazlasıyla güzel değerler kattı. Bu yüzden gerçek bir dost çok önemlidir çünkü gerçek dost, iyi bir insan yetiştirir. Çok yakın dostum Yusuf Çalka SALİH FURKAN ATICI Alper Raşit Sarıoba21400363TURK 101 – 003Şiir (4)AŞK LAZIMAşkı anlatmak çok zor aslında, hatta imkansız. Somut bir tarafı yok çünkü. Tamameninsanın içinde, insanın halinin bir parçası. Sadece aşığın kendi dilinden dökülebilen ve sadeceonun kulağının duyabildiği, değişik bir durum. Cemal Süreya'nın da dediği gibi "Sevmek, neuzun kelime." Aşk gerçekten ne uzun, ne yaman, ne yorucu bir kelime. Aşık olmak da zor amaçok tatlı. İçine bir anda bir tohum, bir çekirdek düşüyor, tüm vücudunu ele geçiren bir ağaçoluyor birden. Kendini unutuyorsun, o oluveriyorsun. İçinde onun olmadığı her söz kulağa birazeksik geliyor, biraz yavan, biraz kuru, boğazda düğümlenen... Kalbine başkasını sokmakistemiyorsun, başka birinin hayallerine girmesi yeryüzündeki her şeyden daha kötü geliyor.Sanki elinde bıçakla aşkınızı öldürmeye giden bir adama dönüşüyorsun. Ondan başkası sanayasaklı çünkü. Uyuduğun zaman bile rüyanda onun yanında olmak istiyorsun. Hele bir deuzaktan seviyorsan, sevdiğin uzaklardaysa... Buradaki uzak kavramını da yanlış anlamamaklazım. Mesele aradaki nicel mesafe değil. İnsan kendine bile uzak olabilir. Hayat bazen elimizdeolmayan sebeplerden dolayı yakınları uzak edebilir. O zaman her şey çok farklı oluyor. BuradaCemal Süreya'ya bir kulak verelim:“Uzaktan seviyorum senikokunu alamadan,boynuna sarılamadanyüzüne dokunamadansadece seviyorum”Eğer o uzaktaysa, senin de kalbin kanatlanıp onun yanına uçuveriyor. Sen ise makinaya bağlı hayatına devam eden hastalar gibi hareketsiz, çökmüş, yaşayan bir ölü oluyorsun. Ondan gelen, ondan olan her şey senin için çok kıymetli. Süreya'nın:“Peki ya sizin hiçfotoğrafını açıpyüzünün en ince ayrıntısına kadar,incelediğiniz biri oldu mu?”dediği gibi, onun fotoğrafına bakarken zaman mefhumu ortadan kalkıyor, fotoğraf büyüyor veiçinde kayboluyorsun. Öyle haller yaşarsın ki ruhun bedenin içinde sıkışır. Nefes almak zordurartık. Ondan gelen bir haber bir anda bütün planlarını altüst eder, hayata kısa bir ara verip farklıboyutlara geçersin.Onun sesini duyarsın içinde, belki de duyduğunu zannedersin ya da sana bıraktığı, kendikokusunun sindiği bir eşyasını koklar, sana bıraktığı birkaç tel saçını okşarsın. Bir andagözlerinin altında bir toplanma olur, gözyaşları birikir orada. Eğer o an ağlayamazsan halin çokkötü. O birkaç damla gözyaşı göz torbalarının içinde büyür, büyür ve bir deniz olur. En iyisi,gözleri ilk dolduğu anda boşa almak.Ve son olarak aşkınızla buluşacağınız anı hayal edin. Ben hayal ediyorum ama bir türlüsonunu getiremiyorum. Yanına varmaya birkaç adım kala dizlerimin bağı çözülür gibimegeliyor. Onun karşına çıkmaya korkuyorum. Beni görünce ona olan sevgimin içindeki siyahnoktaları görüp sana yazıklar olsun der mi acaba. Hep bu korkuyla yaşıyorum ama ona daulaşmam lazım artık. Kızıl Elma'ma ulaşmak istiyorum.“Olmaz ya hani geliversenHiç bir şey sormasanHiç bir şey söylemesenSussamSussan”Ben de Cemal Süreya gibi onun yanına oturup sadece susmak ve gözlerinin içine bakmakistiyorum çünkü gözler insanın kapısıdır. O benim kapıma gelsin, ben de ona gideyim. Gözlerimiz birbirine sürekli gidip gelen, samimi iki karşı komşu gibi olsun. Tek kelime etmesin dillerimiz, sadece gözler konuşsun ve gözyaşları.Aşk kıymetini bilmemiz gereken büyük bir nimet. Başta bahsettiğim, içimizde dallanıpbudaklanan o aşk ağacıdır bizi ayakta tutan. Ulu bir çınardır kökleri kalbin derinliklerine kadar inen. Durağan dünyamızı hareketlendiren, içimizi karnaval yerine döndüren bir iç dinamiktir. Buyüzden aşk lazım, aşık olmak lazım, maşukumuzu bulmak da. Maşukumuz bizim, bizi biz yapandiğer yarımız. Aslında aynadaki karşılığımız misali, bizden bir tane daha olan. Bir elmanın ikiyarısı gibi... bizim onda kendimizi bulduğumuz, asıl hüviyetimize kavuştuğumuz o maşukumuzakavuşalım artık. Cemal Süreya’nın temenni yüklü şu dizeleriyle bitiriyorum yazımı:“insanın başına ne gelirsemerakından gelir demiş eskiler,baktım olmuyor, ben seni merak edeyim,sen de geliver.”Asena Tuğba ŞAHİN ASLA TESLİM OLMA Son zamanlarda akıllarımızda olan tek şey hayatımızı pamuk ipliğine bağlı olarak yaşıyor olmamız. Özellikle başkentte oturan bizler her günümüzü diken üstünde yaşıyoruz tabii buna yaşamak denirse. Artık beş dakikayla hayatta kalmak diye bir gerçek var. O bile olmayacak yakında çünkü her birimiz evini hapishane olarak kullanmaya başladı. Alışveriş merkezleri boş, yollar boş, sokaklar bile boş… Herkes evine kapanmış acaba bugün bomba patlayacak mı diye bekliyor. Korkulan son olan korkuya yavaş yavaş ulaşıyorlar. Hepimizin bilmesi gereken ise korkudan güçlü bir duygu olan özgürlük, sevgi ve barışın var olduğu. Dünyada hep kötü duygular baskın gelecek diye bir kural yok sonuçta. İnsanların yaşama hakkını elinden alan, toplumda korku salıp bizleri eve kilitleyen teröristler ne kadar bizleri teröre alıştırdığını düşünüp istediklerini alacağını zannediyor olsalar da hiçbirimiz teröre alışamayız ya da istediklerini asla onlara veremeyiz. Teröre ne alışılabilir ne de boyun eğilebilir. Sonuçta ülkemiz söz konusu olduğu zaman vatan bizden önce gelmez mi? Bizleri birbirimize bağlayan ortak değerlere verilmek istenen hasara karşı dik ve ağırbaşlı durmamız gerekir. Asıl sorunumuz da burada başlıyor çünkü günümüzde bizim elimizden gelebilecek çok seçenek yok. Terörist geliyor, bombayı patlatıyor sana ne kendini savunma şansı veriyor ne neden öldüğünü biliyorsun ne de sevdiklerinle vedalaşabiliyorsun. Her an patlarım belki diye sevdiklerimle kötü ayrılmayayım en azından diye şahsen ben çevremdekilerle tartışmaya bile girmez oldum. Sivil olarak bizlerin hiçbir güvencesi yok, sonra beş dakikayla hayatta kaldım sözleri havada uçuşuyor. Her işin belli bir yapılış biçimi vardır eğer sen barış istediğini söyleyip barış için şiddete ve teröre başvuruyorsan buna kimse inanmaz. Halkı savunmak için halktan can almak, anaları çocuklarının mezarının başında ağıt yaktırmak kadar absürt bir adalet isteme biçimi olamaz ki! Masum insanları öldürerek ya da bizlere göz dağı vererek bunu yapmaya çalışmaları evlere güvenlik sistemi kuran firmaların o evlere girip bütün eşyaları çalmalarına benzer. Terör saldırılarından sonra her birimizin yaşam şekli ister istemez değişti. Annelerimiz babalarımız dışarıyı mayın tarlası gibi görür oldu. Bu korkuyla yaşayıp yaşantımızı ya mayınlara denk gelirsek diye düşünüp geçiremeyiz. Eğer mayın varsa mutlaka detektör de vardır kaçmayacaksın ısrarla üstüne gideceksin. İzlediğim Kaçış Yok adlı bir film vardı. Başrolde Jack Dwyer ve ailesi deniz aşırı bir ülkeye taşındığı an terör olayları patlak vermişti. Filmin adı ne kadar kaçış yok olsa da her zaman bir kaçış yolu vardır. Kaçış demek de yanlış aslında kurtuluştur asıl çare kaçarak hiçbir yere varamayız. Kaçarsın yakınlarınla ama ya arkanda kalanlar? Onları düşünmezsek eğer bizim teröristlerden farkımız kalmaz ki. En kötüsü kendi memleketimizde özgürce, huzurlu bir şekilde yaşayamıyorsak ne anlamı var ki? Bizi biz yapan ülkemizin her karış toprağının bize kattıklarıdır sonuçta. Bu bataklıktan çıkacaksak el ele verip çıkacağız. Sonunda bildiğim bir şey varsa eğer o da bizim gülerek bu durumdan çıkacağımız. Her zaman mutlu son olmaz mı zaten? Olması gereken de budur. Filmin sonunda Jack Dwyer içinde bulundukları kanlı kafesin anahtarını bulup terör çukurundan kurtulmayı başardığı gibi biz neden o anahtarı bulamayalım? İnanıyorum ki zaten hiçbir kötülük karşılıksız kalmayacak . Kendi açtıkları kuyuya kendileri düşecekler. Ben bardağın dolu tarafını görmeye devam ediyorsam aynı duyarlılığın herkeste olmasını gerektiğini savunuyorum. Ne kadar korku terörü besliyorsa umut da o kadar zehirliyor. İçimizdeki umut ışığımızı hiçbir zaman söndürmemeliyiz. Kaçış Yok/2015 Director: John Erick Dowdle VERITAS Çok zaman geçmedi aradan. En sevdiğim hafta sonu faaliyetlerimden biri olan kitapçı gezmelerimden birinde, büyük bir kitapçıda, son dönemin en çok satanları arasında bir kitaba rastladım. Sorup öğrendiğime göre o dönemin belki de en çok satan birkaç kitabından biriydi. Adı Albertine Kayıp. Yazarı Marcel Proust. Kitabı olmasa da yazarı bir yerlerden hatırlıyordum. Acaba nereden? Bir türlü çıkaramadım. Eve döndüğümde kitaplıkta babamın büyük ilgi ile okuduğu kitaplar arasında yazarın ismini gördüm. İki büyük ciltten oluşan ve neredeyse üç bin sayfa olan eserin adı “Kayıp Zamanın İzinde” idi. Aynı yazarın kitabı olması sebebiyle biraz inceledim. Babama sordum. Öğrendiğime göre bu büyük yazarın başlıca eseriydi. Yazılmış en iyi metinlerden biri olarak biliniyordu. Evdeki iki ciltlik eseri incelemeye, sayfaları rastgele çevirerek okumaya ve babamın okuduğu kitaplar arasında müstesna bir yere koyarak “ondan sonra okuduklarım hiç zevk vermedi” demesinin sebebini anlamaya çalıştım. Orijinal yazım dili Fransızca olan bu kitap okuması biraz zor bir kitap gibi göründü gözüme. Uzun cümleler ve derinlik içeren ifadelerle dolu olduğunu birkaç sayfa okuyan herkes anlayabilirdi. Hatta biraz ağır ve anlaşılması güç olduğuna karar verdim okumadan. Burada size çok kısa bir örnek vermeliyim. Kitabın başlarında; “Cümleleri gereken tonda seslendirmek için, onlardan önce var olan ve onları esinleyen, ama kelimelerin belirtmediği samimi vurguyu bulurdu. Bu vurgu sayesinde, fiil zamanlarındaki çiğlikleri yumuşatıverir, hikâye bileşik zamanına ve -di'li geçmişe iyi yürekliliğin yumuşaklığını, şefkatin hüznünü katar, bitmekte olan cümleyi, başlayacak olan cümleye doğru yönlendirir, sayılan farklı olsa da heceleri düzenli bir ritme sokmak için hızını kâh artırır, kâh düşürür. O sıradan metne, adeta duygusal ve kesintisiz bir canlılık verirdi.” yazmıştı Marcel Proust (Kayıp Zamanın İzinde- Swan’ların Tarafı 53) Kitabın, anlayıp işleme koymak için okumanın yetmediği, okuduğunuz her cümle üzerinde eş zamanlı olarak düşünmeniz gereken bir üslup, akıl ve derinlik içerdiğini, üzerine kitaplar yazılan ve roman olmanın çok ötesinde karmaşık bir eser olduğunu babamdan öğrendim. Bir de Türkiye’de bu kitabı çok fazla okuyanın olmadığını, kitap okumayı sevmeyen genelimizin bu kitap söz konusu olduğunda neredeyse adını bile duymadığını. Sanırım babam bu konuda yanılıyordu. Bu yazarın başka bir kitabı haftalardır en çok satanlar listesindeydi. Tüm kitapçıların çok satanlar, hatta bazılarının yeni çıkanlar bölümünde sergileniyor ve kapış kapış satılıyordu. Sanırım bu kadar satıldığına göre okunuyordu da. Babama söylediğimde çok şaşırdı. Aslında bir süre inanmadı sanırım. Kitabın adını sordu. Söyledim. Albertine Kayıp. Yazarı da Marcel Proust. Belki de bu kitabı okuması daha kolaydır diye de ekledim. Babam gevrek bir kahkaha attı. Ve beni şaşırtan şu açıklamayı yaptı: Kayıp Zamanın İzinde adlı eser, bazıları yedi farklı kitap sanılan, yedi bölümden oluşuyormuş. Marcel Proust bu büyük eseri 1908’de yazmaya başlamıştı. Büyük, çünkü aslında her birimizin hissettiği bir duyguyu, düşündüğü bir fikri öyle farklı ama o kadar aslına uygun anlatıyordu ki, sadece yazının üslubu, o duyguyu daha önce hiç hissetmediğimiz, o fikri hiç düşünmediğimiz sanrısını yaratıyordu. İfadenin gücüydü bu. Yani yeni çıkanlara filan girmemeliydi. Bu dev eser, “Swann’ların Tarafı”, “Guermantes Tarafı”, “Çiçek Açmış Genç Kızların Gölgesinde”, “Sodom ve Gomorra” “Mahpus” “Albertine Kayıp” ve “Yakalanan Zaman” bölümlerinden oluşuyordu. Ve yazar 18 Kasım 1922’de ölmüştü. Bölümlerin bazıları ölümünden sonra basılmış olsa da bütünlük arz eden muhteşem bir yapıtın parçalarıydı. İşin daha da garibi sondan bir önceki bölüm olan Albertine Kayıp bölümünün nasıl olup da tek başına satış rekorları kırdığının cevabındaydı sanırım. Bunun cevabı hem komik hem acıklı. Nasıl mı? Anlatayım. O dönemde gençler başta olmak üzere herkes tarafından çok sevilen bir televizyon dizisinde bir karakter okuyormuş bu Albertine Kayıp bölümünü. Birkaç alıntı ile tavsiye yer almış dizide. Buymuş kitabın çok satmasının sebebi. Yani komik olan kısmı. Acıklı kısma gelince; kitabı alanların neredeyse tamamı sadece o alıntıya bakmış ancak okumamış, kitabın bir büyük eserin bölümü olduğunu, hatta sondan bir önceki bölümü olduğunu hiç öğrenememiş. Merak da etmemiş. Dolayısıyla kitabın diğer altı bölümü hiç satmamış. Sanırım çağın vebası selfie ve yaptığın her şeyi fotoğraflama salgını sandığımdan daha hızlı yayılmış. O kadar öyle ki bir süre sonra sadece fotoğraflamak için yapar oluyor insan her şeyi. Komik. Bunun üzerine başka bir alıntı ile bitirdi babam “Veritas est index sui et falsi.” Şimdi bu ne demek onu çözmeliyim. Damla VURAL Özlem Çalıkoğlu Merhaba Tanrım Her zamanki gibi sana içimi dökmeye geldim. Huyumu bilirsin, ne zaman senin varlığına ihtiyaç duysam gözlerimi kapatırım, sana daha yakın olabilmek için. Gerçeklikten kopup sana ulaşabilecekmiş gibi hissederim. Ama ne zaman gözlerimi kapatsam sonsuz bir karanlıkla baş başa kalıyorum. Beni gördüğünü ve duyduğunu biliyorum ama yanımda olup olmadığını bilmiyorum. Eğer benim yanımdaysan Tanrım, ben bunu hissedemiyorum. Bazen öyle yakarıyorum ki içimden, öyle dualar ediyorum ki beni sevdiğini, yanımda olduğunu gösteren bir işaret yollaman için. Duvarla konuşuyor gibi hissediyorum bu anlarda. Tepkisiz, soğuk bir duvarla kavga ediyorum adeta. Bana bir cevap vermesi uğruna ellerimi kanatıyorum. Duvar ise sapasağlam. Yakarışlarım sonuçsuz kalıyor. Umudumu yitirip o duvarın dibine çöküp, dua etmeye devam etmekten başka çarem yok. Senden özür dilerim Tanrım, hiç haddime değilken neden diye soruyorum sana. Neden hayatımın hep mutsuzluk içinde sürmesini istedin de, bir kere olsun hayallerimi gerçekleştirmedin? “Tanrı o kadar iyi iken, iyiliğinin ucu bucağı yokken yeryüzünde niçin o kadar çok ağlıyoruz?” (Esterhazy 14) diyor Basit Bir Hikâye Virgül Yüz Sayfa romanındaki çocuk. Ama o, sana bir kere bile doğrudan neden demedi. Yüz sayfa boyunca “Neden beni dilsiz ve sağır yarattın? Neden ailemize bu sıkıntıları verdin?” sorularıyla karşılaşmayı bekledim ama yoktu. Eğer onun yerinde olsaydım ne onun gibi seni anlamaya çalışırdım, ne de her gün seni anardım. Sadece bu soruları sorardım sana. Belki de bu yüzden beni duyduğun halde görmezden geliyorsun, her zaman seni sorguladığım için. Ben daha çocukken düşünmeye başladım senin beni yalnız bırakışını. Çocukken karşıma geçip benimle alay edenlere merhamet duygusu vermeni diledim. Haksızlık ve ayrımcılık yapan büyüklerimi mucizevi bir şekilde iyi kalpli insanlara dönüştürmeni istedim. Her gece yatmadan önce senden ricada bulundum. Sen bana dilediklerimi vermedin ama yine de en çok kimi seviyorsun diye sorduklarında “İlk sırada Allah’ı seviyorum.” dedim. Çocuktum, neden demeye gücüm yoktu. Hayatta hep sevdiğim şeyleri kaybettiğimi, daha doğrusu hep sevdiğim şeyleri elimden aldığını düşündüm. Sırf onları sevdiğim için. Ailemi öylesine sevdim ki, sen onu benden almadan önce hep bununla övündüm. Bir gezmeye gidildiğinde her zaman yanımızdan geçen yabancılara, annem ve babamla birlikte olduğumu haykırdım mutlu yüz ifadelerimle. Sense bunu parçaladın. Bu gerçekle asla yaşayamayacağımı bildiğin halde babama ikinci bir evlilik ve diğer çocuklar bahşettin. Merak ediyorum ileride o çocukların elinden neler alacaksın? Ancak en çok öğrenmek istediğim, bana “annesi babası boşanmış çocuk” sıfatını takan, bu yüzden beni ezen, kendi ailelerinin mutluluğunu gözüme sokan kişiler için planlamış olduğun gelecek. Şükretmeliyim, evliliği bitse bile babam beni asla bırakmadı ve daha da önemlisi hayatta. Şükretmeliyim Tanrım çünkü sen en çok ölüm ile alırsın sevdiklerimizi bizden. Yeri geldiğinde tanışma fırsatım dahi olmadan aramızdan ayrılan dedemin yerini, yeri geldiğinde de babamın boşluğunu dolduran eniştemi aldın benden, ona en çok ihtiyacım olan zamanda. Sana 1 yalvardım, “Lütfen onu iyileştir, bir mucize gerçekleştir.” dedim. Lise sondayken de, arkadaşımı aldın benden. Trafik kazası geçirdiğini duyunca “Hangi sağlık sorununu yaşarsa yaşasın ben ona ölene dek bakarım, yeter ki onu alma.” demiştim, sen bunu tercih etmedin. Her ikisinde de duydun beni ama dinlemedin. Zira söz konusu senin kuralların olduğunda mucizelere yer yok. Tanrım, özür dilerim, neden diye yakarışlarım kendimle de sınırlı kalmıyor, adeta tüm insanlık adına bu soruyu yöneltiyorum sana. Haber dahi izleyemiyorum artık, eminim bunu fark etmişsindir. Neden küçücük canlar acımasızca katlediliyor? Neden kadınlar öldürülüyor? Neden gücü elinde bulunduranlar insan hayatıyla bu kadar kolay oynayabiliyor? Ya hayvanlar? Onlara, ne dertlerini anlatacakları ne de sana neden diye soracakları bir dil vermişsin, sadece insanların acımasızlığına terk etmişsin onları. Bizlere özgür bir irade verdiğini biliyorum. Ancak hayatta bize kabul ettirilmeye çalışılan bu “acı ve değiştirilemez gerçeklere” kalbim dayanmıyor. Sonuçta sen kötülük yapmazsın, sadece insandır kötülük yapan. (Esterhazy 95) Ama neden kötüler, kötülük ile iyileri kirletirken buna engel olmuyorsun? Tanrım, neden senden cevaplar beklediğimi anlıyorsun, değil mi? Bu hayatta sadece kötüler kazanıyor gibi görünüyor. Onların tüm hayallerinin gerçekleştiğini gördüğüm için soruyorum. Ben nerede hata yaptım da, sen bu hayatı bana layık gördün, bunun cevabını arıyorum. Beni de onlar kadar sevmen için yalvarıyorum sana. Her zaman iyi olanı yapmaya çalışan biri değil de, diğerleri gibi mi olsaydım? Kötüyü seçseydim, başkalarının mutsuzluğunda mutluluk bulabilseydim farklı olurdu her şey. İnan ki o zaman seni sorgulamazdım çünkü eminim ki o zaman istediğim her şeyi elde etmiş olurdum. Her günün sonunda yaptığım gibi, bu yazının sonunda da senden bir kez daha özür dilemek istiyorum Tanrım. Senin kurallarına bir türlü alışamadım, onları bir türlü kabullenemedim. Her dilediğimin gerçekleşmemesine, adaletsizliklere, ölüme alışamadım. Bu yüzden sordum, sormaya devam da edeceğim. Belki yargılanma günüm geldiğinde hepsinin cezasını çekeceğim. O zamana kadar burada, yanımda olmadığını hissederek yaşamaya devam edeceğim. Kaynakça Esterhazy, Peter. Basit Bir Hikâye Virgül Yüz Sayfa. Everest Yayınları, 2016. 2 Asena Tuğba Şahin BÜYÜK PATLAMA Hayatta bardağın hep dolu tarafını gören Polyannalar vardır. Tam aksine sadece boş tarafını görenler de var. Her şeye karşı ön yargılı, mutsuz, öfkeli olanlar maalesef Polyannalar’dan az. Anında bir volkan gibi patlayıp etrafındakileri lavlarıyla yakabilecek kadar hayata nefret ve kin dolu olanlar beklenmedik volkan patlamasının ne zaman olacağı tıpkı yanardağ gibi hiç belli olmaz ve yanardağ gibi bu patlamalar yanardağının ömrü bitip sönene kadar devam eder. Yanardağının oluşmasının da patlamalarının da belli bir nedeni yoktur aynı etrafındakilere patlayıp, zarar veren insanlar gibi. Patlamıştır çünkü canı sıkılmıştır, televizyondaki dizisinin reklamı bitmiyordur, annesi sevmediği ama faydalı olan bir yemeği yapmıştır. Patlamak için neden çoktur aslında. Patlamak isteyen insan her şekilde patlar ve aynı doğa felaketi gibi bu patlamaların da geri dönüşü yoktur ve tahribatı büyük olur. Bu yıkımı onarmaya çalışmak istesen de durmadan özür dileyip çok pişman olsan da bazen düzeltemeyeceğin bir boyuta ulaşmış olabilir. Düzeltebilirsek de çok güzel bir daha bozmayacaksan tabii ki. Düzelttikten sonra yine bozacaksan tekrardan ne anlamı var ki? Hiçbir anlamı yok. En iyisi en baştan bu hasara hiç neden olmamak. Kendi içindekileri saçıp rahatlamak için başkasını, başkalarını mahvetmek kesinlikle bir çözüm değildir. Haberlere baktığımız zaman neredeyse her gün cinnet geçiren koca önce karısını sonra kendini öldürdü, ya da kendini kaybeden annenin kendi çocuğunu öldürdüğü haberlerini görebiliriz. Anlık gelen bu patlamalar sadece insanın kendisine zarar vermiyor ki sadece kendine bile zarar verse toplumda bunun sonuçları oluyor. Bu yanardağları hiçbir kimseye hasar bırakmadan söndürmek mümkün mü? Yani bir volkanı Polyanna yapabilir miyiz? Bir volkan yanardağ olamaz ama en azından bardağın içinde su olduğunu fark edebilir. İçilmiş bir su bardağı olsa bile bardağın dibinde bir damla su kalmıştır. Belki o bir damla su bir yanardağı söndürebilir, bu patlamalara bir son verebilir. Patlamaların bir son bulması yerine patlamalar nasılsa sık yaşanmıyor ki diye düşünenler de vardır. Sık yaşanmıyor olsa bile bu tahrip verdiğini unutup, çözüm aramamanız gerektiği anlamına gelmemeli. Bu patlamalar olduktan sonra uzun bir süre volkanın sakin kalacağını düşünemeyiz. Bir insan sinir krizi geçirdiği zaman içindeki siniri kusunca bir süre rahatlayabilir ama bu durum sıkça da yaşanabilir. Bir kereliğine olan bir şey olup olmayacağını bilemeyiz. Bu patlamaları hiçbir şey haklı çıkaramaz. Bir şekilde insanın kendini dizginlemesi gerekir. Arınma Gecesi adlı filmde Amerikan hükümeti baş suçlularla başa çıkabilmek, suç oranını düşürebilmek için herkesin içindeki bütün nefretini kusabileceği bir gün belirler. O gün her şey legal olur, öldürmek de dâhil. Böylece herkes o arınma gecesinde içindeki canavarı çıkarıp rahatlayacak ve bir sene içinde ülke huzur (!) içinde olacaktır. Kulağa en son mantıklı gelecek çözüm önerisi bu olabilirdi. Yasakların ihlalini engellemek için bütün yasakların kaldırılması mı sorunları çözebilir? Arınma gecesi olmasaydı suç oranı daha düşük olurdu ve arınma gecesi kesinlikle insanların içindeki canavarı bir gecede çıkartıp söndüremez. Bir gecelik bu arınmaya sebep olup, her yeri yıkıp bütün sene çok mutlu yaşamayı bekleyemeyiz. Yıkıcı değil yapıcı olmalıyız. Arınmak için etrafımızı yakıp, kül edip ve geri dönüşü olmayan şeyler yapmak yerine hiç etrafımızı bozmadan üstüne daha sıkı temeller atmalıyız. Yanardağ lavlarını püskürtmeden yanardağı bir damla suyla bile olsa söndürebiliriz. Küllerinden doğmak diye bir şey yoktur. Küller oluşmadan bunu engellemeliyiz. Ezgi Sena Gürbüz 21401505 TURK-102-6 Başak Berna Cordan 09.03.2016 ARAF Yönetmenliğini Richard Linklater’ın yaptığı, başrollerinde Ethan Hawke ve Julie Delpy’nin oynadığı Before Sunrise orijinal adıyla Gün Doğmadan, Viyana treninde başlayan ve yalnızca bir gece süren iki gencin talihsiz aşkını konu ediniyor. On dört saat süren bu tatlı heyecan Viyana sokaklarını ve biz ekran başındakileri bir hayli kıskandırıyor. Gün gelir güneş doğmasın isteriz perdelerin arasından sıyrılıp. Elimizde olsa akıp giden saniyelere direniriz yelkovana parmağımızla basıp. Keşke geriye sarabilsek o güzel anları en sevdiğimiz şarkıyı tekrar tekrar dinler gibi. Rüyanın en güzel yerinde uyandırılıp aptal bir umutla o ana geri dönmek için gözlerimizi kapatmamız gibi buram buram çaresizlik kokuyor zamana karşı direnmemiz. Evrenin kurallarına başkaldıran içimizdeki küçük asi soruyor; Sizce de mutluyken zaman çok çabuk geçmiyor mu? Yok mu buralarda bir durdur tuşu? Şu hayatta bir robot misali oradan oraya koşturup bir yerlere geç kalırken zaman denen şey ceplerimize saklanıp bizimle dalga geçiyor aslında. En sorumsuzumuz bile ne zaman kalkıp ne zaman evden çıkacağını dakikasına kadar bilirken ne zaman hayatımızın aşkıyla karşılaşacağımızı pek kestiremeyiz. Tam o sıkıcı ve monoton hayatlarımızı terk edecekken gelecek kaygısı içinde yuvarlanırız tekrar bulunduğumuz çukura. Zamansız kapımızı çalan aşkı alır kenarından köşesinden kırpıp o sıkıcı çerçeveye sokarız. İçinde boğulduğumuz kaygı ve endişelerimiz soru işaretleriyle doldurur o tatlı heyecanın içini. Henüz ilk sayfada olmamıza rağmen hikâyenin sonunu düşünmeye odaklı beynimizin biçtiği süre ile sınırları çizip kurbanlık koyun gibi bekleriz. Bu süreç içinde kafamızda kurduğumuz senaryolar bizi bulunduğumuz andan alır gelecek ile şimdiki zaman arasında bir yerde, Araf’ta bırakır. Tüm hayallerimizi ve ümitlerimizi bir uçurumun kenarına bırakırcasına bekler bekleriz. İnsanın hayalleri, umutları ve korkuları her zaman geleceğe dairdir. Geçmişte ne yaşamış olursak olalım bizi korkutan şeyler her zaman henüz olmamış şeylere dairdir. Geçmişin korkuları bile gelecekte tekrar yaşanma olasılığına karşıdır. İşin aslına bakacak olursak mutluluğumuz da korkularımız da dayandığımız olasılıklara bağlıdır. Haftalık, yıllık, günlük planlar içinde koştururken bir yandan yirmi dört saatin yetmemesinden şikâyet ediyor bu arada yeni planlar yapmaktan da geri durmuyoruz. Ancak plan yapmak bizi mutlu etmediği gibi geleceğin olasılıklarını da kontrol altında tutmaya yaramıyor. Asıl mutluluk anı, insanın evrendeki küçüklüğünü kabullenip sonsuz olasılıkları ve bunların sonsuz kere sonsuz kombinasyonunu kontrol altında tutamayacağını idrak ettikten sonra sadece “an” içinde üzerinde bulunan sorumluluğa odaklanıp geri kalan zamanda ise hayatın tadını çıkarmasıyla olabiliyor. Yaptığımız iş ister dondurma yemek olsun ister Higgs bozonunu aramak, geleceğin endişesi ve geçmişin yükünü kalbimizde ümitsizlik aklımızda korkuyla içimizde taşırsak hem içinde bulunduğumuz anı hem de geleceğimizi siyaha boyamış olur. Bu filmdeki karakterler yolculuklarının biteceğini bildikleri için sonuna kadar tadını çıkardıkları bir ilişki yaşıyorlar. Kısa zamanda biteceği bilgisi kalplerinde ve akıllarında sabit olduğu için hiçbir endişeye, gelecekle ilgili hiçbir kaygıya yer kalmıyor içlerinde. Örneğin adamın ayaklarının kokması kadın için sorun değil çünkü yarın o kokuyla baş başa kalmayacağını biliyor. Bu algıyla tüm sorunlar sorun olmaktan çıkıyor çünkü her şey gelecekle ilgili. Sadece bir kez yaşayacağımızı bildiğimiz hiçbir şey bizi şikâyet etmeye zorlamaz. Ancak ne yazık ki bu o kadar da kolay bir şey değil. Zira bilinçaltımıza göre geçmiş ve gelecek yoktur, sadece içinde bulunduğumuz an vardır. Bir olay bireyde travma yarattıysa, onu tetikleyecek herhangi bir durumda bilinçaltı o olayı tekrar yaşanıyormuş gibi algılar ve bu da bireyde sıkıntı yaşatan durumlara sebep olabilir. Bu durumda yukarıda bahsettiğimiz algılama biçimi sonradan adapte olması zor bir durumdur ancak henüz bir travması olmayan birey için harika sonuçları olabilir. Aslında içinde bulunduğumuz zamana tutunup gelecek kaygısının ellerini üzerimizden atsak Viyana trenine yetişebiliriz, ne dersiniz? Kaynakça: Before Sunrise. Dir. Richard Linklater. By Richard Linklater and Kim Krizan. Perf. Ethan Hawke and Julie Delpy. Columbia, 1995. Banu Balıbey 21401744 KADINIM, HAKLIYIM! Bir yer düşünün, insanlığın yaklaşık yarısı efendi diğer yarısıysa köle olsun. Bu dünya düzeni, sırf efendilerin keyfi bozulmasın diye kölelerin akli açıdan yetersiz oldukları savlarıyla desteklensin. Köleler efendilerle aynı işte, daha fazla mesai yaparak çok daha zor şartlar altında çalışsın ve daha az maaş alsın. Çalıştıkları işlerde alınlarının terleriyle kazandıklarını dahi yönetmeye yetkileri olmasın. Kendi varoluşlarıyla değil, efendilerinin kendilerine sahip oluşlarıyla varlık kazansınlar. Düşündünüz mü? Böylesi olamaz mı dediniz? Öyleyse dünyaya hoş geldiniz. Bu ayrım ne için yapılmış olsun istersiniz? Etnik farklılar mı böylesi muamele için haklı bir sebep olabilir kültürel farklılıklar mı? Cinsiyet olabilir mi dersiniz? Hiçbiri olamaz, olmamalı. Ancak ne yazık ki olmuş. “Kadın dediğin”le başlayan cümlelerle bugün dahi bir şekilde devam eden bu zulüm, bir zamanların hukukunun temel taşı olmuş. “E buna sabır dayanmaz canım” dediğimiz yerde de kadın hareketleri oluşmuş. Elinin hamurunu silen kadınlar, haklarını istemek için sokakları doldurmuş. Elini hamurdan çekebilen kadınlara hep hayranlık duymuşumdur. “Kadınlar şiir yazmamalı, şiir olmaya çalışmalı”1 diyen ve milyonlardan destek gören erkeklere kulağını tıkamış ve gerekirse merdanesinin ucunu açmış öyle yazmış kadınlara nasıl hayran olmayayım? Şiir deyip geçmemeli, düşüncenin en yoğun olduğu yazın türlerinden biridir bence. En yoğun duyguların en yoğun düşüncelerin, redifler ve kafiyelerle yaptığı en tutkulu danstır. Sanattan taviz vermeden düşünsel olabilmektir. Şiir bir başkaldırıdır, ben de varım demektir. Kadının düşüncede yetersiz olduğunu düşünen, oy hakkı verilse dahi ya babasının ya kocasının dediği partiye oyunu vereceğini savunup oy hakkı vermeyen insanlara kulak asmayan, “Biz de düşünüyoruz, öyleyse biz de varız!” diyen ve en güzel şiiri yazan kadınlara, Suffragette’lere nasıl hayran olmayayım? “Kurallara uyan değil artık kural yapan olmak istiyoruz!” diyorlardı uymayı reddederken babadan kalma kurallara. Babadan kalma, çünkü annelerinin kendilerine ait malvarlığını dahi kocalarının izinleri olmadan kullanma hakları yoktu.2 Değerli bir şey varsa mutlaka erkeklerin eseriydi bu. Bütün cefasını kadının çekmesine rağmen en değerlileri çocuklarının üzerinde bile zerrece hakkının bulunmamasıydı kadın olmak. Maud Watts’ın da elinden böyle almışlardı en değerlisini. Haklarını aramak için Suffragettelere katıldığında kocasının “ondan utanarak” kapı dışarı ettiği, çok sevdiği çocuğunun bakımını bırakmasını geçin, yüzünü dahi göstermediğinde gideceği yeri yoktu Maud’un. Ayrıldıktan sonra kanunun çocuğa bakabilme konusunda kesin bir şekilde üstün gördüğü için velayetini verdiği kocası, çocuklarına bakamayıp bir başka ailenin koruyuculuğuna verirken ve bunu Maud’a sormadığında da bir yere gidemedi. Kimdir, nedir, akıllı mıdır, deli midir bakılmadan; sadece erkek olmanın en zeki, en yetenekli, en başarılı kadından daha üstün haklara sahip olmak anlamına geldiği zamanlarda ismi ne olursa olsun hiçbir kadın hiçbir yere gidemedi, sokaklar dışında! Kendine sunulan dünyayı olduğu gibi kabullenip boyun eğmek yerine, “Vote For Women” diye bağırarak, kürsüye çıkma hakkı verilmediği sürece sokaklarda konuşarak, en temelinde oy hakkının ama aslında uzun zaman önce yitirilmiş eşitliğin peşinde koşarak çok büyük bir devrim gerçekleştirdi 1 Oscar Blumenthal 2 Roma Hukuku, pater familias kavramı Suffragetteler. Gerekirse seslerini duyurabilmek için vitrinleri indirdiler, gerekirse bir atın önünde korkunç bir şekilde can verdiler. Çok büyük fedakârlıklar istedi eşit olmak, birçok erkeğin tenezzül dahi etmediği kürsüde konuşmayı geçin; sadece kürsüde konuşma hakkını istemek dahi giyotine gidebilmeyi göze alabilmek demekti. Fransız Devrimi sırasında en az erkek yurttaşlar kadar aktif olan ve bütün çalışmalarının sonucunun eşitlik adına bir hiç olduğunu Erkek ve Yurttaş Hakları Bildirgesinin yayımlanmasıyla gören Olympe de Gouges’un kadının erkeklerle eşit olduğunu ve devrim sonucu onlara tanınan haklardan kadınların da “aynı” şekilde yararlanması gerektiğini söylemesi üzerine giyotine gitmesiydi kadın olmak. Susturulmaktı, geri planda kalmaya zorlanmaktı. Susmayacağız, kalmayacağız! Kadınız ve Suffragettelerin çabalarına sağlık ki artık “hak”lıyız! ARAMIZDAKİ ŞEYTAN Bilim insanlarının “Teknoloji Çağı” olarak adlandırdığı yüzyılın çocukları olarak kendimize ne kadar zaman ayırıyoruz? Günümüzün kaç saatinde yalnız kalıyoruz? Bu basit görünümlü soruların oldukça komplike cevapları var aslında. Günümüzde insanoğlunun bu sorulara kayda değer bir cevap vermeye bile zaman bulamaması ironik bir durum. Belki de bundan yüz sene önce yaşayan insanların hayal bile edemeyeceği şeyler başardık fakat kendi yarattığımızın kölesi olmaktan kaçamadık. Gün içinde ne kadar yalnız kaldığımızı sorgulamaya gelirsek, medya adını verdiğimiz, beşeri bir şeytan formunda hayatlarımızı ele geçiren oluşum sağ olsun günümüzün bir saniyesi bile yalnız geçmiyor. Kimi psikolog veya alanında uzman kişiler tarafından yalnızlık, yaklaşılmaması gereken, sivri uçları olan çitlerle çevrili bir hapishane gibi gösterilse de yalnızlık, soluduğumuz hava, içtiğimiz su kadar hayatta kalmamıza yarayan bir oluşumdur. Ne yazık ki gelişen teknolojiyle beraber gelişen egolarımız bizi bu oluşumdan korkar hale getirdi. Teknolojinin insanlık aleyhine göreve sürdüğü en büyük kozu şüphesiz ki medyadır. Medyanın geliştiği ilk yıllarda kullanım amacı o dönemlerde kısıtlı olan iletişimi, dolayısıyla devletlerin aldığı kararları, insanların bilmesi ve ona göre davranmasını gerektiren haberleri insanlara ulaştırmaktı. Günümüzde ise hayattaki amacından bihaber, kişilikleri bozuk gelişmiş insanlar tarafından ego tatmini amacıyla kullanılan bir oyun sahasına dönüşmüştür medya. Burada asıl sorulması gereken, bu oyun tahtasında zarları kimin tuttuğu. İnsanların mı yoksa medyanın mı? Yıllar boyu yapılan araştırmalar ve hesaplar sonucu dünya üzerinde yaşayan en üstün ırkın insan olduğu dünyanın neredeyse tamamı tarafından kabul görmektedir. Fakat az çok belgesel izleyen herkes bilir ki hiçbir hayvan türü kendi yarattığı bir şeyin kölesi olacak kadar akılsız değildir. Bu muhteşem beceri en üstün ırk olarak kabul ettiğimiz insanlara(!) özgüdür. Peki kıyılarını taşlarla doldurup ülke sınırlarını genişleten, dağları delip içinden yol geçirebilecek düzeyde bir bilime sahip olan insanlık, kendi yarattığı basit bir iletişim aracının kölesi olmaktan nasıl kaçamadı? Cevabı basit, duygularımız. Değil dağları, magmayı delse bile insanoğlu, benliğinin önünde buzlu bir cam gibi duran duygular birikimini delmeyi başaramayacaktır, kendini kanıtlama çabasından asla vazgeçmeyecektir. İnsanın doğasıdır bu, dünya alemi dize getirse de kendiyle olan savaşından bir türlü galip gelemez. “Medyanın kölesi olmak” cümlesini kullanırken amacım mecaz kullanmak veya edebi cümleler yaratmaya çalışmak değil, gerçekten de kölesi olduk medyanın. Kahvaltıyla başlıyor gereksiz bilgilerin beynimize yüklenme macerası, gece yatağımızda bile devam ediyor. Oturduğumuz evin, kullandığımız arabanın, gülünç ama yediğimiz yemeğin bile resimlerini paylaşma ihtiyacı duyuyoruz sosyal medyada. Medyanın kontrolünü elinde bulunduran, aklını kullanmaktan aciz toplumumuz tarafından “Üst Akıl” diye adlandırılan kesim ise kıs kıs gülüyor bu sanal ego tatminlerine. İçimizdeki yalnız kalma korkusunu ya da kişiliğimizdeki boşlukları kapatmak için sıva belliyoruz bir bakıma sosyal medyayı. Fakat farkında değiliz boşlukları kapatmak için kullandığımız sıvanın daha büyük boşluklar açtığını. Başka insanların hayatlarını bir vakanüvis misali takip etmekten kendi vaziyetimize bakacak zaman bulamıyoruz. Yalnızlığın insanı olgunlaştırdığına inanırım. Yalnızken tek konuşabileceğiniz kişi kendiniz, iç sesiniz olur ve onunla konuşurken tamamen dürüstsünüzdür. Gösteriş ve kibirden uzak, kendini olmadığı biri gibi gösterme çabası olmaksızın bambaşka bir boyutta bulursunuz kendinizi. Maalesef günümüzde çoğu kişinin geçemediği bir boyuttur bu. İnsanlar köpeklerin boynuna nasıl tasma vurup eğittiyse zamanında, şimdide bizi çok güvendiğimiz medya eğitiyor bizi şarj kablolarıyla ve bitmek bilmeyen bir beğenilme arzusu yaratıyor içimizde. Geçtiğimiz gün başıma gelen gülünç mü acınası mı olduğunu karar veremediğim bir olay itti beni bu yazıyı yazmama. Öğle vakti arabada bir arkadaşımı beklerken şans eseri baktığım yerde bir araba kazası gerçekleşti. Olayı net bir şekilde görmüştüm ve açıkçası “jeneriklik” olarak tanımlayabileceğim bir olaydı. Sosyal medyada bu tarz videoları o kadar fazla seyretmiştim ki beyni olmayan bir kukla misali kalakaldım, olayın tekrarının başlamasını bekledim bir an. Neredeyse günümün tamamında beni içine çeken sanal dünyamda böyle oluyordu çünkü. O an aklıma gidip yardım etmek bile gelmemişti. Bu olay, günümüzde medyanın insanlığı getirdiği durumu tam olarak özetlemeye yetiyor. Dünya üzerindeki tüm insanlar olarak hepimiz birer izleyici konumundayız artık. Olaylara müdahale etmekten mahrum, aciz varlıklar haline geldik aramızdaki şeytanın buyruklarıyla. Büyüklerimizin bir lafı vardır, “Bir ortamda iki kişi bulunuyorsa üçüncüsü şeytandır” derler. Günümüzde bu pozisyonu medya hakkıyla kazanmıştır. İnsanlık tarihi boyunca ne ettiysek kendimize ettik. Hiçbir zaman bir hayvan türü çıkıp yaşamımıza kast etmedi örneğin. Başta savaş dönemini başlattık, kılıçla kalkanla yapılan ego savaşlarıydı bunlar. Günümüzde ise kölelik sistemine yeni bir boyut kazandırdık, kendi yarattığımızın kölesi olduk. 21502730 AŞK Siz hiç aşık oldunuz mu? Kalbin beyine hükmetmeye başlamasıyla ne olduğumuzu şaşırırız. Bazen yüksek bir dağın tepesinden haykırmak gelir içimizden. Bazense acı çekeriz sanki o dağdan düşmüş gibi. Ama ısrarla izin vermeyiz o dağın bizden uzaklaşmasına . Kim ne derse desin ne düşünürse düşünsün hakkımızda, vazgeçmeden mücadelemizi sürdürürüz o dağa tırmanmak için. Bazen yoruluruz bu yolda ama zirvede bizi bekleyen huzur yorgunluğumuzu kaybettirecek yolda bizlere. O zirveyi o kadar çok arzulayacağız ki bir yerden sonra duracağız ve korkacağız sevginin ona zarar vermesinden. İşte! Budur aşk. Aşk her zaman duygudan duyguya sokar insanı, daha önce tecrübe etme fırsatı bulmadığın duyguları ve anıları yaşar yeni yeni yollara saparsın. Ona her bakışında sanki aynaya bakıyormuş gibi kendini görür ve kendini öğrenirsin onunla birlikte geçireceğin hayatta. Ruh ikizini bulmuş gibi bağlanırsın onun kalbine hiç zorlanmadan. Aşkı bu kadar iyi biliyorum çünkü aşkın en tatlı, sevecen ve masum hali ile birlikte en kötü ve gaddar halini de doruklarında yaşamış ve bu maceramı olabildiğince zirveye taşıyıp oradan hızla yere çakılmış bir insanım. Nasıl mı? İlk dönemimde açıkçası neyin ne olduğunun farkında bile değildim. İçimi kaplayan büyük bir neşe vardı sevgilim yanımdayken. Dünyadan adeta soyutlanıp bambaşka adı mutluluk dünyası olan bir evrenin kapılarını aralıyordum. Her yanım gülücüklerle kaplıydı adeta. Kalbimin küçüklüğüme geri döndüğünü hisseder gibiydim en küçük şeyle bile mutlu olmasını bilen, sevecen, etrafına umut ve mutluluk saçan küçük bir çocuk. Gittiğim her yer ve nefes aldığım her saniye sadece onunla değerliydi. Hatta o kadar mutluydum ki bu durumdan ,onunla saatlerce başı boş martıların uçuştuğu EGE Denizi'ni hiçbir şey yapmadan, düşünmeden izlememiz sinemadan bile değerliydi benim için , yeter ki yanımda olsundu. Onunla her zorluğu aşabileceğime emindim. Yürüdüğümüz yollardaki engelleri birbirimiz için kaldırdığımız günler hayatımın abartısız bir şekilde en mutlu en huzur dolu günleriydi benim için. Ta ki hayatıma renk katan çiçeğin kalbi başkası için atmaya başlayana dek … Artık Alsancak Kordonda dalgalarla beraber mükemmel bir ahenk oluşturan martıları izlemenin bir anlamı kalmamıştı benim için , ona telefonda ve banklarda okuduğum onlarca şiir kitabının yüzüne bakmaz olmuştum, ne zaman radyoda ''Olmayacak Bir Hayal'' çalmaya başlasa radyoyu değiştirir şarkı bitene kadar açmazdım o kanalı. Sanki vücudum etrafımdakilerin ''elbet unutursun'' ''boş ver hayat devam ediyor '' çağrılarını duymazdan gelip sadece ona odaklanıyor gibiydi ve tek yaptığı anılarda yaşamaktı. Ondan kurtulmak zorundaydım... Niye mi bu kadar sertim bu konu hakkında? Çünkü şu an bile saniyelerini tüketiyor olduğumuz hayat bir kişiye adanacak kadar uzun değil. Hele ki üniversite çağına gelmiş ben için hiç değil . Önümde beni bekleyen kocaman fırsatlarla dolu, yaşanmayı bekleyen bir hayat ve bir dolu güzel anılar varken geri gelmeyecek beni beklemeyip artık sevmeyecek biri için hayatımın geri kalanını feda etmek çok da mantıklı olmasa gerek. Zamanımız ve gençliğimiz yavaş yavaş elimizden alınıyor zamanın gerçekliğiyle birlikte. Bu geçen zamanın her anını sevdiğim bana gerçekten değer veren insanlar ile birlikte mümkün olduğunca dolu mutlu ve bir o kadar da huzurlu geçirmek benim tek gayem oldu . Çünkü hepimiz farkındayız ki nefes aldığımız her an üzüntü ve hayal kırıklıklarına ayrılmayacak kadar değerli ve eşsizdir bizim için. . Kaynakça: Ünsal, Songül. Aşkın Mavi Tonu. Epsilon Yayınları, 2016. Baskı. Doğa Şimşek MİSAFİRPERVER KARGALAR Gezmek görmek ve öğrenmek... Ankara‟dan yola çıkıp Çanakkale‟ye giderken yeni bir yer görmenin ve daha çok da bilmediğim şeyleri öğrenmenin heyecanı vardı içimde. Uzun bir yolun sonunda Çanakkale gösterdi kendini bütün güzelliğiyle... Zamanım yettiğince bu güzel şehirde olabildiğince vakit geçirdim. Çanakkale Kordon‟unda boylu boyunca yürüyüş yaptım. Gelibolu Yarımadası‟na doğru bakıp önce Çanakkale‟yi selamladım sonra da kordonda bulunan Truva Atı‟nın önünde herkes gibi fotoğraf çektim. Ankara‟da hasret kaldığım denizin kokusunu içime çekip önce martılara simit attım sonra çay bahçesinde denize nazır oturup çayımı yudumladım. Bu arada önümdeki rotanın neresi olacağını ve neler öğreneceğimi düşündüm ve sonunda Bozcaada‟ya gitmeye karar verdim. Böylelikle rotamı Bozcaada‟ya çevirdim. Çanakkale‟den Bozcaada‟ya gidebilmem için önce Geyikli‟ye varmam gerekiyordu. Geyikli‟den Bozcaada‟ya doğru giderken feribotta önce martıların misafiri oldum, feribottan inince de Bozcaada‟nın meşhur kargaları ağırladı beni. Kargalar, halk arasında uğursuz olarak bilinir, yüksek ve rahatsız edici sesleriyle de tanınırlar fakat Bozcaada‟da duvar yazılarına, magnetlere ve süs eşyalarına ilham olmuşlar. Bu kadar fazla karga sembolüyle karşılaşınca merakımdan ada yerlilerine sormak istedim bu kargaların hangi özelliği onları duvar yazılarına bile konu etmeye sebep olmuş. Aldığım cevapların ortak noktası birbirleriyle her durumda haberleşmeleriymiş. Eğer bir yemek bulurlarsa o „‟çirkin‟‟ sesleriyle birbirlerine seslenip yemekten yararlanmalarını sağlıyorlarmış. Ayrıca herhangi bir yavru yuvadan düştüğünde hepsi bir olup o yavruyu ne pahasına olursa olsun koruyorlarmış. Öğrendiğim bu bilgiler, zihnimde belki de bütün insanların ihtiyacı olan budur: “Birliktelik ve karşılıksız yardımlaşma” düşüncesi belirdi. Belki de Bozcaadalılar çağımızın en büyük problemlerinden biri olan çıkarcılığı kargalar aracılığıyla duvar yazılarında anlatmak istemişler. Çıkarcılığın insanlığın en eski tarihlerine dayandığına eminim ancak hangi dönemde bu kadar arttı ve insanlar ne zaman birbirine arkasını dönmeye başladı emin değilim. İnsanlar ne oldu da yardım etmenin kendilerinden bir şey eksilttiğini düşünmeye başladı? İnsanlara ne oldu da güzel manzaraları, özel günleri sevdikleri insanlarla geçirmeyi bıraktılar ve insanlara ne oldu da paylaşmak bu kadar zor gelmeye başladı? Bozcaada‟nın kargaları insanlara tekrar paylaşmanın, yardımlaşmanın ne kadar özel ve güzel olduğunu, paylaşmanın bir insana neler kattığını gösterebilecek nitelikte. Forrest Carter‟ın da dediği gibi İyi bir şeyle karşılaştığın zaman, yapman gereken ilk şey bulabildiğin insanla onu paylaşmaktır; bu şekilde iyilik öyle bir yayılır ki nereye gittiğini bilemezsiniz.’’ Adanın sakinlerinden öğrendiklerimle yetinmeyip bir de internetten yararlanmak istedim, burayı ziyaret eden insanlar ya da merakı olan insanların kargalar hakkında herhangi bir bilgi paylaşmışlar mı diye merak ettim. Ne yazık ki çok az insan farkına varıp bunu insanlarla paylaşmak istemiş. Kargaların birliğinden ve beraberliğinden hiçbir yazar söz etmemiş. Sadece “Zeugma” adlı blogta okuduğum, Bozcaada kargalarının mavi gözlü oluşlarını ve insana karşı ne kadar yakın olduklarından bahsetmiş. Yine “Zeugma” adlı blogta okuduğum metinde yazar ile aynı deneyimleri yaşamış olduğumu fark ettim. Ben de mavi gözlü olduklarını ve bu kadar yakın davrandıklarını görünce hemen fotoğraflarını çekmek istedim. Bazen hiç tanımadığınız bir insanla aynı olgulara, olaylara karşı aynı tepkileri vermiş olduğunuzu keşfetmek ve bilmek insanın içini en azından benim içimi umutla, hayat enerjisiyle doldurdu. Bu kargalar, çay bahçesinde otururken yemek için korkmadan yanıma gelmeleriyle samimiyeti, hep birlikte yavrularını olası tehditlerden korumalarıyla da bana birliği ve beraberliği hatırlattılar. Ayrıca mavi gözlerinin muhteşemliğini diğer insanlarla paylaşmamı sağladılar ve Bozcaada kargaları… KAYNAKÇA Carter, Forrest. Küçük Ağaç’ın Eğitimi. İstanbul: Say Yayınları 2012 Zeugma. “Bozcaada’nın Mavi Gözlü Kargaları.” Blogspot. t.y Web.18 Eylül 2018. Bozcaada. Yazarın kendi çektiği fotoğraf. 23 Haziran 2017 Doğa Şimşek Fırat DEMİRALP TABAKA Hayatımın en kaliteli zamanlarını bir yetişkin olduğumda geçireceğimi zannederdim. Bilirsiniz işte, artık tamamen özgürleştiğim, kendi başıma kararlar alabildiğim, kendi paramı kazandığım, kendime ait bir evimin ve arabamın olduğu ve hepsinden de güzeli de kendimden başka hesap verecek kimsemin olmadığı o meşhur yıllar! Dört gözle hayatımın en güzel zamanları diye tabir ettiğim bu dönemi beklerken ve geçirdiğim her senenin beni bu hayalden biraz daha uzaklaştırışını seyrederken aslında o zamanların çoktan geçip gitmiş olabileceğini fark ettim. Ya özgürlük büyüyünce değil de daha erken yaşlardayken elde edebileceğimiz bir şeyse? Hani o en sade ve en tabakasız hallerimizdeyken… İşte tam bu noktada bakış açımda bir dönüm noktası yaratacak olan Çıplaklar isimli bu kitapla karşılaştım. Öncelikle yazarın gerçekten elini sıkmam lazım. Bahsedilen çıplaklık fiziksel değil de ruhsal bir çıplaklık ve gerçekten adına yaraşır bir biçimde çırılçıplak bir benliğe sahipmişsiniz gibi hissetmenizi sağlıyor. Kitap bu duyguyu bir ölçüde yaşatmayı başarsa da bizler artık çocukluğumuzda ya da ergenliğimizdeki kadar çıplak ve tabakasız değiliz, bu da bir gerçek. Bu mistik yapbozun bir parçası olan diğer her şey gibi bizler de biraz çizildik, biraz dağıldık ve biraz da kaybolduk. Şimdiyse olduğumuz yerde kat kat giyinmiş bir vaziyette bekliyoruz. Üstümüzdeki kalın ve yünlü kıyafetlerden bazıları karakterimizin bir parçasını elbette ki oluşturdu, bunu inkar etmek yanlış olurdu ama daha gerçekçi olan şey de şu ki çoğu da bizi bize unutturdu. Edindiğimiz o sert tabakalar hayata olan bakış açımızı bir şekilde etkiledi ve bizi gün geçtikçe daha da duyarsızlaştırdı. Halbuki ergenken, yaşamın gizemli parçalarıyla ilgili şeyleri yeni yeni keşfederken henüz doğmuş masum bebekler gibiydik. Fazlasıyla saf ama bir o kadar da zeki. Yetişkin insanlar hayatlarını tekdüze işlerine gidip gelmekle sürdürürlerken biz cesurca aşık olduk, defalarca okuldan kaçtık ve gözlerimizi doğaya dikip koca koca yanıtlar aradık. Her şeyi nasıl da didik didik ederek sorguladığımız zamanları hatırlıyor musunuz? İnsanların fazla mantıklı gelen sorularımıza yanıt bulamadığı, herkesin bizi asi ve geleneklere baş kaldıran biri olarak tanımladığı o zamanları yani. Tam anlamıyla anlaşılamadığımız, anlatamadığımız ve anlamadığımız o zamanlar. Sanki başka bir evrenden gelmiş uzaylılarmışız gibi bir muamele gördüğümüz o zamanlar işte. Bütün bu kötü deneyimleri unutmak kulağa mümkün değilmiş gibi geliyordu bir zamanlar ama en nihayetinde unuttuk tabii. Ha bizlere göre de asıl uzaylılar iş yerinde on iki saat geçiren o yetişkinlerdi tabii ki, orası kesin! Gelecekte olacağımız mükemmel kişiyi düşlerken ve beklenen gün için adeta takvimleri sayarken benliğimizi kaybettik ve monoton olmakla eleştirdiğimiz o insanlar biz olduk. Hayatta en salt duygularımızla varolduğumuz, en çok kendimiz olduğumuz o ergenlik dönemini ne kadar eşsiz olduğunu fark edemeden tüketip bitirdi birçoğumuz ve tabii ki bunu da ancak geriye dönüp baktığımızda anlayabiliyoruz. “Kendin olmak, bazen kendini bulmaktan geçer,” diyor yazar. Aslında ne kadar da haklı. Daha ufacık bir bebekken ya da fazla asi bir ergenken şüphesiz ki kendimizi arıyorduk. Temeli henüz atılmamış, oluşturulmamış eşsiz benliklerimizi... En az varlıklarından bihaber olduğumuz o arkeologlar kadar pür dikkat bir biçimde toprağa, suya, havaya ve bazen de ateşe dokunmaya çalışıyorduk. Hangisine daha yakın olduğumuzu, hangisinin ne olduğunu, hangisinin biz olduğunu anlamaya çalışıyorduk. Şimdilerdeyse artık bu oluşumun bir parçası olduğumuz bile söylenebilir mi, bilmiyorum. Sanırım içsel çıplaklığımız çoktan başını alıp gitti ve gerisinde bize sadece tabakalarımızı bıraktı.Bakış Açısı ve Değişim Değişim, herkesin kolayca adapte olabileceği kavramlardan biri değil. Alışmış olduğumuz bir düzeni terk edip yenisini yapılandırmamız mecbur olmadığımız sürece başvurduğumuz yollardan biri de olmamıştır. Bildiklerimiz, nasıl sonuçlanacağı hakkında bilgi sahibi olduklarımız zor zamanlarda bize güven duygusu vermiştir ama her zaman güvendiğimiz yollardan gidersek hayatta yeni deneyimler kazanamayız. Oysa ki bazı deneyimler bize çok farklı bakış açıları kazandırır. Kazandığımız bu yeni bakış açısıyla dünyada görmek istediğimiz değişimi yaratabiliriz. Duyguların Rengi adlı filmde de , bakış açıları ve değişim temalarına yer verilmiş. Evrensel bir sorun olan ırkçılığı değiştimek için kimsenin denemeye cesaret edemeyeceği bir yolu seçen Eugenia adlı karakterin yaşadığı çevredeki ırkçılık sorununu değiştirmek için siyahi kadınlarla yaptığı röportajları derleyerek bir kitap yazıyor. Bu kitabın basılması için gereke cesareti gösteren Eugenia, siyahi hizmetçilerin hayatını değiştiriyor. Bütün insanların kardeşçe yaşayabileceği bir dünya gözüme hep imkansız gözükmüştür. Birbirine düşman olmaya ant içmiş insanları yaşadığımız çevreye göz attığımızda bile farkına varabiliriz. İnsanların özünde iyilikten yan oldukları söylense de, bence insanlar kendi çıkarlarını düşünen, bencil varlıklar. Filmin ana karakteri Eugenia, sıcak bir kişiliğe sahip olmasa da yaşadığı topluma yabancı kalmayan, etrafında olan olayları analiz edebilen ve başkalarının gözüyle dünyaya bakabilen bir kadın. İnsanların kötülüğünü düşünerek zamanını ve hayat enerjisi tüketmek yerine yaşadığı dönemde siyahi hizmetçilerin sürekli aşağılanmasını değiştirebilmek için büyük bir adım atmayı seçiyor. Eugenia bu değişimi yaratabilmek için fırsatını yakaladığında değişim yoluna koyuluyor. Beyaz bir kadın olmasına rağmen, 1960’lı yılların Amerika’sında yazılması cesaret isteyecek bir kitabı yazmaya başlıyor. Yaşadığı toplumdaki diğer kadınlarla aynı pencereden hayata bakmaması, siyahi hizmetçilere umut verdi. Eugenia gibi farklı bir bakış açısına sahip olan insanların çoğalması gerektiğini düşünüyorum, yoksa bencil ve benmerkezci insanların fazlalığı dünyanın gitgide daha da yaşanmaz bir yere dönüştürecek. Herkesin eşit olanaklara sahip olmadığı bir dünyada yaşarken, farklı ten rengine sahip olan insanların önünün tıkanmasına anlam veremiyorum. Dünyanın duyarlı insanlarla dolup taşması gerekirken, bencil insanların sayıca fazla olması dünyadaki eşitsizlik sorununun önüne geçilememesiyle sonuçlanıyor. Bir yandan da toplumu yöneten liderlerin toplumun mutluluğundan ziyade kendi çıkarlarını düşünmesi ve insanlığın iyiliği için çabalayanların önünü tıkaması ırkçılık gibi sorunların giderek artmasına neden oluyor. Duyarlı olmakla beraber , toplumu yönlendirebilecek vasıflara sahip insanların çoğalması lazım. Filmin baş karakteri olan Eugenia’nın yazma becerisi toplumsal bir sorun olan ırkçılığın engellenmesini sağlayabilmişse, kendini yazıyla ifade edebilen kişiler bazı sorunları yazarak insanları bilinçlendirebilir. Eugenia’nın sahip olduğu kabiliyetinin ve çalışmaya olan tutkusunun kitabı başarıyla yazabilmesindeki önemli faktörlerden ikisi olabilir ama farklı bir pencereden hayata bakabilmeyi beceremeseydi ve değişimlerden korkmayan bir kadın olmasaydı, kendisinin ve siyahi kadınların yazdıkları kendi evindeki bir dolapta tozlanmaya terk edilecekti. Bu kitabı topluma sunma cesareti gösteren Eugenia, birçok siyahi insanın hayatlarına dokundu, belki de ileriki nesillere ışık oldu. Toplum tarafından kabul gören bir düzeni reddetti ve kendi iç sesini takip ederek amacına ulaştı. O da biliyordu farklı bir bakış açısıyla yazılan bu kitabın insanların olumsuz eleştirilerine maruz kalacağının, fakat olumsuzluklar onun cesaretini kırmadı aksine onun işine sıkı sıkı sarılmasını ve güçlü durmasını sağladı.Azmi ve farklı bakış açısıyla değişimden yana olan Eugenia, doğru bildiği yoldan şaşmayarak Amerika’daki siyahi hizmetçilerin hayatlarının yönünü değiştirdi. Başkalarını düşünen insanların çoğalması, yaşadığımız dünyayı sarmış olan ırkçılık gibi toplumsal sorunların azalmasında büyük bir öneme sahip. Belirli kabiliyetlere sahip ve duyarlı kişiler dünyanın ihtiyacı olan değişimi getirebilir. Cansu Koca Bir Düşün Peşinde Herkes kendi hazinesine ulaşmak ister ve elinden geleni yapar ama bazen ona ulaşmak o kadar kolay değildir. İnsanlar karşılarına çıkan bu zorluklara karşısında dimdik durabilmelidir. Çünkü bu zorluklar aslında tamamen hazinemizin birer parçasıdır. Her bir zorluk aslında sadece bizim cesaretimizi sınar ve bize çok büyük tecrübeler kazandırır. Ya da bu yolda başımıza gelen her şey aslında bizim hazinemizin bir parçası ve en önemli parçalarından biridir. Çoğu zaman biz farkında olmasak da birçok şeyi tecrübe ederiz ve aslında hazinemize ulaşmak için gerekli olanda bu tecrübeleri nasıl kullandığımızdır. “ ‘Sözcüklerin ötesinde bir dil var.’ diye düşündü. ‘Daha önce koyunlarla böyle bir deneyimim olmuştu, şimdide aynı şeyi insanlarla yapıyorum.’ ” (Simyacı, Paulo Coelho sayfa 55 ) Bu cesareti gösterebilen ve kendi hazinesi için yola koyulan her insanın başına beklenmedik olaylar gelebilir. Bu olaylar bizim hazinemizi ne kadar çok bulmak istediğimizi sınarlar ve bazı durumlarda hazineden uzaklaşıyor gibi görünsek de her zaman bu beklenmedik olaylar bizim hazinemizin sahip olduğumuz kısmı olur. Genellikle insanlar bu sahip oldukları kısmı görmezler ve ulaşamadıkları şeyler için yakınırlar ve daha da uzaklaşırlar. Fark edilmesi zor olsa da bunlar hazinemizin bir parçasıdır. “İki ay daha geçti. Sergi tablası billuriye dükkânına daha çok müşteri çekti. Delikanlı altı ay daha böyle çalışırsa İspanya’ya dönüp altmış koyun alabileceğini hesapladı. Hatta fazladan bir altmış koyun daha alabilecekti. Bir yıldan kısa süre içerisinde, sürüsünü ikiye katlamış ve Araplarla pazarlık edebilecek duruma gelmiş olacaktı, çünkü bu tuhaf dili öğrenmeyi başarmıştı. ” (Simyacı, Paulo Coelho sayfa 67) “ Belki de bu ilginç ülkeye gelip bir hırsıza rastlamak ve bir kuruş harcamadan sürüsünü ikiye katlamaktı onun hazinesi. ” (Simyacı, Paulo Coelho sayfa 67) Kazandığımız çoğu tecrübe hazinemizden daha değerlidir. Çünkü biz farkında olmasak da bize, birçok zorluğa karşı koyma gücü ve becerisini kazandırır. Bu güç ve beceri sayesinde önümüzdeki yol uzamış olsa dahi yolculuğumuz daha rahat geçecektir. Bu belirsiz zorlukların her biri hazineyi değerli kılan ve yüreğimizi canlı tutan en önemli etkendir. Tıpkı insanların ulaşmalarının zor olduğu şeyler için çaba göstermesi ve kolayca elde edebilecekleri içinse hiçbir çaba göstermemesi gibi. Yüreğimiz canlı olduğu sürece kendimizi mutlu hissederiz ve hazinemiz uzaklaşsa dahi bunun için üzülmez ve sabırla mutlu bir şekilde hazinemizin peşinden koşmaya devam edebiliriz. Bu da bizi bir adım daha hazinemize yakınlaştıracaktır. “ Endülüs ovalarıyla arasında vapurla iki saatlik bir mesafe vardı ancak, ama kendisiyle Piramitler arasında bir çöl vardı. Delikanlı durumu bir başka açıdan da görebileceğini düşündü: Aslında şimdi hazinesine iki saat daha az uzaklıktaydı. Bu iki saatlik menzile varmak için aşağı-yukarı bir yıl harcamış olsa bile. ” (Simyacı, Paulo Coelho sayfa 75) Bu yolda karşılaştığımız sadece zorluklar değildir öğretici olan karşılaştığımız insanlar iyi veya kötü, gittiğimiz mekânlar, etrafımızı yorumlamamız gibi şeyler de bize en az zorluklar kadar bir şeyler öğretir. Aynı yolu farklı sebeplerle giden insanların birbirine öğrettikleri, çay içtiğimiz bir kahvehanenin insanlar hakkında öğrettikleri ve etrafımızdaki her türlü canlı ve cansız nesnelerden öğreneceklerimizde bizim için önemli bir hazinedir. Tüm bu küçük detayları umursamayan ve sadece hazineye ulaşmak için çabalayan insanlar yavaş yavaş yüreğini ölüme terk eder. Yaşadıkları onca güzel tecrübeyi hiçe sayıp kendilerini mutsuzluğa terk ederler. Hazinelerine ulaşamadıkları gibi mutluluklarını da kaybedip sıradan insanlara dönüşürler. “ Evrenin ruhu, bir düşü gerçekleştirmeden önce yol boyunca öğrenilen her şeye değer biçer. Bize karşı kötü duygular beslediği için böyle davranmamaktadır: Düşümüzü gerçekleştirmemizin yanı sıra, ona doğru ilerlerken aldığımız dersleri de iyice öğrenmemizi istemektedir. Ama insanların çoğunluğu işte bu anda vazgeçerler. Çölün dilinde biz bu durumu şöyle tanımlamaktayız: Vaha’nın palmiyeleri ufukta görünmüşken susuzluktan ölmek. Araştırma her zaman acemi talihi ile başlar. Ve her zaman Fatihin Sınavı ile sona erer. ” (Simyacı, Paulo Coelho sayfa 136) Herkesin ulaşması gereken bir hazinesi vardır. Bu hazineye ulaşmak için geçmemiz gerekende bir yol vardır. Aslında bu yol hayatımızın ta kendisidir çoğu zaman farkına varmadan hazinemize doğru yol alırız. Ama bazı anlarda hazinemizin gerçek olup olamayacağını hatta gerçekten onu isteyip istemediğimizi bile bilemeyiz. Bu gibi durumlarda bize yardımcı olan etrafımızdaki işaretlere çok dikkat etmeliyiz çünkü kaybolduğumuzda bize yolumuzu gösterecek ve tekrarda yolumuza devam etmemizi sağlayacak olan bu işaretlerdir. Kimi zaman çok belirgin olsa da kimi zamanda fark etmek için çaba sarf etmek gerekir. Kısaca toplamak gerekirse herkes bir yolda yürümek için yaşıyor ama çoğu bu yolu kaybedip sıradan insana dönüşüyor. Çok azı da yeterli çabayı gösterip bu yolda yürümeyi başarıyor. Hazinesine ulaşanlar hem hazinesine ulaştıkları hem de yol boyunca kazandıkları hazine onlar için yüreklerinin mutluluğu temsil eder. Asıl önemli olansa ne olursa olsun bu yolda yürümenin en önemli nedeni yol boyunca kazanacağın hazinedir. Bu hazine asıl mutluluğu içinde barındırır ve sonuna varamasak da çabalamanın verdiği mutluluk asıl hazinemizdir. Caner TOKMAN 21300684 Arkadaş Edinme Sanatı Günlük hayatta hepimiz birbirinden farklı birçok sorunla karşılaşırız. Kimisi topluluk önünde konuşmaktan korkar, kimisinin anksiyetesi vardır, beklenmeyen anlarda krizleri tutar. Alan Turing’in yaşadığı zorluk ise insanlarla anlaşmayı becerememesi ve onların duygularını bir türlü anlayamamasıdır. Birileri ona “Sandviç yemek ister misin? ”gibi davetlerde bulunduğunda “Evet isterim” diye cevap verip sandviç getirmelerini bekler aynı zamanda aşk, şehvet gibi duyguları tam anlamıyla çözememiştir. Alan Turing kadar zeki birinin sosyal zekâsının bu kadar düşük olması benim özellikle ilgimi çekti, çünkü ben de, ne kadar Turing’in zekâsına hiçbir şekilde yakın olmasam bile, bu sorunları yaşayabiliyorum. Fakat Turing’in aksine arkadaş edinmekte hiç zorluk yaşamazken, o arkadaşları muhafaza etmekte büyük problemler yaşıyorum. Arkadaş edinmek veya insanlara onlarla tanıştığın anda kendini sevdirebilmek benim gözümde bir sanattır. Tanıştıktan itibaren onları sizinle tekrar konuşmaya ikna etmek gibi geliyor bana arkadaş edinmek. Onlarla iletişimde olduğunuz süre boyunca doğru şeyleri söylemelisiniz ki akıllarında sizinle ilgili pozitif şeyler kalsın. Hiç sorun yaşamadım bu konu hakkında çünkü genellikle insanlar benimle tanıştıklarında ilk izlenimleri oldukça iyi oluyor. Fakat benimle birlikte zaman geçirdikçe bu fikirlerinin hızla değiştiğini görebiliyorum. Bu benim en büyük korkularımdan ve kendimle en barışık olamadığım konulardan birisi. Arkadaşlarınızı kaybetmekle ilgili en büyük problemlerden birisi de çoğunlukla onlara neden gittiklerini soramamanız oluyor. Hangi özelliğinizin onların fikirlerini değiştirdiğini asla öğrenemiyorsunuz ve eğer bu bir problemse bu problemi asla çözemiyorsunuz. Hâlbuki böyle olmamalı hiçbir şey, herkes acımasız olmayacak derecede birbiriyle düşüncelerini paylaşsa, herkes Kant’ınkine benzer bir dürüstlük anlayışı izlese insanlar başkalarının onlarda gördükleri hatalara bakarak onun aksine davranarak insanlarla çok daha iyi anlaşabilirlerdi belki. Arkadaşlarını ve arkadaşlıklarını kaybetmekten kurtulabilirlerdi belki de. İnsanların sizi sevmesi gerçekten çok zor bir uğraş, karşınızdaki insanın inanılmaz beklentilerini karşılamalısınız, onları tanımadığınız halde onların hoşuna gitmeyecek hareketler sergilerseniz sizi büyük ihtimalle bir daha görmek istemeyeceklerdir. Tabii ki sizin tüm hareketlerinizden hoşlanmayan bir insanla arkadaş olmanız beklenemez fakat eğer siz veya karşınızdaki insan birbirinizdeki en küçük detaylara dikkat edip onları sevip sevmeyeceğinize ona göre karar veriyorsanız belli ki değişmesi gereken bir şeyler var. Mesela ben karşımdaki insan sadece konuşmalarının arasına İngilizce kelimeler katarak konuşuyor diye bile onunla bir daha iletişim kurmayabilirim. Bu benim tanımadığım insanlara karşı en saçma beklentilerimden birisi. Belki bu özelliğimi aşsaydım çok sevebileceğim insanlarla tanışabilirdim. Bir de insanlara kendilerini ilk görüşte sevdirememe durumu söz konusu tabii. Antipatikliğin birçok sebebi var. İnsanları sevmemenin ne kadar kolay olduğunu burada fark ediyoruz aslında. İlk görüşte bir insanı sevmemek bir insanı sevmekten çok daha kolaydır aslında. Bunun birçok sebebi olabilir, karşımızdaki insan kendini olmadığı birisi gibi yansıtıyor olabilir, giyim tarzı, konuşma tarzı, ses tonu, duruşu veya gülüşü gibi basit özellikler bile bizim bir başkasından anında uzaklaşmamıza sebep olabilir. Bu da insanlığın en büyük trajedilerinden birisidir aslında. Bir insanı sevmek için beklentilerimizin bu kadar yüksek olması hiçbirimizin birbirine karşı adil olmadığının bir göstergesi. Yanlış anlaşılmasın, herkes birbiriyle iyi anlaşmalı demeye çalışmıyorum. Fakat herkes birbirindeki kötü özelliklere odaklanmaya devam ettikçe bu insanlar birbirinin dedikodusunu yapmaktan daha ileriye gidemeyecekler. Hâlbuki herkes birbirindeki iyi özelliklere odaklanırsa ve birbirini sevmeye çalışırsa eninde sonunda birbirlerini yargılamayı bırakıp, ilerlemeye odaklanacaklar. Filmde de ülkemiz için bir ütopya sayılabilecek bu olayı görüyoruz. Herkes sadece Alan Turing’in bir robot gibi davrandığını düşünüp ondan nefret ederken ve hiçbir yardımda bulunmazken hiçbir şey başaramıyorlardı, fakat birbirlerinin farklılıklarını kabullenip bu olayı aştıklarında sonuç inanılmaz oldu. Velhasıl kelam, eğer insanlar zincirlerini kırıp diğer insanlara bir şans verirlerse ve onlara karşı olan beklentilerini bir nebze azaltırlarsa unutamayacağımız insanlarla tanışabiliriz ve onlarla tanıştığımız için inanılmaz fırsatlar elde edebiliriz. Kaynakça Tyldum, M. (Yöneten). (2014). Imitation Game [Sinema Filmi]. Atakan Telli Özgürlük Üzerine Özgürlük, kişiden kişiye tanımı değişebilen ve belli bir sınırı olan bir kavram. Belli bir sınırla anlatmak istediğim ise bir insanın özgürlük adı altında her istediğini yapamaması. Bir insanın özgürlüğü, başkasının özgürlüğünün başladığı bir yerde biter diye bir söz vardır. Bahsetmek istediğim sınırla aslında bunu kastediyorum. Özgürlüğün sözlük anlamı ise her türlü dış etkiden bağımsız olarak insanın kendi iradesine, kendi düşüncesine dayanarak karar vermesi durumu. Bir canlının sahip olduğu en önemli şeylerden biri yani kısacası özgürlük. Öyle ki insanlar tarih boyunca özgürlüklerini korumak uğruna savaş yapmışlar ve başkalarının boyunduruğu altında yaşamamak için canlarını bile riske etmişlerdir. En azından kendi tarihimize baktığımızda bile bunun birçok örneğini görebiliriz. İnsan, bir şeyi kaybettiği zaman değerini anlarmış. Özgürlüğümü hiç kaybetmedim fakat Vedat Türkali’nin Bekle Bizi İstanbul adlı şiir kitabını okuduğumda özgürlüğün ne kadar da değerli bir şey olduğunu anladım. Dört duvar arasında, gökyüzünü dahi göremeden yaşamak insan gibi özgürlüğüne düşkün bir varlık
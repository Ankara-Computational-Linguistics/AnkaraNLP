sürenlere dostça öğütte bulunmakla görevliydi. Bunlar şehrin her semtinde bulunur ve her yerde gözleri olurdu. Yortu günü kimse kiliseye gecikmesindi, hemen kendisine ihtar verilirdi. Etrafta her şeyin bu kadar temkinli ve düzenli olduğu bu sakin ve erdemli şehirde, işkenceler yapılan Servet'in hayali dolaşıyordu. İspanyol hekimi Servet de, İsviçre'de engizisyon izlemelerinden gizlenebileceğini sanmıştı. Servet ünlü bir bilgindi. İnsanı teşrih etmiş, kan dolaşımının sırlarını çözmeye çalışmıştı. Yazdığı bir kitap için Cenevreli softalar kendisini ateşte yakılarak ölüme mahkûm etmişlerdi. Servet'i, öyle bayağı yakmamış, tam iki saat ateşte kızartmışlardı. Bruno'nun daha tedbirli davranması, dilini tutması gerekirdi. Bruno susmak istemiyordu ve susamazdı da. Bilim adamı kıyafetinde bir cahil görünce, herkesin işiteceği yüksek bir sesle Bu sahte bir bilgin. Bilim nerede, o nerede derdi. Bruno geldikten sonra, daha birkaç ay geçmeden, kendisine bilgin süsü veren bir Cenevrelinin cahilliğini açığa vuran yergisi çıkmıştı. Bruno'nun hapisaneye atılması için bu olay yetmişti. Bereket versin suçu o kadar ağır değildi. Çok geçmeden Bruno serbest bırakıldı. Ama bundan sonra Cenevrelilerin misafirseverliğine güvenemeyeceği de kendisine duyuruldu. Platoncularla Demokritosçular Arasında Eski Savaş Alevleniyor Rahat durmayan misafir şehirden ayrıldı. Bir süre sonra Bruno'yu Tuluz Üniversitesi'nde görüyoruz. Deli gibi sevdiği bilimin yeri üniversite değil de neresi olabilirdi. Daha ortalık iyice ağarmadan, üniversiteliler, ellerinde mum ve defter, dershaneye koşuyor ve eski ağırbaşlı profesörlere benzemeyen bu genç profesörü kendilerinden geçmiş dinliyorlardı. İhtiyar profesörler, derslerinde her yıl aynı şeyi geveleyip dururlardı. Öyle bir anlatışları vardı ki, en kolay şeyler bile anlaşılmazdı. Örneğin Tulumba, suyu tabiat boşluktan korktuğu için çeker, derlerdi afyon uyutur, çünkü tabiatı öyledir, uyutma niteliği vardır... Üniversiteliler, bunları dinlerken kendilerine öyle gelirdi ki, profesörleri boşluktan korkmasa bile uyutma niteliğine sahipti. Ama yeni öğretmen öyle değildi. Bruno'nun derslerinde üniversitelilerin kalemleri defter sayfalarında alabildiğine koşar, fikrinin su gibi akışını güç izleyebilirlerdi. Bruno'nun fikri o kadar uzaklara akardı ki, bütün dünyayı açıp gösterirdi. Bruno, yalanlanamaz sayılan her şeye şüpheyle bakmayı öğretiyordu. Aristoteles'e ve Platon'a karşı çıkıyordu. Yüzlerce yıl sonra, Platoncularla Demokritosçular arasındaki eski savaş yeniden alevleniyordu. Hem hükümdarların, hem din adamlarının korudukları Platon'un eserleri, yüzyıllardan hiç zedelenmeden geçmişti. Çünkü bir putperest olan Platon, Hıristiyan din bilginleri gibi, dünyanın bir Tanrı tarafından yaratıldığını ve sevap işleyenleri öbür dünyada iyilikler beklediğini söylerdi. Tanrı tanımayan Demokritos'un eserleriyse hep izlenmiş ve bunlardan kala kala başka yazarların kitaplarına aldıkları bazı parçalar kalmıştı. Demokritos'un kitaplarını putperestler de yakmıştı. Hıristiyanlar da. İşte bu kitaplar, küller arasından yeniden çıkıyor gibiydi. Demokritos Platon'la yeniden savaşıyordu... Ve Demokritos gibi düşünenleri yeni tanrıtanımazlıkla suçluyorlardı. Bruno, Tuluz'dan ayrılıp Paris'e gitti. Paris'te dinden sapmış sayılan Hugenotların evlerine tebeşirle çizilen haçlar daha duruyordu. İşte alışveriş yapılan şu köprüde, bütün gece, baskından kaçanlar yakalanıp öldürülmüş, cesetleri de Sein Irmağı'na atılmıştı. Bu olağanüstü manzarayı kaçırmamak için, gece yarısı yataklarından kalkan yatak hanımları, sarayın pencerelerinden ve balkonlarından bakıyorlardı. Bu manzara, kan bayramıydı, taassubun zaferiydi. Katolikler, 1572 yılının 23 Ağustos'unu 24'üne bağlayan gecede, üç bin Hugenot öldürmüşlerdi Paris'te. Cesur bir düşünür olan Pierre de la Rame'nin, ücretli katiller tarafından burada, Paris sokaklarında öldürüldüğünü Bruno hatırlamalıydı. Önce Rame'nin, kilise tarafından kutsallaştırılmış Aristoteles'e karşı yazdığı kitaplar yakılmış, sonra kendisi de öldürülmüştü. İlk zamanlarda Paris'te talih Bruno'ya gülmüştü. Bruno, krala takdim edilmişti. Bilim üstüne konuşma gibi olağanüstü bir eğlence, yeniliklere düşkün genç kralı büyülemişti. Kral, Bruno'yu profesör tayin etmiş, hatta onun kilise ayinlerinde bulunmamasına bile izin vermişti. Bruno, bir saray bilgini olup unvan ve ödüller alabilirdi. Fakat Bruno'ya göre, uşak elbiseleri, kendisi gibi insanlar için değildi. Bruno uşak değil, şövalyeydi. Bilim için dünyayı fethetmeye çıkmıştı. Her yerde bilimi övüyordu. Bilime layık olduğu saygıyı göstermemek cesaretinde bulunanların vay başınaydı. Bruno, sağına soluna darbeler indiriyor, cahilleri hırpalıyordu. Fakat yalnızdı, cahillerse alay alaydı. Ve Bruno'ya yine hapisane yolu göründü yakılmasını beklemeden de bir gemiye atlayıp İngiltere'ye geçti. Bruno Oxford'da. Orada bir düelloya katılıyor. Bu düellolarda, öyle kılıçla değil, kanıtlarla dövüşülürdü. Seyirciler arasında, İngiltere'nin en soylu kişileri, saray mensupları, yabancı elçiler ve bizzat kraliçe vardı. Bruno, Oxford profesörlerinin en bilgilisi olan Doktor Nundinius'a on üç öldürücü darbe indirmişti. Nundinius silahsız kalmıştı. Yenildiğini anlayınca, bir şövalyeye yakışmayacak biçimde davrandı, küfürler savurdu Bruno'ya. Nundinius'un saygıdeğer meslektaşları da ondan geri kalmamışlardı. Şapkaları bir yana eğilen, pelerinlerinin etekleri savrulan bilim adamlarının ağzından, Londra hamallarına taş çıkartan küfürler işitiliyordu. Tartışma bitmiş, yüksek misafirler dağılmıştı. Galibin de pılıyı pırtıyı toplaması gerekti. Arkasından Defol, Aristoteles'ten daha bilgili, Platon'dan çok bilen herif, defol buradan. Çek arabanı, ne idüğü belirsiz herif. Acemi çaylak, sen kim oluyorsun da, bu kadar büyük bilginin yürüdüğü yolda ters yönde yürümeye cesaret ediyorsun. Dünya ne kadar genişlemişse de Bruno gibi bir kişiye dar geliyordu. Ya şimdi nereye. Londra'ya, Paris'e, Magburg'a, Vittenberg'e. Bruno, daha uzaklara gidiyor, bir ülkeden diğerine, bir sınır karakolundan ötekine geçiyordu. Ne çok sınır karakolu vardı. Dünya, birbirine düşman beyliklere, şehirlere, mezheplere bölünmüştü. Bruno, mezheplerin dışındaydı. Bu yüzden de, tüm mezhepçilerin gözünde din kurallarından ayrılan bir dinsizdi. Karşısında uçsuz bucaksız evreni görüyordu. Oysa, küçücük dünyada bile kendisine yer yoktu. O, insanın yüceliğini müjdelerken, çevresindekiler yabani hayvanlardan daha beter dalaşıyorlardı. Bruno dolaşmaya Helmşted, Frankfurt. devam ediyordu Prag, Gittiği şehirlerde, cesur düşünürlerin kitaplarının, boru sesleriyle yakıldığı yerlerde bilimi övüyordu. Cahillerle durmadan savaşıyor, onlara saldırıyor ve kendisine yöneltilen saldırıları püskürtüyordu. Bruno her yerde alçaklığı alt ediyor, küstahlığa gem vuruyor, cahilliği açığa çıkarıyordu. Her nereye baksa, farklı düşünenlere karşı bir hoşgörüsüzlük, her yerde hafiyeler, ikiyüzlüler, tarihin çarkını durdurmaya çabalayan kalın kafalı insanlar görüyordu. Hiçbir yerde özgür düşünceye yer olmadığına göre, yurdundan ayrılmaya değer miydi. Bruno insanlığı seviyordu, ama yine de yurdu bütün ülkelerden daha azizdi. Bütün dünyayı kucaklamaya hazır büyük kalpli bir insan yurdunu, yalnız kendisini seven dar, küçük, bencil ruhlu bir insanın sevdiğinden daha fazla sever. Bruno İtalya'ya döndü. Ölecekse de, yurdunda, doğduğu göğün altında ölmek istiyordu. Sevdiği Şair Lukres, bir zamanlar, doğayı öven şiirlerini orada yazmış, Leonardo da Vinci orada çalışmıştı. Ülke ülke dolaştığı yıllarda Bruno İtalya'yı unutmamıştı. İtalya'da da kendisini unutmamışlardı. Dominikan Tarikatı'ndan olanlar, din yolundan ayrılan kardeşlerini, ne yapıp edip kendi taraflarına çekmeyi düşünüyorlardı. Bunun için, Dominikan teşkilatında, bir ruhaninin ve Venedikli genç bir soylunun yardımıyla inceden inceye düşünülmüş bir pusu kuruldu. Bu soylu, Bruno'yu Venedik'e davet edip, bilimle rahat rahat uğraşmak için gereken her şeyin emrine verileceğini vaat etti. Vaatlere inanıp Venedik'e giden Bruno, pusuya düştü. İnsan Geleceğe Bakıyor Yurdunun göklerini yine gören Bruno'nun mutluluğu uzun sürmedi. Venedik'teki Kurşun Damlı Zindan'a atıldı. Zindanın küçük pencerelerinden gökyüzü güç görünüyordu. Bruno'yu bir gün sorguya götürdüler. Elleri arkasına bağlı, bir kanepede oturuyordu. Karşısında yüksekçe bir yerde, baş engizitörle yargıçlar bulunuyordu. Şu kilise babalarıyla din kardeşleri yok mu. Bunların sözüm ona babaca ve kardeşçe sevgisi olmasa, dünyada çok daha iyi yaşanırdı herhalde. Sorgularda her şey tasarlandığı gibi olurdu Başlangıçta mahkûm sadece sorguya çekilir, sonra işkenceler başlardı. Engizisyonun elinde, insanı, aklının ucundan bile geçirmediği şeyleri dahi itirafa zorlamaya yetecek kadar araç vardı. Engizitörler, insan iradesini işkenceyle kırma yollarını bilirlerdi. Bu başlı başına bir sanattı. Her şeyden önce mahkûmun elleri iple bağlanır, düğüme bir çubuk geçirilirdi. Sonra doğruyu söylemesi teklif edilirdi. Mahkûm reddederse, çubuk döndürülerek elleri sımsıkı sıkılırdı. Susmaya devam ederse, çubuk bir defa daha döndürülürdü. Bu böylece beş, on, yirmi beş defa tekrarlanırdı. Bundan sonra mahkûma, Tanrı adına suçunu itiraf etmesi bir kere daha teklif edilirdi. İnat ederse, hücreye su dolu kovalar ve bir mangal getirilir, bu sefer su ve ateşle işkencelere geçilirdi. Mahkûmun ağzına bir kova su dökülür, ölürse, suç kendisinin denirdi. Mahkûmun yüzü kızgın demirle dağlanır, suçunu kabul etmeyene merhamet yok denirdi. Böylece, işkencelerin sonu gelmezdi. Kilise babaları, engizitörler, geceyi gündüzü zindanda geçirir, orada yer içerlerdi. Hapisane onlara ev, işkenceler de eğlence olurdu... Bruno'ya da böyle işkence edilmişti tam sekiz hafta. Vücudunda hayır kalmamıştı. Güneşin altında yanan kurşun dam, insanı nasıl ezer, boğardı. Bir an önce sonu gelseydi bari şu işkencelerin. Fakat engizitörler Bruno'yu bedenen öldürmekle yetinmiyor, ilkin ruhunu öldürmek istiyorlardı. Bruno Roma'ya nakledildi. Romalı engizitörler, Bruno gibi yağlı bir parçayı Venedikli engizitörlere bırakmak istememişlerdi. Engizitörler, üzgün ve bitkin Bruno'yla altı yıl uğraştılar. Güçlü bir zekâsı ve derin bilgisi olduğunu biliyorlardı. Tartışmalarda Bruno'nun fikirlerini çürütebilecek bir filozof daha dünyaya gelmemişti. O halde Bruno kendi kendisini çürütmeliydi. Ölümden önce, kendi öğretisini kendisi öldürmeliydi. Bilimi öven, savunan Bruno'dan, herkesin gözleri önünde, sevgilisi bilimin yüzüne tükürmesini, onu lanetleyip ondan vazgeçmesini istiyorlardı. Ama Bruno'ya bunu yaptırabilecek işkence yoktu dünyada. Bruno bu son sınayışa çoktan hazırdı zaten. Defalarca kendi kendisine şu sözlerle seslenmişti Dayan, mert ol, cahillerin yargısı seni tehdit etse bile fikrinden dönme. Işığı karanlıktan ayırabilecek yüksek bir akıl mahkemesi vardır. Sadık, vefalı tanıklar ve avukatlar senin davanı savunacaklar. Düşmanlarınsa, kendi vicdanlarından kendi cellatlarını ve senin intikamını alacak birini bulacaklar. İşte koridorda yine adımlar duyuldu. Kapı açıldı. Bruno' nun önünde Dominikan generali, ihtiyar bir papaz duruyordu. Papaz Bruno'ya öğretisinin din kurallarına aykırı olduğunu kabul etmesini, yanlış fikirlerden dönmesini bir daha teklif etti. Bruno, son derece büyük bir mertlikle cevap verdi Fikrimden dönemem ve dönmek de istemem. Döneceğim hiçbir fikir yok zaten. Mahkemenin son oturumu yapılıyordu. Bruno, büyük engizitörün sarayında dize getirilerek karar okundu. Karardaki, Kardeş Giordano, kendisine mümkün olduğu kadar tatlı ve kan dökmeden davranılması için sivil makamlara teslim edilsin sözlerinin korkunç anlamını Bruno anlıyordu. Bu tatlılığın ne demek olduğunu biliyordu. Sivil makamlar, tatlılıkla insana işkence eder, öfkelenmeden insanı sakatlar, acıyarak diri diri yakarlardı. Bruno ayağa kalktı, başını kaldırdı. Gözlerinden nefret okunuyordu. Şöyle dedi – Siz kararınızı bildirirken korkuyorsunuz da, ben onu dinlerken korkmuyorum. Gerçekten Bruno, yargıçlar kadar korkmuyordu. Bruno ölecekti, ama uğrunda öldüğü bilim yaşamaya devam edecekti. Ona işkence edenlerse, birkaç yıl fazla yaşasalar da, çirkin ve karanlık işlerini tarih lanetleyecekti. Bruno ölüme mahkûm edilmişti, ama kavgaya yeni savaşçılar katılıyordu. Galileo, bilim yararına, yalanlanamaz yeni kanıtlar topluyor ve Demokritos'un Aristoteles'ten daha iyi düşündüğünü söylüyordu. Eli hünerli ustalar, camı perdahlamaya başlamışlardı. Çok geçmeden, bu perdahlanmış camlar teleskop ve mikroskop yapımında kullanılacaktı. Tahmin ve sezginin zamanı bitiyor, yalanlanamayan kanıtların zamanı başlıyordu. İnsan, eskiden ancak aklın yardımıyla sezdiklerini, pek yakında gözleriyle görecekti... 17 Şubat 1600 Yüzlerce Romalı, Çiçekler Meydanı'na koşuyordu. Görülmemiş bir manzara bekliyordu kendilerini Ünlü bir dinsiz yakılacaktı. Papa, 50 kardinal ve bütün ülkelerden özel olarak bu büyük kilise bayramına gelen misafirler meydanda olacaklardı. Meydan dolup taşmış, halk etraftaki sokaklara yayılmış, damlara bile çıkmışlardı. Çok eski zamanlarda Romalılar, Hıristiyanların nasıl yakıldıklarını görmek için Büyük Sirk'e yığın yığın böyle akın ederlerdi. Şimdi bir gerçeği müjdeleyenin nasıl yakılacağını görmek için yeni Romalılar yine itişiyor, birbirlerini eziyorlardı. İşte Bruno da göründü. Hangi peygamber kendi yurdunda itibar görmüştü. Romalılar, başına taç yapıp övünmeleri gereken kimseyle alay ediyor, ona küfrediyorlardı. Bruno'ya, üstünde zebaniler ve cehennem alevleri resmedilmiş bir gömlek giydirilmiş, başına da tuhaf bir külah geçirilmişti. Din kurallarından sapan birini gülünç gösterip rezil etmek için her şey yapılmıştı. Fakat meydandakilerin gözleri, Bruno'nun solgun yüzüyle ve sonsuzluğa bakan gözleriyle karşılaşıp onlara dikkatlice baktıkları zaman gülmeleri diniveriyordu. Kalabalıkta birinin Bruno sevinse ya. Pek yakında, var olduğunu söylediği dünyalara göçecek dediği işitildi. Ama bu acı şakaya aldıran olmamıştı. Bruno, bir merdivenden yavaş yavaş yüksekçe bir odun yığınına çıktı. Cellat onu, bir direğe zincirle sımsıkı bağladı. Celladın başına, görebilsin diye iki delik açılmış bir kukuleta geçirilmişti. Ateşte diri diri yakılmak suretiyle ölüme mahkûm edilen Bruno, korkmadan insanların gözlerinin içine bakıyor, cellatsa yüzünü bir maske altında gizliyordu. Odunlar tutuşturuldu. Yel, ateşi körükledi. Alevler Bruno'nun ayaklarına yaklaştı, elbisesini sardı. Papazlar dikkat kesilmişti. Bruno hiç olmazsa bu son dakikada pişman olup fikirlerinden döner miydi acaba. Fakat umutları boşunaydı. Bruno aman dilemeyecekti. Ağzından ne bir söz, ne bir inilti çıkacaktı. Bruno bilincini kaybetmemişti. Duyduğu acıyı bastıran, iniltilerini vurmamasına yardım eden kuvvet neydi. açığa Hayatının bu son dakikalarında Bruno'nun ne düşündüğünü bilmiyoruz, ama çok daha önce, ölümünün kaçınılmaz olduğunu sezerek yazmış olduğu şu sözleri biliyoruz Zaferin elde edilebilir olduğunu düşünerek mertçe savaştım. Fakat ruhuma verilen kuvvet, bedenimden esirgenmiş... Yine de bende, gelecek yüzyılların kabul edecekleri bir şey var. Gelecek kuşaklar, ‘Ölüm korkusu bilmezdi. Karakter gücü bakımından, herkesten yüksekti ve gerçek uğruna savaşmayı, tüm yaşama zevklerinden üstün tutardı' diyecekler. Ölümü İnsanın Sonu Bruno'nun ölümü insanın sonu değildi. Ve Bruno, ölümü bunun için böyle mertçe karşılamıştı. Bir kitabın son bölümünde, genel olarak, kahramanın başından geçenler ve hayatının nasıl sona erdiği anlatılır. Ama bizim kahramanımızın hayatı sonsuzdur. Öyle ki, onun hikâyesini hiçbir zaman sonuna kadar yazamayız. Kahramanımızla birlikte bir şehirden diğerine gitmiş, bir yüzyıldan ötekine geçmiştik. Miletos'ta, Atina'da, İskenderiye'de, Roma'da, Bizans'ta, Kiev'de, Paris'te, Londra'da, Moskova'da bulunmuş, Yeni Dünya'nın kıyılarına çıkmış, sonra yine Roma'ya dönmüştük. Kahramanımızın adı Thales, Demokritos, Aristoteles, Arşimet, Lukres, Marco Polo, Afanasiy Nikitin, Kolomb, Yermak, Kopernik ve Bruno'ydu. Bütün kahramanlarımızın adlarını sayıp dökemezdik. Çünkü kültürü milyonlarca insan yaratmıştır ve yaratmaya devam ediyor. Tarih sahnesine daha geç çıkan halklardan çok, eski çağların halklarından söz ettik. Her halkın hayatında, bir ağacın hayatında olduğu gibi, görülen bir çiçek açma, parlama zamanı, bir de çiçeklenmeyi, parlamayı hazırlayan, uzun bir gizli faaliyet süreci vardır. Kitabımızda, İtalyan Rönesansına ancak şöyle bir değinmiştik. Hapisanede bile Güneş Ülkesi'ni hayal eden büyük İtalyan Kampanella, Shakespeare, Newton, Voltaire, Lavoisier, Leibniz ve Goethe'nin sözünü edemedik. Bu kitapta Amerika'yı daha yeni bulunduğu zaman gördük ve ilerisini karıştırmadık. Rus halkının, tarih sahnesine nasıl çıktığını, yurdunun sert tabiatıyla savaşıp uçsuz bucaksız topraklarını nasıl fethettiğini gördük. Fakat Lomonosov'u, Puşkin'i, Lobaçevski'yi, Mendeleyev'i, Pavlov'u anlatamadık. Bu kitapta pek çok ad, pek çok insan, pek çok halk ve bunların kaderi var. Zaman, binlerce iplikle, insan hakkında bir hikâye dokumuştur. Her ipliğin kendi rengi var. Dünya kültürü desenine, her halk kendi orijinal çizgisini katmıştır, bunlar da çok renkli bir kumaş meydana getirmiştir. Hikâyemizi burada bitiriyoruz. Ama kumaşı tezgâhta bırakıyoruz, çünkü dokunması bitmemiştir. Doğa durmadan yaratıyor. İnsanın emeği de sonsuz. Kahramanımızın daha sonra başından geçenleri bilmek isteyenler, insanın gerçeğe ve doğaya egemen olmaya doğru nasıl ilerlediğini, bilimin başına gelenleri ve Marx'ın, Engels'in, Lenin'in felsefeyi, dünyayı inceleyen ve değiştiren güçlü bir silaha çevirmekle, bilimde yaptıkları devrimi, başka kitaplardan okuyup öğrenebilirler. Romalılar tarafından kurulmuştur. Uzun zaman Büyük Şarl İmparatorluğu'nun başkenti olmuştur. Abelard Pierre (1079-1142) – Fransız filozofu. Ortaçağ düşünüşünü aşan bir felsefede görüşünü savunmuştur. Adonis – Bitki Tanrısı. Sonbaharda ölüp ilkbaharda yine dirildiğine inanılırdı. Adonis kültü Fenike'de, Mısır'da ve Yunanistan'da yaygındı. Agamemnon – İlyada adlı destanın kahramanlarından. Mykenai hükümdarı. Troya'yı kuşatan Yunanlıların komutanı. Aiskhylos (MÖ 625-546) – Yunan tragedya yazarı. Ona Tragedyanın babası adı verilir. Zincire Vurulmuş Prometheus, Kurtarılmış Prometheus vb. tragedyaları vardır. Akragas – Sicilya'nın güney kıyısında eski bir şehir. Bugünkü Circenti. Albert, Büyük (1193-1280) – Ortaçağda yaşamış bir bilim adamı. Alcuin (735-804) – Büyük Şarl'ın hocası. Amartol Georgi (IX. yy.) – Keşiş. Bizans tarihçisi. Anaksagoras (Yaklaşık olarak MÖ 500-428 yılları arasında yaşamıştır) – Küçük Asya'nın (Anadolu'nun) Klazomenai şehrinde doğmuş materyalist bir Yunan filozofu. Anaksimandros (Yaklaşık olarak MÖ 610-546 yılları arasında yaşamıştır) – Materyalist bir Yunan filozofu. Küçük Asya'nın Miletos şehrinde yaşamıştır. Anaksimenes (Yaklaşık olarak MÖ 585-524 yılları arasında yaşamıştır) – Materyalist bir Yunan filozofu. Miletos'ta doğmuştur. Andromeda – Yunan mitolojisine göre, Perseus tarafından kurtarılmış bir kral kızı. Archytas – MÖ 428-347 yılları arasında yaşamış materyalist bir Yunan filozofu. Pythagoras okulundandır. yy. yy. 'ın ortaları) – Yunan astronomi bilgini. Samos Adası'nda doğmuştur. yy.) – Yunan filozof ve müzikçisi. Aristoteles'in öğrencisi. Aristophanes (Yaklaşık olarak MÖ 450-385 yılları arasında yaşamıştır) – Klasik Yunan edebiyatının son büyük ozanı. 40 kadar komedya yazdığı bilinmektedir. Bulutlar, Eşekarıları, Kuşlar en ünlüleridir. Aristoteles (MÖ 384-322) – Antik çağın en büyük filozofu, Trakya'da bir Yunan kolonisi olan Starira'da doğmuştur. Esas eseri Organon'dur. Bundan başka Fizik, Metafizik, Politika ve Ahlak adlı eserleri de önemlidir. Arkhimedes (Arşimet) (MÖ 287-212) – Eski Yunanistan'ın ünlü fizikçisi ve matematikçisi. Fizik ve matematikte birçok buluşu vardır. Kaldıraç (Manivela) kanunu, ağırlık merkezi adını taşıyan kanun bunların en önemlileridir. yy.) – Güzelliği ve zekâsıyla ün kazanmış Miletoslu bir kadın. Zamanının en kültürlü kadınlarından biri. Perikles'in eşi. Astarte – Fenikelilerde bereket, analık ve aşk Tanrısı. Athena Pallas – Yunan mitolojisinde tanrıların başı Zeus'un kızlarından biri. Şehirlerin, bilgeliğin ve bilimin koruyucusu bir tanrıçadır. Augustus, Caius Julius Octavianus (MÖ 63 yılında doğmuş, MS 14 yılında ölmüştür) – İlk Roma İmparatoru. B Bacon, Roger (1210-1294) – İngiliz filozofu ve tabiat bilgini. Bar, Kohba – II. yy. 'da Romalılara karşı ayaklanan Filistin Musevilerinin önderi. yy. 'da yaşamış bir Rus mimarı. Postnik adındaki başka bir mimarla birlikte Moskova'daki St. Bazil Katedrali'ni kurmuştur. Behaim, Martin coğrafyacısı. (1459-1507) – Alman Bernard, Clairvauxlu (Klervolu) (1901-1153) – Mistik bir filozof. Biruni, Abu'l-Reyhan (Ölümü 1038) – Ortaçağda Doğu'nun en büyük bilim adamlarından. Harzem'in Birun şehrinde doğmuştur. Hindistan'a dair bir kitabı vardır. Eserlerini Arapça yazmıştır. Boestius (Yaklaşık olarak 475-526 yılları arasında yaşamıştır) – Romalı filozof, matematikçi ve fizikçi. Borcia, Aleksander (1431-1503) – Papa IV. Aleksander. Bruno, Giordano (1548-1600) – İtalyan filozofu, şair ve astronomi bilgini. Büyük Şarl, Şarlman (742-814) – Fransa Kralı. 768'de kral, 771'de tek başına Fransa Kralı iken 800 yılında kendisini Batı İmparatoru ilan etmiştir. C Caboto, Giovanni (1450-1498) – İngiltere'ye göç etmiş İtalyan asıllı denizci. Kuzey Amerika'yı bulmuştur. Caboto, Sebastiano (1484-1557) denizcisi. Giovanni Caboto'nun oğlu. – İngiliz Caesar Caius Julius (Jül Sezar) (MÖ 100-44) – Romalı politika adamı, başbuğ ve yazar. Cassiodorus (490-585) – Romalı bilim adamı ve yazar. Soylu bir Roma ailesine mensuptu. Chancellor, Richard (1156 yılında ölmüştür) – İngiliz denizcisi. Chaucer, Geoffrey (1340-1400) – Büyük İngiliz şairi. Cantebury Hikâyeleri adlı eseri İngiliz edebiyatının şaheserinden sayılır. Commodus, Lucius Aurelius (II. yy.) – Roma İmparatoru. Marcus Aurelius'un oğlu. Cortés, Hernán (1485-1517) – İspanyol gemicisi. Meksika fatihi. D Dante Alighieri (1265-1321) – En büyük İtalyan şairi. Başlıca eseri İlahi Komedya adındaki dev eserdir. Demokritos (MÖ 460-370) – Büyük Yunan filozofu. Materyalisttir. Abdera şehrinde doğmuştur. Dikaiarkhos (Yaklaşık olarak MÖ 350 yılında doğmuştur) – Filozof. Aristoteles'in öğrencilerinden. Diogenes (Diyojen) (MÖ 404-323) – Yunan filozofu. Dionysos – Yunan mitolojisinde meyve, üzüm ve şarap tanrısı. Dionysios, Büyük Dionysios (MÖ 430-367) – 405 yılında Syrakuzai tiranı olmuştur. yy. 'da Syrakuzai'de tiranlık (beylik) yapmıştır, Büyük Dionysos'un oğludur. yy. 'da yaşamış bir Ceneviz denizcisi. Durof, Vladimir Leonidoviç (1863-1934) – Ünlü Rus sirk artisti ve hayvan terbiyecisi. Dubois, Eugène – Hollandalı anatomi bilgini. XIX. yy. 'ın 1890 yıllarında pithecanthropus erectus'un kemiklerini bulmuştur. E Ebülfida İsmail (1273-1331) – Arap tarih ve coğrafya bilgini. Tarihi Ebülfida adlı 4 ciltlik tarihi ve Takvim-ül Büldân adlı coğrafyası, en ünlü eserlerindendir. Edward VI. (1537-1553) – 1547'de tahta çıkan İngiliz kralı. yy. 'da yaşamış bir Mısır firavunu. El Gazen (XI. yy.) – Ünlü bir Arap fizikçisi. Empedokles (MÖ 483-423) – Yunan filozofu. Materyalisttir. Başlıca eserleri Tabiat Hakkında, Arınmalar'dır. Epikuros (MÖ 342-270) – Büyük Yunan filozoflarından biri. Materyalisttir. Samos Adası'nda doğmuştur. Eratosthenes (MÖ 256-194) – Yunanlı matematik, astronomi, coğrafya bilgini. Erasmus, Roterdamlı Erasmus (1466-1536) – Hollandalı hümanist. Deliliğe Övgü adlı kitabın yazarı. Düşünceleri Rönesans Avrupa'sı üzerinde büyük bir etki yaratmıştır. yy. 'da yaşamıştır) – Aristoteles'in öğrencilerinden. Yunan filozofu ve matematikçisi. Euklides (MÖ matematikçisi. 330-245) – Ünlü Yunan Euripides (MÖ 480-406) – Büyük Yunan tragedya yazarı. Tragedyaları arasında Medeia, Fedra, İphigeneia Aulis'te en ünlüleridir. F Forum – Eskiçağda merkezindeki bir meydan. Roma şehirlerinin – XV. yy. 'da yaşamış bir Alman imparatoru. Fydorof İvan (1583'de ölmüştür) – Rusya'da ilk matbaayı açan kişi. G Galenos Klaudios (MS 131-200) – Eskiçağın, Hippokrates'ten sonra en ünlü hekimi. Anatomi, fizyoloji ve felsefe üstüne eserleri vardır. Galilei, Galileo (1564-1642) – İtalyan bilgini. Astronomi, matematik ve fizik alanında birçok buluşuyla ün yapmıştır. Gama, Vasco Da (1469-1542) – 1497-1498 yıllarında Afrika'nın güneyinden dolaşarak Hindistan yolunu bulan Portekiz denizcisi. Gazali, Ebu Hamit Muhammed (1059-1111) – Arap filozofu. Giovanni Pico della Mirandola (1436-1494) – İtalyan yazar ve filozofu. Rönesans çağının en bilgili adamlarından biri. Goethe, Johann Wolfgang (1749-1832) – Büyük Alman yazarı. Grigor, Tur piskoposu (VI. yy.) – Frankların Tarihi adlı kitabın yazarı. Tur'da bir rahip okulu kurmuştur. Guillaume, Champeux (Şampo) (1070-1121) – Fransız filozofu. Paris'te felsefe ve güzel konuşma profesörlüğü yapmıştır. Gutenberg, Johannes (1349-1468) – Matbaacılığın kurucusu. yy. 'ın sonlarıyla V. yy. 'ın başları arasında) – Coğrafyacı ve tarih yazarı. Hekkel, Ernst (1834-1919) – Alman tabiat bilgini. Yena Üniversitesi'nde zooloji profesörlüğü yaptı. Darvin'le tanıştıktan sonra, Darvinciliğin en ateşli savunucularından olmuştur. Hellas ya da Ellada – Yunanistan'ın antikçağdaki adı. Hephaistos – Yunan mitolojisinde ateş tanrısı, demircilerin, zanaatçıların piri. Herakleitos (Yaklaşık olarak MÖ 544-484 yılları arasında) – Materyalist Yunan filozofu. Ephesosludur. Herbert (Papa II. Silvester, X. yy.) – Ortaçağ bilim adamlarından. Heredotos (MÖ 485-425) – Ünlü Yunan tarihçisi. Ona Tarihin babası adı verilir. yy. sonu ve I. yy. başı) – İskenderiyeli matematikçi ve matematik bilgini. yy.) – En eski Yunan ozanlarından, Boiotialıdır. Theogonia (Tanrıların Doğumu) ve İşler ve Günler adlı destanları yazmıştır. Hippokrates (MÖ 460-377) – Eskiçağın ünlü Yunan hekimi. Hekimliğin babası sayılır. Holbein, Genç Hans (1497-1543) – Alman ressamı. Homeros (Heredotos'a göre, MÖ 850 yıllarına doğru yaşamıştır) – Eskiçağ Yunanistan'ının epik ozanı. Eskiçağ Yunan yazarı. İlyada ile Odysseia'nın Homeros tarafından yaratılmış olduğu söylenir. Horatius, Quintus Flaccus (MÖ 66-8 yılları) – Ünlü Latin şairi. Hicivle, aşkla, destanlarla ve kahramanlıklarla ilgili şiirleri ve bir de Şiir Sanatı adlı eseri vardır. Hugenotlar – Hıristiyanlıkta reform yapan Jan Kalvin'in taraftarlarına verilen ad. Katolik kilisesinin düşmanıdırlar. Hvoyko, Vikenti Vyaçeslavoviç (1850-1914) – Tripolye kültürünü bulan Ukraynalı bilim adamlarından. I-İ İbni Rüşt (1126-1198) – Arap filozofu. Kurtuba'da doğmuştur. Fizik, tıp, astroloji, felsefe ve matematik üzerinde çalışmıştır. Avrupa'da Averroes adıyla bilinir. İbni Sina (980-1037) – Ünlü Doğu filozofu. Buhara yakınlarında doğmuştur. Tam anlamıyla ansiklopedik bir dehaya sahipti. Ünü ve etkisi bütün Batı ortaçağına yayılmıştır. Eserlerini Arapça yazmıştır. Avrupa'da Avicenna adıyla bilinir. İgor, Büyük Kiev Prensi (912-945) – Rürik'in oğlu, Oleg'in halefi. İgor Svyatoslavoviç (Ölümü 1202) – Novgorod Prensi, 1185 yılında Poloveçlilere karşı savaşa çıkmıştır. Bu olayı anlatan İgor Alayı Destanı'nın kahramanı. İllarion (XI. yy.) – Kiev metropoliti, ünlü bir hatip ve yazar. İştar ya da İşter – Babil tanrıçası. (1140-1505) – Büyük Moskova prensi. İvan IV. Korkunç İvan (1530-1584) – 153'te büyük prens, 1547'de Tüm Rusya'nın çarı olmuştur. K Kerberos – Eskiçağ Yunanlılarının inanışlarına göre, yeraltı ülkesinin kapısını bekleyen üç başlı, yılan kuyruklu köpek. Kiril (827-869) – Slavlar arasında çalışan ilk Hıristiyan misyonerlerden. Metodi ile birlikte Slav yazısını yaratmıştır. Kril, Tur Piskoposu (XII. yy.) – Rus yazar ve bilim adamı. Kovalevski, Vladimir Onufriyeviç (1842-1883) – Ünlü bir Rus paleontoloğu. Kolomb, Kristof (1146-1506) Amerika'yı bulan ünlü gemici. – 1492'de Kortso, İvan – Sibirya fatihi Yermak'ın arkadaşlarından, Volga Kazaklarının komutanı. Kopernik, Nikola astronomi bilgini. (1473-1543) – Polonyalı Kosmos, İndikopleustes (VI. yy.) – Mısırlı keşiş, gezgin. Hıristiyan Topografyası adı bir coğrafya kitabı yazmıştır. Kriton – Sokrates'in öğrencisi ve arkadaşı. MÖ 404-403 yıllarında Atina'da iktidarı ele geçiren 30 tiran dan biri. yy.) – Yunan ozan ve filozofu. yy.) – Pers Kralı. Küçük Şeybani – Sibirya Tatarlarının son hanları. L Lactantius (III. - IV. yy.) – Afrikalı bir Hıristiyan yazar. yy. 'da yaşamış bir Çin filozofu. Lavoisier, Antoine Laurent (1743-1794) – Fransız kimyacısı. Modern kimyanın kurucularındandır. Leibniz, Gottfried Wilhelm (1646-1716) – Alman filozofu ve matematikçisi. Leonardo da Vinci (1452-1519) – Rönesans devrinde yaşamış büyük bir bilim adamı ve ressam. yy.) – Materyalist bir Yunan filozofu. Demokritos'un hocası. Livius Titus (MÖ 59-MS 17 yılları arasında) – Romalı tarihçi. Lobaçevski, Nikolay İvanoviç (1792-1856) – Ünlü bir Rus matematikçisi. Lomonosov, Mihail Vasilyeviç (1711-1765) – Büyük bir Rus bilgini ve yazarı. Lukretius, Carus Titus (MÖ 98-55 yıllarında) – Roma'nın en tanınmış şairlerinden. Materyalist bir filozoftur. Eşyaların Tabiatı Üstüne adlı bir eseri vardır. Luther, Martin (1483-1546) – Alman reform hareketinin öncüsü ve Protestanlığın kurucusu. Lyell, Charles (1797-1875) – Ünlü İngiliz jeoloji bilgini. M Macellan, Fernando (1480-1521) – Ünlü Portekizli gemici. İspanya hizmetindeyken dünyayı ilk defa dolaşmıştır. Magdeburg – Daha Büyük Şarl zamanında, IX. yy. 'ın başlarında bilinen bir Alman şehri. Marco Polo (1254-1324) – İtalyan gezgini. Asya halklarını anlatan ve dünyaya tanıtan Marco Polo'nun Kitabı adlı bir eser yazmıştır. Marcus Aurelius (121-180) – Roma İmparatoru, filozof ve yazarı. Kendi Kendimle Baş Başa adlı bir kitabı vardır. yy. 'ın sonunda ve II. yy. 'ın başlarında yaşamış bir Romalı coğrafyacı. Medici, Muhteşem Lorenzo (1448-1492) – Banker ve Floransa hâkimi. Melanchthon, Philipp (1497-1560) – Luther'in yakın fikir arkadaşı, Protestan din bilgini. Melkart – Bir Fenike tanrısı. Mendeleyev, Dimitri İvanoviç (1834-1907) – En büyük Rus kimyacısı. Meşçaninov, İvan İvanoviç – Sovyet dil bilgini, akademi üyesi. Montesuma – Meksika Azteklerinin devlet önderi (XI. yy. başları). N Newton, Isaac (1643-1729) – Büyük bir İngiliz matematikçisi, astronomu ve fizikçisi. Nikitin Afanasiy – XV. yy. 'da yaşamış ünlü bir Rus gezgini. 1466-1470 yılları arasında İran'la Hindistan'ı gezmiştir. O-Ö Odysseia – Yunan ozanı Homeros tarafından yaratıldığı söylenen bir destan. Odysseus – Homeros'un ikinci destanı Odysseia'nın kurnaz kahramanı, İthaka Adası'nın hükümdarı. Troya Savaşı'na katılmıştır. Oleg (912 yılında ölmüştür) – Rusya'da Rürik'ten sonra 2. prens. Oleg, Çernigovlu Oleg (1115) yılında ölmüştür) – Birkaç kardeş kavgasına katılmış bir Çernigov prensi. Orellano, Francisco (XV. yy. 'ın sonlarında doğup 1549 yılında ölmüştür) – And Sıradağları'nın ötesindeki toprakları inceleyip Amazon Irmağı'nı bulan bir İspanyol bilgini. Osiris – Eski Mısır'ın ölen ve yeniden dirilen bitki tanrısı, aynı zamanda ölüler ülkesinin koruyucusudur. Ömer – 634-644 yılları arasında halife olmuş, halifeliği zamanında Suriye, Mezopotamya, Filistin zapt edilmiştir. yy. 'da yaşamış bir Yunan filozofu. Elea okulundandır. Pavlov, İvan Petroviç (1849-1936) – Büyük Rus filozofu. Perikles (MÖ 490-429) – Yunan devlet adamı. Atina'nın yükseliş devrinde demokratik partinin şefi olmuştur. Perseus – Yunan mitolojisine göre, Zeus ile Argos Kraliçesi Danae'nin oğlu. Petrarca, Francesco (1304-1374) – Büyük İtalyan şairi. Phidias (Yaklaşık olarak MÖ 490-430) – Yunan uygarlığının en büyük heykelcisi. Perikles'in zamanında yaşamıştır. Philippos II, Makedonyalı Philippos (MÖ 383-336) – Makedonya kralı. yy. 'da yaşamış ve Amazon Irmağı'nın yukarı kesimlerine sefer yapmış bir İspanyol fatihi. Piaton (MÖ 423-347) – İdealist Yunan filozofu. yy.) – Yunan gezgini ve bilim adamı. Plinius, Caius Secundus (23-79) – Romalı yazar, bilim ve devlet adamı. Plutarkhos (50-120) – Yunan tarihçisi. Yunanistan ve Roma'nın ünlü adamlarından bahseden Paralel Hayatlar adlı eseriyle tanınmıştır. yy.) – Samos Adası tiranı. Ponce de Leon, Juan (1460-1521) – Kolomb'un ikinci seferine katılmış bir İspanyol gezgini. 1513 yılında Florida'yı bulmuş, onu bir ada sanmıştır. Poseidon – Eski Yunanlılarda denizlerin, suların tanrısı. Postnik – Rus mimarı. Barma'yla birlikte, Moskova'daki St. Bazil Katedrali'ni kurmuştur. Prometheus – Yunan mitolojisine göre, Zeus'un insanların elinden aldığı ateşi gökten çalıp insanlara geri veren bir titan. Ptolemaios II. Philadelphus (MÖ 285-246) – Mısır hükümdarı. Ptolemaios, Claudius – II. yy. 'da yaşamış ünlü bir Yunan astronomu. Doğu'da Batlamyos adıyla bilinir. Ptolemaioslar – Büyük İskender'in komutanlarından Ptolemaios tarafından Mısır'da kurulan bir hükümdar hanedanı. Pud – Rusya'da kullanılan ve 16 kg. 'a eşit olan bir ağırlık ölçüsü. Pythagoras (MÖ 571-497) – İdealist Yunan filozofu. Samos Adası'nda doğmuştur. yy. 'da yaşamış büyük Gürcü şairi. S Roma İmparatoru Neron'a hocalık etmiştir. Seth – Mısır tanrısı, Osiris'in kardeşi ve katili. Shakespeare, William (1564-1616) – Büyük İngiliz Şairi ve oyun yazarı. Skylla ile Kharybdis – Yunan mitolojisinde, Messina Boğazı'nın iki yakasında birbirinden bir ok atımı uzakta duran iki deniz canavarı. Skylla ile Kharybdis, birinden olsa bile ötekinden kurtulması imkânsız bir çifte belanın ifadesinde atasözü haline gelmişlerdir. Sokrates (MÖ 469-399) – Atinalı idealist bir Yunan filozofu. Sophokles (MÖ 495-406) – Büyük Yunan tragedya şairi. Kral Oidipus, Antigone başlıca eserleridir. Spartacus – Eskiçağ Roma'sında, MÖ 73-71 yıllarında ayaklanan kölelerle gladyatörlerin önderi. Spinoza, Baruch ya da Benedikt (1632-1677) – Ünlü Hollandalı filozof. Strabon (MÖ 63 - MS 21) – Yunan coğrafyacısı. Straton, Lampsakoslu Straton – MS 270 yılında ölmüş bir Yunan coğrafyacısı. yy. 'da ticaret ve sanayi alanlarında faaliyet göstermiş, baron ve kontlar vermiş bir aile. yy.) – Yahudi hükümdarı. Davud'un (David'in) oğlu. Svyatoslav (X. yy.) – Kiev Prensi. T Tacitus, Cornelius – Roma tarihçisi. Senato üyesi. Tammuz – Eski Asurlularla Babillilerde, kışın donup ilkbaharda yeniden dirilen bitki tanrısı. Teodorik, Büyük Teodorik (471-526) – Ostrogot Kralı. Thales (MÖ 624-547) – Miletos'ta doğmuş materyalist bir Yunan filozofu. – Lirik Yunan şairi. Thomas, Aquinolu Thomas Ortaçağ din bilgini ve filozofu. (1225-1274) – Thukydides (MÖ 460-399) – Atinalı tarihçi, Peloponnesos Savaşları'nın Tarihi adlı bir eseri vardır. yy. 'da yaşamış bir Mısır firavunu. Timiryazev, Clement Arkadiyeviç (1843-1920) – Büyük Rus doğa bilgini. bin yılda en önemli Yunan şehirlerinden biri. V Valvian – V. yy. 'da Güney Galya'da yaşamış bir papaz ve yazar. Vergilius, Maron Publius (MÖ 70-19) – Romalı şair, Aineas destanının yazarı. yy. 'ın sonlarında yaşamış iki Venedikli denizci. Vladimir Svyatoslavoviç (1015 yılında ölmüştür) – 980 yılında Kiev Prensi olmuştur. Vladimir Vsevolodoviç Monomach (1053-1125) – 1113 yılında Kiev Büyük Prensi olmuştur. Voltaire, Francoise-Marie Arouet (1694-1778 ) – Büyük Fransız yazarı ve düşünürü. W Walter Raleighly, (1552-1618) – Gezgin ve şair. Kuzey ve Güney Amerika'ya birkaç sefer yapmıştır. Watt, James-Benjamin (1736-1810) – İskoçyalı mekanikçi ve mucit. Y Yoan, Bulgar Yoan – X. yy. 'da Bulgaristan'da yaşamış bir kilise yazarı. Şeştodnev - Altı Gün adlı bir kitap yazmıştır. Yoan Tsimiskis (X. yy.) – Bizans İmparatoru. Yoviy Pavel (1483-1552) – Doktor ve yazar. Moskova Elçisinin Notları adlı bir eseri vardır. Yermak Timofeyeviç (XVI. yy.) – Kazak komutanı. 1582 yılında Sibirya'yı fethedip Rusya'ya ilhak etmiştir. Yermolin Vasilyi Dmitriyeviç (XV. yy.) – Tanınmış Rus mimarı. Z Zeus – Eski Yunanlılarda gök, yıldırım tanrısı, evrenin hâkimi, tanrıların ve insanların atası sayılırdı. İdeoloji - Şerif Mardin Türkiye'de düşünce tarihi, din ve siyaset sosyolojisine yaptığı önemli katkılar nedeniyle düşünce hayatımızın öndegelen isimlerinden biri olan Şerif Mardin, toplumumuzda yüz yılı aşkın bir süredir gündemde kalan din, modernleşme, batılılaşma gibi olguları resmî yorumun da yerleşik muhalif söylemlerin de dışında kalarak, toplumsal zemin ve arka planlarıyla birlikte inceler. Mardin'in pozitivist Batı düşüncesinin Türkiye'de egemen görüşle birleşerek biçimlendirdiği kabul edilmiş eğilim ve yönteme kapılmayışı, toplumsal değişim dinamiklerini genelgeçer kalıplara sokmayışı, resmi ideoloji ve Kemalist söylemin etkilerinden uzak kalışı, onu Cumhuriyet aydınları nın önemli bir kesiminden kalın çizgilerle ayırır ve bütün eserlerini toplumbilim dünyamızda ayrıcalıklı bir yere koymayı gerektirir. İdeoloji Şerif Mardin'in İdeoloji'si ülkemizde alanında yayımlanmış ilk kitaptır. Mardin bu çalışmasında, ideoloji üzerine yapılagelen iyi ve kötü değerlendirmelerin dışına çıkıyor. .İdeolojik düşüncenin özelliklerini, ideolojik düşünceyi oluşturan etkenleri, bu düşünce tarzının yapısal özelliklerini, kavramın tarihî gelişim süreci içinde tartışıyor. Şerif Mardin'in incelemesi, ideoloji ve bilim felsefesi , ideoloji ve sosyal değişme ve simgelerin dağıtımı ve bilginin üretilmesi başlıklarından meydana geliyor. 1. iletişim Han No. 7 Cağaloğlu 34400 İstanbul Tel 212.516 22 60-61-62 Fax 212.516 12 58 İçindekiler Önsöz Sunuş Bölüm I - İdeoloji Kavramının Tarihsel Gelişimi Kavramın tarihi gelişimi Condillac (1715-1780) ve Helvétius(l7l5-l77l) Anlam ve insan 1.Kiliazma 2.Liberal hümaniter görüş açısı 3.Tutucu fikir 4.Komünist-sosyalist görüş açısı Science and common sense inquiry alike do not discover the way in which events are grouped in the world, they invent ways of grouping. Jerome Bruner Önsöz Bu kitap son yıllarda verdiğim bir seminerde ele alınan bazı tema'ları yansıtmaktadır. Eseri okuyarak ﬁkirlerini belirten Berent Enç, Mete Tunçay, Gökçe Cansever, Doğan Cüceoğlu ve Taha Parla'nın önerilerinden yararlandım. Ortaya çıkan metindeki hatalar ise pek tabii ki bu eleştirilerin sonucu değil de, kendi çalışmalarımın özelliği olarak değerlendirilmelidir. Sunuş Bu eser bir bakıma orijinal ﬁkirleri içermektedir, bir bakıma da orijinal bir eser değildir. Önce niçin orijinal olmadığını belirtelim kitap düşünce sosyolojisinde bir asırdanberi süregelen çalışmalar üzerine kurulmuştur. Bu çalışmalar kümesine Marx'ın toplum kuramı, bilgi sosyolojisinin katkıları, modern analitik felsefe, sosyal antropoloji ve fenomenolojinin bazı yönleri girer bunların hepsi bilinen yaklaşımlardır. Çalışmanın yeniliği bu yönelimleri anlamlı bir bütün içinde değerlendirmeye çalışmış olmasıdır. Tabii, bu çok çapraşık konuların ideoloji ile kesişen yönlerinin hepsinin birden sunulması mümkün değil. Tasarladığımız yapıtın bütünlüğünü sürdürmek de, bundan dolayı, ancak kısmen başarılı olabilmiştir. Ülkemizde ideoloji konusunda çok şey söylenmiştir ve söylenmektedir fakat bu incelemeler daha çok bir ideolojinin niçin iyi veya kötü, üstün veya anlamsız olduğunu anlatmaya yönelir ideolojik düşüncenin özelliklerinin ne olduğunu, hangi etkenler sonucunda ortaya çıktığını incelemez. Hele yazarın kendi düşüncesinin hangi taraﬂarının ideolojik olduğunu hiç araştırmaz. Bu eserin göstermeye çalıştığı nokta, düşünce süreçlerimizde bizi objektiﬂikten uzağa iten unsurların sayılmayacak kadar çok olduğudur. Bu yanlı lık bir dereceye kadar kontrolümüzün dışında olan bir süreçtir. Bu durumda yapabileceğimiz bir tek şey vardır, o da olanaklarımız oranında toplum hakkında bilgilerimizin yanlılığının (bias) kaynağını araştırmaya çalışmaktır. Burada bunun için bir envanter sağlanmıştır. Eserin sonundaki ek bibliyografya, araştırmanın metninde kullanılmamış birçok kaynağı sıralamaktadır, fakat bu da eserin amacına uygundur. Araştırma, ideoloji konusunu merak edenlere ve sosyolojinin ve siyasal bilimlerin başlangıç düzeyinde olanlara bir giriş olarak sunulmuştur. Konuyu daha da derinden incelemek isteyenler için de başvuracakları bir eser listesi hazırlanmıştır. Bibliyografya bu yaklaşımı yansıtmaktadır. Düşünmemin şekillenmesinde her şeyden çok -dolaylı veya dolaysız- Alman felsefesinin çıkardığı sorunları ciddiye alan ﬁkir akımlarının ağır bastığı görülecektir. Bunların içinde toplum yaşamının bir sembolleştirme sürecinden geçtiğini belirten Ernst Cassirer ve Alfred Schutz gibi kimselerin etkisi özellikle seçilecektir. Fakat bunun yanında bu kitapta ileri sürülenlerin Durkheim'dan beri süregelen bir tartışmayı izlediği görülecektir. O da Durkheim'dan sonra sosyal bilimlerin bir odak noktasını oluşturan ve inançların toplumsal yapıda yeri nedir. şeklinde nitelendirilebilecek sorundur. Çağdaş toplum bilimlerinde, bu sorun bilgi dağarcığımızın toplumsal rolü nedir. sorunundan ayrı bir sorun olarak görülmemektedir. {1} Kitabımı sosyal bilim alanlarına yeni gelen kimselerin sıkılmadan okuyabileceği bir şekilde yazmaya çalıştım. Sosyal bilimlerin üzerinde durduğum alanlarındaki gelişmeleri açık ve seçik olarak anlatabiliyorsam, çok zaman karışık savlar olarak ortaya atılan bu bilgilerin nasıl birbirine dayandığını gösterebiliyorsam çalışmalarımı başarılı sayacağım. İdeolojik akımlar , Marksist İdeoloji , Sağın İdeolojisi gazete ve kitaplarda -Avrupa'da ve Asya'dason elli yılda sık sık görülen deyimler arasında yeraldı. Türkiye'de de bu kavram son on yılda toplum meseleleriyle yakından ilgilenen kimselerin sözlüğünde baştaki sıraya geçti. İdeoloji dendiği zaman bundan ne anlıyoruz. Türkiye'de, 1974 yılında küçük bir grup üniversite öğrencisi üzerinde yapılan çok basit bir uygulama bize bir ipucu temin ediyor. Yapılan anketten, ideoloji nin denekler arasında iki anlam taşıdığı anlaşılıyor. Öğrencilerin büyük çoğunluğu için ideoloji sistematik bir ﬁkir yapısı veya anlatısı dır. Gerçekten de ideolojinin bu anlamı konunun bir yönünü teşkil ediyor. Deneklerin çok daha küçük bir grubu İdeoloji dendiği zaman aklınıza ne gelir sorusuna, Gerçekleri olduğu gibi yansıtmayan bir ﬁkir yapısı veya buna benzer deyişler kullanıyor. Gerçekleri olduğu gibi yansıtmamak Marx'ın ideoloji tanımına çok benziyor ve gerçekten ideoloji adını verdiğimiz olayın ikinci bir eksenini oluşturuyor. {2} Komünizm veya faşizm gibi belli başlı ideolojilerin içeriğinin ne oranda sistematik olduğunu incelediğimiz zaman konuya birinci açıdan yaklaşıyoruz. Tabii, ideolojinin sistematikliği az veya çok olabilir. Faşizm'de sistematikliğin bir hayli azaldığını görürüz, zaten faşizm sistematik olmamakla, insanın eylemci potansiyeline dayanmakla övünür. Bazı kimselere göre ideolojilerin araştırılması için anlamlı bir yaklaşım, bunları iç -yapısal yoğunluk - derecelerine göre sınıﬂandırmaktır. {3} Shils'e göre bunlar şu noktalarda birbirlerinden sistematikleri bakımından farklıdır a) anlatım k es inliği (explicitness of formulation), b) merkezî bir ahlâkî veya bilişsel (cognitive) eksen etrafında sistematik olarak kümelenme derecesi, c) geçmişin veya çağın düşünce türleriyle yakınlığı, ç) yeni unsurlara veya çeşitliliğe kapalılık derecesi, d) davranışı etkilemeye çalışma derecesi, e) beraberinde getirdiği etki, f) katılanlardan istenen ﬁkir birliği, g) ﬁkrin meşruluğunun ne oranda bir otoriteye bağlandığı (authoritativeness of promulgation), h) inancı gerçekleştirmeyi üstüne almış bir kurumla ilişkisi. Shils'e göre ideoloji ancak bu özelliklerin yoğun olarak belirlendiği oranda bütünleşme gösteren düşünce yapıtlarıdır. Bunun yanında, görüş açısı , örneğin, tam bir ideoloji sayılamaz. Shils'e göre Görüş Açısı nın özelliği, meşruluk sağlayıcı belli bir otoriteye bağlı olmamasıdır bunu örneklerini Protestanlıkta ve Budizmde bulabiliriz. Shils'in inanç sistemi veya mezhep olarak tanımladığı ideolojiye benzer ﬁkrî yapıtlar da, ideoloji den toplumsal içerikten yoksun olma noktasında ayrılır. Bu düşüncenin zaman içinde değişebildiğim de görürüz, Shils buna bir örnek olarak Katolikliği gösteriyor. Shils'e göre ﬁkir hareketi aynı alanda çalışan kimselerin vardıkları benzer bir görüş açısıdır, bunun örneği olarak da Hegel'ciliği ve varoluşçuluğu veriyor. {4} Biz, Shils'in sınıﬂandırmasını kabul etmek zorunda değiliz, fakat gözümüze derhal çarpan bir nokta kendi sunuşunda ideoloji ile mezhep in aynı kalıplar içinde incelendiğidir. Shils'e göre bunun sebebi her ikisinin insan, toplum ve insanın kainatın içindeki yeri konusuna değinen geniş kapsamlı bilişsel ve inanç sistemleri {5} olmalarından ileri geliyor. İdeolojinin, gerçeği maskeleyen , doğruyu olduğu gibi yansıtmayan bir sistem olarak nasıl çalıştığını araştırdığımız zaman, bu görüngüyü artık sistematiği açısından değil de ikinci bir anlamda, Marx'ın altını çizdiği manada ele alıyoruz. Bu eserde ikinci tip sorunlar üzerinde çok duracağız. Nasıl oluyor da bazı düşünceler bilimsel olarak tanımlanırken, bazı düşünceler ideolojik olarak tanımlanıyor. Niçin bu iki anlam birbirinin zıddı olarak kullanılıyor. Bir antropologun deyimiyle neden benim ileri sürdüğüm zaman sosyal felsefe adını verdiğim düşünceyi başkalarında gördüğüm zaman bunları kanı olarak nitelendiriyor, benim düşüncelerime katılmayan birinde bu çeşit düşünceleri bulduğum zaman bunlara ideoloji damgasını basıyorum. {6} İdeolojilerin ve ideolojik düşüncenin niçin kendi zamanımızda birden artan bir önemle ortaya çıktığını merak edersek, o zaman üçüncü türden bir soru sormuş oluyoruz İdeolojilerin fonksiyonu nedir. Başka bir ifade ile üzerinde oldukça uzun duracağımız bir konu şöyle İdeoloji adını verdiğimiz olayın çağdaş yaşantımızla bir ilgisi var mı. İdeoloji ancak özel toplumsal koşullar altında mı ortaya çıkar. Bu koşullarla bağlantılı bir gelişme midir. İdeolojinin hangi koşullarda etkin olmaya başladığını aramamızın bir diğer ekseni de şöyle Acaba ideoloji belirli bir kişilik yapısı gösteren kimseler arasında daha mı iyi tutuyor . Onlar üzerinde daha derin bir etki mi yapıyor. Örneğin, Erik H. Erikson'a göre ergenlik çağı ideolojiler için bilhassa uygun bir ortam yaratır, ergenlik çağındaki gençlerin bazı aramalarını cevaplandırır, bundan dolayı bu yaş grubunca kolay benimsenir. {7} Araştırdığımız bu soru kadar mühim dördüncü bir soru da şu Sosyal bilimler alanında, inceleyenin çevre veya kişi özelliklerinden arınmış mümkün müdür. bir sosyal bilim İdeolojilerin asıl önemli inceleme sorunu birçok ideolojinin bilimsellik iddialarıyla ortaya çıkmalarında toplanıyor. Örneğin, Marksizm bazıları için gerçekleri çarpıtan yanlı bir öğretidir, bazıları için de gerçekleri ortaya çıkarmaya yarayacak bilimsel bir araç. Bunu faşizm için de söyleyebiliriz. Zamanımızda faşizmin bilimsel içeriğini artık ciddiye alan çok az kimse kaldı, fakat bir zamanlar, 20. asrın başında, faşizmle birlikte gelen ırk kuramı faşizmin sarsılmaz bir bilimsel temeli olduğunu iddia edenlerce, bu iddialarını kanıtlamak için kullanılıyordu. Diğer taraftan, John Maynard Keynes'in, kuşkusu. bilimselliğine inanarak ortaya attığı Keynesci iktisat kuramı, Keynes'den sonra, bazı kimseler için gerçek bir ideoloji fonksiyonu görmüş, kapitalizmin beraberinde getirdiği bazı İktisadî sistem özelliklerini savunmak için kullanılmıştır. Bundan dolayı ideoloji görüngüsünü ele aldığımız zaman, ideolojinin bilimle eş anlamlı mı yoksa farklı mı bir yapıt olduğu kaçınılmaz bir sorun olarak karşımıza çıkıyor. Bizce bu konular, belirli bir ideolojinin hangi ﬁkirleri kapsadığı konusundan daha önemli konulardır ve, bundan dolayı, ideolojinin bilimle kesişme alanlarına bu yazımızda oldukça geniş bir yerayırdık. Genel bulgumuzu şimdiden özetleyebiliriz ideoloji ile bilim arasında önemli farklar mevcut. Bu farkların belki en önemlisi bilim in ideal olarak formel işlemlerden kurulu bir yönteme bağlı olmasıdır. Her ne kadar, bugünkü bilim anlayışımızda artık bilimsel kuramların mutlak bir geçerliliği olmadığını, zamanla bunların değiştiğini biliyorsak da bilimin formel tutarlılığının iç mantığı göreli değildir. Seçtiğimiz formel kalıbın iç mantığının gereklerini yerine getirmezsek yanlış yapmış oluruz. {8} İdeoloji adını verdiğimiz ﬁkir kümeleri bu noktada çok daha kaypak. Formel işlemlerle zorunlu bağıntısı yok. İdeolojinin de kendi içinde bir mantığı var, fakat bu mantık formel mantık değil, duyguların veya şekillenmemiş arayışların mantığı. Bu sav bizi şöyle bir sorunu cevaplandırmak zorunda bırakıyor O zaman ideolojinin toplumun değişik kat larında birçok kimseler arasında tutma sının sebebi nedir. Bunu yapıtımızda şöyle cevaplandırıyoruz insanların toplumsal yaşamlarını belirleyen temel öğelerden biri, bu insanların içinde yaşadıkları toplumu algılama şekilleridir. Her insan kendi toplumu içindeki diğer kişilerle ve özellikle yakın olduğu gruplarla bir toplum haritası paylaşır. Bu toplum içindeki insanlar böyle bir temel harita dan hareket ettikleri için anlaşabilirler ve içinde yaşadıkları toplumun gereklerini yerine getirirler. Fakat belleğimizde taşıdığımız bu toplum haritası gerçek bir haritada olduğu gibi kesin çizgilerle çizilmemiştir. Harita'nın taşıdığı anlamlar esnektir ve değişime -az veya çok- açık bir simge dağarcığı yoluyla toplumdan insana, kuşaktan kuşağa geçer. Bu simge sisteminin çalışmasına Kültür diyoruz. İdeoloji gerçeği kültür gerçeği ile çok yakından ilintilidir, ideolojinin saygınlığı da kültür mekanizmasının esaslarına dayalı olarak gelişir. İdeoloji, geleneksel toplum haritaları nın modern çağlarda faydalarını yitirmelerinin sonucudur yeni bir toplum anlamları haritası türetme çabası olarak görülebilir. {9} İdeolojiyi, başlangıçtaki öğrenci anketinde ortaya çıktığı boyutlarıyla, a) temel bilişsel ve değersel yönelimlere dayalı sistematik bir ﬁkri yapıt, b) yanlı algılamanın yarattığı, gerçeği maskeleyen ﬁkrî yapıt anlamlarında ele alırsak, ﬁkir karmaşıklığına düşmek kolay, zira iki konu arasındaki bağ doğrudan bir bağ olmayıp dolaylı bir bağdır. Herhangi bir yanlış anlamaya yol açmamak için bu iki bölümün ilişkisinin nasıl ortaya çıktığını belirtelim. Marx ideoloji kavramını yanlı ﬁkir anlamında kullanmıştı. Alman ideolojisi adındaki kitabında bu yanlılığın, devrinin Alman düşünürlerini ne kadar etkilediğini göstermeye çalışmıştı. {10} Bunun yanında, Marx'ı kendisinin de sosyal realite hakkında görüşleri vardı. Marx bu ﬁkirlerine ideoloji dememişti. Marx, Marksizme bir ideoloji olarak bakmamıştı. Ona göre Marksizm dünyayı doğru algılamayı mümkün kılan araçtı. Marx'ın Marksist değilim deyişini böyle anlamak gerek Marx kendi görüşünün -sonradan çıkan tabirle- bir izm olmadığı kanısındaydı. Bu açıdan ideoloji deyimi Marksistler arasında bile uzun zaman tamamen olumsuz bir çağrışımla yaşadı. 20. yüzyılda bu değişmişti, ideoloji Marksistler arasında olumsuz çağrışımlarını kaybetmişti. Metinde bunun nasıl olageldiğini anlatıyorum. Bu noktada galiba şu husus ağır basmıştı verilen bir kavgada, felsefeye değil de Marx'ın sağladığından daha açık bir eylem çağrısına ihtiyaç belirmişti. Lenin'in ideoloji sözcüğünü olumlu anlamda kullanmaya başlaması, bu eylem zorunluluğunun ve Lenin'in yeni eylem yöntemleriyle ortaya çıkışının ürünü olmuştu. Böylece, Lenin'le birlikte ideoloji nin olumsuz çağrışımlarının çok azaldığını, Marksist eylemin bir parçası haline geldiğini görüyoruz. Lenin de Marx gibi şüphesiz kendi ﬁkirlerinin gerçek gerçeği yansıttığından emindi fakat Marx'ın stili ile Lenin'in stili arasındaki büyük farkı görmemek mümkün değil. Bu yeni Marksistlerce onaylanmış şekliyle, ideoloji bir eylem aracı oldu. Aslında 20. yüzyılın başı faşist veya Marksist olsun değişik hareketlerin bir eylem çağrısını imal etmeye önem verdikleri bir devirdi. {11} Demek oluyor ki bu noktada ideoloji sistematik bir ﬁkir yapıtı anlamıyla ortaya çıkmaya başlıyor. Fakat dikkat edilirse ideolojinin bu yeni anlamı kitle toplumunu eyleme sürükleyecek bir çağrıya ihtiyaç duyulmaksızın, 20. yüzyılın özel şartlarının bir sonucudur. İşte burada ideoloji ile ilgili şu yeni soruya gelmiş oluyoruz Hangi şartlar altında kitlelere yön veren ﬁkir yapıtlarına ihtiyaç duyulur . İşte, idelojinin iç yapısal yoğunluğu olarak belirlediğimiz niteliği burada önem kazanıyor. İdeolojinin kitle toplumundaki etkinliği bu koşullarda Shils'in saydığı yoğunluk unsurlarından bazılarına özellikle bağlıdır. Biz de daha çok kitlelere yönelik ve bu yoğunluğu taşıyan yapıtlara ideoloji diyeceğiz. Sorunu incelerken önce kavramın nasıl geliştiğini ele alacağız ve bu inceleme bizi Aydınlık Çağı na kadar geri götürecektir. Kavramın tarihi gelişimi Her ne kadar ideoloji sözcüğü, bugün, beraberinde nesnel olmayan bir ﬁkir ürünü çağrışımını getiriyorsa da, kavram, Batı Avrupa'nın ﬁkir tarihinde bunun tam tersi bir anlamla ortaya çıktı. Doğrusu, bu çağrışım da uzun sürmedi, fakat, başlangıçta, ideoloji doğru düşünme bilimine verilen addı. İdeoloji sözcüğü insan zihninde ﬁkirlerin belirme sürecinin nesnel olarak incelenmesinin mümkün olduğunu ve bundan dolayı istenirse doğru düşünceleri düşündürmenin bir yolu bulunduğunu iddia eden bir grup düşünür tarafından ortaya atılmıştı. İdeologlar olarak bilinen bu grubun ileri sürdüğü temel görüş, ﬁkirlerin uyum (sensation) ürünü olduklarıydı. Bu düşünürlerin ne demek istediklerini, onların ﬁkirlerinin kaynağını oluşturan Fransız ﬁlozofu Condillac'ın teorilerini incelemek yoluyla belki daha kolay anlayabiliriz. Condillac (1715-1780) l77l){12} ve Helvétius(l7l5- Condillac, ana eseri olan Traité des Sensations'da (Duyumlar Üzerine İnceleme) (1754) insanların dünyayı algılamalarını mümkün kılan mekanizmanın içte bulunan bir zihnî veya ruhsal kalıp olmadığını göstermeye çalışıyordu. Bu kalıba eskiler ruh demişler ve insanın ruh vasıtasıyla dış alemi algıladığını ileri sürmüşlerdi. Condillac'a göre böyle bir şey yok Yalnız dıştan gelen etkileri, deneyi algılayan insan var. Her duyumun algılanması bilincin tamamen pasif olarak işlenmesidir, bir iğnenin mumun üzerinde şekiller çizdiği gibi. Bu etkilerden biri bütün diğer duyumları geride bırakacak kadar kuvvetli ise o zaman dikkat yaratılmış olur. İki ajan duyumu aynı zamanda algılarsak o zaman insanda mukayese etme , ayırma , karşılaştırma , yargılama (judge) yetenekleri ortaya çıkar. {13} Dikkat bizim duyumlar arasında bir ayrım yapmamızı mümkün kılar. Bu ayrımı kelimelerle simgeleştirdiğimiz zaman ortaya dil çıkar. Dil bilgimizi sistematikleştiren simgeler sistemidir. Bundan çıkan bir sonuç da şu bu simgeler sistemi ne kadar rasyonel çalışırsa dıştan gelen etkileri o kadar doğru algılamış oluruz. Dilde veya kullanılışında bir pürüz olursa o zaman gerçekleri yanlı olarak algılarız. Fakat rasyonel bir dil kurmak mümkündür. Hakikatlere varabilmek onları pürüzsüz olarak algılamak için dil 'imize hâkim olarak, onunla ancak rasyonel bağıntılar kurmalıyız. Bir diğer aydınlık devri ﬁlozofu olan Helvétius, De l'Esprit (1758) ve De l'Homme (1773-74) gibi eserlerinde Condillac'ın ileri sürdüğü tezi, insanların benliklerini içten gelen şekillendirici tesirlerle değil de, dıştan gelen etkenlerle kazandıkları teorisini daha da ileri götürdü. Ona göre insanların yetileri (melekeleri) tecrübeyle ve dış etkenlerle oluşur. Örneğin bir insandaki, ahlâkî seviyeyi ve düşünce kudretini, (anlığı l'esprit, l'intellect) oluşturan eğitim sistemidir ve bu sistemi de saptayan devletin politikasıdır. Bu açıdan bakıldığı zaman insanlar arasındaki yetenek farklarının kaynağını büyük çapta ayrı eğitim görmüş olmalarında aramak gerekir. Bundan dolayı insanların bireysel kötülüğünü kınadığımız zaman hata ediyoruz ahlâksızlık içten gelen bir şey değil, farklı dış etkenlerle oluşmuş bir sonuçtur. Kötülük sistemin bir ürünüdür ve sistem devletin kontrolü altındadır. Sistem değiştirilirse sonuçlar da değişik olur. İdeologlar işte bu ﬁkirlerden hareket etmişlerdi. Onlara göre fikirlerin kaynağını ruh gibi bir kavramda aramak gereksizdi. Fikirler insanlarda da hayvanlarda da aynı temelden, zoolojik , yani biyolojik, bir temelden geliyordu. {14} Genellikle 18. yüzyıl aydınlık devri düşünürleri de insanın çevresini algılamada yaptığı yanlışları yanlış eğitime, yanlış bir dil kullanımına yani heyecanlı veya maksatlı bir kullanmaya bağlıyorlardı. İki taraﬂı bir reformla yani doğru ﬁkirlerin yapım yollarını bulmakla ve bunların eğitimde uygulanması ve eğitimin genelleştirilmesiyle durum düzeltilebilirdi. İdeologlar Fransız devriminin son aşamasında Konvansiyon idaresi esnasında ortaya çıkmışlardı. İçlerinden biri, Destutt de Tracy, 1797'de ilk defa ideoloji kavramını herkese doğru düşünme imkânları sağlamak için kullanılacak ﬁkir bilimi anlamında kullandı. Destutt, Fransız devriminin Condillac'ın ﬁkirlerinin uygulaması için eşsiz bir fırsat çıkardığına inanıyordu ve bu fırsatın yitirileceğinden endişeliydi İnsanların yanlış düşüncelerini düzeltmeye yarayacak ﬁkir bilimini yaymanın zamanı gelmişti. İdeologlar'la yakın bağları olan Napolyon iktidara geçince bu olanağı ideologlara sağladı. İdeologların yeraldığı Institut de France adında bir kuruluşa aydınlanma felsefesinin ilkelerine dayanan bir eğitim sistemi geliştirme görevini verdi. {15} Fakat, Napolyon, bir müddet sonra, İdeologları karşısında buldu. Bu çatışmaya yolaçan gelişme, imparatorun rejimini pekiştirmek için ihtilâl zamanında konmuş, dinsel kurumların eğitim yapma yasağını kaldırmış olmasıydı. {16} Napolyon'un sosyal ve siyasal sistemi pekiştirmek için verdiği bu tavizi ideologlar beğenmemişti. İdeologların övücü bir anlamda kullandıkları ideoloji kelimesi bundan böyle Napolyon'un dilinde alay ve kınama konusu oldu. {17} İlginç olan taraf Napolyon'un şimdi ideologları metaﬁzik yapmakla suçlamasıydı. Böylece, ideoloji , birtakım egzantrik insanların acaip ﬁkirleri anlamını kazandı. Bu çatışma incelenirken genellikle üzerinde durulmayan, fakat gerçekten önemli bir nokta da, aydınların bir grup olarak bu konuda gösterdikleri davranıştı. Bundan önce aydınlar ancak bazı hami lere sığınarak hayatlarını sürdürebilmişlerdi. Gerçi Fransa'da, Aydınlanma devrinde Paris'in entelektüel salonlarında asil bir kökten gelmeyen aydınlar etkin olabilmişler, bir dereceye kadar toplum içinde kendilerine bir yer edinebilmişlerdi, fakat onlara -örneğin papazlarınkine benzer- bir ﬁkir ve inanç önderliği tanınmamıştı. Fransız aydınları da, kendilerini istediği zaman kullanan, istemediği zaman aç bırakan monarşiye cephe almışlardı. Napolyon, ideologlara ülke düzeyinde etkin olma imkânlarını tanıyınca, bu yönelimin ortadan kalkması beklenirdi. Fakat beklenenin aksine, ideologların devletin karşısına çıktıklarını ve Napolyon'un ampirik yönelimiyle çatıştıklarını görüyoruz. Bundan da aydınların yeni (ve çok zaman devleti sarsıcı) ﬁkirlerle ortaya çıkmalarının yalnız karın doyurmak veya toplumda yeralmamış olmakla ilgili olmadığını anlıyoruz. Aydın, ﬁkirlerle çalıştığı için bir ideoloji üreticisidir, davranışını belirleyen toplumdaki rolü kadar ﬁkirlerinin içmantıksal gerekleridir. {18} İlerdeki bir bölümde aydınların grup olma niteliklerinin ideolojik düşünce üzerindeki etkilerini inceleyeceğiz, o sırada aydınların özel dünya görüşlerinin de konumuzun bir parçası olduğunu göreceğiz. Fakat şimdilik ideoloji kavramını incelemeye devam edelim. Anlattıklarımızdan, ortaya çıktığı andan itibaren, ideoloji kavramının üç çağrışım yarattığını görüyoruz birincisi, gerçeğin, insanlara yansımada, içinden geçtiği ortamların etkisiyle, bir sapmaya uğradığı ve insanlarda yanlış imge ve izlenimler yaratabileceği, başka bir deyimle bazı insanların gerçek olarak bildiklerinin aslında daha derin ve doğru bir gerçeği maskelediği ikincisi, bu sapmaları ortadan kaldırabilecek bir yöntemin varolduğu üçüncüsü -Napolyon'un sözcüğe bağladığı anlam- aydınların gerçekten çok uzak olan soyutlamalar üzerinde durdukları, uygulamaya yönelmiş girişimlere oranla bir rüya aleminde yaşadıkları, ﬁkirlerinin bir soyutluk tutkusunun izini taşıdığı. Batı tarihinde ideoloji kavramını İdeolog lardan sonra Marx'ın ﬁkirlerinde olağanüstü bir önem kazanıyor. Marx'ın ideoloji konusundaki düşüncelerini anlamak için de gene aydınlanma felsefesinin bir diğer yönünü, Kant, Hegel ve Feuerbach'ın ﬁkirlerini gözden geçirmek gerekli. Zira Marx, Kant'la başlayan ve kendinden bir kuşak önce yaşayan Feuerbach'a kadar uzanan bir felsefî spekülasyon ortamı içinde yetişmişti, kendi fikirleri bu zincirin son halkası sayılabilir. Kant da, Condillac gibi insanların dış çevre konusundaki bilgilerinin geleneksel anlatımını eksik bulmuştu. Condillac bu anlatımdan ileri giden iik adımı atmış, dış çevre hakkındaki bilgilerinin insanların bu çevre ile oluşturdukları etki-tepki ilişkileri içinde şekillendiğini söylemişti. Kant, bilgi edinmede böyle bir sürecin varlığını inkâr etmiyordu, ancak bilginin şekillenmesini anlamak için bunun bir başlangıçtan ibaret olduğunu belirtiyordu. Condillac'ın anlatımının gerçekten de boş bıraktığı bir yön vardı dış âlemden gelen etkiler arasındaki bağlantının nasıl kurulduğunu çok inandırıcı bir şekilde anlatmıyordu. Örneğin, ateşin yanmasıyla duyulan ısının, insanın ateş gördüğü zaman ondan sakınma isteğini bir dereceye kadar anlatabilir. Fakat insanların bu ateşle yakma işinin yapılabileceğini sezmelerini, duyumdan bir soyutlama çıkarmalarını, ateşi kendi amaçları için kullanabileceklerini nasıl anladıklarını çok açık bir şekilde anlatmaz. Kant'a göre bu anlayış düzeyine geçebilmek için insanın kavrama yetisinin duyumdan başka öğelerce de şekillenmesini varsaymak gerekiyordu Mekanik algılama fonksiyonunun yanında bir soyutlayıcı bulunması gerekirdi. Dıştan gelen etkilere algı katında biçim veren, duyularımızı bir zaman ve uzay boyutu içinde çalıştırmamızı mümkün kılan bu şekillendiricilerdi. {19} Kant'a göre insan bunları kendi içinde taşıyordu. Ona göre bilme ve inanma gibi insan düşüncesi özellikleri bu şekillendiricilerin biçim verdikleri özelliklerdir. Kant, insanın kendi belleğinde taşıdığı bu şekillendiricilere kategori adını vermişti. Dünyanın düzenliliği konusundaki ﬁkirlerimizi de onların varlığına bağlamıştı. Bu düzenliliği anlayabilmek için önce bu şekillendiricilere ihtiyacımız olduğunu anlatmak için de bunları önsel (a priori) olarak tanımlamıştı. Kant'ın felsefesinden çıkan sonuçları şöylece özetleyebiliriz 1) İnsanın bir değişmez tabiat ı vardır, bu tabiat kategorilerin insanlara verdiği imkânlarla çerçevesi çizilen bir tabiattır. 2) Etrafımızdaki dünyayı olduğu gibi değil, us'umuzun bize verdiği imkânlarla sınırlı olarak algılayabiliriz. {20} Bu açıdan gerçek gerçeği aramaya çalışmamız boş bir çabadır. Bir bakıma Kant'ın devamını sağlayan Hegel'in Kant'dan ayrıldığı noktalardan biri de budur. Hegel'e göre temel gerçekleri arama ürün verebilir, zira, gerçek ile görüngü (appearance) aynı dünyanın parçalandır ve görüngüleri anlamak bunların dünyada nasıl ortaya çıktıklarını anlamaktır. {21} Hegel'in Kant'dan çok daha kesin bir şekilde ayrıldığı bir nokta ﬁkir den sözettiği zaman tek tek insanların beyinlerinde çıkan düşünceleri değil bir birikimi amaçlamasıdır. Ona göre ﬁkir kamusal diyebileceğimiz bir sürecin ürünüdür. Kant toplumdaki somut insan ilişkilerini ve tarihsel gelişmeleri felsefenin arka planına bırakmıştı. Hegel bunları ön plana geçiriyordu. Hegel için soyut düşünce diye bir şey yoktur, insanların tarih boyunca düşünmüş oldukları ﬁkirler ve bu ﬁkirlerle yaratmış oldukları toplumsal kurumlar vardır. Hegel'in Kant'dan ayrıldığı üçüncü nokta insanın geçirdiği bu tarihsel gelişimin insan istencinin bir ürünü olduğu kadar, istencinin ötesinde çalışan güçlerin ürünü olduğu fikridir. {22} Hegel'e göre, her ne kadar, insan doğa ile olan karşılaşmasında kendi kaderini kendi tayin ediyorsa da, başka bir açıdan ancak tarihin içindeki gizli ve daha yüksek bir kuvvet ve amaç için çalışır. İnsan bu yüksek amacın gerçekleşmesine yarayan bir araçtır, amacı belirleyen dinamik unsur ise Geist (Tin)'dir. {23} İnsanların zaman içinde tabiatla karşılaşmalarının toplamı -yani insanlık tarihiaslında soyut us olan Tin'in kendini dünyada idrak edişinin bir görüntüsünden ibarettir. Tarihin bir çizgisi vardır, fakat bu çizgi Tin in kendini yeryüzünde gerçekleştirirken çizdiği çizgidir. İnsan tarih içinde nereye gittiğini ancak kendi düşünce tarihine geriden baktığı zaman, ortaya çıkardığı düşün ürünlerini değerlendirdiği zaman bir dereceye kadar anlayabilir. Görülüyor ki, Hegel, Kant'ın aksine insanın değişmez bir özü olduğuna inanmıyor. Aksine, Hegel'e göre insanın anlamı zamanla değişir. İşte burada Marx'ın ideoloji kavramına bir derece yaklaşmış oluyoruz ve Marx'ın Hegel'den ne kadar faydalandığını görebiliyoruz. Bu noktayı biraz daha açıklamaya çalışalım. İnsanlar kendi tarihleri içinde yarattıklarına bugün varmış oldukları aşamadan baktıkları zaman, tarihin bundan önceki devirlerinde perspektif kısalığı dolayısiyle göremedikleri hususları seçebilirler ve o zamanki durumlarını daha mükemmel bir şekilde değerlendirebilirler. Böylece, insan kendi tarihine bakarak tabiat ve toplum hakkında bir zamanlar beslediği eksik ve yanlış düşünceleri zamanla düzeltme imkânına kavuşur. Bunun başka bir biçimde değerlendirilmesi de şöyle insan us'u insanın içinde bulunduğu tarihsel şartları anlamasını sınırlandırmıştır. İnsan kendi durumunu ancak o andaki görüş imkânlarının sınırları içinde değerlendirebilir. Hegel buna Weltanschaung diyor, yani dünya görüşü . Bu kavram da Marx'ın ideoloji adını verdiği düşünce biçimine çok yakın bir anlam taşıyor. Hegel çalışmalarının bir kısmında din görüngüsünü ele alıyordu. Hegel'e göre din, tarihsel bir akış içinde hapsedilmiş olan Tin' in bu yabancılaşmasının, kendini açık olarak ifade edemeyişinin bir ürünüdür. Tin kendi özünü ancak insanın kültür varlığında gösterir, din Tin in bulunduğu bu durumu sembolik olarak ifade eder. Bilhassa insanın ilâhından ayrılmışlığının altını çizen dinlerde, din , Tin'in içinde bulunduğu bu durumu ifade eder. Görüldüğü gibi, Tin in kendini insanoğlunun serüvenleri yoluyla tarih sahnesinde gerçekleştirmeye çalıştığı ﬁkrî, çok soyut bir insan, tarih ve din anlamını işlemektedir. Hegel'in felsefesindeki bu soyutluğa, sistematik olarak karşı koyan filozof da Feuerbach'dır. Feuerbach'a göre din olayı Hegel'in anlattığından çok daha basitti. {24} Hegel gibi ﬁlozoﬂarın o zamana kadar devamlı olarak yanılmalarının sebebi de, birtakım hayalleri gerçek nesneler sanmalarından ileri geliyordu. Din olayının felsefenin bir konusu olup olmadığı da şüpheliydi. Din, aslında, insanların beyinlerinde oluşan bazı özlemlerin hayal haline getirilmiş şekliydi. Dinin asıl temeli insanların arzularıydı. Mesele burada bitmiyordu gerçeği dinsel verilere dayandırmadan çıkarmaya çalışan felsefe akımları bile dinsel izahların yaptığı hataya düşerek insanı soyut öz ü açısından değerlendirmeye çalışmıştı. Gerçi, Hegel insanla tarih arasında bir bağ kurmuştu. Fakat Hegel bile insanın yeryüzündeki durumunu incelerken en başta gelen unsurun, bağımsız değişken'in, insanın soyut özü, veya Tin olduğunu ileri sürmüştü. Somut günlük yaşam Hegel'e göre bağımlı değişkendi. Feuerbach'a göre bu düşünce temelinden yanlıştı. Öznesi Tin olan düşünce veya his bir olmaz nesne (unthings, undinge) idi. {25} Feuerbach şöyle diyordu bu denklemde bağımsız değişken olarak gözükeni bağımlı ve bağımlı değişkeni bağımsız yaparsanız o zaman gerçeğe yaklaşmış oluruz, yani bir medeniyetin kültür ürünlerini anlamak için onları somut yaşam özelliklerine bağlamak, önce insan yaşamını ele almak, bunun ışığında da ﬁkirleri incelemek gerekir. Kendi ifadesiyle insanı bütün önyargılardan kurtaracak tek şey nesnelerin ve deneylerin nesnel edimsellik içinde algılanmasıdır. Ülküden gerçeğe geçiş ancak kılgı (praxis) felsefesi yoluyla olur. {26} Feuerbach'ın bir program olarak ortaya koyduğu bu öneriyi Marx kullandı, Hegel'in Hukuk Felsefesi Kritiği adlı eserinde sistematik olarak tatbik etti. Hegel, Hukuk Felsefesinde mülkiyet, sivil toplum, devlet gibi kavramları kullanmıştı. Marx, Feuerbach'ın teklif ettiği dönüştürme metodunu kullanarak bunlara değişik bir anlam verdi. Marx, bu metodu, örneğin, monarşi kavramına yeni bir anlam vermek için kullandı. Hegel'e göre, monarşi, 19. asrın başında aldığı şekliyle devletin temel prensiplerinden birini temsil ediyordu. Kralın iradesini kullanması tebaasının iradelerini kullanabilmelerinin simgesiydi. Marx'a göre gerçek bunun tersiydi her ne kadar teoride hükümdarın iradesi teba'asının iradesinin ifadesi sayılıyor idiyse de, aslında, monark istediği kararları kimseye danışmadan alıyordu. Bu durumu inceleyen kimsenin söyleyebileceği tek bir şey vardı 19. asrın siyasal şartları içinde en son karar mercii monarkın iradesidir. O kadar. {27} Hegel hakkındaki bu eleştiriyi çok daha genel anlamda da yapmak mümkün diyor, Marx. Gene devlet kavramını ele alalım Hegel ve ekolü modern toplumu anlamak için modern devletin oluşmasını ve mekanizmasını anlamak gerektiğini ileri sürmüşlerdi. {28} Marx'a göre ise, devlet kavramı kavram olarak devletin gerçek uygulamasını yansıtmayan soyut bir yapıttır. Önemli olan devletin içine yerleştiği İktisadî çerçevenin saptanmasıdır. Fakat mülkiyetle ilgili kanunlara bakıldığı, iki devletin mülkiyet yapısı karşılaştırıldığı zaman bunların birbirine çok yakın olduğu görülecekti. {29} Bu bakımdan, dışta başka olarak gözüken iki yapı içerden bakıldığı zaman birbirinin aynıydı. Marx'ın da içerden görüş olarak anladığı, toplumsal ve özellikle, İktisadî özelliklerin toplum dinamiğinin zembereğini teşkil etmesidir. Marx'a göre toplumu harekete geçiren bu İktisadî ilişkilerdir. Mesele dış görünüşe aldanmamaktı. İşte, ideolojinin Marx için birinci anlamı bu noktada toplanıyor. İdeoloji nin bu anlamı Marx'ın Engels'le birlikte yazdığı Alman İdeolojisi adındaki eserinde şöyle ifade ediliyor ﬁlozoﬂar ve bu arada Hegel'i izlemiş olan ﬁlozoﬂar, toplumun içindeki İktisadî ilişkileri inceleyeceklerine insanları soyut öz leri açısından değerlendirmeye çalışıyorlar. Gerçek ise bunun tam tersidir Marksizmin bir diğer temel yapıtında geçen sözcüklerle sosyal yaşam, toplumsal varoluş bilinci belirler. {30} Bilinç'ten sosyal yaşamı çıkarmaya çalışan bir ﬁlozof ideolojik bir düşünceye saplanmıştır, gölgeleri gerçek olarak değerlendirir. Marx'ın sosyal yaşam bilinci belirler şeklinde özetlediği görüşü şimdiye kadar rastladığımız sorunların hepsini çözmüyor, bir kısmını çözerek bir kısmının yerine yenilerini çıkarıyor. Fakat bizim buradaki işimiz Marx'ın ﬁkirlerinin eleştirisini yapmak değil, bundan dolayı Marx'ın bu ﬁkirlerini bir veri olarak kabul edeceğiz ve Marx'ın ideoloji 'den neler anladığını aramaya devam edeceğiz. Marx'ın sosyal yaşam bilinci belirler savı kendisinin ideoloji yi hangi anlamda kullanmış olduğunu anlatmakta önemli bir tutamak sağlıyor. Buraya kadar, biz, Marx'ın ne gibi düşüncelere ideolojik dediğini anlatmaya çalıştık. Bu savdan çıkarak ikinci bir işleme girişebiliriz insanların nasıl oluyor da böyle hataya düştüklerini Marx'ın açısından arayabiliriz. İdeoloji kavramının incelenmesinin bu yönüne Marx'ın yanlış bilinç kuramı açısından yaklaşacağız. Bu konuyu anlayabilmek için de önce Marx'ın bilgi kuramından söz edeceğiz. Marx'a genellikle atfedilen bilgi kuramı salt yansıma kuramı olarak biliniyor. Kendisine yakıştırılan bu kuram da Condillac'ınkine benzeşiyor bilginin unsurları dışarıdan geliyor ve insanı ses dalgalarının bir plâğın üzerine geçtiği gibi etkiliyor. Son zamanlarda yazılan bir kitap bu kuramın gerçekte Marx'ın değil Engels'in teorisi olduğunu inandırıcı bir şekilde ileri sürmüştür. {31} Marx'ın daha Feuerbach Üzerinde Tezler adındaki yapıtı üzerinde çalıştığı zamanlarda bile salt yansıma teorisinin basitliğine karşı yöneldiği anlaşılıyor. Marx'ın salt yansıma'yı reddetmesi tabiî daha önce Kant ve Hegel felsefesiyle karşılaşmış olmasının bir sonucuydu. Marx salt yansıma'yı reddediyor, zira insanın bilgisi, salt maddî bir ortamın beyninde yansımasından ibaretse o zaman insanın kendini çevre şartlarından kurtarması, onların ötesine geçmesi mümkün değil. Ortaya çıkan bir denge devam edip gidecek veya insanın çok fazla bilinci olmadan dış âlemin değişmeler göstermesiyle değişecek. Halbuki toplumların yalnız dış etkenlerin etkisiyle değil insanın iradesiyle ve yaratıcı gücüyle değiştiğini biliyoruz. Bu değişme imkânı nereden çıkıyor. Marx bu soruya Hegel'in Tin'in Fenomenolojisi'nden esinlenerek cevap veriyor realite insanın dışındaki maddî toplumsal etkenlerin doğurduğu bir sonuç olduğu kadar, insanoğlunun kendi öz yaratıcılığının ürünüdür, insanlar yalnız mekanik bir şekilde dış etkilerin saptadığı yönde giden yaratıklar değildir, yaptıklarının bilincine sahip olarak ve etkili olmaya çalışarak yaşarlar. Ancak, sosyal yaşam şartları içinde öyleleri vardır ki, insan o şartların içinde gömülü bulunduğu zaman dünyayı ancak buğulu gözlükler arkasından görebilir ve dünyayı bu buğulu gözlüklerin gösterdiği şekilde ele alır, bu gözlüklerin arkasından etkili olmaya çalışır. Marx'ın buğulu gözlükler arkasından dünyayı algılamak diye anlattığımız yanlış bilinç teorisi çok yönlü ve anlaşılması zor bir teoridir, bundan dolayı bizi anlattıklarına yaklaştırabilecek ve aynı zamanda kendi toplumumuzdan alınmış bir örnek üzerinde duralım. Bu örneği Marx vermemiştir. Biz burada onu oluşturduk, fakat Marx'ın ﬁkirlerini yansıtabileceğine inanıyoruz. Osmanlı elit tabakasının yaşamının bir özelliği konak hayatıydı. Bu konaklarda oldukça düşük ücretle, fakat gene de ailenin bir nevi uzantısı olarak çalışan bir grup hizmetkâr vardı. Kalfa, bacı, sütnine gibi isimler taşıyan bu hizmetçi ve yan-hizmetçi grubu konaklar dağılınca başının çaresine bakmak zorunda kaldı. Bazıları çok zorluk çekti, iş bulamadı. Fakat bu çözülme ve aile dışında iş arama, bu personele pederşahî bir kanadın altından çıkarak ilk defa insanlığını bağımsız olarak idrak etme şansını verdi. Bu elit tabakanın kalan fertlerine sorulacak olursa bu yeni şartlar konak personeli için bir gerileme idi. Personelle aile reisi arasında konaktaki sıcak ve yakın ilişkiler bir çeşit sosyal sigorta olarak çalışıyordu ve bunun yanında şahsî ilişkiler aileninkine benzer bir hava yaratıyordu. Bu ﬁkirlerin samimiyetle savunulduğu şüphe götürmez. Savunucuları konak hayatının belirli bir kesiminden geldiklerinden, konak hayatı içinde gömülü olduklarından, insanın kendini bağımsız bir yaratık olarak işbaşında idrak edebilmesinin ne demek olduğunu anlayamazlar. İnsanlığın insanlık potansiyelini kendi yanlış bilinç leri açısından değerlendirirler. Yanlış bilinç kavramını hata kavramından ayırmak gerekir. Yanlış bilinç gerçi bir hatanın sonucudur, ama sistematik bir hatadır. İki yönden sistematik bir hatadır bir kere hatanın kaynağı insanın içinde gömülü bulunduğu bazı toplumsal özelliklerdir, bunlar bir bütündür, konak hayatı , burjuva yaşam gibi. Bunun ötesinde buğulu gözlük insanın birçok şeyleri topluca yanlış algılamasıyla sonuçlanır. Bizim örneğimizde, yanlış algılanan tek şey insanlığını idrak etme değildir. Bunun yanında, ticareti hor görme, Anadolu'ya karşı özel bir tutum bahis konusu ettiğimiz davranışla birlikte gelir. Marx bu sistematik hatanın nasıl sonuçlar verdiğini en çok burjuva yaşamın bir sonucu olarak görmüştü. Örneğin, biri burjuva sınıfından geldiği için yalnız burjuvaziyi destekleyen partiye oy verirse ve içtenlikle bu partinin herkese en çok faydayı sağlayacağına inanırsa bu tam bir yanlış bilinç örneğidir. Marx'ın ifadesiyle Ama küçük burjuvazinin sadece bencil sınıf çıkarlarını elde etmek için yola koyulduğu gibi dar bir görüşe varılmamalıdır. Bu sınıf daha çok kendi kurtuluşunun özel koşullarının modern toplumun kurtarılabileceği koşullar olduğuna inanmaktadır. {32} Marx'ın söylediğini başka biçimde şöyle anlatabiliriz. İnsan içinde bulunduğu grubun ihtiyaçlarını ve tutkularını veya çıkarlarını yansıtan değerlerle sahneye çıkar. Hakikati yoğurması bu grubun değerleriyle yoğurmasıdır. İnsan, böylece, içinde gömülü bulunduğu grubun değerlerinin dışına düşen toplum unsurlarını algılamaz. Marx'a göre yanlış algılama bu yanlı algılamadır. Meselâ, Marx'a göre, kapitalist sırf kapitalist olduğu için, kapitalist kaldıkça uydurma bir dünyada yaşamaya mahkumdur. {33} Bunu da şöyle açıklayabiliriz kapitalistin ilgisi kesif bir biçimde işinin gereği olarak alım ve satımda toplanır. Onun için önemli olan birtakım şeylerin üretilmesi, satılması ve satın alınmasıdır. Bu itibarla, dünyanın kendi açısından bir alım-satım mekanizması olarak görülmesi olağandır. Marx buna meta fetişizmi adını veriyor. Gerçekte, bir alımsatım muamelesinde alınıp satılan şey içine girdiği daha geniş toplumsal sürecin ancak bir parçasıdır. Satılanı üretmek için bazı insanlar çalışmıştır. Bu kimseler patronlarıyla ilişkilere girmiştir. Bu ilişkiler de satma - satın almanın bir parçasıdır. Biz alınıp satılan maddenin yalnız bir madde olduğunu düşünürsek, beraberinde getirdiği insan ilişkilerini unutursak o zaman alınıp satılanı fetiş leştiriyoruz. Bundan da Ricardo gibi, klasik İngiliz iktisatçılarının niçin değişmez, matematiksel, insan unsurundan sıyrılmış, iktisat ilişkileri ve kanunları aradığını anlayabiliriz. Onlar dikkatlerini yalnız pazar mekanizması üzerinde toplamışlardı. Bütün iktisadın bu mekanizmada toplandığına inanıyorlardı. İşçi-işverenin güç, kudret, baskı konularındaki ilişkileri onlar için ikincil ilişkilerdi. {34} Bu yanılma sürecinin, ayrıntılarıyla incelendiği zaman, bir hayli çapraşık olduğu anlaşılıyor. Örneğin Marx, Ricardo'nun yanılgısıyla bir diğer İngiliz iktisatçısı olan Malthus'un yanılgısı arasında önemli bir fark görmüştü. Hatırlayacağımız üzere, Marx, Ricardo ve Ricardo'nun temsil ettiği klasik iktisat ekolüne karşı büyük bir hürmet besliyordu. Marx bu yazarların zekâ ve derin görüşlerine hayran olduğu için böyle düşünüyordu. Fakat bunun yanında Marx'ın hayranlığının bir diğer nedeni vardı Marx, aynı zamanda, bu düşünürlerin namuslu birer entelektüel olduklarına inanıyordu. Onlar işçi sınıfını aldatmaya çalışmamışlardı. Bunun da tarihsel bir sebebi vardı Marx'a göre klasik ekole mensup iktisatçılar eserlerini yazdıklarında burjuvazi daha hakim sınıf durumuna gelmemişti. Gene Marx'a göre, daha sonra burjuvazi hakimiyeti ele geçirince sınıf mücadelesi kızıştı (bu kızışmanın niçin tarihsel bir zaruret olarak bu noktada ortaya çıktığı ayrı bir sorun). Bunun sonucunu da Marx şöyle anlatıyor Bundan böyle burjuva ekonomi politiği kesin bir değişim gösteriyor. Fransa'da ve İngiltere'de burjuvazi siyasal iktidarı fethettikten sonra sınıf mücadelesi
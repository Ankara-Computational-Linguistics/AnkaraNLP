bir sınırlama getirilmesi isteğinin önünü açabilir bir gelişmedir. Bu sebeple, kral, ihtiyaç duyduğu vergi düzenlemesini yürürlüğe koyabilmek için soylular meclisini toplamak gibi farklı seçenekleri gündemine alır. Nitekim, sınırlı sayıda ve üst düzey soylu ve ruhban sınıfı üyelerinin katıldığı bu meclis, krala, État Généraux’ya göre daha kontrol edilebilir ve daha makul gelmektedir. Fakat, kralın bu stratejisi, soylular meclisi üyelerinin onun taleplerini reddetmesi ve État Généraux’nun otoritesini işaret etmesi nedeniyle işe yaramaz. Soylular meclisinin reddine, État Généraux’nun bireysel haklar ve hukukun üstünlüğü kapsamındaki mücadelesi, dolayısıyla da kralın iradesine meydan okuması eklenince, kral, État Généraux’yu ve soylular meclisini göz ardı ederek, mali reformlarını gerçekleştirme girişiminde bulunur ve tek taraflı olarak bu yönde bir ilânda bulunur. Bu son girişim de, ülkenin daha da yönetilmez bir hâl almasından başka bir sonuç vermez ve État Généraux 1788’in Eylül ayında kral tarafından toplantıya çağrılır (Sewell, Jr., 1994, ss. 3-4). Son kertede, kralın mutlak iradesi sınırlandırılmış ve État Généraux kendi varoluşunda ısrar ederek ülkenin iradesinde söz sahibi olmuş olsa da, soylu ve ruhban sınıfının, genel meclisin 1614 yılındaki biçimiyle toplanması gerektiğine hükmetmesi politik krizin sürmesine neden olur. Nitekim, État Généraux’nun geleneksel formuyla toplanması demek, üç sınıfın her birinin ayrı ayrı toplanması, her birinin aynı oranda delegeye sahip olması ve her birinin tek oya sahip olması demektir. (Her sınıfın oyu “bir” oy olarak kabul edildiği için, ruhban sınıfı ve soylular bir olarak “Üçüncü Sınıf”ı, bir bakıma, saf dışı bırakabilmektedir.) Bu durumun sonucu olarak, soylular ve ruhban sınıfı, hem mali hem de diğer konulardaki ayrıcalıklarını ellerinde tutmakla birlikte, nüfusunun geri kalanının taleplerini göz ardı etme, onları yoksayma gücünü muhafaza etmektedir (Sewell, Jr., 1994, s. 3). Bir diğer ifadeyle, nüfusun çoğunluğunun siyasal anlamda göz ardı edilmesi durumu, kralın mutlak iradesi sınırlanmış olsa da, soylular ve ruhban sınıfı lehine sürmektedir. Üzerinde önemle durulması gereken husus, gelinen aşamada, nüfusun geri kalanı, yani “Üçüncü Sınıf” için değişen bir şey olmamasıdır. O, hâlâ, siyasal açıdan yoksayılmış, ülkenin geleceğine ve kendisini etkileyen konulara dair karar verme ve talepte bulunma iradesinden yoksun bırakılmış hâldedir. Değişen bir şeyden söz edilecekse, o yalnızca “Üçüncü Sınıfı” iradesinden yoksun bırakan yönetimin biçimsel işleyişidir. Böylesi bir tarihsel süreçte Sieyès, “her şey” iken, mevcut siyasi düzende “hiç”liğe mahkûm edilmiş Tiers- État’nın (Üçünü Sınıf) “bir şey” olma mücadelesini gündeme getirir (Sieyès, 2005, s. 7). Bir diğer ifadeyle, onun çalışması, kendisini siyasi karar alma süreçlerinden dışlayan değişimlerin üstesinden gelmeyi ve siyasal olarak varolmayı hedefleyen çoğunluğu konu eder. Burada iki husus söz konusudur: İlki, Tiers- État’nın “her şey” olduğuna dair iddiası; ikincisi ise, “bir şey” olmaya yönelik çabası ve onu yoksayan siyasal varoluşta bir değişimi olası kılması. İlk husus bağlamında, Sieyès bir toplumun sürekliliğini sağlayan işlerin ve hizmetlerin büyük çoğunluğunun Tiers-État tarafından yerine getirildiğini, ayrıcalıklı sınıfın reddettiği bütün ağır ve güç işlerin Tiers- État’nın sorumluluğunda olduğunu belirtir. Bununla birlikte, Tiers-État’nın geliri yüksek olan ve şan, onur gibi soyut mertebeler sunan işlerde yer almasının yasaklandığını, bu işlerin ayrıcalıklı sınıflara özgü kılındığını da dile getirir. Bu durumun bir diğer yüzü ise, devlet idaresinin ayrıcalıklı sınıfa ait bir alan olarak kabul ediliyor olmasıdır (Sieyès, 1994, ss. 10-11). Bir diğer ifadeyle, Tiers-État bir toplumun yaşamsal ihtiyaçlarını tek başına giderirken, o toplumun iradesine katılma hakkından yoksun bırakılmaktadır. Sieyès, Tiers-État yaptıkları ve varlığıyla toplumun her şeyiyken, yönetim işlerinin yerine getirilmesi için ayrıcalıklı bir sınıfa ihtiyaç olduğuna inanmanın anlamsızlığına vurgu yapar: Tiers-État bir toplumu mümkün kılan her uğraşın öznesiyken, ayrıcalıklı sınıfın yokluğunda, dolayısıyla kendisine uygulanan yasak sonlandığında, yönetim kademesini onlardan daha nitelikli kişilerle dolduracak potansiyele sahiptir (Sieyès, 2005, s. 11). Son kertede, yaptıkları ve potansiyeli itibarıyla Tiers-État, “bir ulus oluşturmak için gerekli her şeyi içinde” barındırır: Tiers-État, kendisine dayatılan yasaklara ve baskılara rağmen “her şey”dir (Sieyès, 2005, s. 12). Ayrıcalıklı sınıflar olmazsa da, yine “her şey” olacaktır; fakat bu kez, “özgür ve gürbüz bir ‘her şey’” (Sieyès, 2005, s. 12) olarak devam edecektir. Bir diğer deyişle, toplumun devamlılığı noktasında yaşamsal önemde olan sınıf, kendisine uygulanan yasaklardan ve onların baş sebebi ayrıcalıklılardan kurtulduğunda kendisini var etme konusunda daha da özgürleşmiş olacaktır. Sieyès, diğer taraftan, ayrıcalıklı sınıfların, bir ulus olma potansiyelini içinde barındıran Tiers-État’nın aksine, ulusun parçası olamayacağını da ekler. Onun düşüncesinde, ayrıcalıklılar, konumları itibarıyla ulusun taşıdığı bir yükten fazlasını ifade etmez. Nitekim, onlar hem tembellikleriyle hem de sahip oldukları öncelikler ve siyasal haklarıyla ulusa yabancıdırlar (Sieyès, 2005, ss. 12-13). Sieyès’in ulus tanımı da, ayrıcalıklı sınıfları, gerek konumları gerekse siyasal anlamda karar alma süreçlerinde Tiers-État’yı yoksayan tutumları nedeniyle, dışlamaktadır: “Ulus nedir? Ortak bir yasa altında yaşayan, aynı yasama organıyla temsil edilen vb. bir ortak insanlar topluluğu” (Sieyès, 2005, s. 13). Dolayısıyla, ayrıcalıklı sınıflar, çoğunluğun aksine sahip olduğu haklar nedeniyle ulusa dahil olamazlar. Onlar en fazla, “bir ulusun içindeki ayrı bir topluluk, ayrı bir halk” (Sieyès, 2005, s. 14) olabilirler. Siyasal hakları bağlamında ise, ayrıcalıklı sınıflar, sahip oldukları imtiyazı ve hakları ulusun lehinde kullanmazlar. Ortak bir menfaat amacıyla hareket etmezler; aksine, daima kendi dar çıkarlarını göz önünde bulundururlar. Parlamentoda, halkın temsilcileriyle aynı düşünmek bir yana, aynı yerde bulunmaktan dahi kaçınırlar. Sieyès’in deyimiyle, bu sınıflar, hem ilke gereği hem de amaçları gereği ulusa yabancıdırlar, onun dışındadırlar. Tiers-État ise, ulusu mümkün kılan her şeydir (Sieyès, 2005, s. 14). İkinci husus bağlamında, “bir şey” olmaya karar veren Tiers-État’nın öncelikli amacı, État Généraux’da kendisini karar süreçlerinde dışlayan ve iradesini ve taleplerini yoksayan işleyişi askıya almaktır. Sieyès’in ifade ettiği üzere, Tiers-État siyasal anlamdaki hiçliğinden kurtulmak istiyorsa, État Généraux’da ayrıcalıklı sınıflarla eşit nüfuza sahip olmak zorundadır (Sieyès, 2005, s. 24). Bir başka ifadeyle, kralın iradesini kısıtlamasına rağmen, kendisi dışında kalan sınıfı siyasal anlamda yoksayan geleneksel işleyişi sürdüren ayrıcalıklı sınıfların genel meclisteki tahakkümünü sona erdirmektir. Bunun gerçekleşebilmesi için Tiers-État’nın, genel meclisteki temsilcilerinin sayısı, soylular ve ruhban sınıfının temsilcilerininkinin toplamına eşit olmalıdır (Sieyès, 2005, s. 34). Tiers-État’nın bu bağlamdaki ikinci amacı ise, ilki ile bağlantılı olarak, oyların sayımının sınıflar olarak değil, kişi başına gerçekleştirilmesidir (Sieyès, 2005, s. 40). Nitekim, sınıflar üzerinden gerçekleşen oylamada, Tiers-État’nın ve ayrıcalıklı sınıfların yüzlerce temsilcisinin oyu üçe indirgenmekte ve böylece, iki sınıfın birleşerek Tiers-État’yı kolaylıkla saf dışı bırakması mümkün olmaktadır (Sieyès, 2005, s. 40). Son kertede denilebilir ki, Tiers-État, bir bakıma, genel meclisin işleyişinin yeniden tasarlanmasını istemektedir. Tiers-État’nın söz konusu talepleri karşısında, mevcut siyasal düzenin aktörleri bir takım çözüm önerileri geliştirirler. Tiers-État’nın, diğer iki sınıfla birlikte eşit sayıda üye ile katılma olanağı bulacağı eyalet meclislerinin oluşturulması önerisi bunlardan biridir. Fakat, bu meclislerdeki Tiers-État temsilcilerinin de ayrıcalıklı sınıflar arasından seçtirilmesi önerinin yüzeyselliğini ortaya koymaktadır (Sieyès, 2005, s. 45). Bir diğer öneri, vergilerin eşit olarak yüklenilmesidir. Sieyès, söz konusu önerinin ayrıcalıklı sınıfların, Tiers-État’nın genel meclisin işleyişinde söz sahibi talebini göz ardı etmek amacıyla, adeta bir lütuf olarak sunulduğunu belirtir. Bu öneri karşısında Tiers-État’nın yanıtı, elbette vergileri eşit şekilde ödeyeceksiniz, fakat bunu adalet gereği yerine getireceksiniz, gönlünüzün bolluğu nedeniyle değil, biçiminde olacaktır. Başka bir ifadeyle, Sieyès’e göre, ortak bir yasa gereği her üç sınıf eşit biçimde vergi yükümlülüğü altına girmelidir, ki olması gereken budur. Tiers-État, adalet gereği olması gerekenlerin çözüm önerisi olarak ortaya konulması karşısında, asıl talebinden, État Généraux’nun doğru bir şekilde kurulması talebinden bir sapma göstermemelidir (Sieyès, 2005, ss. 50-51). Bir diğer öneri ise, Avam kamarası ve Lordlar kamarası şeklinde bir ayrımı öngören Britanya anayasasının bir benzerinin Fransa’da uygulanmasıdır. Sieyès’e göre bu öneri, Britanya ile Fransa’nın siyasal ve toplumsal koşullarının farklı olması sebebiyle, sadece, mevcut ayrımları sürekli kılacak bir uygulamadan fazlası değildir. Nitekim, İngiltere’de soylu sınıf, Fransa’nın aksine, yasa koyucu iktidarın bir bölümü kendisine anayasa tarafından verilmiş bir grup insandan oluşmaktadır. Bütün diğer yurttaşlar, ortak çıkar prensibi etrafında buluşmuşlardır. Fransa’da bu sistemin uygulanabilmesi, ayrıcalıkların kaldırılması ve her üç sınıfın tek bir sınıf haline getirilmesi ile, sınıfsal çıkarların genel çıkarlarla ikame edilmesi ile mümkündür (Sieyès, 2005, ss. 58-59). Aksi bir durumda, bu sistemin uygulanması, “sınıfları, ayrıcalıkların korunması yoluyla, gerçekte ayrı tutarken sözde birleştirmektir” (Sieyès, 2005, s. 59). Bir diğer ifadeyle, böyle bir durumda, önerilen anayasa, gerçek ilişkilerden tümüyle kopuk, mevcut sınıflar arasındaki güç ilişkilerini, ülkedeki toplumsal ve siyasal koşulları yansıtmayan bir anayasa olacaktır. Bu noktada, Sieyès’in düşüncesindeki anayasa fikrinin nüveleri açığa çıkmaktadır: Anayasa, siyasal işleyişin koşullarını, mevcut güç ilişkilerini ifade etmelidir. Aksi takdirde, İngiliz anayasasının Fransa’da doğrudan uygulanması konusunda bir problem yaşanmaz, Tiers-État’nın talepleri bir noktada karşılanmış olur, yaşanan tartışmalar sona ererdi. Sieyès, talepler ve öneriler bağlamında yaşanan bu tartışmaların, mevcut durumun kuruluş yasalarına ilişkin fikir ayrılıklarından kaynaklandığını öne sürer (Sieyès, 2005, s. 67). Bir başka deyişle, siyasal düzenin işleyişine dair sınıflar arasında süren tartışmalar, düzeni mümkün kılan yasalar üzerindeki uyuşmazlıklara dayanmaktadır. Sieyès, bu tartışmaların bir sonuca ulaştırılması adına ulusa başvurulmasını ve bir anayasanın ortaya konulmasını önerir (Sieyès, 2005, s. 67). Bu bağlamda, argümanını ortaya koyarken Sieyès, öncelikle bir siyasal toplumun oluşmasındaki üç evreyi analiz eder: İlk evre, insanların, bireysel iradeyleriyle bir araya geldiği ve bir topluluk meydana getirdiği evredir. İkinci evre, kendi iradeleriyle bir araya gelmiş insanların, somut politik bir varlık olmak yönünde iradelerini kullandıkları ve bir bütün oluşturmak adına ortak bir irade ortaya koydukları süreci ifade eder. Bütün içerisinde, insanlar bir araya gelir ve kamusal sorunlar ile onların çözümüne dair tartışmalar gerçekleştirirler. Bununla birlikte, bu evrede, bir irade birliği, bireysel iradelerin birleşerek ortak bir irade açığa çıkarmaları söz konusudur, ki bu, bir topluluğu olanaklı kılmak, dolayısıyla da bir iktidarı açığa çıkarmak adına elzemdir. Üçüncü evrede ise, topluluk, kendi ortak iradesini temsil edecek, böylece de, topluluğun sürekliliği ve amaçlarına ulaşması adına gerekli işlemleri yapacak aracılara ihtiyaç duyar. Bir diğer ifadeyle, bu evrede, kamusal sorunların çözümü için aracı kurumlara yetki verilir. Öte yandan, burada, bir irade devri değil, iradenin tecellisi adına yetkilendirme söz konusudur. Bu noktadaki bir diğer husus ise, topluluğun, aracı kişi ya da kurumlara verdiği yetkilerin kısıtlılığıdır. Aracılar, sadece düzenin olanaklılığı ve işleyişi adına gerekli olan uygulamaları yerine getirmekle ilgilidirler; ortak iradenin onlar için çizdiği çerçevenin dışına çıkma hakkına sahip değildirler. Netice itibarıyla de, kendilerine verilen yetkilerin kapsamı üzerinde bir değişiklik yapma gücünden de yoksundurlar. Burada sadece, ortak iradenin, topluluğun izin verdiği ölçüde, görevlilerce temsili söz konusudur (Sieyès, 2005, ss. 69-70). Üçüncü evre, bir başka deyişle, bir topluluğun kendi amaçlarına ulaşma ve kendi varlığını sürekli kılma adına bir örgütlenme gerçekleştirmesi, yapılar inşa etmesi ve bunların olağan işleyişini düzenleyecek yasaları ilân ettiği bir düzlemi ifade eder. Sieyès, topluluğun kendi iradesiyle inşa ettiği bu düzlemi, topluluğun siyasal anayapısı olarak tanımlar (2005, ss. 70). Bu bağlamda, topluluk, kendi ortak iradesini ortaya koyan bir ulus olarak “her şeyden önce vardır ve her şeyin kaynağıdır. İradesi her zaman yasaldır, yasanın ta kendisidir” (Sieyès, 2005, s. 71). Dolayısıyla, siyasal anayapı olarak adlandırılan temel konumdaki örgütlenmeler ve yasalar ulusa verilen ya da ona sunulan bir şey değil, bizatihi ulusunun ortak iradesinin bir ürünüdür. Başka bir ifadeyle, ulus, kurucu iktidar olarak, kendi iradesinin temsili olan bir siyasal anayapının ve onun işleyişini düzenleyecek yasaların, anayasanın kaynağıdır. Bu yasaların olanaklı kıldığı kurumlar ise, söz konusu yasalar üzerinde bir değişiklik yapamaz (Sieyès, 2005, s. 71). Bu nokta, kurulmuş yapıların, kurucu iktidar olarak ulusun iradesinin mümkün kıldığı ve yetkilendirdiği kurulu iktidarın, kendi temellerini oluşturan kurucu yasalara müdahale gücünden yoksun olduğunu göstermesi açısından önemlidir. Nitekim ulus, yarattığı kurumlara kendi iradesini devretmez, onlara yalnızca, kendi çizdiği çerçeve içerisinde, iradesini temsil ettirir. Dikkat edilmesi gereken bir diğer nokta ise, Sieyès’de anayasanın, ulusu bağlayan, onun iradesini formüle eden bir düzenleme olmadığıdır. Anayasa, ulusun iradesinin mümkün kıldığı siyasal varoluş üzerindeki yönetimsel süreçlerle ilgilidir; o, ulusun kendisini bağladığı, iradesini sınırladığı, tâbi olduğu bir yasalar bütünü değildir (Sieyès, 2005, ss. 72-73). Nitekim, ulus, her türlü biçimsel düzenden ve yasadan bağımsızdır, hukukun kaynağı ve hâkimidir (Sieyès, 2005, s. 74). Bir diğer ifadeyle, anayasa, ulusal irade üzerinde bir düzenleyici değil; aksine o, ulusal iradenin mümkün kıldığı siyasal yapının kurumlarının işleyişini düzenleyen hukuku ifade eder. Sieyès’de ulusun, kurucu iktidar olarak, olanaklı kıldığı anayasa tarafından sınırlanamazlığı, Mikael Spång’in belirttiği üzere, kurucu iktidarın, ulusun özgürlüğünün ifadesi olmasından kaynaklanmaktadır: Kurucu iktidar, ulusun özgürlüğünün ifadesidir ve bu sebeple, ulusun iktidarı anayasa ile kısıtlanamaz. Bir başka ifadeyle, kurucu iktidar, olanaklı kıldığı kurulu iktidar tarafından boyunduruk altına alınamaz (Spång, 2014, s. 28). Sieyès’in de ifade ettiği üzere, ulus, “beyan ettiği irade ne olursa olsun, çıkarı gerektirdiği anda onu değiştirme hakkını asla yitirmez” (Sieyès, 2005, s. 73). Sieyès’in düşüncesinde, ulus, anayasa ile biçimlenen, iradesi kısıtlanan bir topluluk değil, aksine, onun üzerinde, onu yaratma ve gerektiğinde lağvetme iradesini daima muhafaza eden bir öznedir. Kurucu iktidar olarak ulusun iradesinin mümkün kıldığı anayasa kurulu iktidar açısından bağlayıcılığı olan hukuku ifade etmektedir. Siyasi bir varoluş ortaya koyan bir ulusal iradenin gözünde anayasa, Sieyès’in ifadesiyle, ulusun, amaçlarına ulaşabilmesi yolunda bir araçtır (Sieyès, 2005, s. 72). Son kertede, anayasa, gerek kurucu iktidarın kavramsallaştırması sürecinde gerekse kurucu iktidar ile kurulu iktidar arasındaki ilişkinin anlaşılmasında önemli bir kavram olarak açığa çıkmaktadır. Öncelikle belirtilmelidir ki, anayasa, farklı anlamlara sahip bir terimdir. Carl Schmitt’in ifade ettiği üzere, sözcüğün en genel anlamıyla, anayasa, her insana ya da şeye, her türlü yapıya içkin bir niteliği ifade eder: “Bir bakıma, her şeyin kendi anayasasına sahip olduğu tahayyül edilebiliriz” (Schmitt, 2008, s. 59). Fakat, anayasanın bu anlamı, mefhumun ayırt edici niteliğini ortaya koymaz. Mefhuma dair yetkin bir kavrayışın gerçekleştirilebilmesi için anayasa teriminden, devletin anayasası, bir başka ifadeyle, bir halkın siyasi birliğinin anayasası anlaşılmalıdır (Schmitt, 2008, s. 59). Bununla birlikte, devlete, halkın siyasi birliğine atıfta bulunan ya da kaynağı olarak normları kabul eden çeşitli anayasa tanımları mümkündür. Carl Schmitt, bu bağlamda, anayasa tanımlarını bir sınıflandırmaya tabi tutmakta ve böylece anayasaya dair kendi kavrayışını ortaya koymaktadır. İlk olarak, mutlak anlamıyla anayasa kavrayışını ele almaktadır Schmitt: Mutlak anlamıyla anayasa, iki ana kategoriye sahiptir. İlk ana kategoride, mutlak anlamda anayasa, her siyasi birliğin özgül varoluşunun somut bir tarzını ifade eder (Schmitt, 2008, s. 59). Bu kategori de, kendi içinde üç alt tanım oluşturacak şekilde ele alınır. Bunlardan birincisine göre, anayasa, bir devletin siyasal birliğinin ve toplumsal düzeninin somut ve müşterek koşuludur. Bir diğer ifadeyle, anayasa, bu tanımda, kendi siyasi varoluşu içerisinde, Alman Reich’ı, Fransa ya da İngiltere gibi, somut ve başlı başına bir bütün olarak bir devlete gönderme yapmaktadır. Buna göre, devlet anayasadır, siyasi birliğin ve düzenin mevcut durumunu ifade etmektedir. Öyle ki, devlet çöker ve varoluşunu yitirirse, anayasanın ifade ettiği siyasi birliğin ve düzenin varlığı da sonlanmış olur. Bu anlamda anayasa “devletin ruhu”dur, onun somut varlığı, tikel varoluşudur (Schmitt, 2008, ss. 59-60). Mutlak anlamda anayasanın bir diğer ifadesi, anayasanın siyasal ve sosyal düzenin özgün bir tarzı oluşudur. Bu bağlamda, anayasa, hakimiyet ve tâbi kılma biçimlerinin somut bir türünü ifade etmektedir. Nitekim, Schmitt’e göre, hakimiyet ve tâbi kılma biçimlerinin olmadığı bir toplumsal gerçeklik içerisinde herhangi bir düzen söz konusu olmayacaktır (Schmitt, 2008, s. 60). Anayasa, bu bağlamda, monarşi, demokrasi gibi özgül hükmetme formlarına, yönetim biçimlerine işaret etmektedir. Schmitt, bu noktada, şu uyarıyı da eklemektedir: Kastedilen monarşik ya da demokratik bir anayasa, bir diğer ifadeyle, anayasanın biçimi değildir. Burada kastedilen, anayasanın devletin biçimine tekabül ediyor oluşudur. Nitekim, bu tanım gereği anayasa, “biçimlerin biçimi”dir (Schmitt, 2008, s. 60). Mutlak anlamda anayasa tanımının son boyutu ise, anayasanın, siyasi birliğin dinamik karakterinin ilkesi oluşudur. Bir diğer ifadeyle, anayasa, siyasi birliğin, yenilenen koşullara, yeni ihtiyaçlara kendisini uyarlayabilme, onlara biçim verebilme kapasitesinin ifadesidir (Schmitt, 2008, s. 61). Mutlak anlamda anayasanın bir diğer ana kategorisi, anayasayı “temel nitelikteki yasal düzenlemeler” (Schmitt, 2008, s. 62) olarak tanımlar. Anayasa, bir başka deyişle, esası teşkil eden, en üst ve nihai normların kapalı ve birleşik sistemine göndermede bulunur: Anayasa, bu tanımda, “normların normudur” (Schmitt, 2008, s. 62). Normların normu olarak anayasa, salt “katışıksız, normatif bir buyruktur” (Schmitt, 2008, s. 62). Bir diğer ifadeyle, “saf bir olması-gerekendir” (Kardeş, 2015, s. 148). Anayasa, bu anlamda, “hukukun hukuku” olarak devletin genel işleyişine dair normatif bir çerçeve çizmektedir. Bu çerçeveye dahil olan her yasal hüküm ve norm, “normların normu”nun, normatif buyruğun izini taşımalıdır (Schmitt, 2008, s. 64). Schmitt, normatif anayasa tanımına eleştirel yaklaşır: “Saf normlardan oluşan, kapalı bir anayasal sistem söz konusu olamaz” (Schmitt, 2008, s. 65). Nitekim, böyle bir anayasa kavramı, “anayasayı, kendini varsayan ve kendi kendini sürdüren norm sistemi olarak ortaya koyar” (Loughlin, 2017, s. 183). Bir diğer ifadeyle, kavramın bu tanımında, anayasa, kendisini olanaklı kılan bir siyasi iradenin varlığına ihtiyaç duymaz. Oysa, Schmitt’e göre, siyasal birlik anayasal normlardan kaynaklanmaz. Örneğin, Alman devletinin anayasal birliği, anayasasındaki 181. maddeye ve onun geçerliliğine dayanmaz, aksine Alman halkının siyasal varoluşuna dayanır: “Weimar anayasası yürürlüktedir; çünkü, Alman halkı bu anayasanın varlığını mümkün kılmıştır” (Schmitt, 2008, s. 65). Anayasanın göreli olarak kavranışı ise, sınıflandırmanın ikinci başlığını oluşturmaktadır. Göreli bakış açısı, anayasayı, anayasal hükümlerin bir araya toplanmasından ibaret kabul eder: Anayasa, nitelikleri arasında bir ayrım gözetilmeyen hükümlerin toplamı olarak görülür. Örneğin, asli kabul edilen herhangi bir anayasal hükmün neden asli olduğu sorusu anayasanın göreli kavranışında anlamını yitirir (Schmitt, 2008, s. 67). Bir diğer ifadeyle, bu tanım gereği “anayasa ile anayasal yasaların toplamı arasında bir fark yoktur” (Kardeş, 2015, s. 148). Anayasanın göreli anlamda kavranışı, her hükmü, biçimsel açıdan ele alır. Bu kavranışa göre, anayasa metninin içinde yer alan her hüküm, asli olup olmadığına bakılmaksızın eşit bir şekilde, anayasaldır (Schmitt, 2008, s. 67). Biçimselliğin bir diğer sonucu, göreli bakış açısından anayasaların yazılı dokümanlar olarak ele alınmasıdır. Anayasaların, salt yazılı versiyonlardan ibaret dokümanlar olarak kabul görmesi, onları oluşturan asli hükümler ile diğer anayasal hükümler arasında bir ayrım gözetilmemesine yol açar (Schmitt, 2008, s. 69). Başka bir ifadeyle, bu durum, anayasa ile anayasal hükümler arasındaki farkın göz ardı edilmesini mümkün kılar ve bir kavram karmaşasına neden olur. Oysa, Schmitt’in belirttiği üzere, doğru bir anayasa kavramsallaştırması, anayasa ile anayasal hükümler arasındaki ayrımın net bir biçimde ortaya konmasıyla mümkündür. Aksi bir durum, bir diğer ifadeyle, “anayasanın, diğer anayasal hükümler içerisinde eritilmesi kabul edilemezdir” (Schmitt, 2008, s. 75). Kezâ, yukarıda değinildiği üzere, anayasanın kendi kendisini varsayması, anayasal normları kendi kaynağı olarak görmesi de anayasaya dair doğru bir kavrayışın önünde engel oluşturmaktadır. Schmitt’in, anayasa mefhumuna dair sınıflandırmasındaki üçüncü unsur, bu bağlamda, anayasanın pozitif anlamda kavranışını konu eder. Nitekim, pozitif anlamda anayasa, kaynağını kurucu iktidarın onu mümkün kılan ediminde bulur (Schmitt, 2008, s. 75). Anayasanın geçerliliği de, onu mümkün kılan siyasi iradenin varlığıyla mümkündür: “Her yasal norm, anayasal hükümler dahi, geçerli olabilmek için bir siyasi iradeyi varsaymak durumundadır” (Schmitt, 2008, s. 76). Bununla birlikte, her anayasal hüküm, her yasa, son kertede, kendisini önceleyen, siyasal varoluşunu sürdüren bir iktidarın ya da otoritenin siyasi kararına ihtiyaç duyar. (Schmitt, 2008, s. 76) Bir diğer ifadeyle, Schmitt için “anayasa her şeyden önce siyasi karardır” (Kardeş, 2015, s. 149). Her norm, her yasal düzenleme, kurucu iktidarın, bir diğer ifadeyle, anayasa yapıcı gücün öznesinin siyasi kararına ihtiyaç duyar: Bir demokraside, bu karar halkın kararıdır, bir monarşide ise kraliyetin kararıdır (Schmitt, 2008, s. 77). Bu siyasi kararlar, halkın ya da kraliyetin varoluşunun somut kanıtı olan kararlardır. Dolayısıyla, herhangi bir anayasal hüküm ya da normdan fazlasıdırlar: Onlar, anayasanın esasını teşkil eden kararlardır. Nitekim, Weimar anayasası örneğinde de görüldüğü üzere, Alman halkının siyasi kararları, söz konusu anayasanın temelini oluşturmaktadır: Bu kararlar, Alman halkının, bilinçli bir siyasal varoluş ortaya koyarak demokrasi adına verdiği kararlardır. Weimar anayasasının başlangıcında yer alan “Alman halkı kendisine bu anayasayı yapmıştır”, “Devlet otoritesi kaynağını halktan almaktadır” hükümleri Alman halkının siyasi kararlarını ifade eder (Schmitt, 2008, s. 77). Öte yandan, Alman halkının siyasi kararları olan anayasanın başlangıcındaki bu hükümler, anayasal hukuk kapsamında ele alınamaz. Onlar, asli ilkeler olmanın da ötesinde bir öneme hâizdirler. Söz konusu kararlar, Alman halkının siyasal varoluşunun biçimini olanaklı kılan ve sonrasında, anayasal hükümleri de içerecek şekilde, ortaya konacak bütün normların asli önkoşulunu oluşturan siyasi kararlardır: “Alman devletinde, yasallığa ve normatif düzene dair her şey, sadece bu kararlar temelinde ve bu kararlar dolayısıyla geçerlidir. Bu kararlar, bir bakıma, anayasanın tözünü oluştururlar” (Schmitt, 2008, s. 78). Son kertede, Schmitt için anayasa, kurucu iktidarın, bir diğer ifadeyle, anayasa yapma gücüne sahip siyasi iradenin kararlarıyla olanaklıdır. Anayasanın tözünü oluşturan bu kararlar ile anayasal hükümler arasındaki fark da, bu bağlamda değinilmesi gereken bir diğer husustur. Nitekim, anayasal hükümler, anayasada yer alan bir madde gereği değiştirilebilirler. Örneğin, 76. madde, anayasanın yasama organı tarafından değiştirilmesine olanak sağlamaktadır. Bu madde gereği, anayasanın değiştirilmesi imkânı yasama organına sunulmuştur. Schmitt’e göre, dilin belirsiz bir kullanımına işaret eden anayasanın değiştirilmesi ifadesi anayasa ile anayasal hükümler arasında farkı yoksaymaktadır. Anayasanın değiştirilmesi, ancak ve ancak, anayasanın tözünü oluşturan siyasi kararların dışındaki maddeler dahilinde mümkündür (Schmitt, 2008, s. 79). Nihayetinde, siyasi kararları vasıtasıyla anayasa bizatihi siyasi iradenin kendisi olduğundan, bir bütün olarak anayasayı değiştirmek, siyasi yapıyı değiştirmek anlamına gelecektir. Bir diğer ifadeyle, “anayasal hükümlerin üzerinde oynamalar yapılabilir ancak anayasanın değiştirilmesi siyasi anayapının da değiştirilmesine işaret etmektedir” (Kardeş, 2015, s. 149). Siyasi anayapının, dolayısıyla da anayasanın değişimi ise, parlamento çoğunluğuna sahip olmakla değil, bizatihi siyasi iradenin öznesinin, demokrasilerde halkın, monarşilerde ise kralın kararı ile mümkündür (Schmitt, 2008, ss. 79-80). Netice itibarıyla, kurucu iktidar olarak siyasi iradenin mümkün kıldığı anayasa, kendi varoluşunun ifadesi olan siyasi kararlara göndermede bulunmaktadır. Anayasa, onu olanaklı kılan siyasi iradenin kararlarıdır. Kezâ o, bir anayasal hükümler toplamından ibaret değildir. Görüldüğü üzere, siyasi iradenin kararlarından mütevellit anayasa ile ikincil önemdeki anayasal hükümler arasındaki ayrım, anayasa kavramsallaştırmasının esasını teşkil etmektedir. İlkine dair hükümler, anayasayı olanaklı kılan siyasi kararlar olması sebebiyle, kurucu iktidarın olanaklı kıldığı siyasi anayapı içindeki aktörlerce değiştirilemez. İkincisine dahil olan hükümler ise, anayasanın izin verdiği ölçüde, kurulu düzenin aktörlerince değiştirilebilirdir. Bu çerçevede, temel anlamda anayasayı değiştirme kudretine sahip tek güç, yine onu olanaklı kılan kurucu siyasi iradedir. Bu açıdan, Sieyès’in düşüncesinde kendisini açığa vuran, kurucu irade olarak halkın anayasanın üzerinde oluşu ve kudreti Schmitt’de de kendisine yer bulmaktadır: “Siyasi irade, anayasanın yanında ve üzerindedir” (Schmitt, 2008, ss. 125-126). Bir diğer paralel nokta ise, kurucu iktidarın olanaklı kıldığı kurumların anayasayı, dolayısıyla da siyasi anayapının esaslarını değiştirme hakkına sahip olmamasıdır. Her iki düşünsel düzlemde de, siyasi özne, iradesini olanaklı kıldığı kurumlarla paylaşmamakta, onlara yalnızca sınırlı ve işlevsel yetkiler sunmaktadır. Siyasi yapının kendisi olarak anayasa ile anayasal hükümler arasındaki farkın bir diğer boyutu da, anayasanın ihlal edilemezliği noktasında kendisini açığa vurmaktadır. Nitekim, siyasi kararların ifadesi olarak anayasa ihlal edilemez olmakla birlikte, anayasal hükümler, istisna hâli uyarınca askıya alınabilir ya da istisnai önlemler gereği ihlal edilebilirdir. Örneğin, istisna hâli gereği, anayasanın bazı hükümleri yürütme organının başı tarafından geçici olarak lağvedilebilirler. Bu hükümlerin askıya alınması durumu, kurucu iradenin anayasayı olanaklı kılan siyasi kararlarını ihlal etmemekte, bir diğer ifadeyle, anayasanın tözüne dokunmamaktadır. Söz konusu işlem doğrudan anayasanın tözünü, dolayısıyla da, siyasi iradenin kararlarının sürekliliğini korumayı hedeflemektedir (Schmitt, 2008, s. 80). Olası bir istisna hâlinde, bir diğer adlandırmayla, olağanüstü hâlde, anayasanın tözünün muhafazası amaçlanır: Schmitt’in belirttiği üzere, böyle bir durumda “hukuk geri adım atarken devletin baki kalacağı aşikârdır. Olağanüstü hâl, anarşi ve kaostan farklı bir şey olduğu için hukuk düzeni değilse de, hukuki anlamda bir düzen hâlâ mevcuttur” (Schmitt, 2014a, s. 19). Bir başka ifadeyle, olağanüstü hâlde, ikincil anlamdaki anayasal hükümler, birincil önemdeki siyasal kararların korunması amacıyla askıya alınabilmektedir. Olağanüstü hâlde, anayasayı korumak adına anayasanın askıya alınması sürecine, Schmitt’in temel anayasa/ikincil anayasa ayrımıyla, bir diğer ifadeyle, anayasanın değiştirilemez hükümleri ile lağvedilebilir hükümleri ayrımı üzerinden bakıldığında, aslolanın, siyasi anayapının, yani siyasi birliğin korunması olduğu net bir şekilde ortaya çıkmaktadır. Bu bağlamda, Schmitt, olağanüstü hâlde anayasanın, korunması amacıyla askıya alınmasını temsilî diktatörlük olarak adlandırır (Schmitt, 2014b, s. 118). Schmitt’in aktardığı üzere, bu olgu kendisini ilk olarak Abraham Lincoln’ın yönetim pratiğinde gösteren ve o günden bugüne tekrar eden bir olgudur: Eğer anayasal yapı tehdit altındaysa, onu korumak adına anayasa geçici olarak askıya alınabilir. Temsilî diktatörlük , bu anlamda, mevcut anayasayı, onu ortadan kaldırmayı hedefleyen saldırılara karşı korumayı amaçlar (Schmitt, 2014b, s. 118). Anayasayı, onun hükmünü sonlandırmadan, askıya alabilir ki, ona bu hakkı veren olağanüstü hâlin, somut istisnai durumun bizatihi kendisidir. Nitekim, istisnalar diktatörlüğün doğasına içkindirler. Diktatörlük ise, son kertede, istisnai durumlar ile baş edebilme, onlara yönelik müdahalede bulunabilme kudretidir (Schmitt, 2014b, ss. 118-119). Burada dikkat edilmesi gereken husus, Aykut Çelebi’nin ifade ettiği üzere, temsilî diktatörlüğün geçiciliği ve onun yalnızca icra yetkisine sahip olmasıdır: Nitekim, temsilî diktatörlük “yasa koyucu yetkilere sahip değildir” (Çelebi, 2001, s. 121). Bir başka ifadeyle, temsilî diktatörlük, siyasi anayapı üzerinde değişiklikler gerçekleştirme yetkinliğinden yoksundur; o, temel anayasanın öngördüğü yetkilerin ötesine geçemez: Temsilî diktatörlük, mevcut bir anayasa tarafından yetkilendirilmiş ve sürekliliği istisnai durum ile sınırlı bir pratiği ifade eder. Schmitt’in ifadesiyle, “temsilî diktatörlük, verdiği yetkiyi geri alma yetkinliğine sahip halkın iradesi altında ve onun adına eylemde bulunur” (Schmitt, 2008, s. 110). Öte yandan, Schmitt, mevcut bir anayasaya atıfta bulunma durumunda olmayan ve yeni bir anayasa, dolayısıyla da yeni bir siyasi anayapı tesis etme kudretine sahip olan bir diktatörlük pratiğinden daha söz eder: Egemen diktatörlüktür bu (Schmitt, 2014b, s. 119). Egemen diktatörlük, son kertede bir yasal düzlem içerisinde yer alan temsilî diktatörlüğün aksine, eylemde bulunma noktasında herhangi bir anayasaya atıfta bulunmaya ihtiyaç duymaz. Egemen diktatörlük, yalnızca pouvoir constituant’a, yani kurucu iktidara atıfta bulunur (Schmitt, 2014b, s. 121). Bir başka ifadeyle, egemen diktatörlük kurucu iktidardır (Çelebi, 2001, s. 122). O, mevcut anayasal hükümler tarafından kısıtlanamaz, bir anayasal çerçeve alınamaz (Schmitt, 2008, s. 110). Schmitt, bu bağlamda, Sieyès’in halkın kurucu iktidarına dair kavramsallaştırmasına başvurur. Buna göre, kurucu iktidar sınırlanamazdır ve kudreti ölçüsünde her şeyi yapabilme kapasitesine sahiptir; çünkü, onu bağlayacak herhangi bir anayasaya tâbi değildir (Schmitt, 2014b, s. 121). Nitekim, yukarıda, kurucu iktidar kavramının soykütüğünün çıkarıldığı bölümde, Sieyès’e atıfla değinildiği gibi, kurucu iktidarın öznesi halk, her şeyden önce varolan ve her şeyin kaynağı olandır; o, kendi koyduğu yasalar tarafından kısıtlanamaz. Dolayısıyla, egemen diktatörlük kurucu iktidardır, nitekim o, sınırlama ve sınıflandırma dışı olan, herhangi bir yasa ya da kuruma, bir şeye tâbi olmayan bir kudreti ifade etmektedir. Bununla birlikte, Schmitt, egemen diktatörlük ile temsilî diktatörlük arasında, bir başka ifadeyle, kurucu iktidar ile kurulu iktidar arasındaki ilişkisellik ile “natura naturans” (yaratıcı tabiat) ile “natura naturata” (yaratılmış tabiat) arasındaki ilişki arasında metafiziksel bir analoji kurar (Schmitt, 2014b, s. 123). Nitekim, Spinozist düşüncede yaratıcı tabiat “kendi başına var olan ve kendi başına tasarlanan”, “etkinliği yalnızca kendisi ile gerektirilmiş bulunan” şeyi ifade ederken, yaratılmış tabiat, verili bir tabiatın zorunluluğundan türemiş olan şeye işaret eder (Spinoza, 2011, ss. 32-61). Bu bağlamda, kurucu iktidar, Schmitt’e göre, bir tür yaratıcı tabiattır, “natura naturans”tır. O, en üstün olarak, var olmak için bir başka şeye ihtiyaç duymaz, kendisi dışında başka bir unsura da tâbi değildir. Kurulu iktidar ise, bir kurucu edimin, bir siyasi iradenin olanaklı kıldığı anayasal düzlemde açığa çıkar; başka bir deyişle, var olabilmek için kendisinden yetkin bir iradenin varlığına zorunlu bir ihtiyaç duyar. Aynı zamanda, kurucu iradenin çizdiği sınırlar içerisinde varoluşunu sürdürmek durumundadır. Bu bakımdan, kurulu iktidar, yaratılmış tabiattır, “natura naturata”dır. Kurucu iktidar kavramı, en genel anlamda, bir yaratım özgürlüğüne işaret eder. O, herhangi bir tâbiyet, bir kısıtlılık olmaksızın kendisini mümkün kılan varoluş kudretidir. Politik anlamıyla ise kavram, bir siyasal varoluşu mümkün kılan, bu varoluşun kanıtı olarak anayasasını ortaya koyan bir siyasi iradeye göndermede bulunur. Öte yandan, anayasa, değiştirilebilir hükümlerden mütevellit, biçimsel bir metin değildir. Anayasa, bunun da ötesinde, siyasi iradenin varoluşsal kararlarını içinde barındıran bir düzlemi ifade eder. Siyasi iradenin varoluşsal kararları ise anayasanın tözünü oluşturur ki, bir anayasanın olanaklılık koşulu söz konusu siyasi kararlardır. Bu bakımdan, anayasa ile anayasal hükümler arasında, bir başka deyişle, anayasanın esasını teşkil eden siyasi kararların içinde bulunduğu temel anayasa ile ikincil önemde olan anayasal hükümler arasındaki ayrıma dikkat edilmelidir. İlkinin değişmesi, siyasi anayapının değişmesi anlamında bir karar işaret ederken, ikinci grup içerisindeki herhangi bir değişim yüzeysel bir ekleme/çıkarma işleminden ibaret kalır. Bu anlamda, kurucu iktidarı kavramsallaştırmak için, anayasadan ne anlaşıldığının açıkça ortaya konması elzemdir. Görüldüğü üzere, farklı anlamlarla yüklü içeriğine rağmen, bir anayasanın, anayasa olabilmesi için, her şeyden önce bir siyasi iradenin kararların onun temelini oluşturuyor olması gerekmektedir. Öte yandan, anayasa ile anayasal hükümler arasındaki ayrım, aynı zamanda kurucu iktidar ile onun mümkün kıldığı kurulu iktidar arasındaki ayrıma göndermede bulunur. Kurulu iktidar, kurucu iktidar olarak siyasi iradenin onu yetkilendirdiği kapsamın dışına çıkamamakta, anayasanın esasını oluşturan siyasi kararlara dair bir tasarrufta bulunamamaktadır. Kendi sınırlı varoluşu, kurucu iktidara, siyasi iradeye işaret etmek durumundadır. Nihai noktada, kurucu iktidar, kavramın modern içeriğinin oluşmaya başladığı Sieyès’in çalışmasından bugüne, bir anayasayı olanaklı kılan siyasi iradeye ve bu iradenin sahibi halka atıfta bulunur. Bu bağlamda, kurucu iktidar olarak halkın iradesi ise, anayasanın ve her türlü yasanın üzerindedir. • Agamben, G., (2006), İstisna Hali, Çeviren Kemal Atakay, İstanbul: Otonom. • Çelebi, A., (2001), Kuraldışı Durumlarda Karar Vermek: Carl Schmitt ve Walter Benjamin Üzerine Bir İnceleme, Defter Dergisi, S. 42, s. 109-146. • Gözler, K., (1998), Kurucu İktidar, Bursa: Ekin Kitabevi Yayınları. • Kardeş, M.E., (2015), Schmitt’le Birlikte Schmitt’e Karşı, İstanbul: İletişim Yayınları. • Loughlin, M., (2017), Kamu Hukukunun Temelleri, Çeviren D.Ç. Sever – K. Turanlı, Ankara: Dipnot Yayınları. • Negri, A., (1999), Insurgencies: Constituent Power and Modern State. Translated by Maurizia Boscagli, Minneapolis – London: University of Minnesota Press. â€¢ Schmitt, C., (2008), Constitutional Theory, Translated by Jeffrey Seitzer, Durham and London: Duke University Press. • Schmitt, C., (2014a), Siyasi İlahiyat:Egemenlik Kuramı Üzerine Dört Bölüm, Çeviren A. Emre Zeybekoğlu, Ankara: Dost Kitabevi. â€¢ Schmitt, C., (2014b), Dictatorship, Translated by Michael Hoelzl, Graham Ward, Polity Press: Cambridge. â€¢ Sewell, Jr., W.H., (1994), A Rhetoric of Bourgeois Revolution: The Abbe Sieyes and What Is the Third Estate?, Durham and London: Duke University Press. • Sieyès, E-J., (2005), Üçüncü Sınıf Nedir?, Çeviren İsmet Birkan, Ankara: İmge Kitabevi, 2005. • Spång, M., (2014), Constituent Power and Constitutional Order: Above, Within and Beside the Constitution, New York: Palgrave Macmillan. • Spinoza, B., (2011), Etika, Çeviren Hilmi Ziya Ülken, Ankara: Dost Kitabevi. Sosyal Bilimlerde Beden Sosyal Bilimlerde Beden canlı varlıkların maddi bölümü ya da vücudun baş, kol ve bacak dışında kalan kısmını anlatmak için kullanılagelen beden kavramı, günümüz itibarıyla sosyal bilimlerin birincil kavramsallaştırmalarından birisi olmuştur. Devletten önce siyasal gövde imgesiyle karşımıza çıkan beden, bu yönüyle daha çok ‘Leviathan’ın bedenini oluşturan çokluk gibi metaforik bir karşılığa sahipti. Bu bağlamda sosyal bilimlerde ‘beden’, eksik bir tartışmanın bileşeni olmuş, bedeni kavrama biçimi ise kadınların beden ve cinsiyeti üzerinden kurgulanmıştır. Bedenin cinsiyetli bir anlam edinmesinin sorgulanması ise, kadınların çıkarlarını ifade eden feminist siyaset için elzem bir konu haline gelmiştir. Feminist yazının önemli isimlerinden Judith Butler, iktidarın cinsiyet ve cinsellik üzerinden işleyişini, Platon, Irigaray, Lacan ve Freud’un düşüncelerinden hareketle, maddesellik ve beden bağlamında ele almaktadır. Temel hedefi, beden kavramının yapı-bozumunu gerçekleştirmek olan Butler için, kavramı yapı-bozuma uğratmak, onun reddi değil, aksine kavramı, iktidar araçlarının kullandığı bağlamdan çıkarmaktır. Bedenin indirgenemez maddeselliğinin feminizm için önkoşul olduğunu iddia edenlere karşı Butler, bu maddeselliğin dişilin dışlanması ve bozulması aracılığıyla kurulmuş olabileceğini öne sürmektedir. Ona göre beden meselesini sorunsallaştırmak, epistemolojik kesinliğin yitimine sebep olsa da bu yitim, politik bir nihilizm anlamına gelmez (Benhabib vd, 2014: 64). Bu bağlamda bedenin maddiliğinin yapı-bozuma uğratılması göstereni harekete geçirmenin koşullarını yaratır. Yani maddenin ya da bedenin yapı-bozumu bedenlerin maddeleşmesinde yeni yollar sunacaktır. Feminizm anlayışı, temel kavramların sorgulandığı bir feminizme denk düşen ve kimsenin itirazıyla karşılaşmayacak evrensel bir feminizm tanımı yapılamayacağı (Özkazanç, 2015: 26) fikrinde olan Butler’ın amacı, "bedenlerin maddeselleştiği sembolik ufkun radikal olarak yeniden eklemlenişine sebep olacak yeni imkanlara gebe bir bozgun olarak feminizmin üretilebileceğini anlatmaktır" (Butler, 2014: 40). Bu amaç çerçevesinde Butler için sorulması gereken sorular şunlardır: Kadınlara verilmiş siyasi bir şekil var mıdır? Kimlik nasıl şekil almıştır? Cinsiyet bedenin morfolojisini ve sınırını belirleyen siyasi bir şekillendirme olabilir mi? Bu mevkiinin sınırlarını “dişi beden” olarak belirleyen nedir? Toplumsal cinsiyetin ve zorunlu cinsellik sistemlerinin üzerinde işledikleri temel, “beden” ya da “cinsiyetli beden” midir? Yoksa bedenin kendisi ve çıkarları siyasi kuvvetler tarafından mı şekillendirilmiştir? (Butler, 2016: 214). Bedenin maddiliğine dair yürütülen tartışmalar cinsiyet tartışmaları ile iç içe geçmiş durumdadır. Butler’a göre, bedeni düzenleyen pratiğin bir parçası olarak cinsiyet, normatiftir. Yani bir bedenin değişmez gerçeği olmayan cinsiyet, üretici bir tahakkümün altında maddeleşmesi zorunlu olan bir yapıyı ifade etmektedir. Bu ifadelerin ardında yatan mantık, Butler’ın temel kavramlarından birisi olan “performatif etkinlik” ile ilişkilidir. Çünkü beden maddeselliklerini kurmak, performatif bir biçimde işler. Beklenti, ritüelleşme ve tekrarlama ile hayat bulan performatiflik, tek bir eylem değil, bir norm ya da normlar dizisinin yinelenmesidir. Adlandırdığını üreten ya da meşrulaştıran söylemsel bir pratiktir (Butler, 2014: 28). Bu doğrultuda düşünüldüğünde, bedenleşme toplumsal cinsiyet performatifliğidir. Bir faili olmayan toplumsal cinsiyet performatifliğinde eylem, teatral bir eylem değildir ve yineleme gizlenmektedir. Performatif siyaset yaklaşımı, “yaratıcı-yenilikçi”, “altüst edici”, “tekrar” ve “yeniden anlamlandırma” kavramlarıyla örülü olan (Özkazanç, 2015: 36) Butler’a göre, bedenler performatiflik ölçeğinde inşa edilmez; bedeni cinselleştiren ve bedenin arzusunu kuran hâlihazırdaki toplumsal cinsiyet kodlarıdır. Bu doğrultuda, Butler, aslında genel anlamda, heteroseksüel hegemonyanın geçerli bir beden olma özelliği kazanmasını, bedenlerin maddeselleşmesi üzerinden irdelemektedir. Butler, maddeleşen bedenlerin, belirli klasik gerilimlerin çağdaş kuramlar içerisinde yer aldığına işaret ederek yeni bir Aristoteles ve Platon okuması yapar. Aristoteles, beden ve ruh arasında yapmış olduğu ayrımda maddenin gerçekleştirilmesinin koşutu olarak ruhu sunar. Bu bağlamda Aristoteles’in sunduğu beden anlayışı feminizmin istediği türden bir yaklaşıma denk düşmemektedir. Maddenin belirmesi için gerekli olan ‘Schema’ ise form, şekil, görünüm, kılık, jest, figür ve bir takım gramer yapısıdır. Bu noktada Butler, Foucault’un ruhu, bedenin işlendiği ve şekillendiği iktidar aracı olarak değerlendirmesi ile Aristoteles arasında bir yakınlık kurmaktadır. Butler, Platon’un maddesellik üzerine söylemlerini ise dişil beden kavrayışının bir insan bedeni olmasını yasaklayan söyleme karşılık gelmesiyle eleştirecektir. Platon’un her nesnenin kendi ön koşulu olarak bir formla var olabileceği görüşü, Irigaray tarafından farklı bir okumaya tabi tutulacaktır. Buna göre, form madde ikilisini harekete geçiren dışlama ilişkisidir. Bedenin dişil olarak tanımlanması ya da kadınların maddesellikle anılması, esasında dişilin dışlanmasıdır. Bunun için üzerinde durulan kavram ise, Platon’un Timaeus’unda “chora” olarak geçen hazne kavramıdır. Bir formdan mahrum bırakılmış olunan dişil, hazne olarak (chora), daimi, bu sebeple yaşamayan, şekilsiz, adlandırılamayan ve var olmayan şeyi ifade etmektedir. Bu bağlamda Platon’un olanı, olanın olduğu yeri ve olanın kendisine göre meydana gelmesini örneklediği ve olanın yatağını anneye, örneği babaya ve bunların arasındaki bağı da çocuğa benzetmesine (Platon, 2001: 51) de bakarak Butler, dişili bir hazneye -yatağa- indiren Platon’un düşüncesinde dişil bedenin bir insan bedeni olamayacağını öne sürmektedir. Hem bir post-yapısalcı hem de bir feminist olarak Butler, Foucaultcu bir Freud yorumcusudur. Lacancı phallus-merkezciliğe eleştiriler yönelten Butler için, iktidar ve yasa dışında kalan bir içsellik ya da derinlik fikri söz konusu değildir. Psikanalizin imlediği içsel benlik cinselleştirilmiş, bedenselleştirilmiş bir öznelliktir. Bu sebeple de cinsiyetli beden, ben ve özne halinin imkânsızlığının göstergesidir (Özkazanç, 2015: 71). Butler, Freud’un bedensel keşfin önkoşulu olarak bedensel acıyı gösterdiğine işaret eder. ‘Narsisizm Üzerine ve Schreber Vakası’nda Freud, bu durumu şu şekilde açıklamaktadır: ""Organik bir acı ve rahatsızlık yüzünden ıstırap çeken bir insanın çektiği acıyla ilgisi olmadığı sürece dış dünyayla ilgilendiği şeylerle ilgilenmekten vazgeçtiği herkes tarafından bilinir ve doğal kabul edilir. Daha yakın bir gözlem bu kişinin sevgi nesnelerinden de libidinal ilgisini geri çektiğini gösterir. Istırap çektiği sürece sevmeyi keser. Bu olgunun sıradanlığı, bunu libido kuramının terimleriyle ifade etmekten kaçınmamız için bir neden oluşturmaz. O halde şunu diyebiliriz: hasta insan libido yatırımını kendi benine geri çeker, iyileştiğinde ise yeniden dışarıya yayar""(Freud, 2012: 30). Özetle, fiziksel acıyla karşılaşma, acı duyanı obsesif bir biçemde kendi ile ilgilenmeye yöneltecek ve acıyı libidinal bir yatırım haline getirecektir. Bu bağlamda, Freud egonun oluşumunu bireyin kendi bedenine dair edindiği dışsallaştırılmışlıkla ilişkilendirir. Butler’a göre bu anlamda ego, her şeyden önce bedensel bir egodur ve Freud, erojenlik sürecini bedensel acının farkındalığı ile bağlantılandırmıştır. Lacan’ın Freud okuması ise libidinal dürtünün, imgeselin işlevinin merkezinde yer alması üzerinden olmuştur. Freud’un Rüya Yorumları’nda anlattığı fallus, Lacan’ın kuramında ayrıcalıklı bir yere sahip olacak, Butler’ın eleştirisi ise Lezbiyen Fallus ile dile gelecektir. Lacancı yasa kavramını -ensest tabusu- heteroseksist olarak niteleyen Butler, bu noktada Foucaultcu bir bakış açısı ile kültür ve hâkim kültür arasında bir ayrıma giderek, yasanın işleyişinde heteroseksüel cinsellikler ile diğerleri arasında bir fark olmadığının altını çizmektedir (Özkazanç, 2015: 51). Butler’a göre, Lacan’ın ayna evresi ise bedenin gelişimsel açıklaması değildir. Ayna evresi ancak bedensel sınıra dair bir anlamın, kendinde bölünme ve kendine yabancılaşmayla okunabilecek, şekli bir yansıtmanın, psişik ve fantazmatik detaylandırmasıdır. Bu bağlamda Lacan’a göre beden -morfoloji-, imgesel bir oluşumdur. Bedenin bütünlüğü, dile boyun eğmeye ve cinsel farklılıklar tarafından işaretlenmeye bağlıdır. Bedenler zamanla cinsel olarak işaretlenmiş adlandırma ve imgelerle bütün haline gelir. Bir isme sahip olmak ise sembolik düzeyde, akrabalığın idealleşmiş alanında, baba yasası ve ensest yasağıyla donatılmış bir dizi ilişki içerisinde kalmak demektir. Bu noktadaysa babaya ait yasayı simgeleyen ve kuran isimler, bedenin bütünlüğünü sürdüreceklerdir. Yani bedeni kuran şey doğal bir sınır ya da bedensel bir telos değil, akrabalık yasası olacaktır. Bu anlamda babaya ait olan yasa, bedensel totalitenin çeşitlerini üretecektir. Başka bir anlatıyla, bebeğin kazanamadığı ‘beden’ bütünlüğünü, ‘Öteki’nin bedeni üzerinden sağlayan ‘ayna evresi’, ‘olmak’ sorunsalını açığa çıkaracaktır. Sahip olmakla ilişkilendirilecek olan olmak kavramı, ‘Öteki’nin arzusunu arzulayan öznenin eksikliği ile karşılaşacaktır. Penis eksikliği ile ilişkilendirilen anne, fallusa sahip olmaması ile ‘Öteki’nin arzusunu, dolayımlı olarak fallusun sahibi babaya yönlendirecektir. Babanın sahip olduğu fallus, kız ya da erkek fark etmeksizin ‘beden-ben’in utanç kaynağı olacaktır. Böylece insan yavrusunun ‘olmak’taki eksikliği, fallus imleyenine denk düşecektir. Bu noktada ‘olmak’taki eksiklik ‘sahip olmak’la ilişkili olarak cinsel bir boyut kazanacaktır. Bu anlamda cinsel kimlik bir kastrasyon ile ilintilidir. Freudyen terimlerle kız çocuktaki penis hasedi; erkek çocuktaki kastrasyon korkusu, cinsel kimliği verendir (Lacan, 2013: 5-32). Bu yaklaşım Butler tarafından özellikle heteroseksist yapılanmayı perçinlemesi noktasında eleştirilirken; Butler, ‘Beden’e dair yaklaşımlar içerisinde kendisine en yakın isim olarak Foucault’yu görecektir. Michel Foucault’ya göre 18.yüzyıldan itibaren yönetim pratiği, nüfusu oluşturan canlıların karşılaştığı problemlerle birlikte düşünülmeye başlanmıştır. Sağlık, hijyen, doğum oranı, yaşam süresi, ırklar vb. konuları akılsallaştırma çabası 19.yüzyılda ise önemli bir sorun haline gelmiş, ekonomik ve politik zorlukları ortaya çıkarmıştır (Foucault, 2015: 263). Bu bağlamda Fouacault, doğalcı ve politisist olmayan bir biyopolitika kavramı ileri sürmüştür. Buna göre, 17.yüzyıldan itibaren egemen iktidar ile biyoiktidar birleşmiş ve ‘hayat’, tarihe girmiştir. Bu, insan bedeni hakkındaki tıbbi ve bilimsel bilginin artışının yanı sıra 18.yüzyıldaki tarımsal üretimin ve sanayinin büyümesinin ifadesidir. Egemen iktidar öldürürken ya da yaşamaya izin verirken, biyoiktidar yaşamı teşvik etmiş ya da ölümü engellemeye çalışmıştır (Lemke, 2014: 53-6). Biyoiktidarın kilit kavramı olan bedense, Foucault’da, olayların işlenmiş yüzeyi olarak karşımıza çıkmaktadır. Foucault’ya göre, 17.yüzyılda kralın bedeni bir metafor değil, siyasi bir gerçekliktir. Çünkü kralın fiziksel varlığı monarşinin işleyişi için gereklidir. Oysa cumhuriyetlerde beden yoktur. 19.yüzyıl boyunca yeni bir ilke haline gelen şey, toplumun bedenidir. Tıbbi bir biçimde korunması gereken şey bu bedendir. Ancak bu bedenleri açığa çıkaran şey, toplumsal konsensüs değil, bireylerin bedenleri üzerindeki iktidarın maddiliğidir. Bedene hâkim olma ve beden bilinci ise ancak iktidarın bedeni kuşatması ile gerçekleşmiştir. Sağlıklı beden üzerinde iktidarın uyguladığı çalışmalar, insanı kendi bedenini arzulamaya götüren ağı ortaya çıkarmış, iktidarı güçlendiren şey, aynı anda iktidarın saldırıya uğramasına sebep olmuştur. Foucault’ya göre iktidarın uygulanmasından daha bedensel bir şey yoktur. Bu bağlamda, 18.yüzyıldan 20.yüzyılın başına kadar iktidar, bedeni kuşatması gerektiğine inanmıştır. Kapatma mekânlarındaki disipline edici rejimler bu inanıştan temel almıştır. Ancak 1960’larla birlikte iktidarın beden üzerinde daha geniş bir iktidar uygulayabileceğinin ayırdına varılmış ve bundan sonrası için cinsellik üzerindeki denetimler yumuşatılmış, farklı formlara sokulmuştur (Foucault, 2015: 38-41). Butler’ın Foucault okumasında ise beden, tarihin yok edilmesi gereken hedefidir. Her an kuşatma altında olan beden, bizzat tarih tarafından imha edilecektir. Bu yönüyle tarih, bedenin tabi kılınmasını gerektiren bir imleme pratiğinin değerler ve anlamlar yaratma sürecidir. Burada söz konusu olan, asli ve baskıcı hareketlerin tarihidir. Bedenin sınırlarının çizilmesini başlatan şey ise tarih ya da özne değil, toplumsal alandır. Beden için bir toplumsal mekân ve bedenin toplumsal mekânı, imleme pratiğinin sonucu olarak, bazı düzenleyicilerle oluşmaktadır. Bir düzenin oluşturulması ise iç ile dış, üst ile alt, kadın ile erkek, taraf ile karşıt olma gibi ayrımların abartılması ile olanaklı hale gelir. Butler’a göre, bu anlamda, bedenin sınırları bizatihi toplumun sınırları olur. Bedenin içinde olduğu düşünülen iç ruh figürü ise bedenin üzerine işlenerek imlenir. Ruh bedende eksik olan şeydir, yani beden kendini imleyici bir eksik olarak sunar. Beden olan bu eksik, ruhu görünmesi imkânsız şey olarak imler (Butler, 2016:214-223). Foucault, Hapishanenin Doğuşu’nda bu ruh ve beden ilişkisini şu şekilde açımlar: ""Ruhun bir yanılsama veya ideolojik bir etki olduğunu söylememek gerekir. Onun var olduğunu, bir gerçekliğe sahip olduğunu, cezalandırılanlar üzerinde uygulanan bir iktidarın işleyişi aracılığıyla bedenin çevresinde, yüzeyinde, içinde sürekli olarak üretildiğini söylemek gerekir… Bize sözü edilen ve özgürleştirmeye davet edilen insan, kendinden daha derin bir tabi kılmanın sonucudur. Bir “ruh” onda ikamet etmekte ve onu, kendi de bizatihi iktidarın beden üzerinde uyguladığı egemenlik içinde bir parça olan varoluşa taşımaktadır. Bir siyasal anatominin sonucu ve aleti olan ruh, bedenin hapishanesi olan ruh"" (Foucault, 2015: 67-8). Görüldüğü üzere, Foucault’da ruh bedene veya beden içinde tutsak değildir aksine beden ruhun hapishanesidir. Butler’a göre ise ruh içi süreçleri bedenin yüzey politikası üzerinden yeniden tanımlamak, toplumsal cinsiyeti de yeniden tanımlamak anlamına gelecektir. Bedenler alanının düzeninin bozulması ve parçalanmasıyla heteroseksüel tutarlılık kesintiye uğrayacaktır. Bedensel hareketlerin ve icraların performatifliği de bu bağlamda açığa çıkacaktır. Diğer bir deyişle, dışavuruluyor gözüken öz ya da kimlikler, aslında bedensel işaretler ve söylemsel yollarla üretilmişlerdir. Yani toplumsal cinsiyetli bedenin performatif olması, onun gerçek bir ontolojik statüsünün olmaması anlamına gelmektedir. Butler’ın yanılsama olarak adlandırdığı bu durumun sürdürülmesinin tek sebebi, cinselliği üreme odaklı heteroseksüellik içinde tutmaktır. Özetle Butler için, beden, değişkenliği olan bir sınır, siyasi düzenlemeye tabi bir yüzey, toplumsal cinsiyet hiyerarşisine ve zorunlu heteroseksüelliğe ait kültürel sahada imleyen bir pratik ve toplumsal cinsiyet denen ve bedenin iç imlemini bedenin yüzeyinde kuran bedensel bir icradır (Butler, 2016: 224-8). Sonuç olarak, Butler, kadın bedenlerinin ve cinsiyetin maddiliğini kabul etmeden feminist bir kuramın ilerlemeyeceğine dair düşüncelere katılmamaktadır. Onun için temel hedef, bedeni ve maddiliği yapıbozuma uğratmaktır. Bu kavramları yapıbozuma uğratmak, onları reddetmek demek değildir. Aksine bu kavramların yapıbozuma uğratılması onları kullanmaya devam etmek, yinelemek, altüst edici bir biçimde yinelemek ve zalim iktidar araçları olarak kullanılmaktan çıkarmak demektir. Özetle, Butler’a göre, özneyi, özneye ait cinsiyeti, toplumsal cinsiyeti ya da maddiliği verili kabul etmemek feminizmi çıkmaza sokmayacaktır (Benhabib vd., 2014: 63-7). Bu sebeple ‘bedeni’ iktidarın egemenliğinden kurtarmak için yapılacak şey, kavramı feminist bir yapıbozuma uğratmaktır. - Benhabib, S., Butler, J., Cornell, D., & Fraser, N. (2014). Çatışan Feminizmler. İstanbul: Metis Yayınları. - Butler, J. (2014). Bela Bedenler. İstanbul: Pinhan Yayıncılık. - Butler, J. (2016). Cinsiyet Belası. İstanbul : Metis Yayınları. - Foucault, M. (2015). Biyopolitikanın Doğuşu. İstanbul: İstanbul Bilgi Üniversitesi Yayınları. - Foucault, M. (2015). Hapishanenin Doğuşu. Ankara: İmge Kitabevi Yayınları. - Foucault, M. (2015). İktidarın Gözü. İstanbul: Ayrıntı Yayınları. - Freud, S. (2012). Narsizm Üzerine ve Scheber Vakası . İstanbul: Metis Yayınları. - Lacan, J. (2013). Fallus'un Anlamı. İstanbul : Altıkırkbeş Yayın. - Lemke, T. (2014). Biyopolitika. İstanbul: İletişim Yayınları. - Özkazanç, A. (2015). Feminizm ve Queer Kuram . Ankara : Dipnot Yayınları. - Platon. (2001). Timaios. İstanbul: Sosyal Yayınlar. Anavatan için Liyakat Nişanı Anavatan için Liyakat Nişanı ( "Orden «Za zaslugi pered Oteçestvom»"), devlete olağanüstü katkılar nedeniyle Rus vatandaşlarına verilen bir Rus nişanıdır. Nişan, 2 Mart 1994'te Rusya devlet başkanı kararnamesiyle verilmeye başlanmıştır. Rusya'nın Aziz Andrew ve Aziz George nişanlarının ardından üçüncü üst düzey nişanı olup en üst düzey sivil nişandır. Aziz George Nişanı Aziz George Nişanı ( "Orden Svyatogo Georgiya"), yabancı bir devletin saldırısına karşı üstün savunma başarısı gösteren üst düzey subaylara verilen bir Rus nişanıdır. Nişan, ilk olarak 26 Kasım 1769 tarihinde Çariçe Katerina döneminde verilmeye başlanmış olup Sovyetler Birliği'nin dağılmasının ardından 20 Mart 1992'de Rusya devlet başkanı kararnamesiyle yeniden verilmeye başlanmıştır. Adını Aziz George'den almaktadır ve Rusya'nın Aziz Andrew Nişanı'ndan sonraki ikinci üst düzey nişanı olup en üst düzey askerî nişanıdır. Aziz Andrew Nişanı Aziz Andrew Nişanı ( "Orden Svyatogo apostola Andreya Pervozvannogo"), devlete üstün hizmetler nedeniyle Rus vatandaşlarına verilen bir Rus nişanıdır. Nişan, Rusya'nın en üst düzey nişanıdır. Nişan, ilk olarak 1698'de Çar I. Petro döneminde verilmeye başlanmış olup Sovyetler Birliği'nin dağılmasının ardından 1 Haziran 1998'de Rusya devlet başkanı kararnamesiyle yeniden verilmeye başlanmıştır. Adını Aziz Andrew'den almaktadır. 2018 Barselona Açık - Tekler Son iki turnuvanın şampiyonu olan Rafael Nadal, şampiyonluk unvanını Stefanos Tsitsipas'ı 6-2, 6-1'lik setlerle yenerek başarılı bir şekilde korudu. Şampiyonluğu kazanarak, Nadal aynı zamanda ATP tekler sıralamasında 1 numarayı da korudu. The title was Nadal's 11th record-extending in Barcelona Open and also his 20th ATP 500, tying the record with Roger Federer. Tsitsipas, Barcelona'daki ilk ATP finaline ulaştı. Tüm seribaşı tenisçiler ilk turda maç yapmadan ikinci tura yükseldi. Light Me Up Light Me Up ÅŸu anlamlara gelebilir: Uğur Güneş Uğur Güneş adlı kişiler: Ryuichi Yoneyama Ryuichi Yoneyama adlı kişiler: Choctaw, Alabama Choctaw ilçesi veya Choctaw County, Amerika Birleşik Devletleri'nin Alabama eyaletinde yer alan bir ilçedir. İlçenin nüfusu 2010 sayımına göre 13,859'dur. İlçenin merkezi Butler şehridir. Bu ilçe 29 Aralık 1847 tarihinde kurulmuştur. Louis Gautier Louis Gautier adlı kişiler: Bacon, Georgia Bacon ilçesi veya Bacon County, Amerika Birleşik Devletleri'nin Georgia eyaletinde yer alan bir ilçedir. İlçenin nüfusu 2010 sayımına göre 11,096'dır. İlçenin merkezi Alma şehridir. Mustafa Madbuli Mustafa Kemal Madbuli (Arapça: مصطفى كمال مدبولي) (d. 28 Nisan 1966), Mısırlı siyasetçi. Madbuli, Afrika ülkesi Mısır'da 7 Haziran 2018 tarihinden bu yana başbakanlık makamında bulunmaktadır. Önceli Şerif İsmail'in devlet başkanı Abdülfettah es-Sisi'nin yeniden devlet başkanı olarak seçilmesi sonrasında görevinden istifa etmesinin ardından 7 Haziran 2018 tarihinde geçici olarak başbakanlık görevini üstlenmiştir. Bu geçici görevi 14 Haziran 2018 tarihine kadar sürdüren Madbuli, söz konusu tarihten itibaren Sisi tarafında fiilen başbakan olarak atanarak makamın sahibi olmuştur. Â Faberlic Faberlic, Rusya merkezli doğrudan satış şirketi, kozmetik, giyim, parfüm, aksesuar ve ayakkabı üreticisi. 1997'de kurulmuştur, 2001 yılından beri mevcut isim ile çalışıyor. "Faberlik" şirketinin kurucusu Aleksey Nechaev ve ilk genel direktörü Alexander Davankov, Moskova Devlet Üniversitesi'nden mezun olmuş ve birlikte çalışmaya başladılar. 1990'ların ortalarında, ağ pazarlaması kavramını tanımışlar ve bu model için biyolojik olarak aktif katkı maddeleri (gıda takviyesi) ve ev kimyasalları satmaya başladılar. 1998 yılında Nechaev ve Davankov, perfluoranın cilt kullanımı için bir patent aldı. Bu, SSCB'de oksijen taşıyabilen ve Afganistan'daki savaş sırasında yaygın olarak yapay kan olarak kullanılan bir emülsiyon idi. 1998'deki ekonomik krizin zemini karşısında, yabancı kozmetik üreticileri, Rus şirketlerinin orta ve aşağı fiyat segmentlerinde yardımcı olan malzemeleri azalttılar ve reklamları geri çevirdi. 2001'de "Russian Line", "resim üzerine master" olarak serbestçe çevrilebilen "Faberlic" olarak yeniden adlandırıldı. Nechayev'e göre, yabancı pazarlara erişim ile ilgili olarak yeniden adlandırmaya ihtiyaç duyuldu. Girişimcilerin daha önce kayıt dışı bir ticari markayı, Rusya ile ilişkilerini içermeyen uyumlu bir isme sahip olması gerekiyordu. 2004 yılından başlayarak L'Oréal ile beraber kozmetik senayesine girişim yapmışdır. 2015'ten bu yana şirket hızlı moda segmentinde sistematik bir şekilde çalışıyor ve düzenli olarak yeni koleksiyonlar yayınlıyor. 2018 Barselona Açık - Çiftler Florin Mergea ve Aisam-ul-Haq Qureshi son şampiyonlardı, ancak Mergea bunun yerine Budapeşte'de yarışmayı seçti. Qureshi, Jean-Julien Rojer ile birlikte oynadı ancak finalde Feliciano López ve Marc López ikilisine 6-7, 4-6'lık setlerle kaybetti. Feliciano ve Marc López, 1997'den beri turnuvayı kazanan ilk İspanyol takım oldu. Oghenekaro Etebo Oghenekaro Peter Etebo (d. 9 Kasım 1995), Nijeryalı millî futbolcu. Orta saha bölgesinde görev yapan oyuncu, EFL Championship takımlarından Stoke City takımında forma giymektedir. Etebo ayrıca Nijerya millî takımında da oynamaktadır. NXT TakeOver: Chicago II NXT TakeOver: Chicago II, WWE tarafından 16 Haziran 2018 tarihinde Rosemont, Illinois'daki Allstate Arena'da yapılan profesyonel güreş etkinliği. WWE'nin NXT brand'ine özel olarak yapılan etkinlik WWE Network'ten canlı yayınlanmıştır. Etkinlikte beş maç yapılmıştır. Ana etkinlikte yapılan Chicago Sokak Kavgası'nda Tommaso Ciampa, Johnny Gargano'yu yenmiştir. Aleister Black, Lars Sullivan'ı yenerek NXT Şampiyonluğu kemerini korurken; Ricochet, Velveteen Dream'i yenmiştir. NXT TakeOver serisi, WWE'nin gelişim aşaması olan NXT'ye özel olarak 29 Mayıs 2014 tarihinde NXT TakeOver ile başlatılan etkinlik serisidir. İlerleyen aylarda "TakeOver" markası NXT'nin tüm canlı şovlarında kullanılan bir marka hâline geldi. NXT TakeOver: Chicago II, NXT TakeOver markası altında yirmi birinci, 2018'in üçüncü etkinliğidir. Damien Comolli Damien Comolli (13 Aralık 1972) Fransız futbol insanı. Ligue 2 kulübü Toulouse'un kulüp başkanıdır. Daha önce antrenörlük, gözlemcilik ve sportif direktörlük görevlerinde bulunmuştur. Monaco, Saint-Étienne, Arsenal, Tottenham Hotspur, Liverpool, Fenerbahçe takımlarında çalışmıştır. Comolli, 1972 yılında Fransa'nın Béziers kentinde doğdu. Gençlik yıllarında Monaco'da futbol oynadı. Futbol kariyerine Monaco'nun altyapı takımında başlayan Comolli, daha sonra kulübün U-16 takımında teknik direktörlük yaptı ve eyalet bazında şampiyonluk elde etti. 1995 yılında hukuk fakültesinden mezun olup aynı yıl teknik direktörlük lisansı da elde etti. 1997 yılında Arsenal'da göreve başlayan Damien Comolli, burada scout olarak görev yaptığı 7 yıl boyunca keşfettiği Kolo Toure, Gael Clichy, Thierry Henry ve Robert Pires gibi isimlerle ön plana çıktı. 2004-05 yılları arasında sportif direktörlük görevini üstlendiği Saint-Étienne'de, başarılı bir dönem geçirdi ve takım ligi 6. sırada tamamlarken, Coupe de France'da da yarı finale kaldı. Burada geçirdiği süre içerisinde Comolli birçok önemli transfere imza atarken aynı zamanda hem ulusal hem de uluslararası seviyede kulübün birçok partnerlik kurmasını sağladı. 2005 yılında, Premier League’in köklü ekiplerinden Tottenham Hotspur'un sportif direktörü olarak göreve başladı. Comolli burada Gareth Bale, Alan Hutton, Kevin Prince Boateng ve Yaounes Kaboul gibi genç isimlerin keşfedilerek takıma katılmasının yanı sıra, Luka Modrić, Benoit Assou-Ekotto, Heurelho Gomes, Vedran Corluka, Dimitar Berbatov ve Roman Pavlyuchenko gibi isimlerin de transferlerini gerçekleştirdi. 2008’de Ligue 1'e, sportif direktör sıfatıyla geri dönen Comolli, 2008-2010 yılları arasında Saint-Étienne'deki görevine devam etti. 2010 yılında Liverpool’da futbol strateji direktörü olarak transfer oldu. Liverpool’daki ilk sezonunda Luis Suárez ve Andy Carroll'un transferlerini gerçekleştiren Comolli, 2011 yılında sportif direktör olarak Liverpool kariyerine devam etti. 2011-12 sezonunda Liverpool'un Jordan Henderson, Charlie Adam, Stewart Downing, Doni, Jose Enrique, Sebastian Coates ve Craig Belammy transferlerini gerçekleştirdi. 12 Nisan 2012'de Liverpool'daki görevinden ayrıldı. Uzun bir ara veren Comolli, 7 Haziran 2018 tarihinde Fenerbahçe'nin sportif direktörlük görevini üstlenmek üzere 3 yıllık sözleşme imzaladı. 16 Ocak 2020 tarihinde Fenerbahçe'deki görevinden istifa etmiştir. Fransız futbol kulübü Toulouse'u satın alan Amerikan yatırım fonu, Damien Comolli'yi kulüp başkanlığı görevine getirdi. Cerdedo-Cotobade Cerdedo-Cotobade, İspanya'nın güneybatısında bulunan Galiçya özerk bölgesinin Pontevedra eyaletine bağlı bulunan belediyesi. 2017 yılı sayımına göre nüfusu; 6.107 kişidir. Digimon Evren: Ãœretici Canavarlar Digimon Evren: Üretici Canavarlar (Japonca: デ ジ モ ン ユ ニ バ ー ス ア プ リ モ ン ス タ ー ズ Hepburn: Dejimon Yunibāsu Apuri Monsutāzu). Takma Akiyoshi Hongo altında Toei Company, Dentsu ve Bandai Namco Holdings tarafından oluşturulan bir Japon multimedya projedir [1] Digimon serisinin sekizinci resmi taksitidir, fakat aynı zamanda kendi orijinalinden ayrı bir imtiyaz olarak kabul edilir. WiZ 30 Eylül 2016 tarihinde Bandai Namco Holdings iştiraki olduktan sonra aynı zamanda Digimon serisinin ilk resmi taksit. Franchise Bir Anime uyarlaması (Gundam Fighters kurmak) Go Koga yönettiği ve Kenichi Onuki tarafından karakter tasarımları ile Yoichi Kato (Mushibugyo, Yo-kai İzle) tarafından yazılan Dentsu tarafından üretilen Toei Animation, tarafından canlandırılmıştır. Bu [2] orijinal zaman yuvasına Zamanda Yolculuk Kız yerine 1 Ekim 2016 tarihinde Japonya'daki tüm TXN istasyonları üzerinde yayınlamaya başladı. Serinin teması teknolojik tekillik ve yapay zeka, Appmons ve teknoloji tehlikeleri akılsızca kullanılan ile paylaşılan bir tema etrafında döner. 2018 Brezilya Açık - Çiftler Rogério Dutra Silva ve André Sá turnuvanın son şampiyonuydu, ancak beraber katılmamayı tercih ettiler. Sá Thomaz Bellucci ile birlikte takım kurdu, ancak çeyrek finalde Federico Delbonis ve Máximo González'e kaybetti. Dutra Silva, Roman Jebavý ile birlikte oynadı ancak yarı finalde Delbonis ve González'e kaybetti. Delbonis ve González, finalde Wesley Koolhof ve Artem Sitak'ı 6-4, 6-2'lik setlerle mağlup ederek turnuvayı şampiyon olarak tamamladı. 2001-02 TÃ¼rkiye Bayanlar Futbol Ligi 2001-02 Türkiye Bayanlar Futbol Ligi, Türkiye'deki kadın futbolunun en üst seviye ligi olan Türkiye Bayanlar Futbol Ligi'nin (günümüzdeki adıyla Kadınlar 1. Ligi) 9. sezonudur. 8 Haziran 2002'de, Eskişehir'de oynanan final maçındaki rakibi Samsungücü'nü 2-1 yenen Zeytinburnuspor, lig tarihindeki tek şampiyonluğunu elde etti. Poligon (anlam ayrımı) Poligon, ok veya silah atışı uygulaması yapılan tesistir. Poligon ayrıca şu anlamlara gelebilir: Runnels Runnels ilçesi veya Runnels County, Amerika Birleşik Devletleri'nin Teksas eyaletinde yer alan bir ilçedir. İlçenin nüfusu 2010 sayımına göre 10,501'dir. İlçenin merkezi Ballinger şehridir. Bu ilçe adını Hiram G. Runnels'den almıştır. Carlow Kontluğu Carlow Kontluğu () İrlanda'nın Leinster ilinde yer alan bir kontluktur. Kontluğun nüfusu 2011 yılı itibarıyla 54,612'dir. Clare Kontluğu Clare Kontluğu (), İrlanda'nın Munster ilinde yer alan bir kontluktur. Kontluğun nüfusu 2011 sayımına göre 117,196'dır. Poligon Poligon, ok veya ateşli silah atışı uygulamaları için özel olarak inşa edilen tesistir. Açık veya kapalı alanlarda hizmet verebilir. Genellikle bir gözlemcisi bulunur. Hedefler çoğunlukla kâğıt veya plastikten yapılır. Galway Kontluğu Galway Kontluğu, İrlanda'nın Connacht ilinde yer alan bir kontluktur. Kontluğun nüfusu 2016 sayımına göre 258,552'dir. Kerry Kontluğu Kerry Kontluğu, İrlanda'nın Munster ilinde yer alan bir kontluktur. Kontluğun nüfusu 2016 yılı itibarıyla 147,554'tür. Kildare KontluÄŸu Kildare Kontluğu () İrlanda'nın Leinster ilinde yer alan bir kontluktur. Kontluğun nüfusu 2016 yılı itibarıyla 222,130'dur. Wayne County, BatÄ± Virginia Wayne ilçesi veya Wayne County, Amerika Birleşik Devletleri'nin Batı Virginia eyaletinde yer alan bir ilçedir. İlçenin nüfusu 2010 sayımına göre 42,481'dir. İlçenin merkezi Wayne şehridir. Bu ilçe 1842 yılında kurulmuş ve adını Anthony Wayne'den almıştır. Kilkenny KontluÄŸu Kilkenny Konltuğu, İrlanda'nın Leinster ilinde yer alan bir kontluktur. Kontluğun nüfusu 2011 sayımına göre 95,419'dur. Fulton County, Pensilvanya Fulton ilçesi veya Fulton County, Amerika Birleşik Devletleri'nin Pensilvanya eyaletinde yer alan bir ilçedir. İlçenin nüfusu 2010 sayımına göre 14,845'dir. İlçenin merkezi McConnellsburg şehridir. Marshall County, Mississippi Marshall ilçesi veya Marshall County, Amerika Birleşik Devletleri'nin Mississippi eyaletinde yer alan bir ilçedir. İlçenin nüfusu 2010 sayımına göre 37,144'tür. İlçenin merkezi Holly Springs şehridir. Bu ilçe adını John Marshall'dan almıştır. Evenk Ã–zerk Okrugu Evenk Özerk Okrugu ( "Evenkiyski avtonomni okrug"; Evenkice: Эведы Автомоды Округ "Evedı Avtomodı Okrug") veya Evenkiya, Rusya'nın Krasnoyarsk Krayı'na bağlı bir özerk okrug idi. Yüzölçümü 767,600 km² olan özerk okrugun nüfusu 2002 yılı itibarı ile 17,697'di. Okrugun merkezi Tura idi. Evenk Özerk Okrugu, 17 Nisan 2005 tarihinde düzenlenen bir referandum sonucu 1 Ocak 2007 tarihinde Taymir Özerk Okrugu ile birlikte Krasnoyarsk Krayı ile birleşti. Günümüzde Krasnoyarsk Krayı'na bağlı bir rayondur. Oleh Sentsov Oleh Gennadiyoviç Sentsov ( - d. 13 Temmuz 1976, Simferopol, Ukrayna, SSCB), Ukraynalı yönetmen ve yazardır. 2011 çıkışlı film "Gamer" ile tanınan Kırım kökenli Sentsov, Rusya'nın Kırım'ı ilhakı sonrası Kırım'da tutuklandı ve terörizm suçlamasıyla Rusya mahkemesi tarafından 20 yıl hapis cezasına çarptırıldı. Sentsov'un hapse mahkûm edilmesi; İfade özgürlüğüne dair bütün dünya tarafından takip edilen önemli sembolik bir dava durumundadır. Ukrayna'ya bağlı Kırım Özerk Cumhuriyeti'nin başkenti Simferopol'da 1976'da dünyaya geldi. 1993-1998 yılları arasında Kiev Ulusal Ekonomi Üniversitesi'nde öğrenim gördü. Uzun yıllar Kiev'de bir bilgisayar kulübü işletti. Bu arada Moskova'da senaryo yazma ve film yönetme üzerine dersler aldı ve iki kısa film yönetti. İlk uzun metrajlı filmi Gamer (2011), Rotterdam Film Festivali'nde gösterildi. Filmin gördüğü ilgi üzerine ikinci filmini çekmek üzere kaynak buldu. Filmin çekimlerinin 2014 yazında başlaması planlandı. Bu dönemde başlayan Yevromaydan hareketin katılan Sentsov, Rusya'nın Kırım'ı ilhakı üzerine Kırım üslerindeki Ukraynalı askerlere yiyecek ve malzeme temin etti. 2014 yılının Mayıs ayında arkadaşı Oleksandr Kolçenkov ile birlike Kırım'da Rusya gizli servisleri tarafından gözaltına alındı ve Rusya'ya götürüldü. Rusya yönetimi, Sentsov ve Kolçenko'yu Rusya'da yasak olan "Sağ Sektör (Pravıy Sektor)" örgütünün hücresini kurmak, "Kırım Rus Toplumu Teşkilatı ve Birleşik Rusya (Yedinaya Rossiya) Partisi"’nin Simperefol (Akmescit)'teki ofislerini kundaklama ve Lenin Anıtını patlatma hazırlıkları yapmakla suçladı. Kuzey-Kafkasya Askeri Mahkemesi, 25 Ağustos tarihinde Oleh Sentsov hakkında 20 yıl ve Aleksandr Kolçenko hakkında 10 yıl hapis cezası verdi. Stentsov 2017'de, ABD'de çok zor durumda olan düşünce mahkûmlarına verilen "Barbara Goldsmith Yazma Özgürlüğü Ödülü"'ne layık görüldü. 14 Mayıs 2018'de, Rusya'daki 65 Ukraynalı siyasi mahkûmun hapsedilmesini protesto etmek ve serbest bırakılmasını talep etmek üzere açık uçlu bir açlık grevine başladı. Oleh Sentsov'un yaşadıkları arkadaşı Özbekistanlı yönetmen Askold Kurov tarafından kayda alınmış ve görüntülerin birleştirilmesi ile ""Mahkeme Süreci: Rusya Devleti Oleh Sentsov'a Karşı "" adlı bir belgesel oluşturulmuştur. Sentsov 25 Ekim 2018'de Avrupa Parlamentosu tarafından verilen Saharov Düşünce Özgürlüğü Ödülü'ne layık görüldü. Pavel Nahimov Pavel Nahimov tam adıyla Pavel Stepanoviç Nahimov (, 5 Temmuz 1802, Smolensk - 12 Temmuz 1855, Sivastopol), Rus amiral. BonAqua BonAqua, Almanya'da 1988'den 2018'e satılan ve musluk suyundan yapılan bir içecek oldu. Bonaqua markasının mülkiyet hakkı The Coca-Cola Company'ye aittir. Şişelenmiş su (Klasik, Orta, Durgun) veya özel su (Gümüş, sadece McDonald's'dan temin edilebilir) olarak mevcuttur. 1997'de Alman Patent ve Marka Bürosunda, "iyi su" anlamına gelen Latince bir kelime olan Bonaqua markasının tescili yapılmasına rağmen, marka, Almanya "Bonaqa" olarak da yazılmıştır. Bu durum, Almanya'da pazara girme zamanında Bonaqua adı altında bir ticari markanın zaten DPMA'ya kayıtlı olması gerçeğiyle ilgilidir. Üreticiye göre, zaten saf olan su iddia edildiği gibi tekrar filtrelenmiş, daha sonra minerallerle zenginleştirilmiş ve son olarak karbonatlanmıştır. Bu şekilde üretilen şişelenmiş su her yerde aynı tada sahiptir. Bu su aynı zamanda küresel olarak tutarlı bir tadı sağlamak için diğer tüm Coca-Cola şuruplu içeceklerin imalatında kullanılır. 1980'lerin sonundan bu yana, diğer marka olan Dasani, Almanya'da bir maden suyu markası ve dördüncü küresel olarak temin edilebilen marka (Coca-Cola, Fanta ve Sprite'a ek olarak) olarak kurulma planları yapıldı. Büyük Britanya'da bilinir hale geldikten sonra Dasani için sonra Almanya'ya yönelik planlar düştü. Almanya piyasasında giderek daha fazla su bulunması da tercih edildiğinden, 2003 yılında orta ve durgun çeşitli sofra suları, 2005 yılında ise durgun maden suyu olarak Bonaqa Silver olarak tanıtılmıştır. Almanya'da, Sodenthaler Mineralbrunnen veya Urbacher Mineralquellen gibi yerel veya bölgesel maden kuyuları Coca-Cola şişeleyicilere aittir. Ekim 2016'da, Coca-Cola Avrupa Ortakları Germany GmbH, Urbach'taki kuyunun 30 Haziran 2017'de kapanacağını ve üretimin durduğunu açıkladı. 2004 yılında, elma armut ve portakal-ananas çeşitleri içinde aromalı Bonaqua çeşitleri tanıtıldı, 2006 yılında üzüm-kivi çeşidi, 2006 baharında kireç ahududu aroması sunuldu. 2008 yılında Fresh & Spice Mango-Chili ve Fresh & Spice Apple-Mint çeşitleri tanıtıldı. 2009 yılında, kireç-ahududu aroması, yeni çeşitler olan şeftali-tutku meyvesi ve limon-tutku meyvesi ile değiştirilmiştir. Tura, Krasnoyarsk KrayÄ± Tura (), Rusya'nın Krasnoyarsk Krayı'na bağlı Evenk rayonunun merkezi olan bir köydür. Köy, Koçeçum ve Nijnyaya Tunguska nehirlerinin kesiştiği noktada yer almaktadır. Yüzölçümü 12.93 km² olan köyün nüfusu 2010 yılı itibarı ile 5,535'tir. Tura'ya Tura HavalimanÄ± hizmet vermektedir. Ust-OrdÄ±nski Ust-Ordınski (), Rusya'nın İrkutsk Oblastı'nın Ust-Orda Buryat Okrugu ile bağlı Ehirit-Bulagat rayonunun merkezi olan bir köydür. Köy, Kuda Nehri'nin sağ kıyısında yer almaktadır. Yüzölçümü 40.38 km² olan köyün nüfusu 2010 yılı itibarı ile 14,891'dir. Ust-Orda Buryat Ã–zerk Okrugu Ust-Orda Buryat Özerk Okrugu ( "Ust-Ordınski avtonomni okrug"; "Ust-Ordın Buryaday avtonomito toyrog"), Rusya'nın İrkutsk Oblastı'na bağlı bir özerk okrug idi. Yüzölçümü 22,138 km² olan özerk okrugun nüfusu 2002 yılı itibarı ile 135,327'ydi. Okrugun merkezi Ust-Ordınski idi. Ust-Orda Özerk Okrugu, 16 Nisan 2006 tarihinde düzenlenen bir referandum sonucu 1 Ocak 2008 tarihinde İrkutsk Oblastı ile birleşerek Ust-Orda Buryat Okrugu adını aldı. Trinity County, Kaliforniya Trinity ilçesi veya Trinity County, Amerika Birleşik Devletleri'nin Kaliforniya eyaletinde yer alan bir ilçedir. İlçenin nüfusu 2010 sayımına göre 13,786'dır. İlçenin merkezi Weaverville şehridir. Wicklow Kontluğu Wicklow Kontluğu (), İrlanda'da yer alan bir kontluktur. Kontluğun nüfusu 2016 sayımına göre 142,332'dir. Colfax County, New Mexico Colfax ilçesi veya Colfax County, Amerika Birleşik Devletleri'nin New Mexico eyaletinde yer alan bir ilçedir. İlçenin nüfusu 2010 sayımına göre 13,750'dir. İlçenin merkezi Raton şehridir. Bu ilçe adını Schuyler Colfax'dan almıştır. Sierra County, New Mexico Sierra ilçesi veya Sierra County, Amerika Birleşik Devletleri'nin New Mexico eyaletinde yer alan bir ilçedir. İlçenin nüfusu 2010 sayımına göre 11,988'dir. İlçenin merkezi Truth or Consequences şehridir. Kamçatka Oblastı Kamçatka Oblastı ( "Kamçatskaya oblast"), Rusya'nın oblastlarından biriydi. Yüzölçümü 472,300 km² olan oblastın nüfusu 2002 yılı itibarı ile 466,096'ydı. Oblastın merkezi Petropavlovsk-Kamçatski idi. Kamçatka Oblastı, 23 Ekim 2005 tarihinde düzenlenen bir referandum sonucu 1 Temmuz 2007 tarihinde Koryak Özerk Okrugu ile birleşerek Kamçatka Krayı adını aldı. Perm OblastÄ± Perm Oblastı ( "Permskaya oblast"), Rusya'nın oblastlarından biriydi. Yüzölçümü 160,600 km² olan oblastın nüfusu 2002 yılı itibarı ile 2,819,421'di. Oblastın merkezi Perm idi. Perm Oblastı, 7 Aralık 2003 tarihinde düzenlenen bir referandum sonucu 1 Aralık 2005 tarihinde Komi-Permyak Özerk Okrugu ile birleşerek Perm Krayı adını aldı. Çita Oblastı Çita Oblastı ( "Çitinskaya oblast"), Rusya'nın oblastlarından biriydi. Yüzölçümü 431,500 km² olan oblastın nüfusu 2002 yılı itibarı ile 1,155,346'ydı. Oblastın merkezi Çita idi. Çita Oblastı, 11 Mart 2007 tarihinde düzenlenen bir referandum sonucu 1 Mart 2008 tarihinde Agin-Buryat Özerk Okrugu ile birleşerek Zabaykalski Krayı adını aldı. Denizlispor 2018-19 sezonu Denizlispor 2018-19 sezonu, yeşil siyahlı ekibin 1. Lig'deki 34. sezonu, kuruluşunun ise 52. yılıdır. Denizlispor bu sezonda 1. Lig'de mücadele etmiştir. Sezonu şampiyon olarak tamamlayarak, 9 yıl sonra tekrar Süper Lig'e çıkmıştır. Komi-Permyak Okrugu Komi-Permyak Okrugu ( "Komi-Permyatsky okrug"; "Perım Komi kıtş") veya Permyakya, Rusya'nın Perm Krayı'na bağlı bir okrugdur. Yüzölçümü 32,770 km² olan okrugun nüfusu 2010 yılı itibarı ile 116,157'dir. Okrugun idari merkezi Kudımkar'dır. 26 Şubat 1925 tarihinde Perm Oblastı'na bağlı Komi-Permyak Ulusal Okrugu olarak kurulmuştur. 7 Aralık 2003 tarihinde yapılan bir referandum ile 1 Aralık 2005 tarihinde Perm Oblastı ve Komi-Permyak Özerk Okrugu birleştirilerek Perm Krayı kuruldu. Komi-Permyak Özerk Okrugu'nun adı Komi-Permyak Okrugu olarak değiştirildi. Komi-Permyak Okrugu bir kentsel okrug ile altı rayona ayrılmaktadır. White County, Illinois White ilçesi veya White County, Amerika Birleşik Devletleri'nin Illinois eyaletinde yer alan bir ilçedir. İlçenin nüfusu 2010 sayımına göre 14,665'dir. İlçenin merkezi Carmi şehridir. 2002-03 TÃ¼rkiye Bayanlar Futbol Ligi 2002-03 Türkiye Bayanlar Futbol Ligi, Türkiye'deki kadın futbolunun en üst seviye ligi olan Türkiye Bayanlar Futbol Ligi'nin (günümüzdeki adıyla Kadınlar 1. Ligi) 10. sezonudur. 10 takımın katılımıyla gerçekleştirilen sezonda, katılımcılar A ve B olarak adlandırılan iki gruba ayrılarak çift devreli lig usulü ile mücadele etti. 9 Mart 2003'te başlayan sezonda, gruplarını ilk iki sırada tamamlayan takımlar, tek maçlı eliminasyon sistemiyle yarı finalde karşılaştı. 29 Haziran 2003'te, Bartın'daki Atatürk Stadyumu'nda oynanan final maçındaki rakibi Gazi Üniversitesi'ni 3-0 yenen Samsungücü, lig tarihindeki tek şampiyonluğunu elde etti. Aynı gün ve aynı yerde oynanan üçüncülük maçında ise İstanbul Kuzeyspor'u 1-0 yenen İskenderun Sanayispor, ligi 3. sırada tamamladı. Otopoietik sosyal sistemler teorisi Otopoietik sosyal sistemler teorisi, Niklas Luhmann kendi toplum teorisinde, herhangi bir devrimci tasarıya adanmamış olmakla birlikte devrimci olan bir içerik bulur; ona göre onun toplum teorisi böyle bir iddiayı taşımamakla birlikte kapitalizm tenkidine dayalı birçok eleştirel kuramdan daha devrimci olarak ortaya çıkmaktadır. Luhmann’ın sosyal teorisinin birincil hedefi, toplum teorisindeki Batı felsefî geleneğinin içsel hatalarından kaynaklanan özcü kalıntıları temizlemek ve otantik ve orijinal olarak değerlendirilen bireyin kurucu unsur olarak tasarlandığı toplum kuramlarının hâkimiyetini geriletmektir. İnsânî gerçeklik, insan gibi antropolojik yahut hümanist kavramlarla açıklanamaz ya da o ruhun veya bedenin tekil motivasyonlarına indirgenemez. Bu ışıkta Luhmann’ın temel teorik gayretinin, insânî deneyimin çoğulluğunu belirli teorik tasarımların dayatılmasına fedâ etmeyen bir politik tasarım yaratmak olduğu gözlemlenir. Luhmann, insanın politik dünyasını oluşturan tarihsel ufukların içinde kendini sürdüren problemleri ya da yapıları belirlemek amacıyla sıradan deneyimi politik-teorik tasarımların elinden kurtarmak misli fenomenolojist yaklaşımlara meylediyor olmaktan ziyade bir düzenli birlik, bir formel birlik ya da yapı olarak tasavvur edilen insanı karmaşık bir assemblage olarak tasarlamaya elverişli bir yeni poietik yapıntı önermektedir. Çünkü O, bu türden sıradan deneyimin merkeziliğine dayanan bir politik
nüfuzu vardı. IV. Mehmed’in de annesine çok bağlı olduğu açıktır. Onu karşılayıp uğurlaması, vedalaşması sırasında hüzünlenip ağladığı kaynaklarda belirtilir. Devlet idaresindeki rolü ölümünün ardından söylenen, “Devletin rükn-i a‘zamı gitti” ; “Devletin bir rükn-i rekîni ... idiler” gibi ifadelerde belirtilmiştir. Talimatlarında “Bazılarının tepesinden sopayı eksik etmeyeceksin...” ifadesini sıkça kullanan Hatice Turhan Sultan’ın birkaç emrini ve emirlerin elyazısı ile olan orijinal görüntülerini bu sayfadaki kutuda bulabilir, hayattan 1683’te ayrılıp inşaatının tamamlanmasını sağladığı Yeni Cami’deki türbeye defnedilen Valide Sultan’ın diğer mektuplarını da Prof. Afyoncu’nun kitabından okuyabilirsiniz... Aşağıda, Prof. Dr. Erhan Afyoncu’nun Topkapı Sarayı Arşivi’nde bulup yayınladığı ve Turhan Sultan’ın elyazısı ile olan emirlerinden bazıları, dilleri günümüzün Türkçesi’ne nakledilmiş şekilde yer alıyor... Turhan Sultan’ın Sadrazam Gürcü Mehmed Paşa’ya emri: "Paşa’ya selâmdan sonra bildirilir ki: Saadetli arslan oğluma ‘Donanmayı bu hafta Perşembe günü çıkartırız’ demişsin. Şimdi şöyle çalışasın ki sözün doğru çıksın, zira padişahların huzurunda gerçek olmayan sözler söylemek hatadır. Ziyadesiyle dikkat edip sözünüzü doğru çıkarmalısın. Perşembe günü işin bitmesi için çalışın. Nice düşmanların gözü kör olsun. Ve hem ‘Zâhiren bizim düşmânımız var, efendimize bizi yanlış anlatırlar’ diye buyurmuşsun. Gerçi düşmansız kimse olmaz. Lâkin siz doğrulukla hizmet edip din ve devleti kayırdıktan sonra, hâşâ, Hakk Teâlâ kuluna zulmetmez. Hemen siz cân u gönülden çalışın. Göreyim sizi, sözünüz padişahın huzurunda yalan çıkmasın. Donanmanın perşembe günü çıkmasına çalışın ve bizi de doğru neticeden haberdar edin. Valide Sultan" . Turhan Sultan’ın Sadrazam İpşir Mustafa Paşa’ya yazdığı emir: "...Ne istiyorlar? Muradları nedir? Elbette bunları bir tahrik eden vardır, zaten bir-iki kişiden biz işkilleniyoruz. Tamamen bir fesat başı olan azledilmiş defterdar ‘Ben Valide Sultan’a sekiz yüz kese vereyim, o da sadrazamlıkmührünü bana versin’ diye ona-buna gidip konuşuyormuş. Allah saklasın, bana ne para lâzımdır, ne de sadrazamlık mührünü satarım. Bu nasıl sözdür? Mühür parayla verilmez, kim din ile devleti kayırıp güzel ve doğru hizmet ederse ona verilir. Allah bilir ki, bunları işittim ve ziyadesi ile elem çekip gazaba geldim. Bu cevaplardan senin haberin var mı? Bilmiş olasın! Defterdarı arayıp bulup getirttiniz mi? Elbette ilgilenip hesaplarını görüp şeriata havale edeceksiniz. Böyle fesat başlarının kalmalarının lüzumu yoktur, zira el altından tahrik ederler. ...Valide Sultan" . Turhan Sultan, 1652 yılında Girit’e gidecek donanmanın İstanbul’dan ayrılma tarihinin yaklaşmasına rağmen hazırlıkların bir türlü tamamlanmaması üzerine Sadrazam Gürcü Mehmed Paşa’ya “Beni aldatıyorsun” diyordu: "Paşa’ya selâmdan sonra bildirilir ki: Donanma ile niçin ilgilenmiyorsun? Huzurumuza gelüp ‘Herşey hazır ve mükemmeldir’ diye hep aldatıyorsun. Adam gönderip kontrol ettiriyorum, ortada bir nesne yok. Siz ‘1200 kürekçi lâzımdır” diyorsunuz, yoklatıyorum, üç binden fazla kürekçi yok. Artık yeter, para veriyoruz! Cephane için para istiyorsunuz, veriyoruz, bitmiş olması lâzımdı. Bu âna kadar tamamının bitmesi gerekirdi. Hep huzurumuzda lâf edip gidiyorsun, bu işin aslı nedir? Vallahi ‘Bildim, bilmedim’ demeyesin. On-on beş gün içinde donanmayı kusursuz şekilde ortaya çıkartmazsan artık kendin bilirsin. Dini ve devleti kayırmak böyle mi olur? Ümmet-i Muhammed’in hizmeti böyle mi olur? Eğer doğrulukla hizmet etmezseniz pâdişâhın ekmeği size haram, cümle ümmet-i Muhammed’in günâhı ve vebâli de boynunuza olsun. Eski emektarsınız diye sizlere inandık ama ne güzel hizmet idüp yüzünüzü ağartırmışsınız! Size düşen bize bunları söyletmemek, işleri her gün gözden geçirtmemek idi. Şimdi bildiriyoruz ki gözünüzü açıp mukayyet olun! Tershane’ye niçün boş yere gidip oturup bakınıyorsun? İyi hizmet et, ziyadesiyle dikkatli ve mukayyet ol, sonra kendin bilirsin. Size düşen Kaptan Paşa’ya tenbih edip ‘Ne lâzım ise bildir, vereyim’ demek ve parayı vermektir. Siz kusur etmediğiniz takdirde suç kaptanındır ama siz böyle yapmıyorsunuz. Valide Sultan" . Turhan Sultan’ın Sadrazam Gürcü Mehmed Paşa’ya gönderdiği bir başka emir: "Paşa’ya selâmdan sonra: Askerin maaşı meselesi ile ilgileniyor musun? Bu hafta içinde ödeyebilecek misiniz? Ziyâdesiyle ilgilenip bize lâf getirmeyin. Maaşların ödenmesinin gecikmesi hâlinde size de, bize de zarar geleceğini bilirsiniz. Allah’ı severseniz gayret gösterin, ödemeler bu haftadan sonraya uzamasın. Başımızı önce Allah’a, daha sonra da size dayadık ve size inandık. Şimdi ziyâdesiyle gözünüzü açıp her şekilde hizmete devam edesin. Geciktirilecek zaman değildir. Bu düşünce yüzünden geceleri uykunun bize haram olduğu Allah’ın mâlûmudur. İçeride bize, dışarıda da size ümmet-i Muhammed’i korumak, din ile devleti izleyip gözetmek düşer. Herkesin ve önde gelen din adamları ile sizin göreviniz ağız birliği etmek, her şekilde etrafı kollamak, zulmedenleri arayıp izlemek, bunları uyarmak, cezalandırmak ve düzeni korumaktır. Etraftan ‘Ödenmeyen maaşlar çoktur, para da yetişmiyor’ diye sözler işitiyoruz. Bunun gereğini yerine getirin. ... ‘Halka zulmedildiğini duyarsam siz bilirsiniz’ diye tenbih edin ve Allah’ı severseniz bu hususlarda dikkatli davanın. Donanmaya da özen gösterin, Kaptan Paşa’ya işlerin yapılma zamanının geldiğini söyleyin. Bizi fazla konuşturmadan hayır duamızı almanızı istiyoruz, göreyim sizi. Valide Sultan" . Turhan Valide Sultan Viyana yenilgisinin haberi gelmeden bir sene önce 4 Ağustos 1683'te öldü ve cenazesi kendi tamamlattığı Yeni Camii'nin avlusundaki Turhan Sultan Türbesi'ne gömüldü. Böylece II. Süleyman'ın ilerde 8 Kasım 1687 tarihine tahta çıkacağı vakte kadar "Dört" yıl "Üç" aydan daha uzun sürecek olan bir valide sultansız dönem de başlamış oluyordu. II. Süleyman'ın bu tarihte padişah olmasıyla valide sultanlık makamı "Saliha Dilaşub Sultan" tarafından doldurulmuş oldu. Murat Bardakçı kendisi hakkında, geçmişimizin bu çok önemli iki ismi ile TV dizileri sayesinde tanıştık ama Osmanlı tarihinde Hürrem ve Kösem kadar önemli, hattâ onlardan çok daha etkili bir başka padişah eşi hakkında pek bilgi sahibi olamadık diyerek Turhan Sultan'ı Demir Leydi olarak tanımlamaktadır. IV. Mehmet 1642'te Turhan Sultan'dan dünyaya geldi. Babası I. İbrahim'ın tahttan indirilmesinin ardından, IV. Mehmet olarak Osmanlı padişahı oldu ve 7 yaşında tahta çıkan en genç padişah oldu. Avcı Mehmed adıyla da bilinir. 39 yıllık saltanatıyla I. Süleyman'dan sonra en uzun süre hükümdarlık yapan Osmanlı padişahıdır. 1687 yılında tahttan indirildi ve 1693'da vefat etti. Gevherhan Sultan 1642 doğumlu, henüz dört yaşında 1646'da Damad Cafer Paşa'yla evlendi. Cafer Paşa' nın bir yıl sonra vefatı ile dul kaldı. Daha sonra 1660 senesinde Vezir Çavuşzade Mehmed Paşa ile evlendi. Bu evlilik 1682 yılında ölümüne kadar sürdü. 1692 yılında Palabıyık Yusuf Paşa'yla evlendi. 1694 tarihinde kardeşi II. Ahmed hükümdarlığı döneminde, Edirne'de vefat etti. 1694 yılında Edirne'de vefat etti. Şehzade Ahmed 1 yaşındayken ölmüştür. Turhan Sultan’ın bilinen ilk hayır eseri 1653’te Beşiktaş’ta yaptırdığı çeşmesi olup günümüze ulaşmamıştır. Venedikliler’le olan savaş sırasında (1645-1669) duyulan ihtiyaç sonucu Çanakkale Boğazı’nın her iki yakasında Fâtih Sultan Mehmed’in İstanbul’un fethinden sonra inşa ettirdiği iki kalenin (Rumeli tarafında Kilîdü’l-bahir, Anadolu tarafında Kal‘a-yı Sultâniyye) güneyinde birer kale, Rumeli tarafında Seddülbahir, Anadolu tarafında Sultâniye/Kumkale, yaptırmıştır. Her birinde birer cami, sıbyan mektebi, hamam ile ev, dükkân ve çarşılar bulunuyordu. Kaleler padişah tarafından 1659 sonbaharında inşaat devam ederken, 1661 yazında inşaat tamamlanmak üzere iken ve 1665 sonbaharında ziyaret edilmiştir. İkincisinde Turhan Sultan da bulunmuştu. İnşasını III. Murad’ın zevcesi ve III. Mehmed’in annesi Safiye Sultan’ın başlattığı Eminönü’ndeki Yenicami, Turhan Sultan tarafından tamamlatılmıştır. 1598’de başlayıp denize yakınlığı dolayısıyla zor ve masraflı ilerleyen inşaat, III. Mehmed’in 1603’te ölümü ve Safiye Sultan’ın 1605’te Eski Saray’a naklinin ardından yarım kalmıştı. Pencere altına kadar yükselmiş durumdaki bina, elli altı yıllık bir aradan sonra bir cami yaptırmak isteyen Turhan Sultan tarafından mimarbaşı Mustafa Ağa’nın yönlendirmesiyle bitirilmiş (1663-64), 30 Ekim 1665 Cuma günü açılışı merasimle yapılmış, inşasına toplam 3080 kese akçe sarf edilmiştir. Yenicami Külliyesi cami, hünkâr kasrı, dârülkurrâ, sıbyan mektebi, sebil, çeşme ve türbe ile Mısır Çarşısı’ndan oluşmaktadır . Turhan Sultan camiye kitap vakfetme geleneğine uyarak hem Çanakkale Boğazı kıyısında yaptırdığı kaleler içindeki camilere hem de Yenicami’ye kitaplar vakfetmiştir . Ayrıca Kandiye Kalesi’nin alınmasının (1669) ardından kale içerisindeki binaların tamiri Turhan Sultan adına yapılmış, Saint Salvador Manastırı onun adına camiye çevrilmiştir. Kardeşi Yûsuf Ağa adına Rumelikavağı’nda bir Cami , İstefe’de bir han, Resmo’da bir cami ve mektep inşa ettirmiştir. Diğer bazı vakıflarıyla ilgili vakfiyesi de mevcuttur. Saliha DilaÅŸub Sultan Saliha Dilâşub Sultan (ö. 4 Aralık 1689, İstanbul) Osmanlı İmparatorluğu'nun Valide Sultanı, padişah II. Süleyman'ın annesi ve Sultan İbrahim'in eşiydi. Saraya ne zaman alındığı ve milliyeti kesin olarak bilinmemekle birlikte, bazı kaynaklara göre adının Katerina olduğu ve Sırp asıllı olduğu tahmin edilmektedir. I. İbrahim'in 1641'de evlendiği ikinci eşidir. II. Süleyman, Ümmügülsüm Sultan ile Ayşe Sultan’ın annesi ve "Üçüncü Haseki" olduğu öne sürülmüştür. "Sultan İbrahim" tahttan indirildikten sonra eski saraya yollanmış hayatının büyük çoğunluğu orada geçirmiştir. Oğlu II. Süleyman'ın 8 Kasım 1687 tarihinde tahta çıkması üzerine, Sâliha Dil-Âşûb Sultan, Osmanlı Devleti'nin Avrupa'da çok masraflı ve uzun sürecek olan Osmanlı-Kutsal İttifak Savaşlarına giriştiği bir dönemde Valide Sultan oldu. İkinci Mohaç Muharebesi'nde alınan ağır yenilginin ardından derin bir krize girilmiş ve isyanlar çıkmıştı. Köprülü Fazıl Mustafa Paşa'nın ordudaki komutanlarla ve yüksek rütbeli devlet erkânı ile yaptığı görüşmeler neticesinde IV. Mehmed'in tahtı terketmesinin böyle bir durumda yapılacak en hayırlı iş olduğu soncuna varıldı. Komutanlar ve diğer devlet erkânı ile yapılan görüşmelerin özeti padişaha sunuldu. Padişah Avcı Mehmet durumu serin kanlılıkla karşıladı ve tahttan inerek yerine küçük kardeşi Sâliha Dilaşub Sultan'ın oğlu Süleyman'ın padişah olmasına rıza gösterdi. Bu yeni gelişmelerden sonra II. Süleyman'ın tahta çıkması üzerine, yıllarca Eski Saray'da yaşamış olan "Haseki Sâliha Dilaşub Sultan" da Valide Sultan olarak Topkapı Sarayı'na geri döndü. Kutsal Roma Cermen İmparatorluğu'nun ilerleyen orduları önünde pek büyük başarılar kaydedemeyen Bekri Mustafa Paşa'nın 7 Kasım 1689 tarihinde vezîr-i âzamlıktan azledilerek yerine 10 Kasım 1689'da Köprülü Fazıl Mustafa Paşa'nın sadrazam olarak atanmasının hemen akabinde hastalanan "Sâliha Dil-Âşûb Valide Sultan" 4 Aralık 1689 tarihinde vefat etti. Krater gölü Krater gölü, yanardağların kraterlerin, kaldera, maar, darbe kraterini, veya meteorit kraterlerin su ile dolduran bir göldür. Kraterin dibinde yer alan yanardağ bacası, taşlaşan lav tarafından tıkandığında, yağışlar ve eriyen karlar krater içinde birikir. Ä°ris İris, gözün ön kısmında saydam katmanın arkasında bulunan ve göze rengini veren damarlı bölgedir. Ortasında bulunan ve gözbebeği denen delik, ışığın az ya da çok olmasına göre genişleyip büzülen bir çeşit diyaframdır. Saydam katman ile göz billuru arasındaki boşluğu ön oda ve art oda olmak üzere iki kısma ayıran iris, içten dışa doğru 3 parçaya (dokuya) ayrılır: "Göz rengi" maddesine bakınız. Amélie Amélie (Özgün adı: Le Fabuleux Destin d'Amélie Poulain, Tr.: "Amélie Poulain'in Masalsı Kaderi"), Audrey Tautou’nun başrolünde olduğu, Jean-Pierre Jeunet filmi. Fransız yapımı bu romantik komedi, Jeunet ve Guillaume Laurant tarafından yazılmıştır. Montmartre’de geçen film, modern Paris hayatının idealize edilmiş, alaycı bir yorumudur. Film Nisan 2001’de Fransa, Belçika ve Fransızca konuşulan batı İsviçre’de gösterime girmiş, pek çok film festivalinde yer almış ve ardından tüm dünyada sinema salonlarında izleyici beğenisine sunulmuştur. Avrupa Film Ödüllerinde en iyi film ödülünü almış, ikisi En İyi Film ve En İyi Yönetmen dallarında olmak üzere dört César Ödülü almış, En İyi Senaryo dalıyla birlikte iki BAFTA Ödülü ile ödüllendirilmiştir ve Akademi Ödülüne aday gösterilmiştir. Bunların dışında da pek çok ödülün sahibi olmuştur. Amélie Poulain, bir doktor olan babası tarafından diğer çocuklardan, kalp hastalığı olduğu gerekçesiyle, uzak yetiştirilen bir çocuktur. Aslına bakılırsa babasının yanlış bir teşhisidir bu, çünkü Amélie’nin babasıyla kurduğu nadir fiziksel temas babasının sağlık kontrolleriyle gerçekleşmektedir ve bu kontroller sırasında Amélie heyecanlanmakta, kalp atışı hızlanmaktadır. Amélie’nin annesiyse, en az babası kadar nevrotik bir kadındır. Amélie küçük bir çocukken, annesi, Notre Dame Kilisesi’nin tepesinden atlayan bir kadının üzerine düşmesi sonucu vefat etmiştir. Böylece babası daha da sessiz ve silik biri olmuş, kendisini eşi için ilginç bir anıt mezar düzenlemeye adamıştır. Amélie de bu yalnızlığın ortasında kendini eğlendirebilmek için, oldukça ilginç ve derin bir hayalgücü geliştirmiştir. Büyüdüğünde, Amélie Montmartre’da bir café olan ve eski bir sirk göstericisi tarafından yönetilip, birçok ilginç kişinin çalıştığı "Çift Değirmen"’de garson olarak çalışmaya başlar. 22 yaşındayken, Amélie için hayat oldukça basittir; kahramanımız birkaç başarısız romantik ilişki denemesi sonucunda, kendisini crème brûlées’siyle bir çaykaşığı ile oynamak, gün ışığında Paris’te yürüyüşe çıkmak, St. Martin’s Kanalı’nda taş sektirmek, yüzeyi hoşuna giden taşları toplamak gibi çeşitli küçük zevklere adamış ve hayalgücünü tamamen serbest bırakmıştır. Hayatı, Prenses Diana’nın öldüğü gün değişmeye başlar. Haberlerden duyduğu şoku takiben yaşadığı bir dizi olay sonucunda, gevşemiş bir banyo fayansının arkasında, bir çocuğun yıllar önce saklamış olduğu metal bir kutu bulur ve bu kutunun sahibini aramaya başlar. Bu arayış içerisinde kendisiyle bir anlaşma yapar; eğer kutunun sahibini bulursa, hayatını iyiliğe adayacaktır. Bulamazsa da… Ne yapalım. Pek çok yanlış tahminin ardından, kendisiyle aynı apartmanda yaşayan “kristal adam” lakaplı ressam Raymond Dufayel’in yardımıyla, kutunun gerçek sahibini bulur ve çeşitli numaralarla kutuyu sahibine iletir. Ardından adamı gözler ve üzerinde yarattığı mutluluğu görünce, diğer insanların hayatında güzel şeyler yapmaya karar verir. Bu Amélie’yi gizli bir adalet sağlayıcı ve koruyucu melek yapar hayatına etki ettiği insanların gözünde. Babasının hep hayalinde olan dünya turuna çıkmasını sağlar, iş arkadaşlarına, apartmanın yöneticisine, manavın çırağı Lucien’e gizlice pek çok iyilik ve sürpriz yapar. Ancak Amélie diğer insanlarla ilgilenirken, kimse kendisiyle ilgilenmemektedir. Başkalarının mutluluğu yakalaması için uğraşırken, kendi yalnızlığını sorgulamaya başlar. Bu sorgulama, pasaport için fotoğraf çekilen fotoğraf kulübelerinden, kenara atılmış, yabancılara ait vesikalık fotoğrafları toplayan, tuhaf karakter Nino Quincampoix ile olan bağıntısını görünce daha açık ve rahatsız edici olmaya başlar. Her ne kadar Nino’yu kendi yöntemleriyle pek çok dolambaçlı şekilde cezbetmeye çalışsa da, özünde utangaçtır ve Nino’ya yaklaşamamaktadır. Ancak Raymond’ın öğütleri sonunda, başkalarının mutluluğu için uğraşırken kendi mutluluğunu da elde edebileceğini öğrenir... Film ticari ve sanatsal açıdan büyük başarı yakalamıştır. Bununla birlikte les Inrockuptibles yazarı Serge Kaganski’nin ağır eleştirilerine maruz kalmıştır. Kaganski’ye göre film, Fransız toplumunun realistlikten oldukça uzak, şaşaalı bir betimlemesi, eski, etnik grupların nadir görüldüğü, gizli lepenist bir Fransa kartpostalıdır. Paris çeşitli etnik kökenin bir arada bulunduğu bir şehirdir ve Montmartre’ın bitişiğinde, siyahi yerleşimlerin bulunduğu ve burada yaşayanların filmde pek az görüldüğü Barbès-Rochechouart bölgesi yer almaktadır. Eleştirmene göre, yönetmen, mükemmel Paris’in rüyası bir görüntüsünü yakalamak için, siyahi insanların filmde yer almaması gerektiğini düşünmektedir. İlginç olansa, filmde sadece tren istasyonunda Amélie’yi rahatsız etmek için arkasından yürüyen üç serseri için siyahi oyuncu kullanılmış olmasıdır. David Martin-Castelnau ve Guillaume Bigot gibi diğer eleştirmenlerse, Kaganski’nin bu eleştirisini haksız bulmakta ve Kaganski’nin iddialarını, bir çeşit “elit” grubun, filmdeki sıradan insanlara karşı hastalıklı bir aşağılama olarak değerlendirmişlerdir. Filmin yönetmeni Jean-Pierre Jeunet ise, filmde Lucien rolünü üstlenen Kuzey Afrika kökenli oyuncu Jamel Debbouze’yi örnek göstererek bu eleştirilere karşı çıkmıştır. Filme getirilebilecek bir eleştiri de, yeniden yapılandırılma aşamasında olan bir bölge olan Montmartre’da, Amélie gibi bir garsonun, sadece garsonluktan aldığı parayla herhangi bir ulaşım aracına ihtiyaç duymaksızın nasıl işe gidebildiği, iş yerine nasıl bu denli yakın yaşayabildiği ve iş dışındaki boş vaktinin neden bu kadar çok olduğuna yönelik olabilir. Film sanatsal ve ticari açıdan büyük başarı kazanmış ve dünya çapında geniş bir gösterime sahip olmuştur. Beş dalda Akademi Ödülü için aday gösterilmiştir: 2001 yılında film, Avrupa Film Festivali’nde “En İyi Film” ödülü dahil pek çok ödül kazandı. Ayrıca Toronto Uluslararası Film Festivali'nde halk oylamasıyla kazandığı ödülün yanı sıra, Karlovy Vary Uluslararası Film Festivali’nde de Kristal Küre Ödülü’nü kazanmıştır. 27. César Ödülleri'nde En İyi Film, En İyi Yönetmen, En İyi Özgün Müzik ve En İyi Sanat Yönetimi dallarında César Ödülleri'nin de sahibi olmuştur. 2002 Altın Küre Ödülleri'nde “En İyi Yabancı Film” dalında aday olmuştur. Film, "New York Times" tarafından “Gelmiş Geçmiş En İyi 1000 Film”den biri seçilmiştir. IMDB ilk 250 listesinde, ilk 50 iÃ§indedir. 21. Yüzyılın En İyi Filmleri listesinde 87. sırada yer almaktadır. Film, aşağıdaki filmlerden ve video kliplerinden parçalar içermektedir: Filmin ünü kadar ünlenen müziklerini Yann Tiersen bestelemiştir. World Soundtrack Academy tarafından 2001 yılının en iyi film müzikleri seçilmiştir. Höyük Höyük, (Hüyük, Öyük veya Üyük de denir) eski yerleşim yerlerinin zamanla toprakla örtülüp tepe biçimine gelmiş haline verilen isim. Höyükler genelde üst üste gelmiş çok evreli yerleşim yeri birikimleridir ve günümüze göre en yakını en üstte olmak üzere eskiye doğru uzanan bir katmanlaşma gösterirler. 1-40 metre yükseklikte ve 1000-1500 metre genişlikte olabilirler. Uygarlıkların araştırılmasında önemli referanslardır. Kelime tarihte ilk olarak "öyük" (yığma tepe) anlamında Dîvânü Lugati't-Türk'te geçmektedir. Eski Türkçedeki örüş- (yükselmek) veya öri/örki (yüksek) kökünden türediği düşünülmektedir. Orta Anadolu höyüklerinde neolitik, kalkolitik ve tunç çağı yerleşmelerinin üzerinde, Frig, Hitit, Selçuklu ve Osmanlı yerleşimleri görülebilir. Hatta modern yerleşimlerin bir kısmı da höyükler üzerinde kuruludur. Anadolu'da bilinen en büyük höyük Aksaray ili sınırları içinde Yeşilova beldesinde yer alan Acemhöyük'tür. Anadolu’da yaklaşık 20.000 höyük bulunduğu tahmin edilmektedir. Bunların en bilinenleri: Düztabanlık Düztabanlık (Pes planus), ayaktabanındaki uzunlamasına veya enlemesine olan ayak kemerlerinden birinin düzleşmesi veya ortadan kalkmasıdır. Bu durum yaylanma olanağını ortadan kaldrır ve yürüyüş, koşma sırasında normal hareket edilmesini engeller. Düztabanlık doğuştan olabildiği gibi, kas zayıflığından da kaynaklanabilir. Düzeltici hareketler ve ayakkabılar içine konulacak ortopedik tabanlıklarla, düztabanlık giderilebilir. Dalak Dalak, hemen hemen tüm omurgalılarda bulunan bir organdır. Yapısında büyük bir lenf noduna (lenf düğümü) benzer şekilde, öncelikle bir kan filtresi görevi görür. Dalak kelimesi Eski Türkçe 'sevda, melankoli' ve 'bir organ, dalak' anlamlarına gelen "talak" kelimesinden türemiştir. Dalak, kırmızı kan hücreleri (eritrositler) ve bağışıklık sistemi açısından önemli roller oynar. Bu eski kırmızı kan hücrelerini çıkarır ve hemorajik şok durumunda değerli olabilecek kan rezervini tutar ve aynı zamanda demiri geri dönüştürür. Mononükleer fagosit sisteminin bir parçası olarak, yaşlanan kırmızı kan hücrelerinden (eritrositler) alınan hemoglobini metabolize eder. Hemoglobinin globin kısmı, oluşturucu amino asitlerine indirgenir ve hem kısmı, karaciğerde çıkan bilirübine metabolize edilir. Ömrünü doldurmuş kırmızı kan hücrelerini ortadan kaldırarak, içlerindeki demiri yeniden kullanıma verir. Görevlerinin birçoğunu, aslında başka organlar da görmektedir. Eskiden, dalağın melankolinin kaynağı olduğuna inanılırdı. Diyaframın altında, karın boşluğunda, yaklaşık bir yumruk büyüklüğünde yumuşak bir organdır. Dalak, dolaşım sistemine bağlı bir çıkmaz sokağa benzetilebilir. Kan, dalak içerisindeki geniş kanallar ve damarlar sisteminde yol alırken, dalak hücreleri ile muhatap olur. Dalak, kan fizyolojisi ile yakından alakalıdır. Dalağın vücut savunmasında aldığı rol büyüktür. Dalağı alınan bir insan normal yaşantısına devam edebilir. Dalak çıkarılırsa kişi ölmemektedir, yani dalaksızlık hayatla bağdaşan bir durumdur. Kan hücrelerinin aşırı derecede azaldığı durumlarda, büyüyen dalağın hastayı çok rahatsız ettiği bazı hastalıklarda dalak çıkarılarak hastanın rahatlaması sağlanabilir. AltÄ±parmak, Osmangazi Altıparmak, Bursa'nın merkez ilçelerinden Osmangazi'de bir mahalle. Kalabalık nüfusu ve hareketli yaşamı, alışveriş merkezleri, sinema ve kafeleri ile Bursa'nın en hareketli semtlerinden biridir.Komşuları Selimiye,Çırpan,Yahşibey,Muradiye ve Gaziakdemir mahalleleridir. Romain Gary Romain Gary (asıl adı Roman Kacew, takma adı Émile Ajar) (d. 8 Mayıs 1914, Vilna – ö. 2 Aralık 1980, Paris), Fransız yazar, yönetmen, senarist, II. Dünya Savaşı pilotu ve diplomat. Dünya çapında tanınan bir yazar olan Gary, Fransa'da her yazara ancak bir kez verilen Goncourt Edebiyat Ödülü'nü, bir kez kendi adıyla bir kez de takma adla yayımladığı iki romanıyla iki kez kazanmış olan tek yazardır. Bunun dışında senaryolar yazdı ve iki film yönetti. Hukuk mezunu olan Gary, kitap yayımlamaya başlamadan önce, II. Dünya Savaşı sırasında, Özgür Fransız Kuvvetlerine dahil olarak savaş pilotluğu yaptı. Bunların dışında, bir süre Fransız diplomatik servisi için çalıştı. BM Fransız Delegasyonu sekreterliği yaptı, Fransa'nın Los Angeles başkonsolosu oldu. 20. yüzyılda Fransa'nın en üretken ve tanınan yazarlarından olan Gary, eski eşi Jean Seberg'in 1979'daki ölümünün de etkisiyle, 1980'de, Paris'te yaşamına son verdi. Asıl adı Roman Kacew olan yazar, Vilna'da (şimdiki Litvanya'nın başkenti Vilnüs), Yahudi bir ailenin çocuğu olarak dünyaya geldi. Ailesiyle önce Varşova'ya (Polonya) göç ettiler. Babası Arieh-Leib Kacew, 1925 yılında ailesini terk etti ve yeniden evlendi. Bu tarihten itibaren Gary, annesi Nina Owczinski tarafından yetiştirildi. 1928 yılında, Gary 14 yaşındayken, annesiyle Nice'de bir banliyöye taşındılar. Daha sonra kitaplarında ve söyleşilerinde, babasının kökeni, ailesi ve çocukluğuyla ilgili her seferinde değişkenlik gösteren bilgiler verdi. II. Dünya Savaşında, Birleşik Krallık'ın yanında Almanya'ya karşı savaşmak için Fransa'ya yerleştiğinde, adını Romain Gary olarak değiştirdi. Önce Aix-en-Provence, ardından Paris'te hukuk okudu. Fransız Hava Kuvvetlerinde (Bourges yakınlarındaki Salon-de-Provence ve Avord Air Base'te) uçak kullanmayı öğrendi. II. Dünya Savaşı sırasında Fransa'nın Nazilerce işgali sonrasında, İngiltere'ye uçtu ve Özgür Fransız Kuvvetleri bünyesinde Avrupa ve Kuzey Afrika'da hizmet verdi. Pilot olarak, 65 saatten uzun süre uçarak, 25'in üzerinde başarılı saldırıda yer aldı. Savaşta gösterdiği kahramanlık nedeniyle kendisine çok sayıda onur nişanı ve madalya verildi. Savaştan sonra, Fransız diplomatik servisi için çalıştı ve 1945'te, ilk romanını yayımladı. İlerleyen yıllarda, kimilerini Émile Ajar takma adıyla yazacağı 30'un üzerinde roman, öykü ve anı kitabıyla, Fransa'nın en üretken ve popüler yazarlarından biri olacaktı. Ayrıca, "Fosco Sinibaldi" ve "Shatan Bogat" takma adlarıyla da birer roman yayımladı. Birleşmiş Milletlerin 1952'de New York'taki, 1955'te ise Londra'daki Fransız Delegasyonu sekreterliğine getirildi. 1956'da Fransa'nın Los Angeles başkonsolosu oldu. İlk eşi, Büyük Britanyalı yazar, gazeteci ve Vogue dergisi editörü Lesley Blanch'ti. Bu evlilik, 1944'ten 1961'e dek sürdü. 1962-1970 yıları arasında ünlü Amerikalı oyuncu Jean Seberg'le evli kaldı. Çiftin bu evlilikten, Alexandre Diego adında bir oğulları oldu. Seberg'le ayrılığı nedeniyle sarsılan Gary'nin 1980 yılındaki intiharında, Seberg'in 1979 yılındaki şüpheli ölümünden sonra girdiği bunalımın büyük etkisi olduğuna inanılır. Yazar, 2 Aralık 1980'de Paris'te, kendisini tabancayla vurarak intihar etti. Emile Ajar'ın kendisinin takma adı olduğunu da açıkladığı intihar mektubunun son iki cümlesi çok ses getirdi: ""Çok eğlendim, teşekkür ederim. Hoşçakalın."" Fransa'da bir kişiye birden fazla verilmeyen Goncourt Ödülü'nü iki kere (bir kez Romain Gary bir kez de Émile Ajar adlarıyla) aldı, bunu da intihar notunda açıkladı. Ödülü ilk olarak kendi adıyla yayımladığı Cennetin Kökleri romanıyla 1956 yılında alan Gary, Émile Ajar adıyla yazdığı Onca Yoksulluk Varken romanıyla, 1975 yılında ödülü tekrar aldı. "Yalan Roman", "Kadının Işığı", "Şafakta Verilmiş Sözüm Vardı", "Yıldızyiyiciler", "Kral Solomon'un Bunalımı", yazarın diğer eserlerinden bazılarıdır. Ayrıca, 1962 yapımı savaş filmi "The Longest Day"'in senaryo ekibinde yer aldı; 1971 yapımı, başrolünde o dönemki eşi Jean Seberg'in oynadığı "Kill!" adlı filmi ise yazan ekipte yer aldı ve yönetti. Feyruz Feyruz (Fairuz, Fairouz, Fayrouz, Arapça: فيروز), asıl adıyla "Nouhad Haddad", Lübnanlı şarkıcı. Mardinli Wadi Haddad ile Lübnanlı Süryani-Maruni Liza Alboustani'nin ilk kızı olarak 21 Kasım 1935'te Jabal Alarz'da doğdu. Ailesi Süryani ortodoks Hıristiyandır. Arapça'da "Feyruz" ("firuze") turkuaz demektir. Feyruz, şarkı yazarı ve kompozitörlerden Mohamed Flayfel'in yardımıyla Lübnan Radyosu Korosu'na seçilmiş ve radyo yönetmeni Halim Elrumi aracılığıyla Assy Rahbani ve Mansour Rahbani kardeşlerle tanışmıştır. Şarkı yazarı ve kompozitör olan Rahbani kardeşler, geleneksel Arap şarkılarını ve bazı Batı müziği eserlerini de yeniden düzenlemekteydiler. Fairuz, bu tanışmanın ardından Rahbani kardeşlerin çalışmalarını yorumlayacaktır. 1955'ün temmuzunda Assy Rahbani ile evlenmiş, kocası ile birlikte Beyrut'un kuzeyindeki Antelias'a taşınmıştır. 1956'da Ziad isminde bir oğulları olmuştur. Fairuz'un Rahbani kardeşlerle çalışmaları Arap dünyasında büyük bir popülerliğe erişmiş, Batı'da da önemli yankı uyandırmıştır. 1971 yılında Batı'da oldukça başarılı geçen bir turneye çıkan Fairuz, New York'ta Carnegie Hall, Londra'da Albert Hall ve Paris'te Olimpia'da konserler vermiştir. Rahbani kardeşlerin yazdığı birçok müzikalde de sahne almış olan Fairuz; Yusuf Şahin'in Bayya' al-Khawatim (Rings' Salesman), Henry Barakat'ın Safar Barlik (The Exile) ve Bint al-Haris (The Daughter of the Watchman) adlı sinema filmlerinde de oynamıştır. Lübnan İç Savaşı (1975 - 1990) sırasında Lübnan'ı terk etmeyen ve ülkesinin birliği için mücadele eden Fairuz, müzik çalışmalarına devam etmektedir. Nouhad Haddad, 21 Kasım 1935'te Jabal al Arz, Lübnan'da Maruni bir ailenin çocuğu olarak dünyaya geldi. Aile daha sonra Beyrut'un Zuqaq el Blatt bölgesine taşındı. Beyrut'un Patrikhanesi'ne bakan, komşuyla paylaşılan bir mutfağı olan tek odalı klasik bir Lübnan evinde yaşadı. Babası Wadīʿ, Mardin'den göçen bir Süryani'ydi ve bir baskı evinden dizgici olarak çalışıyordu. Annesi Lisa ise evde dört çocuğu, Nouhad, Youssef, Hoda ve Amal'a bakıyordu. Nouhad utangaç ve okulda çok arkadaşı olmayan bir çocuktu. Ancak yaz aylarını geçirdiği Debbieh böglesinde yaşayan büyükannesine çok bağlıydı. Nohuad, kırsal köy hayatından zevk alıyordu. Gün içinde Nouhad büyükannesine atların bakımında ve yakındaki su kaynağından su getirme işinde yardım ediyordu. Pınara gidip gelişinde şarkı söylemeyi seviyordu. Akşamları ise mum ışığında büyükannesinin anlattığı hikâyeleri dinliyordu. 10 yaşında Nouhad, olağan dışı sesi ile okulda dikkat çekti. Tatilde düzenlenen okul müsamerelerinde düzenli olarak şarkı söylüyordu. Şubat 1950'de okul şovlarından birine katılan Lübnan Konservatuvarı öğretmeni ve aynı zamanda ünlü bir müzisyen olan Mohammed Fleyfel'in dikkatini çekti. Sesi ve performansından etkilenen Fleyfel, Feyruz'u konservatuvara gitmesi konusunda etkiledi. Önce, Nouhad'ın tutucu babası onu konservatuvara gönderme konusunda isteksiz olsa da, kardeşinin de onunla birlikte gitmesi koşuluyla izin verdi. Nouhad'ın ailesi toplu olarak onun müzik kariyeri yapmasına destek oldu. Mohammed Fleyfel, Nouhad'ın yeteneğiyle çok ilgilendi. Eğitiminin dışında, Kur'an'dan ayetleri okumayı öğretti. Bir kez şarkı söylerken, Lübnan Radyo İstasyonu ve müzisyen (ayrıca ünlü Lübnanlı şarkıcı Majida Roumi'nin babası olan) Halim el Roumi'nin dikkatini çekti. Roumi onun sesinden etkilendi ve Arap notalarının yanında Batı notalarını da rahatça söyleyebilme yeteneğini fark etti. Nouhad'ın isteği üzerinde, el Roumi onu Beyrut'taki radyo istasyonu korosuna şarkıcı olarak atadı ve onun için şarkı bestelemeye başladı. Nouhad'ın sahen adını "Turkuaz" anlamına gelen Arapça bir kelime olan "Feyruz" yaptı. Kısa bir süre sonra, Feyruz, radyoda müzisyen olarak çalışan Assi ve Mansour Rahbani kardeşler ile tanıştırıldı. Üçlünün kimyası tuttu ve Assi, Feyruz için şarkılar bestelemeye başladı. Onun için yazdığı üçüncü şarkı olan 'Itab, tüm Arap dünyasında kısa sürede bir hit oldu ve Arap müzik sahnesinde Feyruz'u en önemli Arap şarkıcılarından biri yaptı. Assi ve Feyruz 23 Ocak 1955'te evlendi ve Feyruz, Assi'nin inancı olan Yunan Ortodoks inancına geçti. Feyruz ve Assi'nin dört çocuğu oldu: Ziad, müzisyen ve bestekâr, Layal (1987'de beyin kanamasından öldü), Hali (menenjit nedeniyle çocukluktan beri felçli) ve Rima, fotoğrafçı ve yönetmen. Feyruz, ilk büyük konserini 1957'de, dönemin Lübnan başkanı Camille Chamoun tarafından düzenlenen Uluslararası Baalbeck Festivali'nde, İngiliz balerin Beryl Goldwyn ve balet Rambert ile beraber verdi. Feyruz, şovdan 1 Lübnan Lirası kazandı. Yıllar içinde yer aldığı müzikal operettalar ve konserler, Feyruz'un Lübnan ve Arap Dünyası'nın en popüler şarkıcılarından biri olmasını sağladı. 1960'larda Feyruz, Halim Roumi'nin deyimiyle "Lübnan şarkıcılığının First Lady'si" olarak tanımlanıyordu. Bu dönemde, Rahbani kardeşler, Feyruz için yüzlerce ünlü şarkı, operattalarının birçoğunu ve 3 sinema filmini hazırladı. 1969'da, Cezayir Başkanı Houari Boumedienne huzurunda özel konsere çıkmaması nedeniyle altı ay boyunca Lübnan radyo istasyonlarında Feyruz şarkıları yasaklandı. Bu olay, popülaritesinin artmasına sebep oldu. Feyruz açıklamasında her zaman her ülke ve bölgede halklara şarkı söyleyeceğini ancak asla bir birey için şarkı söylemeyeceğini belirtti. 1971'de Feyruz'un ünü büyük Kuzey Amerika turnesinden sonra uluslararası seviyeye çıktı. Konserler Amerikan ve Arap-Amerikan kitleler tarafından oldukça pozitif tepkilerle karşılandı. 22 Eylül 1972'de, Assi Rahbani bir beyin kanası geçirip hastaneye kaldırıldı. Hayranları hastanenin dışında buluştu ve dua ederek, mumlar yaktı. Üç ameliyat sonrası Assi'nin beyin kanaması durduruldu. Feyruz ve Assi'nin en büyük oğlu Ziad Rahbani, 16 yaşındayken yayınlanmamış şarkılarından "Akhadou el Helween"i (aslen Marwan Mahfouz tarafından Ziad'ın ilk albümü "Sahriyyi"de söylenmesi için yazılmıştı.) amcası Mansour Rahbani'nin yazdığı yeni sözlerle "Saalouni n'Nass" (İnsanlar bana sordu) haline çevirdi. Şarkı, Feyruz'un Assi'siz ilk kez sahnede olmasını anlatıyordu. Beyin kanamasından üç ay sonra, Assi, Hamra Caddesi'ndeki Piccadilly Tiyatrosu'nda sahnelenen "Al Mahatta" müzikalinin galasına katıldı. Assi'nin kardeşi Elias Rahbani perfromansın müzikal aranjmanını yaptı ve orkestrasını yönetti. Bir yıl içinde Assi, beste yapıp, kardeşi ile şarkı yazmaya devam etti. Konuları daha da politikleşen müzikaller hazırlamaya devam ettiler. Lübnan İç Savaşı çıktıktan sonra, kardeşler oyunlarında politik satir ve sert eleştiriler kullanmaya devam ettiler. 1977'de müzikalleri "Petra" hem Müslüman batı ve Hıristiyan doğu Beyrut'ta gösterildi. 1978'de üçlü Avrupa ve Basra Körfezi ülkelerini dolaşıp, Paris Olympia dahil olmak üzere konserler verdi. Bu yoğun tempo nedeniyle, Assi'nin beden ve ruh sağlığı bozulmaya başladı. Feyruz ve Rahbani Kardeşler 1979'da profesyonel ve kişisel ilişkilerini bitirmeye karar verdi. Feyruz, oğlu Ziad Rahbani'nin yönettiği bir prodüksiyon ekibiyle çalışmaya başlarken, Assi ve Mansour kardeşler Ronza'nın başta olduğu birkaç sanatçıyla çalışmaya başladı. 1975-1990 arasında devam eden iç savaşta, Feyruz yurtdışında yaşamak için Lübnan'ı asla terk etmedi ve 1978'de Beyrut'un batı ve doğu taraflarında gösterilen Petra operettası dışında, Lübnan'da canlı performans yapmadı. Ancak aynı dönemde dünya çağında birçok başarılı ve rekorlar kıran konserler ve turlar düzenledi. İlk Avrupa TV performansını, 24 Mayıs 1975'te Fransız televizyonunda gerçekleştirdi. En büyük hitlerinden biri olan "Habbaytak Bissayf"ı söyleyen Feyruz'u performanstan sonra programın sunucusu Fransız yıldız Mireille Mathieu sarılarak kutladı. 1979'da yaşanan Feyruz ve Rahbani Kardeşler arasındaki sanatsal ayrılıktan sonra, Feyruz yola oğlu, besteci Ziad Rahbani, söz yazarı arkadaşı Joseph Harb ve besteci Philemon Wehbe ile devam etti. Feyruz, Fransız televizyonlarındaki ikinci ve son performansını 13 Ekim 1988'de Du côté de chez Fred şovund gerçekleştirdi. 16 Ekim'de Paris Bercy Sahnesi'nde konser verecek olan Feyruz, konserden üç gün önce daha sonra Fransa kültür bakanı olacak Frédéric Mitterrand'ın programına katıldı. Programda Bercy konseri provaları dışında, dönemin Kültür Bakanı Jack Lang'ın Feyruz'a "Commandeur des Arts et des Lettres" madalyasını vermesini de içeriyordu. Ayrıca eski film ve konserlerinden görüntüler gösterildi. Şovda, Feyruz "Ya hourrié", "Yara" ve "Zaali tawwal" şarkılarını söyledi. 1990'larda, Feyruz altı albüm yayınladı (yayınlanmamış şarkıların da bulunduğu iki Philemon Wehbe saygı albümü, bir Zaki Nassif albümü, üç Ziad Rahbani albümü ve Ziad tarafından düzenlenmiş bir Assi Rahbani saygı albümü) ve büyük çaplı konserler düzenledi. Bunların en önemlisi Beyrut'un iç savaş döneminde yıkılmış olan merkezi Şehitler Meydanı'nın Eylül 1994'te yeniden düzenlenmesi nedeniyle düzenlenen konserdi. 1998'de Uluslararası Baalbeck Festivali'ne 25 yıl aradan sonra çıkıp, 1960 ve 1970'lerde çok ünlü olan üç oyununun en önemli şarkılarını seslendirdi. Ayrıca 1999'da çoğunun Araplardan oluştuğu 16,000'den fazla seyirciye Las Vegas MGM Arena'da konser verdi. Bundan itibaren 2000-2003 arasında Lübnan'da Uluslararası Beiteddine Festivali, 2001'de Kuweit, 2002'de Paris, 2003'te ABD, 2004'te Amman, 2005'te Montreal'de, 2006'da Dubai'de, Abu Dhabi'de, Baalbeck'te, BIEL'de, 2007'de Atina ve Amman'da, 2008'de Şam ve Bahreyn'de biletlerinin hepsinin satıldığı konserler verdi. Feyruz, günümüzde çoğunlukla bestekâr oğlu Ziad ile çalışmaktadır. Yeni milenyumdaki ali albümü "Wala Keef" 2002'de yayınlandı. 2008'de Şam'de verdiği konser, Lübnan ve Suriye arasındaki gergin ilişkiler nedeniyle büyük tartışma yarattı. Bazı milletvekilleri Feyruz'a konseri iptal etmesi teklifinde bulundu. Suriye'de 7000 hayranı tarafından, arabasının Suriye sınırından geçmesi ile çığlıklarla karşılandı. Neredeyse her Suriye medya biriminde Feyruz şarkıları çaldı. Radyo kanalları, TV kanalları, restoran ve kafeler, Feyruz'un 20 yıllık aradan sonra Suriye'ye gelmesinin etkisi altındaydı. Ancak bu tartışma Lübnan'daki popülaritesini etkilemedi ve Batı Beyrut'ta yüzlerce kişi karşısında Cuma Toplu Duası'nda yer aldı. Feyruz'un "Eh... Fi Amal" isimli yeni albümü 7 Ekim 2010 yılında yayınlandı. Albümdeki şarkılar Ziad Rahbani tarafından yazılmıştı. 7 ve 8 Ekim'de Beyrut'taki BIEL Sahnesi'nde iki konser verdi. Bu konserler Rahbani Kardeşler oyunu "Sah El Nom"un 2006'daki yeni versiyonu için verilan Aralık 2006 konserinden sonraki ilk Beyrut konseriydi. Hamidiye (kruvazÃ¶r) Hamidiye, "Abdülhamid kruvazörü" olarak 1903 yılında İstanbul sularına gelerek Osmanlı donanmasına katılan ve 1908 Devrimi'nin ardından adı "Hamidiye" olarak değiştirilen bir gemi. Balkan Savaşı başlayınca Hüseyin Rauf Bey (Orbay) komutasında Karadeniz'de görevlendirildi. Aralık 1912'de Varna'yı ve Bulgaristan'ın diğer limanlarını bombaladı. 20-21 Aralık 1912 gecesi bir Bulgar torpil gemisi Drazki (Bulgarca: Дръзки) tarafından vuruldu. Baş tarafı tamamen suya gömülü olarak İstanbul'a dönmeyi başardı ve Haliç'te onarıma alındı. Kıdemli Yüzbaşı Hüseyin Rauf Bey komutasındaki Hamidiye Kruvazörü’nün Ege ve Akdeniz’de olağanüstü güç koşullarda icra etmiş olduğu yaklaşık yedi buçuk ay süren Akın Harekatı, Türk Deniz Kuvvetlerinin altın sayfalarından birisini teşkil ettiği gibi, Genel Deniz Harp Tarihi açısından da bu tür harekatın emsalsiz örnekleri arasında gösterilmektedir. Birinci Dünya Savaşında Emdem ve İkinci Dünya Savaşında Scanhorst ve Bismark gibi Alman korsan kruvazörlerine ilham kaynağı olmuştur. Balkan Savaşı esnasında, Yunan Donanmasının Ege’de siklet merkezi tesis etmesini önlemek, başta Averof Kruvazörü olmak üzere, Yunanistan’ın ana muharip unsurlarını, kuvvet inkısamı yaratacak şekilde üzerine çekerek Osmanlı Donanması üzerindeki baskıyı hafifletmek amacıyla Hamidiye’nin Ege’deki Yunan askeri tesis ve gemilerine yönelik taarruzi bir harekat icra etmesi kararlaştırılmıştır. Hazırlanan harekat planında, gemi komutanı Rauf Bey'in (Hüseyin Rauf Orbay) koşullara bağlı olarak vereceği kararlara istinaden Ege’de tecavüzi hareketlerde bulunması, daha sonra İzmir’e dönmesi, bu mümkün olmadığı takdirde İskenderiye, Brindisi gibi tarafsız limanlarda hem kendisini emniyete alması hem de lojistik destek temin etmesi öngörülmüştür. Hamidiye Kruvazörü 13 Ocak 1913’te harekât emrini aldıktan sonra Yunan gemileri tarafından tespit edilmeden Çanakkale’den Ege’ye çıkmış ve 15 Ocak 1913 günü Orta Ege’de Siros Adası’ndaki askeri hedefler ile birlikte, fabrika ve barut deposunu 2800 metre mesafeden ateş altına alarak imha etmiş; daha sonra liman önüne yaklaşarak Yunan Donanmasına ait "Makedonya" kruvazörünü top taarruzları ile nötralize etmiştir. Rauf Bey, Ege’deki harekat süresince gemi personeline fes giydirmeyerek üçüncü ülkelere ait tarafsız gemilerin Hamidiye’yi Osmanlı Devleti dışında bir ülkenin gemisi olarak değerlendirmelerini hedeflemiştir. Rauf Bey, Siros Adası’na gerçekleştirdiği harekat sonrasında İzmir Körfezi yaklaşma sularında Yunan Donanmasının üstün kuvvetlerle kendisini karşılayacağını değerlendirerek Akdeniz’e çıkmaya karar vermiş; ancak önce doğuya seyrederek Anadolu’ya müteveccihen hareket ediyor izlenimini verdikten sonra, havanın kararması ile birlikte derhal güneye dönerek, düşman kuvvetleri tarafından tespit edilmeden Akdeniz’e çıkmıştır. Hamidiye Kruvazörü, lojistik destek ve en önemlisi yakıt (kömür, maksimum kapasite 700 ton) temin etmek için yaptığı çeşitli girişimlerden sonra 19 Ocak 1913 günü tarafsız ülke konumunda olan Mısır’a gelmiş; Mısır Hidivi'nin izni ile Süveyş Kanalı’nı geçmiş; İngiliz Komiserliği’nin muhalefetine rağmen, 29 Ocak 1913 günü karasuları dışına özel teknelerle getirilen kömürü gemiye alarak başarı ile ikmalini tamamlamıştır. Rauf Bey(Orbay) ikmali tamamladıktan sonra tekrar Akdeniz’e çıkmış; Başkomutanlık Vekaletinin de teklif ettiği Yunanistan’ın Batı limanlarına yönelik nakliyatı engellemek üzere bir plan geliştirmiştir. Harekat planına göre, Hamidiye’nin önce Malta’ya hareket ederek orada kömür ikmali yapması; daha sonra İtalya karasularına yakın seyrederek gizlice Adriyatik’e geçmesi ve daha sonra düşman unsurlarına taarruzlar tertiplemesi öngörülmüştür. Hamidiye, 14 Şubat 1913 günü Malta’nın La Valetta Limanı’na demirlemiştir. Uluslararası hukuk kaidelerine göre orada ancak 24 saat kalabileceği için makine arızasını gerekçe göstererek limanda 3 gün daha kalmayı başarmış ve 450 ton kömür ikmali yapmıştır. Rauf Bey, mükemmel derecedeki İngilizce dil bilgisi ve diplomasi yeteneğiyle hem İngiliz makamları hem de yerel makamlar ile son derece iyi ilişkiler geliştirmiş; bu sayede gemisine daha kolay lojistik destek temin etmiş ve aynı zamanda limanda uzun süre kalmayı başarmıştır. Bu arada, Hamidiye’nin Adriyatik’te yapacağı muhtemel bir harekattan endişe eden Yunan Donanması, bu bölgedeki kuvvetlerini Ege’den kaydırılan bir zırhlı ve 3 muhriple takviye etmiştir. Hamidiye Kruvazörü 17 Şubat 1913 günü Malta’dan hareket ederek, 22 Şubat 1913 tarihinde Gazze’ye intikal etmiş ve bir gün sonra Hayfa’ya demirleyerek 395 ton kömür almıştır. Hamidiye’nin limanlardaki lojistik destek temininde bölgede bulunan Erkan-ı Harbiye Umum Reisliği piyade şubesinde görevli Piyade Binbaşı Ömer Fevzi MARDİN Bey çok önemli katkılar sağlamıştır. Arnavutluk’ta tecrit edilmiş olan Garp Ordusuna ulaştırılmak üzere 50 ton cephane ve 10.000 altını 02 Mart 1913 tarihinde Arvat Adası’nda (Suriye karasuları içinde) teslim alan Hamidiye, 08 Mart 1913 günü Silifke’den ayrılarak, düşman unsurlarına görünmeden 11 Mart 1913’te Adriyatik Denizi’ne girmiştir. Rauf Bey, 12 Mart 1913 tarihinde karşılaştığı Leros isimli Yunan bandıralı ticaret gemisini, kaptan ve 20 kişilik mürettebatını Hamidiye’ye aldıktan sonra Yunan Donanmasına mevkiini belli etmemek için mahmuzlayarak batırmıştır. Rauf Bey sorguya çektiği Yunan kaptandan bir zırhlı ve üç muhribin Korfu’da bulunduğunu, Yunan ticaret gemilerinin Şingin Limanı (Kuzey Arnavutluk)’nda Osmanlı prdularına karşı savaşan Sırp birliklerini takviye etmek amacıyla asker ve cephane boşaltmakta olduğunu öğrenmiştir. Bu bilgiler ışığında Rauf Bey, önce Arnavutluk’taki birliklere getirmiş olduğu cephane ve altınları teslim etmeyi; daha sonra Şingin’e taarruz etmeyi planlamıştır. Hamidiye Kruvazörü, Semeni Nehri (Arnavutluk sınırları içinde) deltasına Türk birlikleri için getirmiş olduğu malzemeleri boşaltma işlemine başladıktan hemen sonra, Lonchi isimli bir Yunan Muhribi’nin kendisine 4500 metreye kadar yaklaştığını fark etmiş; bu olay Rauf Bey'i ikinci kez durum değerlendirmesi yapmaya yönlendirmiştir. Boşaltmaya devam ettiği takdirde Yunan Donanması’nın ani bir taarruzuna maruz kalabileceğini ve bu durumda gemiyi ve cephaneleri kaybedebileceğini değerlendiren Rauf Bey, kömür miktarının da azalması nedeniyle derhal Şingin Limanı’na yönelip oradaki silah ve cephane yüklü düşman ticaret filosuna taarruz kararı almış; Şingin Limanı’na yaklaşırken gördüğü askeri çadırlara top taarruzları tertipleyerek ağır hasar verdirmiştir. Hamidiye daha sonra hızla liman içine girerek, limanda bulunan ticaret gemilerine teslim olmaları yönünde çağrı yapmıştır. Ancak bu çağrılarına karşılık tepelerden ateş açılınca, hem yüksek mevkideki askeri hedefleri ve top bataryalarını hem de ticaret gemilerini hedef alarak yaklaşmaya devam etmiştir. Çatışma sonunda karadaki hedeflerin bertaraf edilmesinin yanı sıra Yunan ticaret gemilerinden altı tanesi batmış; bir gemide de ağır bir infilak meydana gelmiştir. Düşman, cepheleri takviye etmek için sevk ettiği çok sayıda askeri personeline ilave olarak büyük miktarlardaki harp mühimmatı ve lojistik destek malzemesini kaybetmiştir. Hamidiye taarruzlarını tamamladıktan sonra gemide mevcut 250 ton kömür ile intikal edebileceği limanların mevki ve mesafeler açısından analizini yapmış; Yunan Donanması ile temas kurmamak şartıyla, ancak İskenderiye’ye gidebileceğini hesaplamıştır. Rauf Bey, İtalyan karasularına yakın seyrederek Yunan gemilerine görünmeden Akdeniz’e çıkmış; 16 Mart 1913 günü İskenderiye Limanı’na ulaşmıştır. Hamidiye Kruvazörü daha sonraki dönemlerde de hem Doğu Akdeniz hem de Kızıldeniz’de birçok görevler icra ettikten sonra 26 Ağustos 1913 tarihinde onarım maksadıyla İzmir’e dönmüştür. Onarımını müteakip, Hamidiye Kruvazörü 05 Eylül 1913 tarihinde İzmir’den Çanakkale’ye hareket ederek, 08 Eylül 1913 tarihinde Haliç’e girmiştir. Bu harekat, gemisiyle birlikte bir komutanın yeterli lojistik destek sistemi ve üs imkânları olmaksızın tek başına planlayarak icra ettiği, gerektiğinde tarafsız ülkeleri de kapsayan uluslararası hukuk kurullarından en iyi şekilde istifade ederek lojistik destek sağladığı, son derece başarılı aldatma taktiklerinin uygulandığı parlak bir deniz harekatıdır. Dünyada, Alman Deniz Kuvvetlerine ait Emden, Lowe gibi bu tür akın tipi harekat yapan birçok gemi bulunmasına rağmen, bu gemilerin çoğu harekat esnasında batırılmıştır. Hamidiye ve onun komutanı Rauf Bey, yaptığı bu akın tipi harekat ile Yunan Donanması'nı adeta şaşkına çevirmiş; Yunanların sürekli olarak çeşitli yerlere gemi tahsis etmesine neden olarak kuvvet inkısamı yaratmış; düşman harp potansiyeline art arda darbeler indirmiş; görevini üstün başarı ile tamamlayarak ana üssüne dönmüş ve aynı zamanda Osmanlı Devleti için son derece kötü geçen Balkan Harbi’nde belki de parlayan tek yıldız olmuştur. Balkan Savaşı sırasında büyük işler yapan Hamidiye Kruvazörü ve mürettebatının bir başka başarısı da Osmanlı donanması ve personeli hakkındaki olumsuz düşünceleri tersine çevirmesi olmuştur. Taksim (anlam ayrımı) Taksim ÅŸu anlamlara gelebilir; Valletta Limanı Valletta Limanı. Tüm Malta'nın olduğu gibi Valetta'nın da mimari yapısı tam bir kaleyi andırır. Askeri bir mantıkla inşa edildiği için tamamen savunmaya yönelik bir yapılanmanın izlerini taşıyan kentte, liman bu anlayışın en önemli göstergesidir. Konum olarak Akdeniz'de Sicilya Adası'nın güneyinde kalan liman; derin kanalları ve kayaların üzerindeki kuşbakışı konumuyla şehrin tüm konuklarına güven verir. Valetta limanı iki büyük terminalden meydana gelir. Bunlardan ilki gemiler için tehlikeler arz eden kuzeydoğu rüzgârlarına karşı sığınak konumundaki Grand Terminali'dir. Limanın en büyük terminali olan Grand, 1200 fit uzunluğundadır. Yine Valetta limanı içinde bir Cruise Terminali de bulunmaktadır. Valetta limanı, askeri mühendisliğin yanı sıra efsane savaşların, şövalyelik zamanlarından kalma kahramanlık hikâyelerinin vücut bulduğu yer olarak görülür. Bu nedenledir ki liman, Monte Kristo Kontu ve U-571 başta olmak üzere beyazperdede pek çok kez kullanılmıştır. Valetta Limanı 2 milyon tonun üzerinde kargo giriş-çıkış kapasitesine sahip. Limanın girişinde bulunan St. Elmo Feneri ise sadece konumu ile değil, tarihiyle de son derece ilginç bir yapı. Grand Terminali Grand Terminali, Valetta Limanı'nın iki büyük terminalden birisidir. Gemiler için tehlike içeren kuzeydoğu rüzgarlarına karşı sığınak konumundadır. 1200 fit uzunluğundadır. Behemoth Behemoth, ("bi-hey-mıth" olarak telaffuz edilir), eski adıyla Baphomet , 1991 yılında kurulan ve kariyerlerine black metal yaparak başlayan Polonyalı death metal grubudur. Grubun ilk kadrosundan geriye tek kalan Nergal’dir. Grup Nergal-Inferno ikilisi olarak tanımlanır, zira grubun müziğinin genel şeklini bu ikili oluşturur. Bestelerin hepsi ve şarkı sözlerinin büyük kısmı Nergal’e aittir. Önceleri saf black metal yapan grubun müziği bir süre sonra melodikleşmiş ve "Satanica" albümüyle birlikte de sertleşip minimal müzikten uzaklaşarak death metale dönüşmüştür. Black metal döneminde paganizm üzerine olan şarkı sözleri giderek felsefi bir hal almış ve satanizm ve thelema üzerine kurulur olmuştur. Polonyalı en önemli ekstrem metal gruplarından biridir. Grubun tarihi, yaptıkları müzik türlerine göre üç döneme ayrılır. Nergal ilk grubunu dokuz yaşlarındayken bir heavy metal grubu olarak kurdu. İlgilendiği müzik giderek thrash metal ve death metale kaydı. Black metale ilgisinin artmasıyla 14 yaşındayken Behemoth’ı kurdu. Grubun adı şeytanın cisimleşmiş hali olan mitolojik bir yaratıktan gelir. Nergal bu yaratığın adına God of Evil adlı bir kitapta rastlamış ve gruba bu adı koymuştur. Grup 7 parçadan oluşan ilk çalışması "Endless Damnation"’ı demo kaset halinde 1992’nin Mart ayında Cellar of 12 Secondary stüdyosunda kaydetti. Demonun ses kayıt kalitesi 32 kbps gibi oldukça düşük bir değerdedir. Grubun bu ilk kadrosunda gitar ve vokallerde Nergal’in yanı sıra, davulda Baal (o zamanlar sahne adı olarak Sodomizer’ı kullanıyordu) ve ikinci gitarda vardı. Bu ilk müzik çalışmasında Nergal (o zamanlar kullandığı sahne adı Holocausto’ydu) 15, Baal ise 16 yaşındaydı. Albümdeki şarkıların sözlerinin neler olduğu bilinmiyor zira şarkı sözleri herhangi bir yerde kayıtlı değil ve Nergal de şarkıların sözlerini unuttuğunu söylemiştir. Grubun ikinci demosu, 1992 Aralığında kaydedilen "The Return of the Northern Moon", 1993 yılının başlarında Polonyalı müzik şirketi Pagan Records tarafından kaset olarak piyasaya sürüldü. Nergal demonun kaydı sırasındaki durumlarını “…kötü müzisyenlerdik… Daha gitarı doğru dürüst akort etmeyi bile bilmiyordum, Baal ise bateride sürüyle sorunla uğraştı” şeklinde anlatır. Bu demoda Desecrator yer almadı. Graveland grubundan Rob Darken ise klavyede görev yaptı. Demo 1995 yılında Last Epitaph tarafından tekrar piyasaya sürüldü. Bu ikinci sürüm vinil formatındadır ve 500 kopyadan ibarettir. Bu demolar, o dönemlerde müzik şirketlerinin black metal gruplarına sıcak bakmamasına rağmen, aralarında Avantgarde Music’in de bulunduğu bazı müzik şirketlerinin ilgisini çekmişti. Grup, henüz yeni oldukları profesyonel müzikte ülkedaşlarıyla daha kolay işbirliği yapabileceklerini düşündüklerinden, Polonyalı şirket Pagan Records ile yollarına devam etme kararı aldı. "...From the Pagan Vastlands", 1993 yılında kaset olarak piyasaya sürüldü. İlk iki demodaki saf black metalin ardından bu demoyla birlikte müziklerinde melodik öğeler kullanmaya başladılar. Albümde S.K. bas gitar, Czarek Morawski ise klavyede ikiliye eşlik etmiştir. Albüm’ün dört bin kopya satmasının ardından, İngiltere’de Wild Rags, Avrupa’da da Nazgul’s Eyrie tarafından CD olarak satışa sunuldu. "…From the Pagan Vastlands", yine Polonyalı bir grup olan Vader’ın onbeş bin kopya satan "Morbid Reich" demosundan sonra, sekiz bin kopya ile en çok satılan ikinci demo albümdür. Bu demoda, ünlü Mayhem şarkısı Deathcrush’ın yeniden yorumu da bulunur. Grubun ilk stüdyo albümü "Sventevith (Storming Near the Baltic)" Pagan Records etiketiyle 1995 yılında çıkarıldı. Albümdeki on şarkıdan dokuzu 1993 yılındaki demo kayıt çalışmaları sırasında kaydedilmiştir. Bu albümde Nergal-Baal ikilisine klavyede Cezar eşlik etti. Albümün Last Epipath, Century Media ve Metal Mind Productions şirketleri tarafından birçok kez yeniden sürümü yapıldı. İlk şirket değişikliğini İtalyan müzik şirketi Entropy Productions ile yaptı ve bu etiketle "And the Forests Dream Eternally" EP’sini çıkardı. Ocak 1996’da ikinci stüdyo albümleri "Grom" (Lehçe "gökgürültüsü" anlamına gelir) Solistitium Records etiketiyle çıktı. Albüm black metal temeline rağmen bayan vokaller, akustik gitarlar ve klavye de barındırır. Les basta, P. Weltrowski klavyede, Celina ise vokallerde gruba eşlik etti. Bu albümün ardından grup kendi ülkelerinde ve Avrupa’da konserler vermeye başladı. Pagan Triumph turuna katıldı. 1997 yılında Baal ve Les’in birlikte görev yaptıkları grup Damnation ile, Last Episode etiketi altında "And the Forests Dream Eternally / Forbidden Spaces" split albümünü çıkardılar. Davula Baal’ın yerine Inferno’nun geçmesiyle birlikte Behemoth’ın müziği değişmeye başladı. "Bewitching the Pomerania" adlı EP çalışmalarının ardından 1997 yılında Solistitium etiketiyle çıkardıkları "Pandemonic Incantations"’da grup, önceki çalışmalarından daha teknik ve sert tınılı bir müziğe yöneldi. Reklam çalışmalarının çok yetersiz olmasına rağmen bu albümle eksrem metal dinleyicileri arasında ünü daha da artan Behemoth, 1998 güzünde İtalyan müzik şirketi Avantgarde Music ile iki albümlük kayıt antlaşması imzaladı. Nergal-Inferno ikilisine gitarda L-Kaos’un katılmasının ardından, 25 Ekim 1999’da ekstrem metal camiasında büyük ses getiren "Satanica" albümünü çıkardılar. Bu albümde Behemoth black metalden hemen hemen tamamen ayrılıp death metale yönelse de, grubun kullandığı teknik tam olarak death metali yansıtmaz. Satanica albümünün öncülleri arasında bulunduğu bu tür şu anda blackened death metal olarak adlandırılıyor. Bu albümden "Decade of Therion" (Decade of ΘΕΡΙΟΝ olarak da bilinir) adlı parçaya çekilen klip gruba büyük bir ün kazandırdı. Albüm 2000 yılında ABD’de satışa sunuldu. Grup, Deicide ve Satyricon ile birlikte müzik turlarına katıldı. Satanica albümünün ardından basa Novy (Devilyn ve Vader’dan), ikinci gitara da Havoc geçti. Behemoth’un black metal etkilerinden tamamen koptuğu ilk albüm, 2000 yılının Temmuz-Ağutsos aylarında Hendrix Studios’da kaydedip 27 Kasım’da piyasaya çıkardığı "Thelema.6"’tir ("Thelema 6.66" olarak da bilinir). Albüm grup tarihinde birçok yenilik barındırır; oryantal müzikten etkiler taşıyan ve gruba dahil olmayan Krzysztof Azarewicz’in şarkı sözlerine katkıda bulunduğu ilk albümdür. "Christians to the Lions" ve "Antichristian Phenomenon" adlı parçalara klip çekildi. Albüm ABD’de Olympic Records, Rusya’da Irond Records Brezilya’da da Moira Records tarafından satışa sunuldu. Kazandığı başarının ardından grup Wacken Open Air, With Full Force, Inferno Festival, Mystic Festival, Mind Over Matter gibi prestijli müzik festivallerine çağrıldı . Headliner olarak Polonya, Çek Cumhuriyeti ve Slovakya ülkelerinin dahil olduğu bir konser turuna katıldı. Rusya dinleyicisi tarafından büyük bir coşkuyla karşılandı. Beyaz Rusya ve Ukrayna’da headliner olarak katıldığı ikinci turun ardından Meksika’da mini bir tura daha katıldı. 2001 yılında, Mayhem grubunun anısına kaydedilen "A Tribute to Mayhem: Originators of the Northern Darkness" adlı ortak albümde Carnage adlı Mayhem şarkısına cover yaptı. Büyük kısmı cover parçalardan oluşan Antichristian Phenomenon EPsinin ardından Arkadiusz Malczewski’nin ses mühendisliğini yaptığı "Zos Kia Cultus (Here and Beyond)" ("Zos Kia Cvltvs" olarak da bilinir), yine Hendrix Studios’ta kaydedildi ve 28 Ekim 2002’de piyasaya sürüldü. Kazandığı başarının da etkisiyle Zos Kia Cultus için önceki albümden iki kat daha fazla bütçe ayrılmıştı. Albümün kaydı 2 ay sürdü ve 700 saate yakın bir süre üzerinde çalışıldı. Önceki albümde kısmen görülen oryantal etki, bu albümden itibaren müziklerinin temelini teşkil etmeye başlar. Albümden "As Above So Below" için bir klip çekildi. Albüm büyük bir başarı elde etti, geniş bir dinleyici kitlesi kazandı ve metal müzik eleştirmenleri tarafından olumlu tepkilerle karşılandı. Albümün hemen ardından Avrupa’da 36 ayrı yerde konser verdi. İspanya, Portekiz, İngiltere ve İskandinav ülkerlerinde de adlarını duyurmaya başladı. 2003 Şubat’ında Norveç’e ilk turunu yaptı ve Bergen, Oslo, Stavanger gibi şehirlerde konserler verdi. Mart ayında ise Century Media tarafından ABD turnesine çağrıldı. Bu, grubun ABD’ye ayak bastığı ilk turdur. Deicide ve Amon Amarth gibi grupların da dahil olduğu bu turne, New Jersey Metal Festivali ile başladı ve ABD ve Kanada’daki bir dizi şehirle devam etti. Turnenin hemen ardından Opeth, Nile, Danzig gibi gruplarla birlikte Blackest of the Black Tour’a davet edildi. ABD’ye yapılan üçüncü bir konser turunun ardından Havoc ve Novy, kendi gruplarındaki çalışmalara odaklanmak üzere Behemoth ile yollarını ayırdı ve gruba basta Orion katıldı. ABD’deki büyük ilginin fark edilmesinin ardından, ABD dinleyicilerine özel "Conjuration" adlı bir albüm çıkardılar. Albüm yeni parça içermez; konser ve cover parçalarından oluşur. Grubun şimdiye kadarki en önemli çıkışı, müzik tınısını daha da sertleştirip, tempoyu hızlandırdıkları "Demigod" albümüyle oldu. Mayıs-Haziran aylarında Hendrix Studios’ta kaydedilen ve ses mühendisliğini yine Arkadiusz Malczewski’nin üstlendiği albüm Regain Records etiketiyle 25 Ekim 2004'te piyasaya sürüldü. "XUL" adlı parçadaki gitar sololarından biri, Nile grubundan Karl Sanders tarafından çalınmıştır. "Sculpting the Throne ov Seth" ve "The Reign ov Shemsu-Hor" adlı parçalarda gruba Lublin Akademik Erkek Korosu eşlik etti. Koroyu yönetenler Piotr Banka ve Nergal’di. Albümden "Conquer All" ve "Slaves Shall Serve" adlı parçalara, Joanna Rechnio yönetmenliğinde klipler çekildi. Albüm, ekstrem metal türünde olmasında rağmen, Polonya müzik listelerinde 15. sıraya kadar çıktı. ABD’de üç ay içinde 10000 kopya sattı. Grup albümün ardından dünya çapında 325 tane konser verdi. Nergal bu önemli albümleri için şunları söyler; 2005’in sonlarında, cover ve konser parçalarından oluşan "Slaves Shall Serve" EP’sini çıkardılar.Behemoth’un black metal zamanlarını özleyen ve yeni dönemine olumsuz tepkiler veren black metal dinleyicileri için 10 Haziran 2006’da, eski parçalarından oluşan toplama albüm "Demonica"’yı yayınladılar. Albüm, eski demo parçalarının yanı sıra, bu dönemlerde kaydedilmelerine rağmen hiç yayınlamadıkları "Goat With a Thousand Young" ve "The Oak Between the Snows" adlı enstrümantal parçaları da içerir. 2 CD ve 23 şarkıdan oluşan albüm on bin kopya ile sınırlandırıldı. Albümdeki parçalardan yalnızca "Spellcraft & Heathendom" yeniden kaydedilmiştir. Diğer parçalar üzerinde oynanmamıştır. Napalm Death, Moonspell gibi gruplarla gerçekleştirdikleri 2007 turnesinin ardından, 2006’nın Aralık ayında kaydettikleri sekizinci ve son stüdyo albümleri "The Apostasy"’yi 2 Haziran 2007’de Regain Records etiketiyle piyasaya sürdü. Albümdeki Inner Sanctum adlı parçada Polonyalı caz piyanisti Leszek Mozdzer ve Nevermore grubundan Warrel Dayne gruba eşlik etti.Albümden "At the Left Hand of God" ve "Prometherion"' için klipler çektiler. Albümün çıkışından hemen sonra 2007 Ozzyfest’te ön grup olarak sahne aldılar. Bunun dışında Amerika ve Avrupa kıtasında birçok turneye katıldılar. 6 Haziran 2008'de The Apostasy albümünün Regain Records etiketiyle sınırlı digipak sürümü çıkartıldı. Bu sürümde Behemoth posteri de bulunmaktadır. Albümün ardından Regain Records ile yaptıkları iki albümlük sözleşme sona erdi. Yayınlayacağı EP’nin ardından herhangi bir müzik şirketiyle ilişkileri kalmıyor. Behemoth kariyerine saf black metal yaparak başladı. İlk iki demolarının ardından çıkan "…From the Pagan Vastlands"’dan itibaren melodik black metale yöneldiler. "Satanica" adlı ara geçiş albümlerinin ardından ise death metal yapmaya başladı. Black metal döneminde de sürekli değişim içindelerdi ve tınıları giderek sertleşiyor ve müzikleri daha melodik bir hal alıyordu. Bu dönemdeki müzikleri üzerine etkili olan gruplar Venom ve Bathory gibi proto-black metal gruplarıdır. Şarkı sözleri Slav pagan mitolojisi üzerineydi. Gitarlar Behemoth’un müziğinin temeli elektrogitar-bateri ikilisine dayanır. Gitar riflerinin bestelerinin hemen hepsi aittir. Ender olarak kısa akustik gitar bölümlerine de rastlanır (Natural Born Philosophers, Sculpting the Throne ov Seth, The Nephilim Rising, Horns ov Baphomet). Nergal, bu akustik gitar bölümlerini şarkılardaki monoton sertliği dağıttığını düşündüğünden koyduğunu söyler. Gitarlar genellikle do# veya re’ye düşürülmüştür. Parçaların girişinde kullanılan gitar rifleri, parçaların genel hatlarını belirler. Yeni dönem Behemoth’da gitar rif ve sololarının tamamı (klavye, akustik, efekt bölümlerinde olduğu gibi) ortadoğu gamları üzerine kuruludur. Hemen her parça gitar soloları ile desteklenir. Bazı parçalar birden fazla gitar solosu barındırır (Natural Born Philosophres, Libertheme). Parçaların kayıtlarında genellikle iki veya üç gitar kullanıldığından, Seth de albüm kayıtları ve konserler sırasında gruba gitarlarda dahil olur. Seth’in de gruba katkı yaptığı bazı gitar çalışmaları vardır. Bateri 1997 yılında davula Inferno’nun geçmesiyle grubun müziği köklü bir değişime uğradı. Inferno davul tekniğine çok önem veren bir bateristti. Nergal’in de gitarları progresifleştirmesi sonucu grup, atmosfer özelliklerini büyük ölçüde korumaya çalışarak görece minimalist türden daha teknik ve sert tınılı bir müziğe kaydı. Inferno’nun bateristliğinde davul sesleri çok daha öne alındı ve gitar-öncelikli müzik, gitar-bateri müziği haline getirildi. Grubun türünü neden değiştirdikerine dair bir soruya Nergal “Biz müzik türünü değiştirmedik, sadece duygularımızı izledik” şeklinde cevap verir. Inferno, gitar çalımının yavaş olduğu zamanlarda bile yüksek bir tempoda çalarak müziği daha hızlı ve agresif olarak sunar (Örnek olarak; Antichristian Phenemenon, Decade of Therion) Tempo kimi zaman 260 ("Slaying the Prophets ov Isa") ve hatta 280 bpm("Slaves Shall Serve") değerlerine çıkar. Grubun çoğu parçasında davulların diğer enstrümanlara üstün geldiği anlar bulunur. (Tipik örnekleri; Ceremony ov Shiva’nın girişi, Sculpting the Throne ov Seth’in çıkışı, Decade ov Therion’un orta bölümleri, Slaying the Prophets ov Isa’nın girişi, At he Left Hand of God’daki ilahi çıkışı, Libertheme’deki vokal çözülmesi öncesi). Gitar rifleri, soloları ve melodilerin aksine Inferno davullarda oryantal ritim kullanmaz. Vokal Nergal’in vokali Amerikan death metalinin tipik brutal vokal tonundayken, vokalin kullanımında farklılıklar vardır. Gitar ve/veya bateri riflerine uyumlu olarak vokaller bölünür, tizleştirilir/kalınlaştırılır ve kesik kesik söylenir. Satanica albümünde brutal ve scream arası bir vokal kullanılır. Birkaç istisna dışında (Ceremony ov Shiva ve Inner Sanctum’da bazı kısa bölümler) melodik vokal kullanılmaz. Şarkı sözleri Grubun ilk döneminde şarkı sözleri paganizm üzerineyken, son dönem Behemoth’da şarkı sözleri Satanizm, Thelema, felsefe ve kadim ortadoğu uygarlıkları üzerinedir. Şarkı sözlerinin büyük kısmı Nergal ait olsa da, gruba dahil olmayan Krysztof Azarewicz’in de katıları olur. Şarkı sözlerinde kadim mitolojik tanrıların adlarına sıklıkla rastlanır ("Ceremony of Shiva", "Sculpting the Throne of Seth", "Pan Satyros" ve ayrıca birçok şarkının sözlerinde). Şarkı sözlerinin içeriğinde, açıklamalarında ve gösterilen ilham kaynaklarında sıklıkla Aleister Crowley adı geçer. "Black metal dönemi" Grubun ilk iki albümü saf black metal türündedir. Daha sonra melodik özellik kazanmıştır. Black metal dönemindeki albümler arasında ciddi müzikal farklar yoktur. Tipik black metale kimi zaman klavye, akustik gitar ve hatta bayan vokal eşlik eder. Death metal özelliklerinin duyulmaya başlandığı ilk albüm "Pandemonic Incantations"’tur. Müzik, önceki albümlere göre biraz daha teknikleşmiştir. "Satanica" sonrasında çıkardığı albümlerin her biri ise bir diğerinden önemli farklar taşır. "Satanica" albümünde gitarlar re’ye düşürülmüş ve önceki albümlerden daha da öne alınmıştır. Aşırı bir distorsiyon kullanılır. Albüm herhangi bir gitar solosu barındırmazken, ince gitar telleriyle yapılan çalışmaların öne geçtiği anlar olur. Vokal, black metal ve death metal vokallerinin bir sentezi şeklindedir; black metaldeki scream vokalin tiz ve çığlığa yakın tondaki özelliklerinin yanı sıra death metaldeki brutal vokalin rifleri takip eden özelliğine sahiptir. Melodik vokalin kullanıldığı çok kısa ender zamanlar vardır (Ceremony of Shiva, The Alchemist’s Dream). Albümün en belirgin özelliklerinden biri davullardır. Bir black metal özelliği olan blast beatler sıkça kullanılsa da albüm genelindeki davullar black metalin minimalistliğinden uzaktır. Şarkı sözleri soyut ve simgecidir. Yoğun şekilde mitoloji –özellikle Yunan mitolojisi- üzerine kurulu olsa da görece felsefi bir hal almıştır. Satanizmden doğrudan bahsedilmese de satanizmin temel öğelerine göndermeler vardır: "Thelama.6", grubun gitarlarda ortadoğu gamlarını kullandığı ilk albümdür. Bu durum albümün tamamında geçerli olmasa da bundan sonraki çalışmalarının tamamı böyle olacaktır. Gitar akoru yine re’dedir Gitar rifleri black metalden artık tamamen uzaklaşmıştır. Vokaller biraz daha kalınlaşmış ve scream vokalden daha da uzaklaşmıştır. Grubun şarkı sözlerine bundan sonra da önemli katkıları olacak olan Krzysztof Azarewicz, ilk kez bu albümde grupla beraber çalışmıştır. Şarkı sözlerinde ise bazı kadim İngilizce özellikleri kullanılmıştır (the-> ye, you-->thou, your->thy). "Zos Kia Cultus (Here and Beyond)"'da ortadoğu etkiler en ileri seviyeye taşınmıştır. Albümdeki bütün gitar rif, solo ve melodileri ortadoğu gamları (Fars gamı, İslam gamı) üzerine kuruludur. Gitarlar do#’e düşürülmüştür. Albümde sıklıkla akustik gitar bölümleri, çeşitli efektler ve ambient müzik gibi albümdeki hızlı tempoyu bölen bölümler bulunur. "Demigod" albümündeki en önemli değişikliklerden biri vokaldir. Vokalin tonu çok kalınlaştırılırmıştır ve brutal death metaldeki brutal vokal tonundadır. Kullanımında ise, tipik brutal vokale göre, bazı farklar vardır. Örneğin vokal riflerdeki değişimlere göre davranır. Gitarlar do#â€™dedir. İngilizce “din değiştirme” anlamına gelen Apostasy’nin albümdeki anlamı “dinlere karşı duruş”tur. Albümde çok sayıda “death metal dışı” bölüm (akustik, ilahi, temiz vokal, bayan vokal gibi) bulunmasına rağmen, genel müzikal hatları Demigod albümünden çok farklı değildir. ESP, Gibson, Ibanez, Dean ve Flame marka gitarlar. Mesa Boogie Rectifier amfi ve Mesa Boogie cabinet Boss pedal, Morley wah pedal, Behemoth imzalÄ± 1mmlik pena, D'Addario marka teller (12-56, 12-60) Nergal’in kullandığı gitar modelleri; Kullandığı amfiler; Bogner Uberschall, Mesa Dual Rectifier, Krank Krankenstein, Laboga Mr. Hector Inferno’nun şu anda kullandığı davul setinin konfigürasyonu şöyledir; İnferno 2011 yılından itibaren Sabian marka zilleri kullanmayı bırakıp Paiste'ye geçmiştir. Kullandığı markalar; Evans, Vic Firth, Axis Spaundrums adlı bateri şirketi tarafından ""black metalin en hızlı ve en iyi"" bateristi olarak gösterilen Inferno'ya özel trampet davul üretildi. Davulun üzerinde Behemoth grubunun simgesi ve Inferno'nun adı yazılıdır. 4 ve 5 telli baslar kullanÄ±r. ESP/Ltd, JB bass, Madison amfi, Ampeg B2R, Sansamp pre-amp, BBE sonic maximizer ESP, Gibson, Flame marka gitarlar. Peavey Tripple X, Marshall cabinet, Boss pedal, Behemoth imzalÄ± 0.74 mmlik pena , D'Addario tel (13-60) Behemoth müziğin yanı sıra görselliğe de çok önem verir. Albüm kapak tasarımları, albüm içi çizim konseptleri, fotoğraf çekimleri ve sahne şovları grup için oldukça önemlidir. Grubun kapak tasarımlarını ve albüm içi resim ve çizim çalışmlarını Pandemonic Incantations’tan bu yana Tomasz Danilowicz yapıyor. Behemoth üyeleri konserlerinde şarkılarındaki tekniklerinden ödün vererek, konser havasına daha uygun olduğunu düşündükleri için, daha çok hıza ve sahne şovuna odaklanır. Konserlerinde birçok şov öğesi kullanırlar. Black metale özgü olan ve kendi black metal dönemlerinden kalma bir alışkanlık olan corpse paint kullanmaya hala devam ediyorlar. Albüm satışlarında ciddi bir ticari başarıları olmadığı için grup müzik yaşamında bazı maddi sorunlar yaşıyor; klip çekimleri için maddi destek alamıyor, konserlerde kendi ekipmanlarını kendileri kuruyor. Behemoth, yine bir death metal grubu olan Vader ile birlikte Polonyalı en ünlü iki gruptan biridir. Bu özellikten dolayı Behemoth üyeleri, birçok Polonyalı metal müzik grubu tarafından albüm kayıtlarında kendilerine destek olmak için çağrılmıştır. Nergal Inferno Ortak çalışmalar Behemoth, 2007’nin haziran ayında, Polonyalı bir kuruluş tarafından hazırlanan “satanizmin gelişmesine yardımcı olan müzik grupları” listesine dahil edildi. Bu liste devlet kurumlarına gönderilerek, bahsi geçen grupların ülkede konser vermesinin yasaklanması istendi. Kuruluşun isteği gerçekleşmemesine rağmen, Nergal’in Eylül ayında Polonya Gdynia’da verdikleri konser sırasında bir İncil kitabını parçalaması ve Katolik Kilise için “…Dünya’daki en eli kanlı mezhep” demesi üzerine, kuruluş tarafından dava edildi. Yapay membran Yapay membran veya sentetik membran, laboratuvar ve endüstri ortamında saflaştırma ve yalıtma işlemlerinde kullanılır. Membranda bulunan küçük delikler büyük tanecikleri tutup küçük taneciklerin geçmesini sağlar. Özelleşmiş membranlar küçük molekülleri büyük moleküllerden ayırmakta kullanılır. Membranların ımalatında kullanılan polimer veya seramikler, daha ender ender olarak cam veya metaller, seçici geçirgenlik sağlar. Membranın işlevine yardımcı olan destek veya drenaj kısımları da membrana bitişik olarak imal edilebilir. Malzemenin membranın içinden geçmeye zorlayan güç yoğunluk, basınç, elektrik veya kimyasal potansiyel olabilir. Membranlar yaprak, tüp, kılcal boru veya içi boş elyaflar şeklinde imal edilebilir. En yaygın membranlar polimer membranlardır. Bazı durumlarda seramik membranlar da avantajlıdır. Bu tür membranların ultrafiltrasyon, ters osmoz, gaz ayrıştırması ve dializ gibi çok çeşitli uygulamaları vardır. İnşaat sanayisinde kaliteyi arttırmak için beton tabakaları arasında membran kullanılır. Membran, kaliteli dış yüzey betonu ile temel tabaka arasına çekilir, orta betonun kaliteli dış betona karışmadan su almasını sağlar. Aktif koruma sistemi Aktif koruma sistemi zırhlı savaş araçları nı saldırılardan korumak için uygulanan sistemlerinin bütününe verilen addır. İki türlü aktif koruma sistemi vardır: Aktif koruma sistemleri, kavramsal olarak; tehdidin bir Kara Muharebe Aracına fiziksel temasından önce algılanması ve durdurulması. Bu sistemin teorik olarak, güdümlü anti-tank mühimmata, RPG'lere, tanktan atılan HEAT savaş başlıklarına, tanktan atiılan KE mühimmata, havan mermilerine ve değişik boyutta bombalara karşı etkili olabildiği ifade edilmektedir. Ancak bu sistemin pasif ya da reaktif diğer koruma sistemlerinin tamamen yerini almasının yakın gelecekte mümkün olmadığı değerlendirilmektedir. Bu sistemle durdurulması ya da imhası mümkün olmayan tehditlerin (küçük kalibreli mühimmat, mayınlar, parça tesirli mühimmat ya da bombalar, yakın patlama veya isabet sonucu oluşan şarapnel etkisi) diğer koruma sistemleriyle bertaraf edilmesi gerekmektedir. Aktif savunma sistemleri kullandıkları savunma mekanizmasına göre iki grupta siniflandırılabilir "Soft-kill" koruma konsepti, sis veya parçacıklarla kara muharebe aracının etrafında yanıltıcı/gizleyici perdeler oluşturularak veya ısı (kızılötesi) ve lazer güdümlü füzelere karşı yanıltıcı/şaşırtıcı) sinyaller kullanılarak (lazer/kızılötesi karıştırıcı) Kara Muharebe Aracına yönlendirilmiş tehdidin hedefinden saptırılmasıyla bertaraf edilmesi esasına dayanmaktadır.'Soft-kill' sistemi, kara muharebe aracına yönelmiş tehdidin belirlenmesi sağlayan lazer ve elekro-optik kızılötesi algılayıcılar, sis veya parçacık bombası (chaff/flare/decoys) lançerleri ve atış kontrol ünitesinden oluşmaktadır. Ayrıca lazer ve kızılötesi güdümlü füzelerin yanıltıcı/şaşırtıcı sinyallerle hedeflerinden saptırılması esasına göre çalışan lazer veya kızılötesi karıştırıcılar da 'Soft-kill' aktif koruma sistemleri içinde yer almaktadır. İlk kez Çeçenistan'daki operasyonlarda Çeçen savaşçıların kullandığı füzelere karşı Rus tanklarının etkisiz kalması ile tasarlanmaya başlanmıştır. Ayrıca batılı ülkelerde kendi sistemlerini geliştirmiştir. "Hard-kill" aktif koruma sistemi, koruma ihtiyacına bağlı olarak tipi ve sayısı belirlenebilecek kızılötesi ve radar algılayıcılar, algılayıcılardan gelen verilerin değerlendirildiği bir mikro işlemci ve parça tesirli veya zırh delici veya kısa menzilli roket mühimmatın atıldığı lançarlerden oluşmaktadır. Lançerler genellikle aracın her iki yanında ve gerekirse üstten gelecek tehditlere karşı kule kısmında yer almaktadır ve 360'ar derecelik kapsama alanına sahiptirler. Algılayıcılardan gelen "KE" mühimmatın tipi, şekil ve vektörel özellikleri ile ilgili verileri mikrosaniye mertebelerindeki sürede işlenmekte ve lançerler hedef yönlendirilerek aktive edilmektedir. Beklenen sonuç, mühimmatın ya zırhlı araca belli bir mesafede (1–20 m) tahribi ya da çarpma etkisi ile "KE" mühimmatın yönünün saptırılarak zırhlı araca ulaşmasının engellenmesidir. Sovyetler Birliği'ler tarafından ilk geliştirilen sistemin adı Drozd'dur. Afganistan savaşında Sovyet güçleri bu sistemi T-55A tanklarına monte etmişlerdir. Sistem %80 oranında başarılı olmuştur ancak tankın yanında savaşan piyadeler için ölümcül olduğundan dikkatli kullanılması gerekmekteydi. Bu sistemler genelde tamamen mekanize birlikler üzerine kurulu ordular tarafından kullanılmaktadır. ABD ve bazı batılı ülkeler gibi piyade birliklerine önem veren ülkeler tarafından kendi askerlerine zarar verdiği gerekçesi ile yaygın olarak tercih edilmemektedir. John Titor John Titor, zaman yolculuğu yapıp 2036 yılından geldiğini öne süren bir kişidir. 2000-2001 yıllarında çeşitli internet haber sitelerine belirsiz, çoğunun yanlışlığı kanıtlanabilen bilgiler yollamış, yakın gelecek hakkında öngörüler ve yaşadığı zaman hakkında bilgiler vermiştir. Yazılanlara göre John Titor, devlet için çalışan ve zaman yolculuğu projesi için seçilen bir askerdir. 2036 yılından 1975 yılına IBM 5100 almak için döndüğünü söylemiştir. Bu bilgisayar ile 2036 yılında eski programların "ayıklama (debug)" işini yapacağını iddia etmiştir. Gönderdiği yazılar ile 2000-2037 yılları arasında birçok olaydan bahsetmiştir, III. Dünya Savaşı da bunlardan birisidir (2015 yılının sonlarında başlayacağını ve toparlanmanın 20 sene süreceğini iddia etmiştir). Mart 2001'de yeni yazılar göndermeyi bırakmış olsa da, hiçbir zaman bu işin arkasında kimin olduğu bulunamamıştır. Gerçek kimliği hakkında birçok teori vardır. En popüler fikre göre, timetravelinstitute.com veya anomalies.net sitelerinden birisinde bir yöneticidir. Daha birçok teori vardır, bunlardan birisi; yazar Douglas Adams'ın bu işe karıştığıdır. (Adams, Titor'un yeni yazılar eklemeyi bırakmasından birkaç ay sonra ölmüştür). timetravelinstitute.com/ttiforum/showflat.php?Cat=&Board=time_travel&Number=38696&page=0&view=collapsed&sb=5&o=&fpart=1 adresinde kriptolojist olduğunu söyleyen Cipher adlı üye, TimeTravelActivist Javier Cortez adında bir forum üyesinin, yazılarındaki linguistik benzerliklerden yola çıkarak, John Titor olduğunu iddia etmiştir. TimeTravelActivist, John Titor adı geçen siteye yazdığı sıralarda foruma üyedir ve John Titor'un yazdıklarına en çok itiraz eden kişilerdendir. John Titor foruma yazmayı bıraktıktan sonra da TimeTravelActivist yazmaya devam etmiştir. Bundan önce de communities.anomalies.net/forum/ubbthreads.php/ubb/showflat/Number/24662/page/1/fpart/1 adresinde benzer bir çalışma yapılmış ama bir sonuç çıkmamıştır. Drozd Drozd en çok bilenen aktif koruma sistemlerinden biridir. Rusya tarafından geliştirilmiş olup ilk kez Afganistan savaşında kullanılmıştır. 1983 yılında T-55A tanklarına takılan bu sistemler Afgan mücahitlerin, güdümlü tank füzelerine ve roket atarlarına karşı koymak için yapılmıştır. Sistem 1977–78 yıllarda A. Shipunova bağlı KBP dizayn bürosu olan "Kompleks 1030M-01" tarafından bulundu. Drozd radarı 24.5 GHz Doppler radar sinyaller göndererek 70 ila 700 m/s arasında bir hız ile tanka yaklaşan cisimi (roket veya füze) tespit edebilir. Daha sonra bilgisayar 107 mm çapında bir füze ateşler. Tanka yaklaşan füze tankın 7 metre yakınına geldiğinde bu füze patlar parça tesirli büyük bilyeler fırlatarak gelen roket veya güdümlü füzeyi havada patlatır. İlk önceleri ön tarafı 60°'lik bir açı ile koruyan sistem sonra geliştirilerek 120'lik bir koruma sağlamıştır. Ortalama olarak bir tankı açılan atışların yaklaşık olarak %80'inden korumuştur. 30.000 dolara mâl olan bu sistem tankın yanında çarpışan piyadelere de zarar verdiği için çok büyük risk taşımaktadır. GÃ¼venlik korucusu Güvenlik korucusu eski adıyla geçici köy korucusu, 26 Mart 1985 tarihinde 442 sayılı Köy Kanununun 74. maddesinde yapılan değişiklikle muhtarın teklifi, kaymakamın kabulü ile gönüllü ya da valiliğin teklifi ve İçişleri Bakanı'nın onayı ile geçici olarak görev yapılan ve köy koruculuğu adıyla oluşturulan paramiliter kurum. İdari bakımdan kaymakamların, mesleki bakımdan ise Jandarma Bölük Komutanı'nın emir ve komutası altındadırlar. 2019 yılının Kasım ayı rakamlarına göre Türkiye'de 26 ilde toplam 54 bin güvenlik korucusu bulunuyor. 2016 yılında çıkarılan kanun hükmünde kararname ile geçici köy korucularının adı "güvenlik korucusu" olarak değiştirildi. Köy Kanunu'nun 74. maddesine göre "köy muhtarı ve ihtiyar meclisi mahsul zamanlarında çapulcular ve eşkiya türemiş ise yağmadan köy halkını korumak için köylünün eli silah tutanlarından lüzumu kadarını 'gönüllü korucu ayırarak bunların isimlerini bir kağıda yazıp kaymakama götürür. Kaymakamın müsaadesi olursa bu gönüllü korucular asıl korucularla beraber yağmacılara ve eşkiyaya karşı köy ve köylüyü korurlar". Korucuların Doğu ve Güneydoğu’daki köylerin boşaltılmasında, siyasi ve faili meçhul cinayetlerin işlenmesinde rol oynadıkları kaydedilmiştir. Türkiye Cumhuriyeti İçişleri Bakanlığı’nın verilerine göre, 1985'ten 1997'e kadar görevde ihmal, yardım ve yataklık, adam öldürme, dolandırıcılık, kadın kaçırmak, ırza geçmek, uyuşturucu madde, silah ve muhimmat kaçakçılığı, büyük ve küçük baş hayvan çalmak, mesken masuniyeti ihlali, köy ve aşiretler arası çatışmaya girmek, terör, asayişe müessir, zabıtanın takibini gerektiren ve kaçakçılık olayları kapsamına giren suçları işleyen toplam 23.817 geçici köy korucusunun görevine son verildi. İçişleri Bakanlığı’nın verilerine göre, 1985'ten Mart 2009'a kadar 123.476 kişi "geçici köy korucusu" olarak görev yaptı
olduğumu söyler. Fakat, seramik işinde yaratıcılığın dışında ince bir ustalık işinin gerekli olduğunu anladım. Görüldüğü kadar kolay bir işlem değilmiş. Hayatımda tecrübe edebileceğim nadir şeylerden birisi oldu. İnsanların bu işlemi yaparken ne kadar tutkulu olabileceğini hayal ettim bir an için. Bir kaç malzemeyle bir şey üretiyorsun ve ürettiğin bu şeyle, fonksiyonu tamamen farklı olan yeni bir şey elde ediyorsun. Belki bol tereyağlı bir testi kebabı belki de küçük bir tohumdan çıkan yeni bir menekşe... Kapadokya, coğrafi olarak İç Anadolu’nun kırsal ikliminde bulunduğu için gittiğimiz mevsimde fazla insan veya aktivite yoktu. Grup olarak gittiğimiz için de çok fazla yeri görme fırsatımız olmadı. Bu yüzden yazın tekrar gidip, orada yaşayan insanlarla sohbet etmek ve bu küçük şehrin gizemini daha yakından çözmek istiyorum. Çünkü biliyorum ki; Kapadokya turistik amaçlı gidilen bir yerden daha fazlası. SİMAY EZER 21502577 KAYNAKÇA: PEKİN, Faruk, Kapadokya - Kayalardaki Şiirsellik Gezi Rehberi, 1. Baskı, İletişim Yayıncılık, 2014 İSTANBUL KARŞILIKSIZ GÜVENLE DOĞAN SEVGİ Karşındaki insana güven duymak ve kendini ona adamak bir insanın alabileceği en zor kararlardan biri olmalı. Ancak güveninin karşılığını aldığında, karşındakininde sana güvendiğini anladığında, mutluluk paha biçilmezdir. Şüphesiz, güven denince insanın aklına gelen ilk şeylerden biri de sevgidir. Ancak bu sevgi illaki aşk olmak zorunda değil ya da karşı cinsiyetler arasında olmak zorunda da değil. Bu sevginin kaynağı ahbaplık veya kardeşlik olabilir. “The Intouchables” adlı Fransız yapımı filmde, hem yönetmenlerin o sevgiyi beyaz perdeye aktarma yöntemi hem de oyuncuların o duyguyu izleyiciye verme şekli, sevginin sadece aşktan ibaret olmadığını göstermiş. Üstelik filmin gerçek hayattan alındığını düşünüldüğünde, böyle bir sevginin gerçekten var olduğunu bilmek, insanda güven duygusunun artmasına ve sevmenin başka anlamlar kazanmasına yol açtığı kaçınılmaz bir gerçek. Filmde yamaç paraşütü yaparken kaza sonucu felç kalan, zengin bir adam olan Philippe ve iş olarak ona bakıcılık yapan fakir ve Afrika kökenli Driss’in dramatik hikâyesi, komedi unsurlarıyla harmanlanıp izleyiciye aktarılmış. Başlarda sadece iş veren ve çalışan ilişkileri olsa da, Driss’in samimi ve içten tavırları, Philippe’in ona duyduğu güveni artırmıştır. Güvenmek, burada olayların domino taşı olarak adlandırılabilir. Çünkü duydukları karşılıklı güven, en sonunda onları karşılıksız sevgi ve dostluğa götürmüş. İnsana güvenmenin zor olduğu bu çağda, güvenebileceğin birini bulmak artık bir şans haline geldi. Bu yüzden, o kişiyi bulduğumuzda onu kaybetmemek için elimizden geleni yapmamız gerektiğine inanıyorum. Öyle ki, yazımın başında da belirttiğim üzere bu sevgi sadece aşk olmak zorunda değil. Kendimi baz alarak düşündüğümde, bugüne kadar güvendiğim insanların hep en yakın arkadaşlarım olduğu su götürmez bir gerçek. Ancak bugüne kadarki sevgililerim için aynı şeyi söylemek benim için biraz zor. Hepsiyle bir yere kadar güven ve sevgi ilişkisi başarılı bir şekilde yürüyor, ancak bir süre sonra sevgilinin karşısındakinden beklediği sorumlulukla, yakın arkadaşın beklediği sorumluluk birbirinden keskin hatlarla ayrılmaya başlıyor. Bu yüzden ilişkilerin sonu hep ayrılıkla sonuçlanırken, ahbaplık ebediyen sürdürülebilecek bir şey. Ancak duyulan karşılıklı güven ve sevgi, sizi dışarıdan izleyen kişiler için rahatsızlık verici olabiliyor. “The Intouchables” filminde de görülmesi mümükün olan bu durum herkes için geçerli denilebilir. Yeni arkadaş edinirken bir insan, onların üstüne ister istemez biraz daha fazla düşüyor ve onlarla daha fazla zaman geçiriyor. Çünkü onları tanıma gayreti ve yeni şeyler duyma isteği daha baskın geliyor. Bu durumda, gerçek arkadaşını bulma yolunda tanıştığın onlarca insan, artık onlarla eskisi kadar vakit geçirmediğin için sana tepkili olabiliyor. Bu onlar için anlaşılabilir bir durum değil fakat ahbaplığın, kardeşliğin tadına bakan biri için onlarla vakit öldürmek yerine, gerçek dostuyla vakit geçirmeyi tercih etmesi gayet normal bir durum. Bundan hareketle diyebilirim ki, benim için de gerçek bir arkadaşla vakit geçirmek, yüzüne gülen ve çıkar ilişkisi güden diğer insanlarla vakit öldürmekten daha olumlu bir davranış. Güven ve sevgi birbirine sıkı sıkı bağlı olan iki duygu. Birinin yansımasına bakılınca öteki görülüyor. Ancak bunu tatmanın, öğrenmenin en güzel yolu ise yaşanmışlıklardan geçiyor. “The Intouchables” filmi bu iki duygunun beraber nasıl yürüdüğünü izleyiciye çok iyi bir şekilde anlatmış. Yakın arkadaşlar, sevgililer, bir şekilde bağlantılı olunan diğer kişiler güvenin ve sevginin anlaşılmasına ön ayak oluyor. Bu noktada kime güveneceğimiz ve karşılığından kimden sevgi göreceğimiz yaptığımız seçimlere bağlı kalıyor. KAYNAKÇA The Intouchables. Olivier Nakache, Eric Toledano. The Weinstein Company. 2011. Documentary. Valletoux, Thierry. Gaumont. 2011. Paris. KUŞUN ARDINDAN İçimin dallarından bir kuş uçup gitti. Ne vakit nerede rastladığımı bilmediğim bir cümle dönüyor zihnimde: “Kendimize ayırdığımız sözlerden birini ağzımızdan kaçırdığımızda içimizin dallarından bir kuş uçup gidiyor.” Tekrarlıyorum: İçimin dallarından bir kuş uçup gitti, içimin dallarındaki en güzel kuş uçup gitti. Rüyalarımı anlatmamayı öğrenmeliyim. Zarifoğlu “Yoldan geçenleri çevirip durumu onlara da anlatmak istemeyişindeki erişilmez zorluğu acaba nasıl elde etti? Kalbi gün geçtikçe ağırlaşıyordu şimdi.” (21) diyor ya Yaşamak’ta, erişilmez zorluktan kastın ne olduğunu şimdi sahiden anlıyorum. Kalbin gün geçtikçe ağırlaşmasından da… İçimde dönenler göğüs kafesimi zorluyor. Göğüs kafesim çatlayacakmış gibi bir his. Kimseye bahsetmemek için avuçlarımı sıkıyorum. Yine de başaramıyorum, kendime ayırdığım sözlerden birini ağzımdan kaçırıyorum. Gözlerim doluyor. İnsan bir yerde içinde dönen histen bahsettiği zaman, o his anlamını orada öylece terk etmiş oluyor sanki. Muhatabın kalbindeki aksiyle sözün sahibinin muradının denk düşebileceğine inanmıyorum. Birini gerçekten anlamak diye bir şeyden bahsetmek makul gelmiyor. Herkesin kalbi tecrübesi bambaşka. İnsanlar birbirlerini anlayamazlar, insanlar birbirlerini sevebilirler. Anlamakla sevmek arasındaki uçurumda salınmak beyhude geliyor. Birini anlamak gibi bir çabaya girmek, anlaşılmak arzusunu taşımak ve bununla oyalanırken sevme imkanını kaçırmak… Yüzümü göğe çevirip içime dönme arzusunu kuşanıyorum. Yüzümü göğe çevirip olanlardan Allah’a bahsetmek istiyorum. Anlatmamak bahsinde nasıl tökezlediğimden, içimin dallarındaki diğer kuşların uçup gitmesinden nasıl korktuğumdan, uçup giden o kuşu seyrederken göğün üzerime nasıl çöktüğünden… İnsan kendinden korkabilir mi? İnsanın kendinden korkması ne anlama gelir? Ben, kendimden korkuyorum. Kalbime dokunamıyorum. İnsanın kendi kalbine dokunamaması nasıl izah edilebilir? Sağ elimi göğsüme bastırıyorum ama kalbimde döneni dindiremiyorum. Bunu bana hiçbir kitap öğretmedi. Kimse bana kendi içime dokunmaktan ve dahi içimi görmekten aciz duruma düşebileceğimi öğretmedi. İçimdeki sancıyı dindirmek için kelimelerden bir dünya kurmaya niyetleniyorum. Oysa biliyorum ki insan kelimelerden yaratılmadı. Biriktirdiğim onca sözcük, onca dize hükmünü birdenbire yitiriyor. Oysa ben o dizelere çatlarcasına inanmıştım. Peki insanın çatlarcasına inandıklarından uzak düşmesi nasıl tarif edilebilir? Eskiden cesurca kurduğum cümleler şimdi sesimi titretiyor. İçim titriyor. Bir his bunca dinginken nasıl bunca hiddetli olabilir? Bunu ilk defa tecrübe diyorum. Sanki rüzgar yüzüme değiyor gibi. Ben hem o rüzgarın dinmesinden korkuyorum hem de rüzgara karşı yürümekten. Yürümüyorum. Bekliyorum sadece. Oysa eskiden rüzgara karşı yürüyüp bildik şiirler mırıldanırdım. Eskiden, yani baharın baharlığına şahit olabildiğim telaşsız vakitlerde… Büyük bir telaşın içinde kayboluyor gibi hissediyorum bazen ve bu his çok korkunç. Devamlı bir yerden bir yere koşuyorum. Bir yerden bir yere koşarken göğü gördüğümde tebessüm ediyor, başımı yukarı çevirip birkaç dua cümlesi mırıldanıyor ve yoluma devam ediyorum. Hayretim bir yerlere yetişmek zorunda olmakla bölünüyor. Oysa ben şaşkınlıktan geçip hayrete varmak için ne çok yol kat etmiştim. En azından dilimin duaya dönmesine ve hala göğü gördüğümde tebessüm edebiliyor oluşuma şükrediyorum sonra. Yine de inciniyorum. Çiçeklerin açmaya başladığı vakitlerdeyiz. Ben henüz bir lalenin yapraklarında gezdirmedim parmaklarımı, avuçlarıma badem şekeri alıp bir caddeyi boydan boya dolaşmadım, göğü doyasıya çekmedim içime. Çimlerin elimde bıraktığı sızıyı özledim, kütüphaneden daha evvel rastlamadığım şiir kitapları bulup onlarla günü devirmeyi, yağmur yağarken yüzümü göğe çevirip öylece beklemeyi… Belki göğe daha fazla bakabilsem içimin dallarındaki o kuşa sahip çıkabilirdim. Kalbim biraz ferahlasa rüyalarımı anlatmamayı öğrenebilirdim. Belki de o kuşun yazgısı uçmaktı. Bilmiyorum. Bilmemek hiç bu kadar yorucu olmamıştı. Hiç bileyim istememiştim. Şimdi bileyim, bileyim, bileyim istiyorum. Eda Nur Küçükkahveci Kaynakça Ünlü, Zeynep. Üsküdar’da Kuşlar. 23 Şubat 2018. Fotoğraf. Zarifoğlu, Cahit. Yaşamak. Ankara: Akabe Yayınları, 1980. Baskı. MEHMET ALİ KAPLAN HAMURUMUZA KATILMIŞ YANLIŞLIKLAR Ön yargılarımız, biyolojik varlığımızın en büyük düşmanı olan virüsler gibidir. Hatta virüsler gibi bizi güçsüz bırakmanın yanında belleğimizi de kontrol ederek görüşlerimizin yönünü saptırırlar. Bu yönden “Aslında onlar virüslerden daha aşağılıktır.” desem yanlış olmaz sanırım. Hatta onlar o kadar aşağılıktır ki biz farkına bile varamadan tanımadığımız insanları, sırf görünüşü ve farklı oluşuna göre, eleştirmemize sebep olur. Yok şu kişi pasaklı pasaklı giyiniyor, kesin çok fakir biri; yok bu kişi aşırı makyaj yapıyor, kesin birini tavlamaya çalışıyor... Bize ne kardeşim! İsteyen istediği gibi davranmakta ve yaşamakta özgür değil mi de şu yüzyılda dahi insanları acımasızca eleştiri sağanağına tutuyoruz. Böyle yazdığıma aldanıp da kesinlikle beni çok mükemmel ve böyle hatalar yapmayan biri sanmayın. Aynı hataları ben de yapmaktayım ama The Escort (2016) filmini izledikten sonra bu hatalarımı az da olsa azaltma çabası içersindeyim; hatta bu film sayesinde ben de ön yargılarım yüzünden ne kadar aptalca hatalar yapabildiğimin farkına vardım. Sadece insanların dış görünüşlerine odaklanarak neler kaybedebilceğimize ise bizzat tanık oldum o filmde. Mutlaka yazımın konusuna aldanıp “Sapık çocuk, ne hakkında yazı yazmış!” şeklinde beni eleştirenler olmuştur. Aslında bu eleştiri bizim sosyal tabularımız yüzünden ne çeşit ön yargılarımız olduğunu kanıtlamakta. Küçüklüğümüzden bu yana “Şu şey ayıp, bu şey günah. Onlardan uzak dur!” şeklinde birçok yanlış emre maruz kaldık. Zamanla bu yanlış emirlerin etkisinden uzaklaşmaktayız ama maalesef ki bunlar hamurumuza katılmış bir kere, kurtul kurtulabilirsen! Tabii ki de ben sosyal tabularımıza çok fazla yer vermeyeceğim bu yazımda ama filmi izlemeden önce filmin isminden dolayı neler düşündüğümü ve nelerin benim düşüncelerimi yönlendirmekte olduğunu sizlere yansıtmaya çalışyorum. Filmde ise ana karakterlerden Mitch de aynı hataya düşüyor bizim gibi. Sırf giyim şeklinden dolayı ve yaptığı işten dolayı aşağılıyor Natalie’yi. Ama bilmediği bir şey var, o ikisi nerdeyse ruh ikizi ve birbirleri ile çok iyi anlaşabilecekleri mizah ve karaktere sahipler. Dahası geçmişleri o kadar benzerlik göstermekte ki birbirlerini çok ama çok iyi anlayabilecek seviyede olgunluğa sahipler. Fakat; gelin görün ki ilk görüşmede bile birbirlerini kırıp farklı yollara ayrılıyorlar. Neden mi? Asıl benliklerinin keşfedilip dalga ve eleştiri sebebi olmasından korktukları için. Hemen hemen hepimiz meyilliyiz karşımızdakini eleştirmeye ve bunu en büyük sebebi bir şekilde edindiğimiz o ön yargılarımız. Biz de aynısını yapmıyor muyuz? Kendimize bir maske takıp o maskenin ardına saklanıyoruz sırf başkalarının gerçek benliğimizi keşfedip bizimle dalga geçmesinden korktuğumuz için. Peki hiçbirimiz ön yargılarımız yüzünden başkalarını eleştimeye çok meraklı olmasak kim ihtiyaç duyar böyle maskeler takınmaya? Elbette hiçbir kimse takınmaz o maskelerden ve kimse yanlış anlamaz birbirini. Benliğimizi maskelerin arkasına saklamıyoruz aslında, onu oraya hapsediyoruz! Başkalarının farklılıklarımızı yadırgamasından ve eleştirmesinden o kadar çok korkuyoruz ki benliğimizden vazgeçiyoruz. Kendi gibi olabilenleri ise acımasızca eleştirerek bizim gibi olmaya zorluyoruz; çünkü biz benliğimizi hapsedip birer kukla gibi bedenimizin iplerini ön yargılarımıza teslim ettik. Ne olurdu kırabilsek ön yargılarımızın gücünü ve herkesi kucaklayabilsek? Biz de Mitch ve Natalie gibi ikinci şansı bulduğumuzda kucaklayabilir miydik karşımızdakini? Elbette aşılması zor bir dağ gibidir ön yargılarımız ama bir aşabilsek onları belki de yeni arkadaşlar, samimi dostlar edineceğiz ve belki de ruh ikizimizi bulabileceğiz o dağın arkasında. Aşabilirsek o dağı hem benliğimizi kurtaracağız maskelerin esaretinden hem de dünyamızı zenginleştireceğiz yeni dostlarla. Ne kadar da çok şey kaybetmişiz ön yargılarımızdan dolayı değil mi? Bundan sonra olabildiğince ön yargılarımızı kırabilmemiz, benliğimiz ve farklılıklarımızı hiçbir maskenin esaretinde bırakmamamız ve diğer insanlarla dünyamızı zenginleştirebilmemiz dileğiyle... KAYNAKÇA: Filmin adı: The Escort Yapım yılı: 2016 Yönetmen: Will Slocombe Yazarlar: Michael Doneger, Brandon A. Cohen Filmin IMDB sayfa linki: http://www.imdb.com/title/tt3793788/ Gördüğüm En Cesur Deli “Eskiden hayatımın bir trajedi olduğunu düşünürdüm. Fakat şimdi fark ediyorum ki, bu bir komediymiş..” Bu, Arthur Fleck’in, namıdeğer Joker’in, bildiği her şeyin birer yalandan ibaret olduğunu öğrendikten sonra kurduğu cümleydi. Filmi izlemeden önce, dram üzerine kurulu olduğunu biliyordum ancak izledikten sonra, gözüm sinema perdesine takıldı. Aklımda o esnada doğan soruyu hatırlıyorum: Her kötü karakter, gerçekten kötü mü? Şöyle bir düşününce, kötü kelimesinin daha önceden anlamını bildiğimi bile sanmıyorum. Kime filmin kötü karakteri denirdi? İnsanlığı yok etmeye çalışana mı, banka soyana mı, yoksa cinayet işleyenlere mi? Okulumu okurken aynı zamanda yarı zamanlı bir iş olarak benimsediğim çeviri sayesinde, çok fazla filmi gözlemleyebilme imkanım oldu. İzlediğim ve çevirisini üstlendiğim her film kötü karakterleri barındırıyordu. Ama asıl üzerimde farkındalık yaratan şey, hepsinin ya geçmişte yaşadığı bir travma ya da vermek istedikleri bir mesaj olmasıydı. Joker’i izledikten sonra, onun artık kötü bir adam olmadığına inananların tarafına geçtim. Annesinin deli olduğunu ve tüm gençliğini mahvettiğini öğrenen bir adamın, onu kendi elleriyle öldürdükten sonra akli dengesini kaybettiğini görmek, bana son derece normal geldi. Deliren ve hayatı tipik bir komediden ibaret gören o adamın hayatı, kendi yaşlarında olan bir insanın tecrübe ettiğinden çok daha fazla acı ve keder görmüştü. Film ilerledikçe, aslında Arthur Fleck’in, toplum içerisinde statüsü ve saygınlığı düşük olan insanların sesi olduğunu anladım. Onun etrafında toplanan kalabalık ise film boyunca sadece tek bir şey için sesini duyurmaya çalışıyordu: adalet. Zor durumda olan ve hak ettiğini alamayan insanlarla her gün sokakta, okulda, parkta, haberlerde, kısacası insanların birbirleriyle etkileşim kurabildikleri her yerde karşılaşıyoruz. Kiminin parası yok, kimi mağdur, kiminin ise kalacak yeri bile yok. Hepimiz ekranların karşısındayız ve böyle insanlara acıyoruz. Ama hiçbirimiz, üst geçitte mendil satıp evine birazcık yemek götürmeye çalışan o yaşlı adamın, akşam kafasını nerede yastığa koyduğunu veya bir ailesi olup olmadığını umursamıyoruz. Geçen gün sosyal medya platformlarından birinde gezerken, Türkiye içerisinde ünlü olan bir şahsın, sosyal kuruluşlardan birine yaptığı bağış gözüme çarptı. Altındaki yorumlar ise adamın sadece şov yaptığı yönündeydi. Yanlış anlaşılmak istemem, ben kimsenin, bir başkasına iyilik yapmakla yükümlü olduğunu düşünmüyorum, ama bence kimseye köstek olmanın da bir anlamı yok. Tek bir kişi bile o paylaşımın başlatabileceği bir akım ile belki de çok sayıda insanın hayatına bir umut getirebileceğini göz önüne almamıştı. Yorumları incelemeye başlarken neyle karşılaşacağımı tahmin ediyor olmama rağmen, ben içimdeki o umuda tutunmak istemiştim. İnsanlar hâlâ birisinin, başkalarına yardımcı olmak isteyebileceğini düşünmüyor ve hâlâ birilerinin sesi olmaya çalıştığımızda bizi engellemek isteyen insanlar var. Joker de aslında benim gözümde, tipik bir film karakterinin ötesinde, insanların sesiydi. Susturulmak istendi, ama arkasındaki kalabalık gözünü karartmış bir şekilde cesur ideolojilerini savunmaya hazırdı. Aslında bütün mesele bir umuttan ibaret. Yolda yürürken etrafıma baktığımda, bu eşsiz duyguyu yüreğinde taşımayan insanları görünce, önce onların yaşadıkları hayatları kafamda canlandırmaya çalışıyorum. Daha sonra başrolünü oynadığım hayata bakınca ise, hâlâ nasıl bu kadar açgözlü olabileceğime şaşırıp kendimden tiksiniyorum. Her neyse, ne diyorduk? Umut. Ben daha küçük bir çocukken, bir oyuncak dükkanının önünden geçiyorduk. Annemin eline sarılıp, vitrinde gördüğüm o timsah oyuncağını doğum günü hediyesi olarak bana almasını istedim. Bana ne yazık ki yeterli bütçemizin olmadığını, ama eğer istersem o dönemlerde oynamaktan hoşlandığım kartlardan alabileceğini söyledi. O timsahın bana alınacağıyla ilgili hissettiğim o umudu şu anda bulmakta güçlük çeken o kadar insan var ki... Doğum günü hediyem olarak o timsah önüme koyulduğunda ise bunun artık benim için hiçbir anlam ifade etmediğini oldukça iyi biliyordum. Tutup onu rafa kaldırdım ve bir kere bile oynamadım. Böylece, aslında tüm insanlığın muzdarip olduğu o sorunu, gözler önüne serdim: İnsanlar, istedikleri şeye, istedikleri şekilde sahip olamadıkları zaman, onun artık bir önemi olmuyor. Peki umut dediğimiz şey gerçekten bu mu? Joker’in ideolojisini takip eden, hayattan türlü türlü tokat yemiş olan o insanların arzuladıkları şey gerçekten istediklerini, istedikleri şekilde elde etmek mi? Hiç sanmıyorum. Bence asıl mesele, nasıl ve ne zaman olursa olsun, istediklerini herhangi bir şekilde elde edebilmelerinden geçiyor. O insanlara, her istediklerini sağlayacak gücümüz olmayabilir, ama hedeflerine ulaşmalarının mümkün olduğunu gösteren o umudu ruhlarına enjekte edebilirsek, yüzleri önceden hüzünle kaplı olan o insanların, göz kamaştıran bir ışıkla ortamı aydınlattığını görmemiz işten bile değil. Sevgili Joker, kötü damgası yemiş olmana rağmen sesi çıkmayanların sesi olduğun ve ideolojini takip eden herkesin içine o ışığı yerleştirdiğin için teşekkür ederim. Sen benim hayatımda gördüğüm en cesur delisin! Recep Sefercik Kaynakça: Joker​. Yön. Todd Phillips.2019. Warner Bros, 2019. DVD “Joker’in Geçmişi: Joker 2019.” Sinemastika. ​Y.y. 14 Nisan 2019. Web. 15 Kasım 2019. ​Beliz Güner ÜNİVERSİTE MERKEZLİ BATILILAŞMA Etrafıma baktığımda herkes kahkahalarla gülüyor, müzik dinleyip şarkı söylüyor, muhabbet ediyordu. Üniversite hayatımın ilk günleriydi ve farklı birçok insanla tanışıyordum. Tanışırken de onları ve yaşayışlarını inceleme fırsatı bulmuştum. Her şehirden ve her kültürden insanlar vardı çevremde. Gün geçtikçe ve ben onların muhabbetlerine dâhil oldukça aslında hiçbir şeyin göründüğü gibi olmadığını fark ettim. Her şey özentilikten ibaretti hayatlarında. Giydikleri, yaptıkları, dinledikleri, konuştukları… Her biri asıl amaçlarından şaşmış, kendilerini kaybetmişti. Konstantiniyye Oteli’nde de durum böyleydi. Farklı birçok insan bir salonda bir araya gelmişti ve her birinin yaşantıları inceleniyordu. Zamanla kendimi de o Batılılaşma dediğimiz dipsiz kuyuya dalmış ilerlerken buldum. Herkes gibi o kadar kaptırmıştım ki kendimi, hayatım değişmişti. Arkadaş tercihlerim, kullandığım eşyalar, izlediğim veya okuduğum her şey değişmişti. Mesela yediğimiz yemekler artık Türk mutfağından o kadar uzaklaşmıştı ki çevremizdeki her yer yabancı restoranlarla dolmuştu. Artık her ülkeden bir yemek türü bulabiliyorduk çevremizde. Bazıları restoranlar ise hâlâ Türk olmasına rağmen yabancı adlar taşıyordu. Kendime baktığımda ise yine aynı etkileri görebiliyordum. Her gün Türk kahvesi içmek yerine sırf yabancı ismi veya ünlü bir markası var diye kahvelerimi en kremalı ve şekerlisinden Starbucks’tan almayı tercih ediyordum. Ya da bir başka açıdan bakarsak, neden ülkemizi keşfetmek yerine tüm gezilerimizi ya da seyahatlerimizi yurt dışına yapmayı tercih ediyorduk? Ülkemiz güzel olmadığından mı ya da sırf herkes aynısını yapıyor diye mi? Yoksa daha fazlasını görebilmek ve haberdar olabilmek için mi? Bana kalırsa hepsi harmanlanmış durumda. Özentilik almış başını giderken, giyim tarzlarımızla birlikte giyim markalarımız da değişti. Artık yerli markalar yeterli gelmiyordu ve neredeyse tüm alışverişlerimizi yabancı markalardan yapıyorduk. Bir yandan da ilgi duyduğumuz alanlar değişime uğruyordu. Tüm yabancı şarkıcılardan haberdar olmak hatta onların şarkılarını ezberlemek marifet olmuştu. Kendi sanatçılarımıza, yazarlarımıza, tiyatrocularımıza sahip çıkmaz, onları desteklemez hâle gelmiştik. Yabancı filmleri daha çok takip ediyordum mesela ya da yabancı şarkıları anlamlarını düşünmeden daha çok takip ediyordum. Çünkü artık her ortamda konuşulan ve bilinmesi gereken şeyler hâline gelmişlerdi. Kimse kendi edebiyatımızı bilip bilmememizle ilgilenmiyordu maalesef. Gireceğimiz ortama göre değişebiliyordu artık zevklerimiz ve takip ettiklerimiz. Kimse kendi için bir şey yapmaz hâle gelmişti. Gittikçe kendimizi kaybediyorduk. Batılılaşma merakı ve özentilikle birlikte gittikçe kendi kültürel değerlerimizi de kaybettiğimizi fark ettim. Eskiden her bayramımız coşkuyla kutlanırken şimdilerde kimse bayramlara veya özel günlere ilgi göstermiyordu. Herkes Batılıların bayramlarını önemsiyordu anlamlarını ve değerlerini bilmeden. Artık her ortamda bu bayramlar konuşuluyor ve kutlanıyordu. Sadece eğlence amacıyla yapılan kutlamalardı. Fakat biz onlar gibi yaşamak, onlar gibi olmak için uğraş verirken kendi değerlerimizden uzaklaşıyorduk. Çeşitli geleneklerimiz ve bayramlarımız bizi bir araya getiren ve bir arada tutan değerlerken artık bu özelliklerini kaybediyorlardı. Özel günler unutuluyor hatta kutlama gereği duyulmuyordu. Muhabbetler gittikçe dışa dönük olmaya başlamıştı. Bir çeşit yarışa dönüşen bu Batılılaşma sürecinde herkes her şeyden haberdar olmaya çalışıyordu. Yok olmaya doğru giden bu geleneklerimiz hâlâ bazı kesimler tarafından ayakta tutulmaya çalışılıyor. Konstantiniyye Oteli’inde olduğu gibi Emre, Batılı tarzda romanlar yazmış fakat yayıncıdan onay alamamıştır. Yayıncı ise tamamen kendi sanatçılarına ve yazarlarına sahip çıkmıştır. Zamanla onay alamamasının nedenini anlamıştır Emre. Değişen hayatlar ve tercihlerle birlikte onlara hitap eden romanlar yazmak yerine, yazarlar artık özgün ve yaratıcı konuları tercih ediyor. KAYNAKÇA: Yazar: Zülfü Livaneli Sayfa Sayısı: 480 Yayın Tarihi: Mayıs 2015 Yayınevi: Doğan Kitabevi Kürekci 1 ZEYNEP KÜREKCİ (4-1) 21302699 TÜRKÇE 101 ŞUBE 17 (4-1) BAŞAK BERNA CORDAN 09.11.2014 RÜZGÂRA KARŞI DURMAK MI, RÜZGÂRA TUTUNMAK MI? “Hayatı Savunma Biçimleri”, isminin büyüsüne kapılıp okumak için can attığım bir kitap. İnsanoğlu için en karmaşık olgu olan ‘hayat’, ancak bu kadar sade ve anlaşılır bir şekilde incelenebilirdi. Sıradan insanların hayatlarına ve iç dünyalarına bizim için küçük Kürekci 2 pencereler açan Adalet Ağaoğlu, bizi bize anlatmıştı aslında. Gayrimüslim biriyle evlendirilen Rabia’dan, emekliye ayrılan Seyfi Bey’in hayata sarılma çabalarından, iki eski dosttan, âşıklara kadar genişletmişti yelpazesini. Hepsinin hayata bakış açısını ve insanların onlara olan ön yargılarını basit kurgularla anlatmıştı. Böylece hayatı sorgulama fikri benim de benliğime sirayet etti. Hayatı neden savunuruz ya da neden ona karşı çıkarız ki? Kendimizi fırtınada savrulan bir yaprak olarak düşünmemiz gerekseydi eğer rüzgâra kapılmak daha kolay olmaz mıydı karşı yöne gitmeye diretmekten? “Kim tam kendisidir sanki? Kimin kendi hayatı var ki?” (Ağaoğlu, 21). Her hayat başka bir tiyatro oyunu, dünya da bu oyunun sahnesi. Hayat perdelerin açılmasıyla başlar ya da gözlerdeki perdelerin kalkmasıyla. Birinin perdesi kapanır kapanmaz hemen bir diğerininki açılıverir. Sahne hiçbir zaman boş kalmaz. Senarist her oyuncunun karakterine göre farklı bir rol biçmiştir. Oyuncu rolünü giyinir ve heyecanla atılır sahnesine. Bazen metne bağlı kalır, bazen de doğaçlama yapar kendince. Herkesin oyunculuğunu savunma biçimi de farklıdır. Senarist bunları bilir ve kimseye haddinden büyük rol biçmez. Gelgelelim bazen oyuncu daha iyisini yapabileceğini düşünüp rolünü beğenmez. İnsanın hayatta duruşu da böyledir. Kimileri en büyük acılara dahi katlanabilirken bazısı en küçük engelde tökezler. Bu yüzdendir ki herkes kendine göre zorluklar yaşar hayatta. Bana sorarsanız kendimizi bilmekle başlar her şey. Kapasitemizi, sınırlarımızı, zayıf ve güçlü yönlerimizi, ön yargılara karşı duruşumuzu… Böylece önümüze sunulan katalogdan hangi renk bize daha uygunsa onu seçeriz ki kişiliğimizi daha rahat yansıtabilelim. Aksi takdirde seçtiğimiz yanlış renk esas rengimize karışınca hayatımız karman çorman bir hâl alır. Başlangıçta doğru seçimi yaptık diyelim peki, ya sonrası? Bize doğru gelenin başkasına yanlış geldiği durumlarla çokça karşılaşırız. Etrafımızdakiler her koşulda bize destek olmak yerine nedensiz, acımasız eleştirileriyle cephe alır bize karşı. En nihayetinde ön yargılar bile Kürekci 3 zamana bağlıdır.”Zamanın elinden ne kurtulmuştur ki?”(49). Şimdi size cephe alan topluluk bir süre sonra şaşırtıcı bir şekilde arkanızda durabilir. Önemli olan başkasının desteği değil sizin hayata karşı nasıl dimdik durduğunuzdur. Bunu yapmak ise yazarın da bahsettiği gibi içimizdeki ‘isyan köpeğini’ evcilleştirerek olur. Gündelik yaşantımızdaki olumsuzluklarla beslenen bu köpeği aç bırakmak elbette ki imkânsızdır. Her zorlukta biraz daha hırçınlaşan bu köpek nice cinayetlere, intiharlara sebebiyet verecek tehlikededir. Herkesin katili kendi içinde beslenir. Bu katilden kurtulmanın tek yolu ise uyumdur. Şikâyet etmeyi bırakarak senaryodaki rolümüze razı olmak ve diğer oyuncularla bir uyum hâli içinde bulunmaktır. Hayatın güzelliklerinin veya zorluklarının hangi şekilde ve ne zaman karşımıza çıkacağı belirsizdir. Adı üstünde hayat, her an farklı yüzleriyle şaşırtır bizi. Üzerimize saldığı kara bulutların hemen arkasına bir de güneşi ekleyiverir. Nitekim gözden yaş düşmeden kalpte gökkuşağı oluştuğu da görülmüş değildir. Dünyada her şey zıttı ile birliktedir. Çirkin, güzelin güzelliği daha iyi anlaşılsın diye vardır. Sevinç-üzüntü, yoksulluk-zenginlik, sağlık-hastalık, doyumsuzluk-yetinme, dün-yarın… Hepsi birbirinin tamamlayıcısıdır aslında. Önemli olan neye sahip olduğun değil sahip olduklarınla neler yaptığındır. Seni sen yapan, hayatını nasıl savunduğundur. Seyirciden en çok alkış alan senaryo ise, içinde iyikilerin keşkelerden daha çok kullanıldığı senaryodur. Kaynakça Ağaoğlu, Adalet. Hayatı Savunma Biçimleri. İstanbul: Türkiye İş Bankası Kültür Yayınları, 2008. Aşka Mektuplar Onüç Günün Mektupları adlı eseri bir solukta okuyup bitirdikten sonra, kitabı kendi zihnimde değerlendirdiğimde, aklımda parlayan ve üzerinde düşünmem gereken iki konu olduğunu fark ettim. İlki, şiirlerini okumayı çok sevdiğim yazarın gerçek yaşantısını ancak onun elleriyle yazdığı mektuplarından öğrenebileceğimdi. Cemal Süreya’nın Zühal’ini ve oğlunu ne kadar çok sevdiğine, yazdığı bu mektuplar aracılığı ile şahit olabildim. Cemal Süreya’nın mektuplarını okurken, bir sanat eserini değil de hayranı olduğunuz bir şairin hayatını okuyor ve âdeta yaşıyorsunuz. Şairin çektiği sıkıntıları, yaşadığı duyguları, heyecanları ve onun eşiyle paylaştığı bütün özel anılarını, yazdığı mektuplarından öğrendim. Aynı zamanda mektuplar, bana sadece şair hakkında değil, şairin o dönemde yaşadığı çevre ve dönem hakkında da bilgiler verdi. Cemal Süreya’nın okuduğum o güzel FOTO: edebiyatdefteri.com, 9 Kasım 2014 resim 1 şiirlerini yazdığı kadın ile günlük konuşmalarını görmek, şaire olan bağlılığımı daha da artırdı çünkü şair günlük konuşmalarında dahi, aynı şiirlerindeki gibi sevdiği kadına narin ve zarif davranıyor, duygusal bir bağ kuruyordu. Sıkıntılarını, duygularını ve kaygılarını eşi ile nasıl paylaştığı benim çok dikkatimi çekti. Yeri geldiğinde eşini bir mektup ile ikna edebiliyor veya kaygı verici bir durumu anlatırken bile, onu üzmeden bilgilendiriyordu. Bu yüzden Cemal Süreya’nın düşüncelerini eşi ile paylaşma şekli, Cemal Süreya’nın aile yaşantısında ne kadar anlayışlı ve sevecen biri olduğunu belli ediyordu. Bir arkadaşımmış gibi Cemal Süreya’nın kişisel özelliklerini ve bir olay karşısında nasıl tepki verebileceğini çok iyi öğrendim. Dahası sadece şairi değil, şairin mektuplarını yazdığı dönemi de yakından tanımış ve gözümde canlandırmış oldum. Cemal Süreya’nın uçak ve trenle yaptığı yolculuklar, mektupları yazdığı vapurlar, pastaneler, telefonun herkeste bulunmayışı ya da çok fazla kullanılmayışı, şairin çocuğunun gittiği okul, Beykoz’un yeşil güzelliği gibi tüm bu küçük ve önemsiz bilgiler bana mektupları okurken altmışlar, yetmişler ve dönemim çevresini tanımam konusunda çok yardımcı oldu. Dikkatimi çeken ve içimde şaire karşı derin bir hayranlık uyandıran bir diğer konu, Cemal Süreya’nın eşine ve oğluna olan bağlılığı ve sadakati oldu. Özellikle eşi hastanede psikolojik ve fiziksel olarak çok zor günler geçirirken, Cemal Süreya’nın ona, mektupları ve ziyaretleri ile her zaman destek olma yöntemini çok beğendim. Zühal hanımın gireceği ameliyatın çok riskli oluşu, Zühal’i çok fazla psikolojik sıkıntıya sürüklüyordu ancak Cemal Süreya mektuplarında her daim eşine moral veriyor, Zühal’in yokluğunda, oğulları Memo’nun davranışlarının nasıl değiştiğini ve onun yaşanan olaylardan ne derece etkilendiğini anlatıyordu. Aslında Cemal Süreya bu yöntemle eşine güç veriyor, geri dönmesi gereken bir evi, arkasında bıraktığı bir oğlu olduğunu eşine hatırlatıyordu. Eşi ile arasındaki kırgınlıklardan, tartışmalardan bahsedip, eşinin haklı olduğunu ve ona güvenmesi gerektiğini anlatıyordu. Bunu yaparak, bence hastane yatağındaki eşinin içini rahatlatıyordu. Annelik duygusunun eşine vereceği telaşı bildiği için, mektuplarında FOTO: Tuğba Karademir, 9 Kasım 2014 resim 2 oğullarının kahvaltıda yediği yiyeceklere kadar eşini bilgilendiriyor, oğlunun gündelik yaptığı işlerden bahsediyordu. Mektupları okurken kendime şu soruyu sordum; Cemal Süreya neden mektuplardaki güzel sözleri eşinin yüzüne karşı söylemiyor da mektup yazmayı tercih ediyordu? On üç günlük mektupların sonuna geldiğimde, sorumun cevabını buldum. Mektuplardaki konuların çokluğunun, çeşitliliğinin ve kısalığının, Cemal Süreya tarafından dikkatle seçildiğini fark ettim. Cemal Süreya, aslında hastane odasında, kendini yalnız hisseden eşine düşünmesi için içeriği zengin çeşitli mektuplar yazıyordu. Böylece eşi mektuplardaki konuları düşünüp, hastalığı ile mücadele etmesini sağlayacak nedenler buluyordu. Ayrıca mektuplarda, geçmişteki anılardan ve gelecek planlarından bahsedilmesi de Zühal’i hayata bağlıyordu. Cemal Süreya ilk defa bir kız çocuğu istediğini bir mektupta dile getiriyor hatta hayalinde olan kızının nasıl göründüğünü, kâğıda çiziyordu. On üç Günün Mektupları, benim hayranlık duyduğum bir şairi yakından tanımamı sağlayan ve onun şiirlerinin ne kadar gerçek bir aşka dayandığını bana kanıtlayan bir hayatın hikâyesi gibiydi. Eşine akıllıca bir yöntemle verdiği destek ve moralle, içimdeki sevgisini daha da arttıran Cemal Süreya, aynı zamanda hiç yaşamadığım bir dönemi de okuyucuya mektuplarında yakından tanıtmış oldu. Cemal Süreya tarafında vapurda, pastanede ya da trende yazılmış olan bu mektup dizisi, aslında mektubun zor durumlarda ne kadar etkili bir iletişim aracı olduğunu bana göstermiş oldu. Emre KAPLAN KAYNAKÇA Resim 1 http://www.edebiyatdefteri.com/kitap/onuc-gunun-mektuplari-46946-kitabi/ Resim2 http://40.media.tumblr.com/63dd49c774b7635157679b971971b2e7/tumblr_mka7gflDVs1rdyi75o1_1280.jpg İsmail Burak Ballı 21401418 SEN ERKEK ADAMSIN Son zamanlarda gazetelerde, internet ortamında, çeşitli konferanslarda bol bol karşılaşıyoruz “Türkiye’de kadın olmak” konusu ile. En son geçen hafta üniversitemizde düzenlenen İş Dünyasında Kadın Olmak isimli konferansta dinledim Türkiye’de kadın olmanın zorluğunu. Türkiye’de kadın olmak konusunun böyle son zamanlarda sık sık karşımıza çıkmasının nedeni olarak günümüzde kadınlara karşı vuku bulan çirkin ve iğrenç olayların etkisi reddedilemez. Kadın olmak kolay değil tabi ki. Hem de Türkiye’de. Konferansı dinlerken kendi iç dünyamda birtakım düşüncelere daldım. Türkiye’de kadın olmanın zorluğunun yanında ihmal edilen bir şey daha olduğu sonucuna vardım: Türkiye’de erkek olmak. Bazı çevreler –tıpkı kadınlar söz konusu olduğu zaman aynı şeyleri söyleyen diğer çevreler gibi- “erkek olmakta ne var”, “erkek olmanın neresi zormuş ki”, “mağdur edebiyatı yapmayın” tarzı şeyler söylese de kolay değil erkek olmak. Hiç kolay değil. “Erkek adam ağlamaz” derler. İçine akıtmak zorunda kalırsın gözyaşını. Zaten Hugo değil miydi “ağlamak için gözlerden yaş mı akmalı” diyen? Bir şehit haberi duyarsın veya açlıktan ölen bir bebek haberi, yanaklarını ısırarak, gözyaşlarını tutarak güçlü bir şekilde “vatan sağ olsun”, “Allah rahmet eylesin” dersin. Ağlayamazsın. Ağlayamazsın çünkü mavidir çarşafın, mavidir çorabın, mavidir ilk kundağın. Mavi, erkekliğin rengi… Mavinin soğukluğunu üzerinde taşımak zorundasındır. Güçsüzlük belirtisidir ağlamak. Erkek adam korkmaz. Erkek adamsan cesur olmalısın, güçlü olmalısın, sert olmalısın, duygusal olmamalısın. Çünkü sen erkeksin. Sen erkeksin acı hissetmezsin. Sen erkeksin kavga etmeyi kesinlikle bilmelisin. Çünkü sorunlarını kavga ile çözersin. Ya da kavga ile çözmek zorunda bırakılırsın istemesen de. Eşinin, çocuklarının yanında dayak yiyip rezil olmak da var. Kavga etmeyi bilmiyorsan susmak ve yenilgiyi kabul etmekten başka çaren yoktur. Türkiye’de erkek olmak her an sapık damgası yemeye hazır olmak demektir. Sırf maganda damgası yememek için iyi niyetle bile olsa güzel bir kadına bakamamaktır. Otobüste, dolmuşta kadın yanına oturmaktan kaçınmak, oturulursa bile emanet koltuğa oturur gibi oturmaktır. Bir kafeye, bir bara gidince oradaki tüm kadınlara asılacak gözüyle sürekli göz hapsinde olmaktır erkeklik. Sevdiğin, hoşlandığın kıza açılamamaktır çok uzun süre. Aşkını pek dile getirememektir. Sevdiğine iltifat edememek beğendiğine güzel sözler söyleyememektir. Yanıp tutuşsan da aşkınla âşık demesinler sana. İnsan denilemeyecek hemcinslerinin iğrenç suçlarını duydukça tabii olarak üzülmek, utanmak, acı çekmektir. Başkalarının adına utanmak, başkalarının suçlarının cezasını çekmektir Türkiye’de erkek olmak. Her zaman başarılı olman gerekir. Para kazanman gerekir. Çünkü evin reisisin. Eve bakmak senin görevin. Çünkü erkek adam eve ekmek getirir. Televizyonlarda “izdivaç” programlarında ilk “evin, araban var mı maaşın ne kadar” gibi sorular sorulur erkek adama. Evi, arabası ve iyi bir maaşı olmayan erkeğin ne işi var ki zaten evlilikle. Hele de askerliğini yapmamışsa. Askerlik… Tabii, erkek adam doğuştan borçludur. Vatan borcudur bu. Okumuşsan altı ay, okuyamamışsan on iki ay, paran varsa on sekiz bin liradır bu borcun. Bir takım kişilerin kirli hesaplaşmalarına kurban gitmektir asker olmak, erkek olmak. Sonuç olarak Türkiye’de erkek olmak, her ne kadar katıldığım konferansta anlatıldığı gibi Türkiye’de kadın olmak kadar zor olmasa da yine hiç de hafife alınamayacak kadar zor bir İsmail Burak Ballı 21401418 durumdur. Erkek olmak veya kadın olmak diye yapılan ayrımdır bu zor durumun nedeni aslında. Daha doğmadan planlanan şeylerdir, yapılan ayrımdır bu duruma yol açan. Toplum ne zaman insanları kadın ve erkek olarak değil de sadece “insan” olarak görmeye başlarsa o zaman kadın veya erkek olmak bugünkü kadar zor olmayacak. İşte o zaman “erkek adam bunu yapar”, “kadın dediğin böyle olur” gibi düşünceler ortadan kalkacak. Ancak o zaman doğan çocuk gözünü açacak dünyaya tek üst kimliği olan insanlıkla. İşte o zaman dünya ve “insanlık” daha güzel olacak. Burak Ballı Bozuk Bir Saatin SonsuzluğuGökhan Eğriİnsanı insan yapan en temel etken sonsuzluktur. İnsan sonsuz değildir elbet; saatinin kadranınaancak göz ucuyla bakabilen, saniyeleri, dakikaları tüketme korkusuyla kovalayan bir varlığın ebediolduğunu söyleyemeyiz tabii ki de. Hayır, sonlu insanın sonsuzluğu, ebediyete yaptığı yakarıştasaklıdır; asla anlamayacağı bir kavrama, asla aydınlatamayacağı bir karanlığa bilinçsizce sırtınıyaslayışında. Asırlardır sonsuzluğa elini uzatmaktadır insan, benliğini ömrü boyunca sürecekvaroluşsal bir boşluğa kendi elleriyle hapsetmektedir arzuladığı ölümsüzlüğe ulaşmak umuduyla vesonsuzluktan varoluşunu kazanmaktadır bileklerine tutturduğu prangalarına karşılık olarak.Evreni düşünün. Düşünün ki insan sonsuzluğa ulaşmak adına kabul etmiştir benliğinin bütünvaroluşta bir toz zerresi kadar dahi önem bulamayacağını; düşünün ki indirgemiştir insan bütün sevgive üzüntülerini, bütün hayal ve hayal kırıklıklarını kör eden bir karanlığın üzerindeki Dünya adınıverdiği silik mavi bir lekeye. Sahip olduğu yegane varoluşunu alabildiğine küçültmüştür insan kiulaşmayı umduğu sonsuzluk daha da büyüsün; büyüsün ki bir gün evrene uzattığı el kendini yukarıçektiğinde bir zamanlar sahip olduğu fani benliğinin izleri, eriştiği varoluşsal mertebenin yüceliğiönünde kamaşan gözlerindeki beyazlıkta kaybolsun. Ancak insan çok geçmeden fark etmiştir kisonsuzluğu fethetmek amacıyla evrenden zorlukla kazıdığı her parçanın ardında bıraktığı boşluk,evrenin karanlığından sızan sonsuzluk ile anında kapanmakta; insan arzuladığı sonsuzluğayaklaşamadığı gibi bu hırsı uğruna küçümsediği fani varoluşundan da uzaklaşmaktadır.Öyleyse sayıları düşünün. İnsanın hayatını kolaylaştırmak için ortaya attığı bu soyutluğa dahisızmıştır insanın sonsuzluk arzusu, kendisinin üstünde bir benlik yaratmıştır insan böylece. Sayılarıkendine yardım etmek için yarattığını söyleyerek ancak benliğini kandırmaktadır insan;zannetmektedir ki sonsuzluğu parmakları ile sayarak, kalemi ile karalayarak kendi de arzu ettiğiölümsüzlüğe ulaşacaktır, sonsuzluğa uzattığı elinden güç alarak kendi varoluşunu çekecektirebediyete. Oysa insan elini her uzatışında ancak daha da sıkı kelepçelemektedir benliğini aslaulaşamayacağı sonsuzluğa, daha da yükselmektedir bilincini sağır eden yakarışı.Öyleyse zamanı düşünün. Sonsuzluğa ulaşamayan insanın ebediyeti kendi boyunduruğunaalmak istemesinden doğmamış mıdır zaman dediğimiz kavram? Bu nedenle yuvarlak değil midirgünümüze kadar kullanılagelmiş en yaygın saatler, içinde barındırdığı sonsuz döngünün şekline göreyontmamış mıdır insan zamanı? Soyut olarak ellerinin arasından kaçan ebediyeti kum tanelerininakışına hapsederek, varoluşunun sonsuzluk karşısındaki önlenemez akışını akrep ve yelkovanındevamlı hareketine zincirleyerek varoluşunun algılayamadığı soyutluktaki özünü somutlaştırmaktadırinsan. Kolundaki metal kaplı spiralin saniyelik nabzında, duvarındaki kutunun camın ardından gelenboğuk sesinde ve en önemlisi içindeki pandülün vuruşlarında hissetmektedir insan fani benliğiyleebediyeti zapt etmenin gururunu. Ancak yine aynı insan çok geçmeden fark etmiştir ki,boyunduruğuna sokmak adına kendi elleriyle iliştirmiştir varoluşunun bir köşesine sonsuzluğu; birzamanlar evrenin sınırlarını zorlayarak kazıdığı karanlık artık kendi evinin duvarlarından, kolununüzerindeki hafif metal serinlikten sızmaktadır benliğine.Öyleyse insanın arzu ettiği sonsuzluk bozuk bir saatin sonsuzluğu mudur? Sonsuzluğun ancakküçük bir parçasında varolmaktan utanç duyan insan ulaşmak istediği ebediyetten korkarak kendininasıl bir varoluşa layık görmektedir? Ebediyetin döngüsel yapısından kurtulmak isteyen insan,sonsuzluğun çemberini uçlarından çekerek bir çizgiye indirgemeyi düşlemektedir belki de.Uzatıldığında ileri ve geri, geçmiş ve gelecek kavramlarının yapısının bozulduğu bu çizgide ne yönegitmektedir peki insan, sonsuzluktan uzağa mı kaçmaktadır yoksa sonsuzluğa doğru mu? İnsanınvaroluşunun en önemli sorusudur bu, benliğini anlamlandırmak için sonsuzluğa haykırdığı bir yakarış.Asla cevaplanamadığı gibi yankılanmamaktadır da insanın bu sorusu, evrenin karanlık kumaşınınkıvrımları altında zamanla sessizliğe kaybolmaktadır benliğinin yegane varoluş sorunsalı. Öyleyse asılsoru insanın bu çizgi üzerinde hangi yöne gideceği değil, hareket edip etmeyeceği olmalıdır belki de.Bozuk bir saatin kollarındaki durgunluktan esinlenerek durmayı arzulamaktadır insan, sonsuzluğadoğru ilerlemeden sahip olduğu sınırlı varoluşunda kendi sonsuzluğunu yaratmak. Ancak kendi durgunsonsuzluğunda anlayabilecek insan, ancak saatinin havada asılı kalmış kumları ve kadranındakihareketsizlikte görebilecek ölümsüzlüğe ulaşamadığı gibi sınırlı varoluşunu da sonsuzluğa durdurduğupandülünün suskunluğunda yitirdiğini.Görebilmek bir kum tanesinde bir dünyayı,yabani bir çiçekte ise bir cenneti;Sığdırabilmek avucuna sınırsızlığı,ve tek bir saatin içine sonsuzluğu.-William Blake, Masumluk Kehanetleri Miro, J. (1967). Sonsuzluğa Doğru[Resim]. Joan Miro’dan Barselona Şehir Konseyi’ne, BarselonaBlake, W. (2008). Masumiyet Kehanetleri[Şiir]. Masumiyet ve Tecrübe Şarkıları. İş Bankası Kültür Yayınları.Ölümsüz Bir Hayat Nasıl Olurdu? Biz ne için yaşıyoruz? Neden daha iyi yaşam koşulları için mücadele ediyoruz? İlahi dinlerin hepsinde bu hayatın fani olduğuna değinilir. Bu hayat bir köprüdür. Bu hayat ahiret hayatından önceki sınavdır. Peki, neden buna inanıyoruz? Ya öldükten sonra yok olup gideceksek? İşte tam olarak da bizi ahirete inandırmaya zorlayan gerçektir ölüm. Jose Saramago’nun Ölüm Bir Varmış Bir Yokmuş kitabında da bahsedildiği gibi çoğu insan ölümden korkmadığını söylese bile ve biz ne kadar farkında olmasak da hepimiz ölüm gerçeğinin bize çizdiği yolda sürdürüyoruz hayatımızı. Hayatta pek çok şey ölüm üzerine kurulmuştur. Kışın soğuktan üşüyüp ölmemek için sıcak tutan kıyafetler giyeriz, bir gün ölümcül bir hastalık geçirip ölmekten korktuğumuz için sağlık sigortası yaptırıp her ay yüzlerce lirayı gözden çıkarırız. Hatta ve hatta kendi ölümümüzden ailemiz olumsuz etkilenmesin diye tüm hayatımız boyunca çalışıp onlara ardımızda ev, araba, nakit para bırakmaya çalışırız ki biz ölünce maddi açıdan zorluk çekmesinler. Kitaptaki en beğendiğim örneklerden biri de şu: Araba sürerken emniyet kemeri takarız çünkü kaza geçirince camdan dışarı uçup ölmek istemeyiz ve bunlar gibi pek çok şeyi ölüm gerçeğinden ötürü yaparız. Peki, ya dünyada bundan sonra kimse ölmeseydi? Acaba hayatımız nasıl değişirdi? Aynı kitaptaki gibi bu sabah yatağımızdan kalktığımızda televizyonda binanın 17. katından atlayan bir şahsın burnunun bile kanamadığı haberini izlesek ve sonra en yakın arkadaşımız Kızılay Meydanı’nda üç tane canlı bombanın patladığını ama kimsenin canlı bombacılar dâhil kimsenin ölmediğini söylese, acaba ne düşünürdük? Sonra dünyanın her yerinden bunun gibi haberler gelse, hastanelerin yoğun bakımları mucizevi bir şekilde boşalsa, ne yapardık acaba? Kısacası dünyada artık ölüm diye bir gerçek olmasa dünya nasıl bir yer olurdu ki? Artık kimseyi cinayetten suçlayamazdık. Muhtemelen bütün mahkûmları serbest bırakmak zorunda kalırdık. Belki birine sinirlendiğimizdeki tepkilerimiz bile daha değişik olurdu. Artık karşımızdakinin ölmeyeceğini bildiğimiz için silahı çekip onu vurabilirdik. Yemek yememize gerek kalmazdı. Ya da hijyenimize dikkat etmemize çünkü hiçbir şekilde hasta olup ölmeyeceğiz. Ya da giyinmemize de gerek kalmazdı çünkü giyinmek aslında üşümemek için ortaya çıkmış bir ihtiyaçtı ama artık üşümek bir problem değil çünkü hepimiz ölümsüzüz. Okuyup eğitim almamamıza da gerek yok çünkü eğitim, yüksek hayat standartlarına ulaşmak için gerekli yeterlilik ve donanıma sahip olmak amacıyla harcanan vakit ve nakit kaybından başka bir şey değil ve bizim artık bu yeterlilik ve donanıma ihtiyacımız yok. Bütün bunlar yaşanırken pek çok akım, rejim, düşünce de kaybolacak. En önemlisi de din ve devlet gibi kavramlar yok olacak. İnsanlar ölümsüz olduklarını anladıklarından sonra kitaba göre din, devlet gibi insan tarafından yaratılmış kavramlar yok olacak çünkü devlet benim bu dünyadaki temel haklarımı korumak, bana hizmet etmek için var. Aynı şekilde din ise ben öldükten sonra yok olmayacağıma inanmamı sağlayan bir geleneksel inanç bütünü. Kitabın içindeki evrende yaşayan biri olarak hayal edersem kendimi, artık temel haklarımın hiçbir önemi yok çünkü ölümsüzüm; yani devlet insanların birbirleri ile olan ilişkilerini düzenleyen bir kurum olduğu için ve bugünden itibaren dünyada ölümsüz bir varlık olduğum için artık diğer insanlarla olan ilişkilerim ve devletin bana sağladığı güvenceler önemli değil. Dinin bir önemi yok çünkü ahiret diye bir şey yok, doğduğumdan beri kandırılmışım, bundan sonra bu dünyada farklı hedefler uğruna yaşayacağım çünkü ben ölümsüzüm. Belki yürüyerek başka bir galaksiye gitmeye çalışırım çünkü hiçbir şekilde ölmeyeceğim ya da okyanusun en dibine dalmaya çalışabilirim nasıl olsa boğulup ölmeyeceğim. Ölümsüz bir dünyada yaşarken yaşadığım problemler de farklı olacak muhakkak. Aynı kitapta bahsedildiği gibi kimse ölmediği için dünyada aşırı bir nüfus olacak ve teorik olarak bir gün bütün dünya insanla dolacak. Bu dünyada yaşayan ben ise bunu kafama takmayacağım çünkü dünya çok dar olsa bile ben dünyanın içini oyup daha fazla alan yaratacağım kendime. Fazla vaktini alır derseniz zaman kavramının bir önemi yok artık. Kimse hangi günde, yılda ya da saatte olduğumuzu bilmiyor. İşimi bitirdiğim zaman herkes bıraktığım yerde olur büyük ihtimal. Kitapta da bahsedildiği gibi duygusal açıdan bir çöküntü yaşamamız da muhtemel olur bence. Çünkü sevdiğimiz insanların bir önemi yok artık. Bir şeyi severiz çünkü bizim için değerlidir ve değer kavramının nedeni ise bir şeyi kaybetmekten ötürü duyduğumuz korkudur. Sevdiğimiz hiç kimseyi ya da hiçbir şeyi kaybetmekten korkup onların değerini anlayamayacağımızdan dolayı ölümsüz bir dünyada sevgi olamayacak. Sevgisiz bir dünyada ise mutluluk olmayacak. Mutluluğun olmadığı bir yerde ise huzur olmayacak. Bence huzurun olmadığı bir yerde yaşamaktansa ölmek daha iyi. Çünkü ölüm korkutucu bir gerçek olsa bile aynen kitapta yaşanan şekilde biz de ölümsüz dünyada yaşarken eskiden yaşadığımız problemleri arayacağız. Hayatımızda ardımızda bıraktığımız her sıkıntı gelecekte özgüven ve kararlılık olarak geri dönüyor. Kitapta anlatıldığı gibi ölümsüz dünyada ardımızda bıraktığımız şeylerin pek bir önemi olamayacak çünkü ardımızda sonsuz tane olay kalmış olacak. Bu yüzden ölümlü hayatın değerini bilmeliyiz fakat en başında da anlattığım ölüm üzerine yapılmış planlardan kurtulmalıyız. Bunlar hayatımızdaki pek çok sorunun nedeni oluyor. Çok sevdiğim bir sözle yazımı bitirmek istiyorum: “Sonsuza kadar yaşayacakmış gibi hayal kurun, bugün ölecekmiş gibi yaşayın.” Utku Yalınbaş 21502054 IE Mutfak Robotu Daha 8 bölüm yayınlanmasına rağmen, belki de televizyon tarihinin en iyi dizisi olmaya aday gösterilmiş olan “Westworld”, daha yeni bölümünü izlemeden insana “lütfen diğer bölümleri de çekilsin artık” dedirtecek muazzamlıkta olan bir başyapıt. Dizi, küçüklüğümden beri hayranı olduğum bilim kurgu türü yerine çok hazzetmediğim romantizm türünde olsaydı bile, sadece oyunculuk kalitesi beni yine içine çekmeye yeter de artardı. Uzun senelerdir yabancı yapım dizilerle içli dışlıyım. Popüler olan bütün dizileri bitirmişimdir veya izliyorumdur. Fakat bu zamana kadar izlediğim hiçbir yapıt beni bu derece etkilememişti. “Game Of Thrones” bile bu dizinin yanında sönük kalıyor. Oyunculuklar, konu, tema ve en önemlisi sizi sürekli sorguya düşüren “ya bizde robotsak ?” sorusu… En son “Matrix” üçlemesini izledikten sonra, beynimin biraz yandığını hissetmiştim. Westworld dizisine başladığımdan beri de beynimin bir kısmının kavrulmuş olduğunu düşünüyorum. Dizinin kurgusunda insanlar tarafından yapılmış ama bir o kadar da yapımcısından fiziksel ve zihinsel pek bir farkı olmayan robotların, kendi benliklerini kazanıp insanların himayesi altından çıkma çabası anlatılıyor. Her ne kadar kurgusal olsa da, kendi yaşantılarımıza yansıtıldığında “belki bizde böyle bir dünyada yaşıyoruz” cümlesini akıllara getiriyor. Şahsen dünyanın yaratılış amacını “soru işareti” olarak algıladığımdan dolayı, bu gibi bizim dünyamıza da uyarlanabilen senaryolara hep şaşırarak ve merakla bakmışımdır. Bir gün bizim başımıza gelmeyeceği ne malum? Dizi, tam anlamıyla dört dörtlük bir başyapıt. Sadece bilim kurgu olması nedeniyle ara sıra zor anlaşılabiliyor. Bazı sahnelerde durdurup olay döngüsünü kavramaya çalıştığım oluyor. Böyle bir başyapıtın gölgesinde bu problem; deyim yerindeyse devede kulak kalır. Bunun haricinde eksiği yok diyebiliriz. Ayrıca dizi içerisinde batı kültürünün kullanılması da, izlenebilirlik katsayısını daha da artırıyor. Hala seyrine devam ediyor mu bilmiyorum ama geçmişte pazar günleri TRT kanalında yayınlanan, batı türünde filmlerden birer kesit izliyormuşum gibi oluyor her bölümde. Bilim kurgu yazarlarının bayıldığı ve gelecekte belki de insanlığın gerçekten sonunu getirecek olan robotların kendi benliklerini kazanıp insanlara savaş açma distopyası, dizinin ilerleyen bölümlerinde karşımıza çıkacak gibi. Dizinin yapımcıları Lisa Joy ve Jonathan Nolan, dizideki olay örgüsünü her bölümde daha da genişleterek farklı konulara yelpaze açıp “sonraki bölümde ne olacak?” sorusunu gayet profesyonel bir biçimde işlemeye devam ediyor. Başta belirttiğim gibi izlediğiniz bölümün ortalarında diğer bölümlerde neler olacak fikrine kapılıyorsunuz. Hatta her bölümden sonra, insanlar internette diğer bölüm çıkana dek tam 1 hafta boyunca çeşitli beyin fırtınaları yapıyor, olabilecek teorileri tartışıyorlar. İşin komik yanı, bu kadar beyin yakan bir eserde kullanılan her şeyden çıkarım yapmaya çalışıyorlar. Örneğin, sadece bir sahnede yer alan anlık bir sima görüntüsüne çeşitli forumlarda, neredeyse sayfalarca tezler ve yorumlar yapılmıştı. Dizinin aslı 1973 yapımı “Westworld” filmine aittir. Kurgunun ve temanın çoğunluğu bu filmden alınıp dizi şekline uyarlanmıştır. Film çıktığı tarihlerde nasıl karşılandı bilemiyorum ama sanırım o sıralar yaşıyor olsaydım film versiyonunu da beğenirdim diye düşünüyordum. Ta ki eski bilim kurgu filmlerinin şu an izleyince görsel ve zihinsel tatmin vermediğini anlayana dek. Fakat bu tabuyu sanırım sadece “Star Wars” serisi bozuyor. Şu anda dizi tarihinde ki en başarılı yapıt diyemeyiz Westworld için. Fakat bilim kurgu temalı diziler arasında en başarılısı gibi görünüyor. Gün geçtikçe izleyici kitlesi de inanılmaz şekilde büyüyor. Yakın zamanda Türk televizyonlarında da yerini alır diye düşünüyorum. Cem Yılmaz’ın G.O.R.A filminde dediği gibi “robot mobot insan ayırmayın herkes eşit”. Yılmazcan Sayın Bengi ÖZBEK BİR BİREY ÖYLE KOLAY YETİŞMEZ... Ben küçükken ailemin sadece ve sadece benim iyiliğimi istediğine inanırdım ama sonra büyümeye başladım. Ben büyüdükçe yalnızca benim ailemin değil, insanların neden çocuk sahibi olduğunu anlamaya başladım. Kendileri için... Evet, kabul etmesi zor olsa da doğrusu bu. Bazen evliliği rutine girmiş bir çift, hayatlarına renk gelmesi için; bazen yaşlanmanın ve elden ayaktan düşünce yalnız kalmanın korkusuyla, bazen biyolojik olarak, bazen ise sadece soylarını devam ettirmek amacıyla çocuk ister insanlar. Ve çoğu zaman kendilerine şu soruları sormazlar: “Ben bu çocuğa hazır mıyım?”, “Bir çocuk yetiştirmek için gerekli ortamı sağlayabilir miyim, maddi olarak buna imkânım var mı?”, “Bir insan yetiştirecek yeterli bilgi birikimine sahip miyim?”. Bu sorular yerine kendilerine “Benim anneannemin annesi, anneannemi doğurmuş, yetiştirmiş ben de yaparım.” Doğru belki o kişinin anneannesinin annesini geçmiş şartlara göre yetiştirmeyi başarmıştır; oysa bugün bambaşka bir yüzyılda yaşıyoruz. Bu yıllarda, çocuklar 4 yaşında özel kreşlere gidip küçük yaşlarda yabancı dil öğrenmeye ve ortaokuldan itibaren özel dersler almaya başlıyor. Bu zamanlarda çocuklar sokakta oyun oynayarak değil spora ya da başka kurslara giderek büyüyorlar. Artık nasıl iyi insan olunacağını, nasıl bir kişinin kendini geliştireceğini öğretmek bir ailenin eskisinden daha da önemli sorumlulukları arasında. Ve bunun gibi daha saymakla bitmez birçok sorumluluğu daha varken bunların hepsi göz ardı edilip yeni bir birey meydana getirilmeye çalışılıyor. Yanlış hatırlamıyorsam lise 2. sınıftaydım, birçok yaşıtımdan farklıydım. Ailem beni ‘zor bir çocuk’ olduğuma inandırmıştı. Yine bir gün annemle tartışmamın sonucunda Bengi ÖZBEK annem bana “Haklısın, bir ebeveynlik okulu yok. Biz de kendimize göre en doğrusunu yapmaya çalışıyoruz.” demişti. O gün, beni niye doğurdun diye soramamıştım belki ama sonraları hep düşündüm ve Room isimli filmde asıl sebebi bir kez daha anlamış oldum. 88. Oscar törenine damgasını vurmuş ve en iyi kadın oyuncu seçilmiş Brie Larson’un canlandırdığı Ma isimli anne karakteri ve bu küçük yaşında bu derece zor bir oyunun üstesinden gelebilmiş olan Jacob Tremblay’ın hayat verdiği Jack karakteri ile Emma Donoghue ve Lenny Abrahamson, yeni filmleriyle tam da bu konu üzerine düşünmemize sebep oluyor. Room’da, kaçırılıp uzun yıllar boyunca bir kulübeye kapatılıp tecavüze uğrayan Ma var. Ma, Jack’i dünyaya getiriyor ve imkansızı başararak onun sağlıklı bir şekilde 9 yaşına gelmesini sağlıyor. Ma, Jack’in akıl sağlığını, onu dünyanın o oda kadar olduğuna inandırarak korumayı başarıyor. En sonunda Jack sayesinde Ma o kulübeden kurtuluyor. Daha sonrasında her şey zor ama seyrinde devam ederken Ma’ya bir röportajda, “Jack’in iyiliği için onu kendinden uzaklaştırmayı düşündü mü?” diye soruluyor. Cevabı kendisi dahil herkes biliyor. Kendi iyiliği için onu kendinden uzaklaştırmadı. Tıpkı her ebeveyninin yaptığı gibi... Bencilce... Filmden çıktıktan sonra kendi kendime düşündüm; bir mesleği öğrenmek için gideceğimiz okul için bile, o meslek hakkında bize öğretilecekleri anlayabilecek kapasitede miyiz diye bir sınava giriyorken, bazı ülkede bir evcil hayvan satın almak için bile belirli kriterler varken bir bebek dünyaya getirmek yalnızca iki insanın sevişmesinden ibaret olmamalı. Bir bebek demek bir birey demek. Ve bana göre bir bireyin yetişmesi bu dünyadaki en zor şey, doğal haline bıraktım, oldu denilecek bir şey değil. Bengi ÖZBEK Sorarım herkese, “Ebeveynin olmak neleri gerektirir?” 14 yaşındaki bir kız çocuğu; daha kendisi büyüyemeden, bir insan büyütebilir mi? İşinden ne birbirlerine ne de kendilerine vakit ayıramayan bir çift, aynı tempo ile çalışmaya devam ederken bir bebekle de ilgilenip onun gelişmesini sağlayabilir mi? Sevinç İpek Başer Hayat Bir Televizyon Programı Yaşadığımız toplumda sanırım sürekli birilerini dinlemek zorundayız. Televizyonda, haberlerde milyonlarca kişi konuşuyor ve biz tabiki de sahip olduğumuz ‘özgür irade’ ile kimleri dinlemek istediğimizi veya kime inanmak istediğimizi seçebiliyoruz. Ama hep birilerine inanıyoruz... Hep televizyon izliyoruz, haberleri takip ediyoruz, siyaseti de bu şekilde öğreniyoruz, sanatı da; güzeli de çirkini de. Medyanın güzel bulduğu bir kadını biz nasıl çirkin bulabiliriz ki? Ne haddimize? Veya haberlerde çıkan bir şeyin doğru olup olmadığını ne hakla sorgularız? Televizyona çıkmış, doğrudur elbet. Tabi bunlar günümüzde medyanın insanları nasıl etkilediğine dair ufak tefek göndermeler. Ufak da demeyelim de, çünkü çok ciddi bir durum aslında. Yani medya iyi, hoş, ama insanları kendine inanmaya mecbur bırakıyor biraz. Yani ünlü bir derginin kapak kızı hiç kimsenin gözünde çirkin olamaz, anlıyor musunuz? Olabilir sanıyorsunuz biliyorum ama olamaz işte. Bu çok korkunç bir şey. Ürkütücü hatta. Ama dediğim gibi, bunlar bakıldığı zaman basit eleştiriler. Beni medyanın gücünden korkutan ve hatta yaşadığımız dünyanın ne kadar gerçek olduğunu sorgulamamı sağlayan esas şey, Peter Weir yapımı The Truman Show (1998) oldu. Filmin neredeyse 20 yıllık olmasına karşın, ben çok kısa bir süre önce izledim. İzledikten sonra aklıma gelen ilk şey de şu oldu: Şu anda yaşadığımız dünyadan ne kadar farklı ki bu filmdeki? Film Truman Burbank adlı bir adamın hayatının fazla basit ve monoton olmaya başlamasının üzerine bazı şeyleri sorgulamaya başlaması ve sonunda bütün hayatının aslında bir televizyon programından ibaret olduğunu öğrenmesini konu alır. Truman küçüklüğünden beri Hollywood’un en ünlü programlarından birinin yıldızıdır ve haberi bile yoktur – annesi, eşi ve arkadaşları da dahil herkes aslında bu programda oyuncudur. Hani bazen bir şeylere inanmayız veya birinin davranışları çok yapmacık gelir ya... Düşünsenize bütün hayatınız yalan. Etrafındaki her şey yalan, herkes oyuncu – güneşin bile sahte. Kulaklarında minik kulaklıklarla, bir yönetmenden komut alıyor etrafındaki insanlar. Bir robot gibi. Yoldan geçen sıradan bir insan bile hakkında her şeyi biliyor. Gelelim filmin beni en korkutan yanına: kartondan yapılma güneş ve yönetmenin kontrolündeki hava durumu. Az önce medya üzerinde gördüğümüz her şeye bilinçsizce inandığımızdan veya inandırıldığımızdan bahsetmiştim. Bundan daha da korkunç ne var Sevinç İpek Başer biliyor musunuz? Etrafımızda gördüklerimizin gerçekten de yalan olması. The Truman Show filminde Truman bütün hayatını bir film setinde geçiriyordu ve aslında dünyanın bundan ibaret olduğunu düşünüyordu. Filmde kartondan yapılma bir güneş, bazen sadece kendi üzerine yağan yağmur ve denizin ortasında, devamında bir şeyler olup olmadığını daha önce hiç sorgulamadığı fakat olmadığına inandığı bir sınır vardı. Yani demek istediğim, bir gün belki herkes bilinçlenir ve televizyonda gördükleri her şeye inanmamayı öğrenir. Belki gün gelir, ‘gözümle görmeden inanmam’ algısı insanların beyinlerine yerleşir. Esas korkutucu olan etrafımızda gördüklerimizin ne kadar gerçek olduğu. Korkutucu olan yaşadığımız dünyada insanları bir şeylere inandırmak için ne kadar ileri gidilebileceği. Sadece medya üzerinden beyin yıkamak değil de, inandırmak istediklerini insanlara göstermek, göstermek için feda edilenler, göze alınanlar... Yani sonuç olarak demek istediğim, haberlerde gördüklerinize inanmayın, dergilerdeki kapak kızlarını da mutlaka çirkin bulun, bir yerlerde kartondan yapılma bir güneş varsa sahtedir, yağmur yağdığı zaman sadece siz değil, herkesin ıslanması gerekir ve en önemlisi; bir yerlerde, havada, karada veya denizde bir sınır görürseniz, o sınırı mutlaka aşın. Çünkü hayat gördüklerimizle de sınırlı değil. İbrahim Berker Kırdök Kalbe Mektup Uzun süre sonra yine Ankara’dan memleketime dönüş yolundayım. Önümde 1700’lü yılların İngiltere’sini anlatan bir film… Silahlar, alkol, silahlar ve yine alkol… Film klasik Hollywood şiddetiyle örülü bir şekilde devam ediyor. Sonra neden ekranlar kapanıyor birden. Muavinimiz mola zamanı olduğunu söylüyor. Otobüs duruyor ve uzun süredir oturmaktan dolayı bacaklarımın yürümeyi hatırlaması zaman alıyor. Klima kokusu yerini temiz havaya bırakıyor birden. Bitkin, yorgun ve uykusuz bedenim kendine gelmeye çabalarken oturabileceğim bir taş seçiyorum gözüme. Gündüz yerini geceye bırakırken yoldan tüm hızlarıyla arabalar geçiyor. Bir an gözüm dalıyor ama toparlanıyorum ve arabaları izliyorum. Sonra bir posta kamyonu görüyorum. İçinde barındırdığı hediyeleri düşünüyorum. Ondan da önemlisi bu hediyelerin taşıdıkları duyguları ve bu duyguların, çevresindeki hiç kimseye hissettirmeden karşı tarafa iletilmek için saklanışını… Özlem, sevgi, aşk taşıyan bu kocaman kamyon sanki diğer araçlardan hiçbir farkı yokmuş gibi tüm süratiyle yolları aşındırıyor. Yeniden bir anons… Bu sefer otobüsümüzün bizi beklediğini bildiriyor. Toparlanıyorum ve koltuğuma geçiyorum sessizce. Yeniden açılıyor ekranım ve filmim kaldığı yerden devam ediyor. Bir yandan hâlâ taşınan özlemler, sevinçler ve tüm yoğun hislerin bir araya gelmesiyle ortaya çıkmış hediyeler aklımı kurcalıyor. Sadece gerçek manada hediyelerden ziyade her birimiz iç dünyamızda taşıdığı duygular zihnimi meşgul ediyor. Yanı başımızdan geçip giden tüm duygulara, aynı posta kamyonuna olduğu gibi tepkisiz kalışımızı algılayamıyorum bir türlü. Her insan bir kutu misali duygularını içinde barındırıyor ama sadece çok küçük bir kısmı kelime vagonlarına bindirilip diğer insanlara aktarılabiliyor. Aslında her bireyin kendi içinde ne kadar da karmaşık olduğu dank ediyor birden kafama. Buna karşın bizim için birçoğunun günlük figüranlar olduğu da… Bu kadar iç içe düşünmeden sonra anlıyorum ki her insanın kendini alıştırdığı bir duygusal yük var ve bu yük katlana katlana artabildiği gibi ani bir şekilde eriyip azalabiliyor da. Unutulan ve geçip giden onca anıdan geriye kalanlar süzülüyor ve tüm posası duygu denizimize dökülüyor. Bu düşüncelere dalmışken birdenbire bir silah sesi geldi. Film hâlâ tüm vahşetiyle devam ediyordu. Daha yeni saydığım tüm o güzel duyguların yanında, hayatın içinde her zaman vahşetin de yer edindiğini hatırlatıyordu resmen yaşadıklarım. Önce başrollerden biri yıkıldı yere kanlar içinde hemen arkasına bir diğeri… Kamera başroldekilerin en küçük kardeşine odaklandı ve evet, işte onun yüzünde de kocaman bir duygu karmaşası yaşanıyordu. Öfkeyle beraber, ailesine olanların hüznü sarmıştı bedenini ve bunu tüm tavırlarıyla belli ediyordu. Filme dönmeden önce kafamı kurcalayan tüm güzel ve rahatlatıcı duyguların yanında bunlar da yerini aldı birdenbire. Ve işin ilginç tarafı tüm o rahatlatıcı duyguların iç dünyamızda gizli kapaklı saklanırken, aklımdaki listede yerini henüz almış vahşi duyguların ne kadar da dışa aktarılmaya müsait olduğunu fark ettim. Tüm o güzel duygular yanı başımızdan sessizce çekip giderken, öfke ve hüznün nasıl da vücudumuzu sarstığını ve dışarıya kendini belli etmek için çırpındığını anladım. Bu durum belki de içgüdüsel olarak insanın kendini savunma mekanizmasıdır. Dışardan gelebilecek yeni tehditlerden… Elbette ki bu tehditler izlediğim filmdeki gibi sadece fiziksel müdahalelerle değil, daha çok kelimelerin sivri taraflarının kalbimizi acıtmasıyla ilgili. Ve maalesef bu acıyı dindirmek için bazen hiçbir kelime yeterli olmuyor. Böyle durumlarda kalp duyguların en rahatlatıcısını da tatsa, bir yerinde, bir noktasında eski acıları taşıyor. Unutulduğu sanılanlar bile bir göz kırpışı kadar hızlı hatırlanıyor ve tüm bedeni etkisi altına alıp bir türlü bırakmıyor. İnsanoğlu olarak bizler, sadece günlük hayatın yükünü omuzlarımıza yüklüyor, çevremizde olup bitenden hep bir adım uzakta, insanların iç dünyasına girmekten korkarak, kuytu bir köşede bekliyoruz. Ne güzellikleri tam tadabiliyoruz aslında, ne de acılarımızı. Hayat bizi akıntısına katmış sürüklüyor ve bizler ne zaman kıyıya biraz yaklaşsak, batmamak için yüklerimizi bırakıyoruz. Sanki başka sefer dönüp alma şansımız olacakmış gibi... Sevgili okurum, bugün bir değişiklik yap ve yoldan geçen herhangi birinin yüzüne, hareketlerine bak. Yaşadıklarını ve bunlarının onun bedenine yansımalarını düşün. Bugün yolda yürürken çevrene gülümse, güneşin sana verdiği enerjiyi içinde saklamaktan vazgeçip etrafına dağıt. Bugün o güzel hislerini sakladığın sandığı kır, bırak her biri tek tek tüm bedenini sarsın. Hatta sadece senin bedeninle de kalmayıp başkalarına aksın. Bugün bir değişiklik yap sevgili okur, kalbindeki tüm sıyrıklara rağmen mutlu ol. Sanki bir daha hiç olamayacakmışsın ve bu da umurunda değilmiş gibi mutlu ol… AYDINLANMA ÇAĞI Türkiye’nin sevilen dizisi “Çocuklar Duymasın”ın bölümlerinden birisinde, seksenler partisi düzenleniyordu. Seksenlerin ünlü gruplarından Alphaville’in şarkısı olan “Big In Japan”le dans eden dizi karakterleri , seksenlerin meşhur dans hareketlerini yapmayı ve giysilerini (deri ceketler ,vatkalar , aslan yelesini andıran peruklar) giymeyi unutmamışlardı. Hepsi gençliğinde seksenlere tanıklık etmiş karakterlerdi ne de olsa. “Çocuklar Duymasın”daki parti ve bunun gibi birçok seksenler temalı partiler , bu zaman diliminin tesirinin göz ardı edilemeyecek olduğunu bize gösteriyor. Neresi güzeldi bu zaman diliminin, diyeceksiniz. Bazısına göre sadece müziği ya da sunduğu ilginç giyim tarzları. Bir diğerine göre her şeyi. Bana göre ise filmleri. On beş yaşında olmakla birlikte, bu yaşın verdiği arayış dürtüsüyle , kendime hitap edecek filmler bulmaya çalışıyordum. Bulduklarım, genellikle seksenlerde çekilmişti ve hepsi yabancıydı. Çoğu Hollywood yapımı olmakla beraber, temellerinde benim gibi liseli gençler vardı.Karakterlerin; okuldaki, aileleriyle ve kendi aralarındaki sorunları başka bir kültürün penceresinden ve zaman dilimden seyretmek beni seksenler temalı filmlere daha çok bağımlı yaptı.(Ayrıca seksenlerin o çok sevilen şarkılarını izlediğim karelerde duymak da cabası.) Hedef kitlesi, ergen kesme yönelik olduğu düşünülen ; fakat işlenen çatışmaların her yaşa yönelik olduğu bu filmler, genellikle John Hughes adında bir yönetmen tarafından kağıda dökülmüş ve çekilmiştir. John Hughes , Hollywood’da sevilen bir yönetmen olup, filmleri her zaman tanıtımından(bazı insanlar filmin tanıtımını izleyip ön yargılara kapılıyor) anlaşılamayacağı ölçüde derindir.O, genellikle zorbalığı ve ön yargıyı ele alarak, bu iki temanın en çok gözlemlendiği yer olan okullara dikkat çeker. Amerikan eğitim sisteminden hareketle, her türlü kısıtlamanın göndermesini yapar.John Hughes’un en sevdiğim filmi , Kahvaltı Klübü olmakla birlikte, bu film , demin saydığım tüm özellikleri barındırıyor. Müzikleriyle ve dans figürleriyle seksenlerin etkisini buram buram hissedebiliyorsunuz. Günümüzde çekilmiş her türlü gençlik filmi bu başyapıttan etkilenmiş gibi geliyor bana. Illinois'teki bir lisede geçen ve beni lise yıllarıma döndürüp,lisede hiç konuşmadığım, kalıplara sokup yakınlaşmadığım insanların aslında ne kadar çok olduğunu anlayıp, uykumu kaçıran Kahvaltı Kulübü, size gençliğinizden bir kesit sunar. Filmde çalan parçalardan tutun, söylenen repliklere kadar hepsi ilham vericidir.Özellikle bu film için hazırlandığını düşündüğüm, bu filmi izledikten sonra dinleyip, müptelası olduğum dönemin ünlü gruplarından "Simple Minds"ın "Don't You(Forget About Me)" şarkısının, ön yargılı herkese ders olmasını diliyorum:"Beni küçümseyecek, bana bakıp görmezden mi geleceksin; ama bil ki zaman geçiyor..."(Şarkıdan çıkarımlarıma göre çevirdim ;fakat asıl sözlerinin yerini tutamaz.) Filmden bu kadar bahsedip en sevdiğim bölüme değinmeden olmaz.Bu bölümde, filmdeki çatışmanın çözülmeye başladığını açık bir şekilde görebiliyoruz.Karakterler, yine çok sevdiğim bir şarkı eşliğinde dans ediyor:"We Are Not Alone",Karla Devito'nun şarkılarından bir tanesi ve karakterler de şarkının ritimlerine seksenlere özgü danslarıyla eşlik ediyorlar.(Siz de kendinizi tutamayıp ayaklarınızla ritim tutuyorsunuz bir süre sonra.) Dans sahneleri, seksenler, şarkılar bir yana; film bir o kadar da rahatsız edici geldi bana.Gruplaşmanın ve dışlanmanın nedenlerini araştırır oldum ve çevremdeki insanlara daha çok dikkat etmeye başladım.Bazıları, mağzadan elbise seçermişcesine arkadaş seçiyordu kendisine.Bu tür insanlarla sohbetimin ve arkadaşlığımın kısa sürdüğünü fark etmem uzun sürmedi. Bazı grupların; insanları, işe alım mülakatını andıran bir sürece tabi tuttuğunu,belli özellikleri barındırmayan bireyleri dışladığını öğrendim;fakat benim için en acısı da yıllarca aynı çatı altında olup simasına aşina olduğum insanların, daha büyük ve farklı bir ortama geçince yüzüme bakıp selam vermemeleri oldu. Neyse ki hayatın çok geniş bir yelpazesi var.Bu yönlere çok takılmayıp bardağın dolu tarafından bakmayı herkese öneriyorum.Sıkıldığınız bir anda mutlaka açıp seyredin.Pişman olmayacaksınız. Korkut ve Yönet İnsanların, günlük hayatlarında verdikleri kararlarda, sergiledikleri davranışlarda ve tercihlerinde, bilgi birikimi ve tecrübelerinin yanında, duygularının da etkisini görmek mümkündür. Hayatımızı her noktada etkileyen bu duygulardan birisi de korkudur. Doğuştan gelen bir savunma mekanizması, yaşamsal bir faaliyet olarak tanımlanabilen bu duygu, insanoğlunun varoluşundan beri, başkalarını etkilemek için de kullanıldı. Bireyin kendisini korumasının birinci basamağı iken, korku, insan zekâsı ile farklı bir boyuta taşındı, diğer canlıları yönetmek ve onlara istediklerini yaptırmak için uygulanan bir strateji haline geldi. Lisede okumuş olduğum, William Golding’in, Sineklerin Tanrısı adlı yapıtında da, Jack figürü ve onun uyguladığı “korku siyaseti”, adadakileri korkutarak kontrolü altına alması, beni, günlük hayatımda karşılaştığım bu strateji üzerinde düşünmeye sevk etti. Benim farkındalık sürecine girmemde etkili olan bu yapıt, korkularımdan dolayı taviz verdiğim durumları ve “zorunlu” yaptığım davranışları ayırt etmeme ve duygularımı kendi avantajım doğrusunda şekilendirmeme destek oldu. Korku, insanı çoğu davranıştan alıkoyan ve kendisini kısıtlamasına sebep olan bir duygudur. Fiziksel acı çekmiş bir insanın, kazadan, yaralanmalardan ve hastalıklardan korkmasıdır, psikolojik olarak “zarar görebileceği” durumlardan çekinmesidir aslında; her türlü, kafada biten bu duygu basit bir savunma mekanizması gibi görünse de başkaları tarafından manipüle edilmektedir. Küçük yaşta başlayan “korku siyaseti” en basit haliyle beynimize işlemiştir; “dokunma canın yanar”, “dikkat et düşersin”, “dışarda kalma hastalanırsın” gibi büyüklerimiz tarafından söylenen bu cümlelerle, yapmadığımız, “yapamadığımız” bu davranışların getirebileceği, “bilmediğimiz” sonuçlardan korkmaya yönlendirildik. Tamam, hepimizin bildiği gibi modern bir çağdayız, “deneme-yanılma” zamanını geride bırakan “bilim” insanlarıyız ancak bu demek değildir ki kendi tecrübelerimizi “korku” ile yeni nesillere aktaralım. Denemek, öğrenmenin en temel parçasıdır; korkma duygusunu aşılayarak önüne geçilmesi gereken bir konu değildir, hatta hiçbir konu da öyle olmamalı. Mesela din. İnanmıyor değilim tabii ki ama “cehennem” inancının da “korku siyaseti” nin bir parçası olduğunu düşünmüyor da değilim. Çok açık değil mi? Kötü bir şey yaparsan, cezasını çekersin. Bu korkutmak değildir de nedir? Bir de “ödüllendirme” kısmı var tabi; en azından korkutmaktan daha iyi. Peki bir canlıya bir şeyi öğretmenin yolu sadece “ödül-ceza” sistemi midir? Takla atana mama, atmayana sopa. Neden insanları “kendi” doğrularını bulacak, öğrenme kabiliyetine sahip bireyler olarak yetiştirmiyoruz? Çünkü işimize gelmiyor. En önemli konu bu; “korku siyaseti”nin amacı da bu. Herkesin kendi doğrusu olsa fikir ayrılıkları olurdu, kaos olurdu; yönetmesi, kontrol altına alması zor olurdu. Bu bizi “ödül-ceza” sistemine iten sebep. Ödüllendirilen birey her zaman daha fazlasını isteyecekken, cezalandırılan birey, daha ucuz ve daha verimli bir yolla eğitilmiş olacak. Böylece insanoğlu en basit stratejiyi buldu; korkut ve yönet. Günümüzde sıkça uygulanan bir yöntem. Bunu “dövmek”, “azarlamak” gibi basit tehditlerle sınırlamamak lazım çünkü şu anki yaşamımız eskisi gibi değil; sizden fiziksel olarak daha güçlü de olsa, bir kişiden korkmak şu an mantıklı değil ama bir düşünceden… Çoğu siyasi lider, demokratik olarak görünse de diktatörden pek bir farkı yoktur, hatta daha üst düzeydedir; diktatör basittir, askerî gücü ile korkutur, yönetir ancak çağımızın siyasi adamları, herkese hitap eden, dünyaca kabul edilmiş, halihazırda korku yaratmış düşünceleri kullanarak kontrolü altına alır. Mesela din. “Diktatör” düzeyinde, güç korkusu yaratarak yönetimi sağlayan Jack… Golding’in, ada gibi ilkel bir uzam yaratmasının sebebi de bu değil midir zaten; korkuyu en basit hâliyle göstermek, Jack üzerinden yansıtmak. Sadece Jack de değil, çocukların “canavar” düşüncesinden korkmaları da, günümüz korku siyasetinin bir örneği değil midir? Tabii bunu yapıtta “Bizden başka canavar yok belki…” (sf. 105) diyerek bütün “korku siyasetini” özetlemesi, sizce de anlamlı değil mi? Size korkmayın demiyorum ama etrafınızda ne döndüğünün farkına varın. Sizin korkularınızı bilen insanların, kendi amaçları doğrultusunda sizi yönlendirmelerine izin vermeyin. Jack’ten korktuğunuz için akıl ve mantık doğrultusunda ilerleyen, “özgürlüğü” için uğraşan Ralph’i terk etmeyin; çünkü korkmadığınız zaman özgürsünüzdür. Ufuk Bora Üşümüş SELİN SARAÇOĞLU – 21703298 BİR NEVİ MACERA Çoğu insan hayatta kalmak uğruna yoğun iş temposunda çalışarak geçirdikleri zamana bir ara vermek ister. Bu ara bazıları için günlerce evden çıkmadan dinlenmek, bazıları için de farklı maceralara yelken açmak olarak düşünülebilir. Seyahat etmek de uzun yıllardır bu popüler maceralar listesinde kendisine en üst sıralarda yer edinmiştir. Hem yurtiçi hem de yurtdışı kapıları gerek ara vermek isteyenlere gerek seyahat tutkunlarına her zaman açıktır. Benim yurtdışı maceramın amacı ise bunlardan biraz daha farklı olarak korkularımı yenmekti. Bir gün sosyal medyada gezinirken karşılaştığım Nobel ödüllü Fransız yazar Andre Gide tarafından söylenen bir söz ise bana korkularımı yenme cesaretini verdi. Daha çok girişimcilik üzerine yoğunlaşan bu söz benim de hayatı saklanmadan yaşamamı sağlayacaktı. “İnsan kıyıyı gözden kaybetmeye cesaret edemedikçe, yeni okyanuslar keşfedemez” Gerçekten de öyleydi… Kendi çevrem dışında bir ortamda bulunmaktan çoğu zaman ürkmüşümdür. Yeni dostluklar, yeni başlangıçlar benim için üstesinden gelinmesi oldukça zor engellerdir, ancak bu durumun değişmesi gerektiğinin de farkındaydım. Bu değişimi kendi isteğimle yapmak için Gide’nin sözünü benimseyerek kendimi Milano’daki bir aylık yaz okuluna gitmeye ikna ettim. Hayatımın en zorlu süreçlerinden birisi olacağına inandığım bu seyahat uçağa bindiğim anda alışkın olduğum çevremden başka bir ortama dönüşmüştü. O anda yalnız olduğum düşüncesi beni germişti. Aklımda “Ne yapacağım?”, “Nasıl yapacağım?” soruları uçuşuyordu. Her şeye rağmen bu tatlı kargaşanın arkasında da “Ben gidiyorum.” deme cesaretini bulduğum için kendimle gurur duyuyordum. Düşünsenize arkadaşınızın olmadığı, daha önce gitmediğiniz bir ülkeye gidiyorsunuz, siz nasıl hissederdiniz? Bilinmedik yüzler, tanınmayan sokaklarla dolu şehirde sabah yaz okuluna giderek farklı insanlarla tanışma korkumu, öğleden sonra da ara sokaklarda kaybolarak yalnız kalma korkumu yeniyordum. Her birinde ayrı duygu barındıran ara sokakların yanında Milano’nun kendisi de hem sanatsal, hem tarihi hem de eğlenceli dolu birçok karaktere bürünüyordu. Her gün farklı bir yüzüyle insanları karşılayan şehrin bu değişimini hayranlıkla izlerken kendimin de değiştiğini hissediyordum. Bu his benim özgüven sahibi olmamı sağlamasıyla beraber ileride çekeceğim zorlukların giderek azaldığının da habercisiydi. Özgürlük. Hissettiğim bir diğer duygu ise özgürlüktü. Vakit geçirmek için yapılacaklar listemin olmaması, hiçbir zorunluluğa bağlı kalmadan kalbimin sesini dinleyerek geziyor olmak bana ayrı bir mutluluk vermişti. Yönümü restoranlardan gelen hoş kahkahalar, ara sokaklardan duyulan keman sesleri belirliyordu. Daha güzel ne olabilirdi? Sanki bir büyünün içinde kendi ayaklarım üzerinde duruyordum. Her sokakta onlarca farklı hayat hikayesine tanık oluyordum. Kimi sokağın başında gözleri kapalı gitarından çıkan ezgiden keyif alıyor, kimi gördüğü güzel bir eserden camın önünde duran çiçeğe kadar gözüne etkileyici gelen her şeyi fotoğraflıyor, kimi ise işe yetişme telaşı içinde hızlıca kahvesinden son yudumu alıp aceleyle yola koyuluyordu. İnsanları bu denli gözlemliyor olabilmemin de kendi çevrem dışında bir dünyada gözlerimi açabilmemden kaynaklandığını zaman geçtikçe anlamıştım. Çevremden ayrılırsam yalnız kalırım, tutunamam düşüncesi aslında bireylerin doğduğundan beri karşılaştığı bir durumdu, sadece farkında değildik. Toplumun benimsediği genel düşünce; alıştıkça çevremiz dışına çıkılamaz, olmuştur hep. Aksine, insanlar alıştığı çevreyi koruyarak onlara yenilerini eklemeli. Her yeni arkadaşlık yeni bir hikaye yeni bir macera demektir ve bizler de bu maceranın tam ortasında bulunmaktayız. Hayatımızda yeniliklerden kaçarak yalnızlığa yönelmenin yanında olayların içinde olup: “Evet. Ben bunu yapabilirim” cümlesini benimseyebilecek karakterler olmalıyız. İtalya’da geçirdiğim bu süreçte anlamıştım ki; kendi çevrem diye benimsediğimiz, vazgeçemediğimiz arkadaşlarımızla da bir süre önce tanışmıyorduk ki… ‘Müptezel’ Olmak Benim çok güzel bir yalnızlığım var sokaklarda. Onu bulmaya çıkıyorum bazı akşamlar. Kafam nereye gitmek isterse oraya gidiyorum. Ellerim cebimde, acele etmeden, zamanın mayhoş yorgunluğuna bırakıyorum adımlarımı. Ansızın yakalıyorum yalnızlığı leblebi tozu satan bir amcanın yaşlı ellerinde. Kavrulmuş leblebilerin şekerli kokusu beni çocukluğumun saklı hatıralarına götürüyor. Siyah, cılız bir sokak kedisiyle göz göze geliyorum, o da benim gibi yalnızlığın peşinde. O sırada dar
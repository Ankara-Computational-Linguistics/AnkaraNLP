gerektiğini bu sayede mülk edinme hırsından uzak kalacaklarını çünkü bu hırsa girenlerin hem halkı hem de devleti zor durumlara sokacağını söyler.” (3) Söylediklerine katılmamak ne mümkün... Mülk sahibi olmak, halkın arasına karışmamak koruyucuları kimin için savaştıklarını unutturacaktır, halklarına yabancılaştıracaktır. Koruyucu mülk edindiği yere bağlanır. Koruyucular için bir şehre bağlanmak, parçası haline gelmek iyi değildir. Koruyucu gereken her anda, her yerde vazifesi için hazır olmalıdır. Mülk edinmek yalnızca koruyucular için değil yönetici kesim açısından da sakıncalıdır. Mülk edinme hırsı onları hedeflerinde şaşırtacaktır. Halka hizmet etmeyi değil daha çok nasıl mal ve mülk ediniriz diye düşünmelerine neden olur. Bu da yönetim zafiyetine ve kimi zaman da hırsızlığa yol açacaktır. Yöneticiler de koruyucular da mülk sahibi olmalıdır, ancak hedeflerinden uzaklaştıracak ölçüde olmamalıdır. Socrates dünya üzerinde dört farklı devlet şekli olduğunu söyler. Bir tanesini de bu şekilleri incelerken hatırlar. Devlet türlerini anlatırken onları insanlara benzeterek açıklar. Bu benzetme sayesinde her şey daha anlaşılır hâle gelecek zannettim okurken. Ancak, bölümün sonuna geldikçe anlamakta güçlük çektiğimi fark ettim. Bir insanı anlamak, bir devleti İnan 3 anlamaktan da zor olsa gerek... Timokratik (tiranlık) devleti anlatıp eleştirmeye başlar oradan oligarşiye... Bu eleştirilerin ve bir diğerine geçişin sonu gelmeyecek diye düşünürken önemli bir şeyi fark ettim. Timokrasiden girip yine orada son buluyor Socrates. Devlet düzenleri arasında son durağı olan demokrasiden geliyor o noktaya. Demokrasilerde büyük kısmı eğitimsizler oluşturur. Eğitimsiz insanları kandırmak, gerçekleri gizlemekse kolaydır. Baştakiler hem çıkarlarına uygun davranır hem de halkın ağzına bir parmak bal çalarak kandırır. Gün geçtikte baştakiler egemenlik alanlarını genişletir. Halk uyandığında ise iş işten geçmiştir. Liderleri zorba, devletleri ise tiranlık olmuşur. Devlet, devlet düzenini, doğruyu ve eğriyi anlamamız için iyi bir kaynaktır elbette eleştirel olabildiğimiz sürece. Eleştirel ve yaratıcı olmazsak kafamızda oluşacak devlet Socrates’ınkidir. “Ruhu hastalık değil eğrilik öldürür. Bir insan ne kadar iyi olursa o kadar uzun yaşar.” Ruhu eğrilik öldürüyor olabilir ama insanı öldürenin bilgisizlik olduğuna inancım sonsuz... İnan 4 Kaynakça “http://www.felsefedersligi.com/FileUpload/op30412/File/platon_devlet-ozeti.pdf” www.felsefedersligi.com. yy, ty, 12 Şubat 2015. Hiç Bağlanmayacak Mısın Bir Şeye ? Öyle Körü Körüne … /Esra Aşık Kayra diyor ki: “…Bağımlılıktan nefret ettim. Gitmemi, terk etmemi engeller diye. Ne bir maddeye ne de bir insana bağlandım. Sırf bunu kendime kanıtlamak için eroin kullandım, aşık oldum. İkisini de arkama bakmadan bırakıp gittim…”(Günday 24). Bir insana ya da herhangi bir nesneye bağlanmak, bağımlılıktan nefret ettirecek kadar zararlı mıdır bizim için? Ardına bakmadan gidebilmek insanoğlunun gözünde bir güçlülük göstergesi midir? Bu sorular yıllarca tartışılabilir çünkü her insan, farklı hayatlara sahip olmanın getirdiği çeşitlilikten kaynaklanan bakış açısına göre yanıt verir sorulara. Benim hayat görüşüme göre ise bağlanmak; insanın yalnızca sevgiyle iyileştirebildiği dünyayı yine biz insanlar için daha iyi bir yer yapmanın yollarından birisidir. Bununla beraber bir çok insan için ardına bakmadan gidebilmek güçlülüğü ifade etse de, aslında hiçbir zorlanma olmadan insanları terk edebilmek; benim dünyamda bir insanın bencilliğinin, egosunun ve düşüncesizliğinin ne kadar fazla olabilirse o kadar fazla olduğunun karşılığıdır. Eroin kullanmak ve aşık olmak aslında oldukça farklı bağlılık çeşitleridir. İkisinden sanki aynılarmışçasına bahsetmek olsa olsa umursamazlıkta zirve yapabilmiş bir insanın marifetidir. Halbuki ne kadar farklılardır bundan oldukça eminim. Uyuşturucu bağımlılığının tamamen maddi olmasının aksine aşık olmak maddiyatla en ufak bir bağa sahip değildir. İnsanız biz! Sevmeli, sevilmeli, aşık olmalı ve hayatı daha anlamlı hale getirebilecek olan değer verme duygusunu tatmalıyız. Kuşkusuz, bağlanmalıyız insanlara ama şairin dediği gibi, yani körü körüne değil. Bizim daha iyi bir insan olmamızı sağlayıp hiç de uzun olmayan dünya serüvenimizi keyifli ve çok daha anlamlı hale getiren bağlanmak, sevmek ve aşkı yaşamaktır. Tam da bu sebepten ötürü, bağlanmayı zayıflık olarak gören ve umursamazlığın kendisi için bir avantaj olduğunu düşünen insanların yaşamaktan alınabilecek sahih lezzeti alamadığını, bununla beraber yaşamanın esas anlamını idrak edemediğini düşünüyorum. Böyle insanlara bu kadar nefret dolu olmam zannımca kişisel özelliklerimin ve tecrübelerimin ortak bir ürünü. Kurduğum arkadaşlık ilişkilerinde genelde fazla değer veren, hep daha çok umursayan taraf olmanın ve bunun karşılığını –evet, tamam, sevgide karşılık beklenmese iyidir ama kimsenin de yıpranmaması gerekir – görememenin bu kötü düşünmeye büyük bir etkisi olduğu apaçık ortada. Belki ben bağlanmanın bir adım ötesine gidip körü körüne bağlanıyorumdur bu da bir düşünce ama ne olursa olsun umursamaz insan olmaktansa böyle olmak daha iyi diyorum. İnsan, içinde yalnızca kötülük barındırmaz ve ben inanıyorum ki her insan, içinde bir yerde kendisini iyi bir insana dönüştürebilecek aktif edilmeyi bekleyen bir parçaya sahiptir. Bu sebepten insan değer verilmeyi hakkeden bir varlıktır benim gözümde. Kimsenin başkasına verdiği değer, beslediği sevgi boşuna değildir, olmaz ve hatta olamaz. Sonsuz süreyle yaşanmayacak olan bu dünyada, biz insanların elde edebileceği en büyük mutluluğun ve ulaşabileceği en derin anlamın aşk sayesinde olmasından dolayı bağlanmayı güçsüzlük değil bilakis büyük bir erdem olarak görmeliyiz. Basite indirgemeyip, bütün detayıyla ve derinliğiyle tutunmalıyız bu bağımlılıklara. Dün gittiğim bir programda insanların hayatlarındaki neşeyi sanatlarında ya da yaşamlarında ‘kıvrımlarla’ ifade ettiği belirtilmişti. Mesela bir şiir ne kadar duygulu ve derin manalıysa o kadar kıvrımlıdır. Bence bağlanmak da hayatımızdaki bir kıvrım ve bu kıvrım görüp görebileceğimiz en büyük neşeye müsebbip oluyor. Bağımlılığın olduğu yerde değer, değerin olduğu yerde sevgi, sevginin olduğu yerde neşe ve nihayet neşenin olduğu yerde kıvrımlar varsa kim ne derse desin, bize bu dümdüz ve doldurulması gereken hayatlarımızı kıvrımlandırmak düşer. Kaynakça Günday, Hakan. Kinyas ve Kayra. İstanbul: Doğan Yapımcılık ve Yayıncılık, 2014. Cemre Polat Viyana benim ilk yurtdışı deneyimim oldu. Koca şehir bana aslında başkent hayatının, şehir hayatının nasıl olmasını gerektiğini gösterdi diyebilirim. Tüm gün çalıştıktan sonra şehrin ortasına kurulan koca meydandaki operayı dinleyebilmek ya da ulaşım sıkıntısı çekmeden eve zaman sınırlamasından dolayı değil de senin için uygun zaman ne zamansa o zaman dönebilmek küçük şeyler gibi görünse de aslında şehir de yaşamayı daha kolay ve eğlenceli hâle getirebilecek önemli unsurlardır. Özellikle de Ankara’nın sıkıcı okul-ev arasındaki sıkıcı şehir hayatından bıkmış biri olarak Viyana’da 5 gün bile bulunmak ufkumu genişletti diyebilirim. Aslında Viyana’daki tüm sistem insanların hayatını kolaylaştırmak ve insanları kendi günlük sıkıntılarından uzaklaştırmak için kurulmuş. En çok ilgimi çeken ve şaşırtan şeylerden biri de meydana kurulmuş bir alandı. Bu alan insanlara sörf yapabilmelerini imkânını sunuyordu. Dalga yapan bir makine, sörf tahtaları, müzik ve insanların sörf yapanları izleyebileceği bir kısım bile vardı. Bu beni belki de şu yüzden çok şaşırtmıştı Ankara’da daha şehrin en basit ihtiyaçları tam olarak karşılanmazken Viyana’da en küçük detayın bile düşünülmesiydi. Evet, belki de sörf yapmak olmazsa olmaz dedirten bir etkinlik değildi ama bunun yapılmış olduğunu gördüğüm zaman o klasik ‘Vay be! Adamlar yapıyor oğlum Avrupa tabi’ lafını içimden söylemedim de değil. Burada niye Kızılay meydanında sörf yapamıyoruz ki diye söylenmem saçma olur ama başkente yakışacak etkinlikler de görmek isterdim açıkcası.5 günlük sanat ve tarih cennetinden Ankara’ya tekrar dönünce içinde bir burukluk oluyor. Aslında bu keşke Viyana’da doğsaydım orda büyüseydim gibi bir düşünceden dolayı değil küçük çocuklar gibi özenmek belki de Ankara’da neden opera yok ki gibisinden bir çeşit burukluk. Neden böyle şeyleri görmek için biz gidiyoruz da onlar bizim fazlaca yeterli sayıdaki alışveriş merkezlerimizi görmeyi değersiz buluyorlar düşüncesi bir nevi. Sebebi de ortada ama kendine yakıştıramıyorsun. Viyana’nın bir diğer beni şaşırtan unsuru da mükemmele yakın ulaşım ağıydı.6 farklı metro hattı, dakikası dakikasına otobüslerin saatlerini yazan çizelgeler ve buna tamamen uyan otobüsler... Ankara’daki onca trafiğin, asla gelmeyen metroların ve tamamlanamayan metro hatlarının içinde bu oturmuş ulaşım sistemi sanki daha şehir kurulmadan önce yapılmış gibi geliyor. Viyana’da şehrin bir ucundan bir ucuna 1 saate yakın bir zamanda varabilirken Ankara’da trafikte Ankara’nın en merkezi noktasına bile 1 saate anca iniyorum. Ankara’da bir yerden bir yere gitmeye çalışırken harcadığım enerji, boşa giden zaman benim üstümde olumsuz bir etki bırakıyor. Mesela gün boyunca trafikten dolayı baş ağrısıyla dolanabiliyorum. Tam tersine Viyana’da bir yere ulaşmak için bir yerden bir yere koşmak, yetişmeye çalışmak zorunda değildim toplu taşımanın ne zaman geleceğini, nereye nasıl gitmem gerektiğini bilerek zamanımdan tasarruf ederek stressiz yolculuğumu geçiriyordum. Viyana’daki bu rahat yolculuk sayesinde gezmeye, yeni şeyler keşfetmeye daha çok zamanım kalıyordu. Aslında yolculuktan kazandığım sadece zaman değildi. Kültürüme yeni şeyler katmamı hızlandıran ve kolaylaştıran bir etkendi. Söylemek istediğim o ki şehirde yaşamayı eğlenceli hale getiren ya da basitleştiren şeyler insanın yaşam standartlarını arttıran, yaşamayı güzelleştiren etkenlerdir. Bunların önemli etkisini yurtdışına gitmeden tam anlamıyla hissedememiştim yakınmalarım sadece sözlerde kalmıştı ama olması gerektiği gibisini gördüğüm zaman gerçekten işin ciddiyetini ve önemini daha iyi algılamış oluyorum çünkü iki yerde de yaşayıp nasıl hissettirdiğini anlayabiliyorum. Şehircilik anlayışının bireye ve topluma nasıl ciddi etkileri olduğunu görmüş oldum. Serdar KÖSE Harry ile Birlikte Bü yü mek 90’lı yılların sonuna yetişebilmiş olsam da, o yılların tadını alabilmiş son şanslı nesilden sayıyorum kendimi. Sokakta oynamış, akşam ezanında eve yetişmeye çalışmış, gün boyu bisikletten inmeyen ve hatta yola taş koyarak kale yapıp orada futbol oynamış bir çocuktum ben. Üstelik o neslin bir üyesi olmanın sunduğu tek ayrıcalık bu yaşantıyla sınırlı kalmadı. Ben Harry Potter ile büyümüş bir neslin de üyesiyim. Her insanı geçmişine, çocukluğuna götüren bir şeyler kesinlikle olur. Hani gördüğünüz bir kayısı, bir erik ağacının size; küçükken mahallede başkalarını ağaçlarından izinsiz meyve alışlarınızı, ağaçlara tırmanmanızı, ağaçtan düşmelerinizi hatırlatması gibi. Ya da bir kuruyemişçiye girdiğinizde aklınıza mahallenizin çay bardağı hesabıyla çekirdek satan bakkalını, o bakkalın önünde asılı duran kocaman filenin içindeki rengârenk plastik topları, mahalledeki bütün çocuklarla birlikte sadece tek top almaya gidip de bakkal amcanın kafasının etini yemenizi hatırlarsınız ya hani ( topları da asla kolay kolay da beğenmezdik yamuk bu toplar diye). İşte benim için Harry Potter da onlara benzer bir etki yapıyor. Kitaplarını tekrar okuduğumda ya da filmlerini tekrar izlediğimde sanki şu anki benim değil de o 10-12 yaşındaki Serdar’ın hisleri düşünceleri hayal dünyası çıkıyor ortaya. Bir anda kendimi imkânsızlıklardan kurtulmuş ve özgür hissediyorum. Hayal dünyamın kapanmış bütün kapılarını açmaya zorluyorum. İlkokulun daha başlarındaydım Harry Potter’la ilk tanıştığımda. Hani o hayal dünyamızın rengârenk olduğu, bizim için imkânsız diye bir şeyin olmadığı yaşlarda. Sanırım bu yüzden hiç yadırgamamıştım o dünyayı. Hatta o dünyanın gerçek olduğuna bir gün bana da büyücülük okulundan bir kabul mektubu gelebileceğine inanmıştım. Hele süpürgeyle uçmak sanırım en çok istediğim şeydi. Hatta denemedim desem yalan söylemiş olurum, inanmıştım da uçabileceğime üstelik. Sonra biraz daha büyüdüm. Her çocuk gibi okumayı sevmiyor olmama rağmen, okuduğum ilk roman oldu Harry Potter ve Felsefe Taşı. Sonra serinin her kitabını okudum teker teker. Hatta çoğunu birkaç kere okumuş olabilirim. Ben büyüdükçe Harry ve romandaki diğer karakterler de benimle büyüyordu. Kendimi o kitaplarla, o kitaplarda yaşananlarla bu yüzden bu kadar bağdaştırmıştım sanırım. Sanki yaşanan olaylar başka bir dünyada değil de, benim öğrencisi olduğum okulda arkadaşlarımın başından geçiyordu. Büyülerin isimlerini, nasıl yapıldıklarını resmen ezbere biliyordum. Voldemort’a karşı en az romandaki karakterler kadar nefret duyuyordum ya da Dumbledore’u en az onlar kadar seviyordum ve güveniyordum. Bir yandan da kıskanıyordum o karakterleri benim hiç sahip olmadığım kadar güzel arkadaşlıklara sahip oldukları için. Son kitaba geldiğimde ise içimde bir yandan merak vardı neler olacağına dair, bir diğer yanda da biteceği için bir hüzün. İçimden hem hızlıca okumak geliyordu merakımdan, hem de bitmesin diye yavaş yavaş okumak. Tabii ki dayanamayıp bir çırpıda bitirdim kitabı. Ne mi oldu? İçimde bir yer bomboş kaldı. Son sayfayı bitirip de kapattıktan sonra hiçbir şey hissedemedim. Tek düşündüğüm bitmiş olduğuydu. Zaten yaklaşık bir 15 dakika farkına varmadan sadece bittiğini düşünmüştüm. Sanki sevgilimden ayrılmış da ne yapacağımı bilmiyor gibi ya da yakın bir arkadaşımla farklı şehirlerde üniversite kazanıp da kendini yalnız hissetmek gibi. Harry Potter ben büyürken yol arkadaşı oldu bana. Hayal dünyamın hâlâ bu kadar açık kalmasında muhtemelen onunla büyümüş olmamın da payı var. Hâlâ ne zaman bunalmış hissetsem büyümüş olmaktan, ciddi şeylerle uğraşmaktan işte o zaman sarılırım yine Harry Potter’a. Tokman 1 Caner TOKMAN 21300684 TURK-102 Section 15 Esra Fındık 09.03.2015 Rekabetin Sonuçları İki yarış arabası pilotunun kariyerlerinin başlangıcından, kariyerlerinin zirvesine çıkıncaya kadar birbirleriyle yaşadıkları rekabeti konu alan bu film bize çok önemli bir ders veriyor. Bunu da filmin sonunda karşılaşan iki pilotun konuşması sırasında geçen şu sözler bir rekabete neden ihtiyacımız olduğunu açıklıyor. “Bir adam akıllı bir düşmandan, aptal dostlarından öğrendiğinden daha fazlasını öğrenir.” Aslında söz kendisini açıklıyor. Bir insanın rakiplerinin zeki olması o insanın rakiplerini geçmek için kendini geliştirmesine sebep olacaktır. Gayet doğru bir söz fakat günümüzde bu durum sadece insanlar için değil birçok kurum ve kuruluş için de geçerli. Bu durum çok küçük görünse de aslında insanlığı daha ileriye taşıyan tek güçtür. Çünkü dünyadaki tek rakibimiz yine kendimiziz. Tarihe baktığımızda da bunu görmek çok kolaydır. En büyük buluşlar, en büyük keşifler her zaman rekabet olan bir ortamda gerçekleşmiştir. Günümüzden basit bir örnek vermek gerekirse cep telefonlarının gelişimine baktığımızda çeşitli telefon şirketlerinin yeni ve daha iyi telefon geliştirmelerinin tek sebebi eğer yapmazlarsa rakip şirketlerin yapacağı ve onları pazarın dışına atacağındandır. Günümüze kadar ki sürece baktığımızda telefon şirketlerinin pazar paylarının çok fazla değiştiğini görebiliriz. Tokman 2 Sadece rakiplerinden iyi olmak istedikleri için tüm bunları gerçekleştirebilmişlerdir. Bu durum hayatımızın her anında vardır. Sırf rakip olarak gördüğümüz kişiden daha iyi olabilmek adına ders çalışırız bazen. Bu da bizim daha iyi olmamıza sebep olur. Bu yönden bakıldığında bu rekabetin insanlık için gerçekten yararlı olduğunu görebiliriz. Bir de diğer tarafı vardır bu durumun. O da bu rekabette tarafların ne kadar ileriye gidebilecekleridir. Eğer rakiplerini yenmek için sadece daha iyi olmaya çalışırlarsa bundan tüm insanlık fayda görecektir. Peki, ya daha iyi olmak için değil de rakiplerinin daha kötü olması için çabalarlarsa sonuç ne olur? Tabii ki bir felaket olur. Çünkü kendisi ilerleyebilmek için çaba harcamamıştır. Hem kendine hem insanlığa zararlı olurken diğer yandan da rakibinin de çalışarak daha iyi şeyler yapmasına engel olacaktır. Bize ilkokulda hocamız sormuştu: “Size farklı uzunlukta çubuklar vereceğim ve çubuğu en uzun olana bir hediye vereceğim.” demişti. Tabii ki hepimiz hediyeyi almak için en kolay yolu seçmiştik. İlk yol en uzun çubuğu arkadaşımızdan zorla almaktı ama öğretmenimiz buna engel olmuştu ve “Kime hangi çubuğu verdiysem o onundur.” demişti. Sonra da bu çubukların birbirine bağlanabileceğini söylemişti. Hepimiz hediye için can atarken sadece en uzun çubuğa sahip olan arkadaşımızı kıskanmıştık. Sonra birisi o çubuğu onun elinden alarak kırdı ve böylece en uzun çubuk onda değildi artık onda değildi. Daha sonra ardı arkası kesilmedi ve herkes birbirinin çubuğunu kırdı. Sonuçta hepimizin elinde artık birleşmesi imkânsız çubuklar vardı sadece. Öğretmenimiz bize bir konuşma yaptı sonrasında ve bize büyük bir ders vermişti fakat ilkokuldaki çocukların dahi akıllarına ilk gelenin rakibini ortadan kaldırarak kazanacağı düşüncesi olması ne kadar korkunç bir durum. Bir de kazanamaması hâlinde elindeki tüm parayı kaybedebilecek insanların bu durumda neler yapabileceğini düşünün. Her şeyinden vazgeçebilir ve geçekten etrafındaki insanlara zarar vermeye başlar ama en önemlisi kendisine zarar vermeye başlar. Bunu bir de ülke bazında Tokman 3 düşünelim. Neden ülkeler birbirlerine karşı savaş açmışlardır? Ya da şu an her ülkede milyonlarca dolar askeri harcama yapılmakta. Bunların tek bir sebebi var: O da ülkelerin rakiplerinden daha güçlü olmak istemesi. Bu durum her ne olursa olsun insanlık için yararlı olamamaktadır. Keşke tüm insanlar sadece daha iyi olmak için çabalasa diğerlerini kendinden kötü göstermek için değil. Tokman 4 Kaynakça Rush. 2013. Film. EŞYALARIN EVRELERİ Kaynak: http://theretroguru-blog.tumblr.com/page/2 Yaşamakta olduğumuz hayatta her şeyin bir başı ve sonu vardır. Aynı şekilde hayatımızda almış olduğumuz bütün eşyalarımızın bir başlangıcı ve sonu vardır. Buradan yola çıkarak ben de hayatımda var olan eşyalarımı insanın yaş evrelerine benzetirim. Muhtemelen çoğumuz yeni almış olduğumuz şeylere ( kıyafet, kitap, bardak, çanta vs.) daha fazla özen gösteririz. Örneğin çok beğenerek almış olduğum bir elbiseyi aldığım zaman ona bakmaya doyamam. Giydiğim gün ise aman üstüne bir şeyler dökülmesin aman otururken kalkarken buruşmasın, diye üstüne titreyip dururum. Mesela bir gün hiç unutmam, küçükken annemlerin bana almış olduğu yeni okul çantamla uyumuştum. Uykuya dalmadan önce ne kadar güzel bir okul çantasına sahip olduğumu düşünüp durmuştum ve o gece mutluluktan birkaç kere kalkıp çantamı incelemiştim. Ertesi gün okula gittiğimde üstüne bir şey dökülmesin diye, çok dikkatli davranmıştım ve hatta okul çantamı yere koymaya bile kıyamamıştım. Bu dönemi insanın yaş evresiyle bağdaştırmaya çalıştığımda bebeklik ve çocukluk zamanına denk gelir. Bizler bebeklere veya çocuklara bakarken onlara dikkatle ve özenle davranırız. Onları her şeyden korumaya çalışırız ve bakmaya doyamayız o pırıltılarına. Hep gözümüzün önünde olmalarını ve bir an bile olsa yanımızdan ayrılmamalarını isteriz. Aynı şekilde yeni aldığımız bir eşyamızın da bebeklik ve çocukluk dönemi böyle geçer. Onu hep kullanmak ya da giymek isteriz, hep bizimle olmasını isteriz. Eşyamızın orta yaş evresine gelince ise artık ilk zamanlarda olan dikkatimiz biraz daha azalır ve eskisi kadar kullanmayız ya da giymeyiz. O eski hevesimiz de zamanla azalır. Örneğin artık o gömleği hep giymek istemeyiz ama bir kenara da koymayız. Aynı zamanda o gömlek orta yaş evresine girdiğinde bir nevi kurtarıcı kıyafetimiz de olur. Zamanında çok giydiğimiz için artık ne ile giyebileceğimizi biliyoruz ve bu da acil durumlarda bizi kıyafet seçiminden kurtarır. İnsanlarda orta yaş evrelerine geldikleri zaman artık kafalarındaki çoğu şey yerine oturmuştur ve ne istediklerini bilirler. Kafalarına göre iş yapmamaya çalışırlar ve neyin nasıl olacağını az çok kestirebilirler. Aynı zamanda çoğu şey daha oturaklıdır hayatlarında. Aynı şekilde kıyafetlerimiz ya da eşyalarımız orta yaşa gelince bizler de onları nerede ve nasıl kullanmamız gerektiğini bildiğimiz için bir soru işareti de kalmaz aklımızda. Eşyalarımızın da son evresi yaşlılık dönemidir. Yaşlılık döneminde eşyalarımızı anılarıyla anmaya başlarız. O giydiğimiz ya da kullandığımız eşyayı sadece bir eşya olarak nitelendirmeyiz. Yaşlılık döneminde ise eşyamızın önemi çoksa onu sanki yeni almışçasına korumaya çalışırız ama aynı zamanda korumaya çalıştıkça yenileriyle yer değiştirmek zorunda kalırız. Aynı şekilde insanlar yaşlanınca gençler ve orta yaştaki insanlar yaşlılarla sanki bir çocukla ilgilenir gibi ilgilenirler; üstüne titrerler ve çok değerli olurlar bizler için. Fakat bir taraftansa bizler de yaşlandığımızda yaşamın acı bir gerçeği olan ölümle yüzleşiriz ve aynı zamanda bu durum yeni neslin gelmesine neden olur. Bizim de aldığımız ya da giydiğimiz eşyalar zamanla eskir ve eski eşyaların yerini yeni eşyalar almak durumunda kalır (aynı insan hayatında ölümlerin ve doğumların olduğu gibi). Son olarak bütün sahip olduğumuz eşyalar da bir gün bizim bu dünyadan ayrılacak olmamız gibi dolaplarımızdan, sofralarımızdan, evimizden, yatağımızdan ve mutfağımızdan ayrılacaktır. Bu yüzden her şeyin başı ve sonu olan bir yerde hayatın tadını çıkarabildiğimiz kadar çıkarmalıyız ve anın tadına doyasıya varmayı öğrenmeliyiz. Ayşegül TÜRKOĞLU 21401593 Uğur Özgümüştaş 21100340 Güzel Sanatlar Şiir Sokakta Geçenlerde Robert Montgomery'nin sergisine gittim. Montgomery 1972 doğumlu, İskoç asıllı bir Birleşik Krallık vatandaşı ve Londra'da yaşamakta. Sokaktaki Harfler isimli sergisi aynı zamanda Türkiye'de ilk kez İstanbul 74'te ve ardından Ankara Cer Modern'de sergilendi. Ankara'daki sergi hâlâ devam etmekte. Ben iki galerideki sergiyi de gezme fırsatını yakaladım. İstanbul ve Ankara'daki sergiler aynı eserleri içerseler de mekânlar birbirlerinden çok bağımsız oldukları için etkileri farklıydı ve zorunlu olarak kurulumu mekânlarla da bağdaştırarak inceledim. Montgomery'nin sergisinden önce bir plastik sanatlar öğrencisi olmamdan dolayı atölye hocam Agnieszka Srokosz ile bir projeye başladık. Resim dalında çalışan Srokosz hocam benden bir dönem boyunca yazıyla çalışmamı istedi. Sanat öğrencisi olmaya hazırlandığım dönemde resimde kesinlikle yazı olmayacağını öğrenmiş olsam da bu yeni proje oldukça ilgimi çekti ve araştırmam için verdiği isimler arasında Montgomery ve Holtzer gibi sanatçılar da vardı. Türkiye'den bütünüyle yazıyla çalışan sanatçı örneklerimiz bildiğim kadarıyla yok. Grafik tasarımdan çok ayrı duran yazıyı kendi başına bir sanat eseri olarak kullanmak durumu, plastik sanatlar alanında çalışan sanatçılar arasında yakın bir zamanda daha da yaygın olacağa benziyor çünkü bildiğimiz gibi twitter ve benzeri sosyal medya araçları son yıllarda bir patlama yaptı ve insanların bir şekilde kendilerini eşit bir platformda ifade etme özgürlüklerini elde ettiler. Atölyede yazı çalıştığım dönemde kendi deneyimlerimle söyleyebilirim ki aslında yazıyı yüksek bir mesaj kaygısıyla sergileyebiliyor olmak oldukça cesur bir tavır ve o mesajı uygun bir görsel dille (görsel sanatların da aynı edebiyat gibi okunabilir bir dili var) aktarabilmek biraz zor. Dönem sonlarında projelerimizin alt metin çalışmalarını paylaştığımız bir nevi final sergilerinde hocaların özellikle yazılı çalışmalara çok fazla takılıp beni ter içinde bıraktıklarını hatırlıyorum. Sanatçı bire bir verdiği röportajlarda aslında sadece ışıklı reklam tabelaları görünümünde çalışmadığını, birbirinden çok farklı işler yaptığını, zaman zaman fotoğraf çektiğini, resim yaptığını ve bazen de yontarak heykel yaptığını belirtmiş. Sokaktaki Harfler'de genel olarak bir panelin üzerine döşenmiş ampullerle çeşitli dizeler gösteriliyor. Bazı eserler de sanatçıyı araştırdığımızda pek karşımıza çıkmayan ahşap oyma işleri. Sanatçı aslında reklam panoları görünümündeki eserleriyle ünlü oldu. Hatta öyle ki sokaktaki reklam panolarına (billboard) siyah zemin üzerine beyaz harflerle yazdığı şiirleri var. Sokak sanatı deyince herkesin aklına ilk olarak graffiti gelse de sanatçı yazılarını daha temiz duran yazı tiplerini kullanarak ve renklerini de sadeleştirerek sokak sanatına başka bir boyut kazandırmış. Türkiye'deki sergilerde bu tarz işlere yakın olan ama bunlardan da farklı olanları görebiliyoruz. İstanbul 74 Galeri, yapısı itibariyle oldukça yüksek tavanlı ve içerisinde oymalı çerçeveleri, klasik kapı kirişlerini barındıran bir bina. Montgomery'nin eserlerindeki yazı tipleri oldukça karışık. Temiz ve modern durmalarının yanında yazı tiplerini kendi çizen Montgomery, orta çağ sanatçılarından tutun da metal müzik albümlerindeki yazı karakterlerine kadar geniş bir çerçevede çalıştığını söylüyor. Bu yazıları genel olarak bir modern sanat galerisinde görmeyi hayal ediyorsunuz. Duvarları dümdüz beyaz olan sanat galerilerinden bahsediyorum. Klasik olandan iz olmayan bir yapıdan ya da kestirme olarak İngiltere'deki Beyaz Küp'ten... (Bütün çağdaş sanat galerileri hemen hemen aynı yapıyı kullanıyorlar.) İstanbul 74 Galeri tam olarak bu anlattıklarımın tam tersi bir görüntüde. İçeri girdiğimde bu galeride tamamen çağdaş sanat estetiğinin aksine klasik eserler görmem gerektiği hissi canlandı. Belki benim gibi düşünmeyenler de olabilir. Bazen mekânların sanat eserleriyle olan tezat durumu da insanları cezbedebiliyor lakin Ankara Cer Modern Sanatlar Merkezi'ndeki sergi tam anlamıyla istediğim gibiydi. Cer Modern'in mimarisi de çok ilginç. Türkiye ile yaşıt bir tren bakım ve onarım binasını yıllar sonra restore ederek modernleştirdiler ve ortaya çok anlamlı bir yapı çıktı. Zemin ve tavan arasında oldukça büyük bir fark var. Tavanda oldukça sert bir üçgenden oluşan ahşap ve metal karışımı eski çatı dururken, duvarlar dış cephedeki orijinal taş örmeden bağımsız olarak dümdüz ve bembeyazlar ki bu tam da çağdaş sanatın sergilenmesine ihtiyaç duyduğu düz zemin. “Bütün isimler, reklam panolarından ve tiyatrolardan ve iskelelerden ve dergilerden ve anıtlardan silinecek” Mekânların farklılıklarını geçecek olursam sanatçının işlerini kesin olarak sokak sanatı diye adlandıramasam da çağdaş sanatın şiirsel tarafını sokak sanatıyla birleştirmeye çalışmış olduğunu söyleyebilirim. Söylemek istediğim şey panoların göz alıcılığı tam olarak verdikleri mesajlar olmasa da belki de sadece ışıkların sönüp yanmalarıydı çünkü sokak sanatçılarının genel anlamda nezih bir ortamda sergilenme gibi bir kaygıları yoktur. Sanatçı her ne kadar röportajlarında ünlü sokak sanatçısı Banksy’den onu ne kadar sevdiği hakkında bahsetse ve onunla aynı tarafta olduğunu belirtse de bir izleyici olarak Montgomery’nin işlerinin Banksy’ninkilerle uzaktan bile ilgileri olmadığını söyleyebilirim. “Ne zaman güneşin bir binanın penceresinden yansıdığını görürseniz, o bir melektir.” Sanatçı şiirlerin gücünün son dönemdeki sosyal medya kullanım artışının ve insanların aslında şiiri ne kadar sevmelerinden kaynaklı olduğundan da bahsediyor ve esin kaynağının büyük bir kısmının da İstanbul’dan aldığını söylüyor. Gezi hareketinden de beslenen sanatçı, ilerleyen zamanda kurulmak üzere şehre dev bir pano tasarladığını belirtmiş. Ben kişisel olarak görsel sanatın dilin kısıtlayıcı özelliğine sıkışmaması gerektiğini düşünüyorum. Edebiyat kitaplarda güzel ve farklı dillerde yazılan şeyler uzman çevirmenlerce hazırlanmalı. Sanatçı her ne kadar şiirlerini parlatıp göz alıcı bir şekilde sokağa taşıdığını söylese de, bence bir şekilde reklam panosu özellikleriyle sergilenmeye devam ediyorlar ve bu sanki bir şekilde sadece sanatçının bir reklamı. Her şeye rağmen sergi görülmeye değer. Yazılar ve ışıklar seyircinin içini açıyor. İçimizdeki Ses : Sevda Sözleri Cemal Süreyya’nın yazdığı en etkileyici şiir kitabıydı belki de Sevda Sözleri. Uzun zaman sonra bir kitabı okurken bu kitabı ben mi yazdım sorusunu çok kez aklıma getirdim. Dizelerdeki ahenk, uyum o kadar mükemmeldi ki bir solukta okuyup bitirdim ve bana zamanın nasıl hızlı geçtiğini hissettirmedi bile. Aşk, insanoğlunun hissettiği en güzel ama bir o kadar acı duygulardan biridir. Çoğu zaman seni, sen olmaktan çıkarır. Başka bir insana dönüştürür. Belki de olması gerektiği hale getirir . Ama şunu söyleyebilirim aşk, insanoğlunun hissettiği en yoğun duygudur. Cemal Süreyya’nın söylediği gibi ‘‘Okyanusta ölmez de insan, gider bir kaşık sevdada boğulur.’’ Cemal Süreyya da aşkı o kadar güzel anlatıp dizelerine öyle güzel işlemiş ki sanki okuyucularının hayatlarından alıp, dizelerine yerleşmiştir. ‘Bu yüzden diyorum ki aşk eskidikçe aşktır’ sözü belki de benim için söylenmişti. Hayatta yılların eskitemediği her şey değerlidir. Özellikle de aşk için bu durum çok doğru. Yılların eskitemediği aşklar, değer verdiğimiz kişiler bizim en değerlimiz olmuştur. Benim için de böyle birisi vardı, yılların unutturamadığı. Üstünden çok zaman geçmesine rağmen hala aklımda, kalbimde en derinlerde olan birisi. Belki de eskisi gibi sevmiyordum ama her zaman yeri en özeldir benim için . Ve gerçekten Cemal Süreyya’nın söylediği gibi ‘Aşk eskidikçe aşktır.’. Aşk üzerine yazılan şiir kitapları çoğu zaman ayrılıklardan sonra insanlara anlamlı gelir. En azından benim için öyle oldu. ‘Ağlarım aklıma geldikçe gülüştüklerimiz’ dizesi ben en derinden etkileyen dize oldu. Bir insan düşünün , sizin her şeyiniz olur ve bir anda hayatınızdan ayrılır. Onunla geçirdiğiniz vakitler, paylaştıklarınız, yaşadıklarınız geriye sadece hoş birer anı olarak kalır. Aynı zamanda ayrılık, yaşadığımız güzel şeylerin bir daha tekrarlanamayacağı anlamına da gelir. Beni, en çok üzen, yıpratan şey budur. Geçmişin geçmişte kalması ve bir daha yaşanamayacak olması ve yaşanabilecek güzel şeylerin sadece hayallerde kalması.Ayrılıklardan sonra, hele yıllar geçtikten sonra insan, sevdiği için geri gelse bile, eskide kalmıştır ve bir ilişki olmaz der. Sevdiğinin yokluğuna alışmıştır insan aslında. Ve bir ilişki olmaz sözünü söyleyen insanın beynidir, mantığıdır yani bu sözü insanın kalbi söylemiştir. İnsan duygusal davranmayı bıraktığı anda mantığı olayları yönetir. Belki de doğru olanı insanın mantığı söyler, ama her zaman doğruyu yapmak doğru mudur sizce ? İnsan her zaman mantığına göre mi hareket etmelidir ? İçinden geleni yapmamak doğru mudur sizce ? Tabii ki hayır ! Çoğu zaman hatta her zaman bize yanlış gelen şeyleri yapmamamız gerekir . Ancak konu aşk olunca bütün dengeler bozulur, mantık kaybolur. Ve Cemal Süreyya’nın söylediği gibi ‘Sonra gülüşün geldi aklıma ve içimden dedim ki; ‘’yine gelsen yine severim seni .’’.’ Ayrılıklardan sonra asla eskisi gibi olamayacağını düşünür. Evet bu doğrudur aslında eskisi gibi iyi olmayacaktır her şey. Ancak şunu unuturuz belki eskiye göre daha iyi olabileceğimiz gerçeği. Geçmiş güzel anıları barındırır ve bunları asla da unutamayız. Ancak hayat tüm hızıyla devam etmektedir. Geçmişe takılarak yaşayamayız çünkü önümüzde çok uzun ve güzel olacak bir gelecek bizi beklemektedir. Evet asla eskisi gibi mutlu olamayız ancak daha mutlu olabiliriz. Birini, eskiye göre daha çok sevebiliriz ona daha çok güvenebiliriz ve daha mutlu olabiliriz. Bu durum belki de eski ve güzel anıları tamamen unutup onların anısına saygısızlık yapacağımız anlamına geldiği için çoğu zaman yapmak istemeyiz. Halbuki bu durum sanılanın aksine geçmişe saygısızlık değildir. Geçmiş geçmişte kalmıştır hoş anılarıyla birlikte. Ve önümüzde uzun ve güzel bir gelecek vardır ve bunun peşinden koşmalıyız. Çünkü ilkler unutulmaz, ancak en sonuncu olanla yaşlanılır. Ömer Çağrı Angın Kutay Ulusoy 21201071 TURK 101/39 Django’nun İntikamı Güzel filmler bende yazı yazma isteği uyandırırlar. Zincirsiz (Django Unchained) de bende bu isteği uyandırdı... Zaten Quentin Tarantino filmlerini her zaman beğenmişimdir ve bu genç yönetmene her zaman hayranlık duymuşumdur. Bu filmden sonra bu hayranlığım daha da üst seviyeye çıktı. Belki bilirsiniz bu film Franco Nero’nun 1966 yapımı “Django” filminin yeniden uyarlama versiyonu. O filmi de izledim, gerçekten güzel bir film... Lakin, Quentin Tarantino tarafından yeniden çekilmiş bir film her zaman farklıdır...Quentin Tarantino’nun ilk izlediğim filmi tahmin de edebileceğiniz üzere Ucuz Roman (Pulp Fiction) isimli filmdi. Bu filmi izlemeyen yoktur herhalde... İzlemediyseniz de en uygun zamanınızda izlemenizi tavsiye ediyorum. Tarantino filmlerinin en önemli özelliği, her filmde yönetmene ait bir parçanın bulunması. Örnek vermek gerekirse; her filmde yeme-içme isteği uyandıracak bir sahne oluyor. Bu güzel bir şey mi bilemedim doğrusu... Ucuz Roman’da hamburger yeme sahnesi, Soysuzlar Çetesi isimli 2009 yapımı filmde özel Fransız tatlısı yeme sahnesi ve en son Zincirsiz’ de bira içme sahnesi... Tarantino fimleri kilo almak için ideal, hiç sağlıklı şeyler tüketilmiyor(!)... Soysuzlar Çetesi demişken biraz da bu filmden bahsetmek istiyorum. Tamamen farklı bir seneryo ve farklı bir atmosferde geçen, Naziler ve Amerikalı Yahudileri konu alan ve tamamen kurgu olan bu filmde en çok dikkatimi çeken oyuncuyu Hans Landa karakteriyle Cristopher Waltz oldu. Alman asıllı olan usta oyuncuyu ilk kez bu filmde tanıdık. İleri düzeyde Almanca, İngilizce, Fransızca ve İtalyanca bilmek, bir oyuncu için çok önemli bir nitelik... Ve ona olan hayranlığımız Zincirsiz ile daha da üst seviyeye çıktı. Filmde herkesin hayran olduğu bir karakterdi. Gerek yaptığı etkili konuşma gerekse de zekâsı ile sorunların üstesinden çabukça gelen yapısıyla filmi tek başına sırtlıyor. Tabi, başrol oyuncumuz Jamie Fox, bir türlü Oscar’a kavuşamayan usta oyuncu, Calvin Candie karakteriyle bana göre en başarılı performansını sergilemiş Leonardo Di Caprio ve siyahi olmasına rağmen köleliği destekleyen bir karakter ile adetâ ders niteliğinde bir rol çıkaran Samuel L. Jackson da bu hayranlıkta önemli paya sahipler. Eklemek gerekir; Quentin Tarantino, tıpkı Ucuz Roman’da olduğu gibi filmde de kısa bir rol aldı. Biraz da filmden bahsedelim... Film, 1858 yılında yani Amerikan İç Savaşı’ndan 2 yıl öncesini konu alıyor. Django ve mükafat avcısı Dr. King Schultz’un yollarının kesişmesiyle başlıyor. Dr.King Schultz, Django ile eski sahiplerini bulma konusunda bir anlaşma yapıyor ve bu anlaşma sonunda Django’ya özgürlüğünü vereceği konusunda söz veriyor. Görev istendiği gibi tamamlanıyor ama Django da tıpkı Dr. King Schultz gibi bir mükafat avcısına dönüşüyor. Artık silah kullanmayı çok iyi bilen Django’nun tek bir hedefi vardır; Candyland’e gidip karısını kurtarmak. Irkçılığı ve köleliği bizleri üzerek anlatıyor Tarantino. Bir siyahi insanın ata binmesini şaşkınlıkla karşılayan beyazları görüyoruz... “Şu dinamitleri al, zenci kafesine koy.” gibi ırkçı sözler duyuyoruz… Zenci kafesi… Ne kadar kötü değil mi? İzlerken, özellikle de siyahilere karşı uygulanan şiddeti görünce gözlerim doldu. Ama bazı sahneler de “aşırı” şiddetli geldi bana... Özellikle de köpek sahnesi, pek hoş değildi... Ama Tarantino gerçekçi bir bakış açısına sahip… İşte burada intikam vurgusu öne çıkıyor… Eklemek gerekir, Özellikle Amerika Birleşik Devletleri’nde Tarantino’ya bu film üzerinden yoğun eleştri geldi; gerekçe ise siyahları övüp, beyazları yermesiydi... Bunları söylemek tam bir saçmalık! Tarantino, o dönem nasıl ise öyle anlattı ama maalesef Amerika hiçbir zaman tarihiyle yüzleşmek istemedi... Tabi olmayan tarihiyle… Filmin atmosferine de vurgu yapmak istiyorum; kıyafetler, kasaba, genel ortam her şey harikaydı. Ama bana göre bunlardan çok, oyuncu seçimi de bu filmin bu kadar etkili olmasında önemli bir etken. Daha önce de bahsettiğim gibi bu kadar kaliteli kadronun böyle bir başyapıt ortay koyması ve bunun Tarantino önderliğinde olması gayet doğal… Tarantino’nun başarısı yarattığı karakterler ve oyuncu seçimlerinde saklı… Toparlamak gerekirse, film ile ilgili yazılabilecek çok daha fazla şey var. Ama her cümlede filmin o gizemini yok etmekten korkuyorum. İzlediğim en iyi on film arasında yerini aldığını net bir şekilde söyleyebilirim. 85. Oscar Törenlerinde En İyi Yardımcı Erkek Oyuncu ve En İyi Senaryo ödüllerini de aldığını ekleyelim… Son olarak söylemek istediğim şey şu ki; eğer daha önce Tarantino filmi izlediyseniz bu filmi kesinlikle izleyin, eğer izlemediyseniz de Ucuz Roman’dan başlayarak Tarantino’nun başyapıtlarını teker teker izleyin… Unutmayın “D” sessiz… Muhammed Salih Altun Yalnızlık, Toplum ve İnsan İnsanlarla ilgili ilk söylenebilecek şeylerden birisi sosyal birer varlık olmaları. Diğer insanlarla birlikte yaşıyoruz hepimiz. En eski insanlardan beri hep bir toplum yapısında yaşamışız. Bir aile kuruyoruz, yalnız kalmak istemiyoruz. Çeşitli topluluklar oluşturuyoruz kendi aramızda, buluşuyoruz, beraber seviniyoruz, beraber üzülüyoruz. Yalnızlık çoğu insan için ürkütücü bir kavram. Ben bile, yalnız kalmayı çok da fazla sorun etmeyen birisi olarak, çok fazla hoşlanmıyorum tek başıma olmaktan. Her an her şeyin olabileceği bir ortamda gibi hissediyorum. Sanırım yalnızlığın doğası insanı biraz korkutuyor, olanlar değil de olabilecekleri düşünmemize sebep oluyor. Ayrıca yalnız kaldığında insan anı yaşayamıyor, geçmişini, geleceğini düşünüyor, geçmişinde değiştirmek istedikleri aklına geliyor, geleceğinde yapması gerekenler ile ilgili endişeleniyor. Yani genel olarak yalnızlık çoğu insana kötü şeyler çağrıştırıyor. Uzay Yolcuları da bu konudan yola çıkmış, yıllarca sürecek yıldızlararası bir seyahatte olması gerekenden erken uyanan ve ömrünün geri kalanını orada geçirmek zorunda kalacağını fark eden bir adam ve yaptıklarını işliyor. Durum korkunç: Hayatınızın geri kalanını insanlarla etkileşmeyerek, uzayın derinliklerinde yolculuk yaparak, bu zamanda uyuyor olmanız gerekirken uyanık durumda yaşayacaksınız. Buradaki yalnızlık, düşünce sınırlarını zorluyor. Kendi başınıza yapabileceğiniz aktiviteler sınırlı. Ne kadar süre bu şartlarda yaşayabilirsiniz ki? Bu her insanı kısa sürede çıldırtabilecek bir deneyim olsa gerek. Yani bir gün, iki gün neyse diyebilirsiniz ama yıllar yanınızdan geçip giderken, hiçbir anınızı paylaşacak hiç kimsenizin olmaması korkuncun ötesinde bir durum. Yalnızlığı çok fazla umursamayan insanlar için bile. Ben de bu insanlardan birisiyim. Yalnızlığı seven bir insanım diyebilirim. Hiçbir zaman çok geniş bir arkadaş çevrem olmadı. Genellikle kendime odaklanırım, kendimi geliştirmeye çalışırım. Kendi kendime eğlenmeyi de öğrendim diyebilirim. Yemek masasında tek başına olmak çok da yabancı değil bana, özellikle üniversitede. Ama Uzay Yolcuları’nda gördüğüm seviyedeki yalnızlığı hiç yaşamadım, yaşayabileceğimi de sanmıyorum. Çünkü etrafınızda insanların sadece bulunması bile kendinizi iyi hissettiriyor. Konuşmasanız da, etkileşmeseniz de sonuçta insanların arasında bulunuyorsunuz ve onların varlığının sağladığı belli bir güvence var. İnsanların birlikte bulunduğu alanlara vahşi hayvanlar çok fazla bulaşmaz mesela. Bir afet yaşandığında insanlar birbirine yardımcı olur. Böyle şeylere alışkın olduğumuzdan bize fazla önemli değil gibi gelebilirler ama cidden önemliler. Hepimiz bir bütünün parçasıyız ve birbirimizin arkasını kolluyoruz bir anlamda. Ama böyle bir ortamda bile kendimiz için yaşama özelliğimiz hala devam ediyor tabii ki. Her insan toplumun bir parçası olsa da kendisi için yaşar aslında. Herkes kendisini öncelikli görür kararlarında, kendi mutluluğunu hep göz önüne alır. İşin güzel kısmı aslında kendisini düşünen parçalardan kolektif düşünen bir bütün oluşturulabilmesidir belki de. Bu biraz değerlendirenin yorumuna göre değişiyor tabii ki. Bazılarımız toplumun aslında hiç de çalışmadığını düşünebilir, düşünenler de var. Bazıları da toplumun ilkel insanın kurtuluşu olduğunu düşünebilir, insanların toplanması ve birlikte bir şeyler ortaya koyması onu diğer canlılardan ayıran şeydir diyebilirler. Farklı fikirler olsa da, şu an düzenin bu olduğu bir gerçek ve sonuçta yoğrularak, değişerek, adeta evrimleşerek buraya kadar geldi. Farklı işlerle uğraşan bir bütünün parçaları olmamız bence türümüzü oldukça geliştirdi. Örnek olarak eski zamandaki bilimcilere bakılabilir. O insanlar pek çok alanda aynı anda çalışıyordu ve alan içinde özelleşmiş bilgiler ancak sonraki dönemlerde, insanlar küçük gibi görünen alanlarda araştırmalar ve buluşlar yaparken ortaya çıktı ve şu andaki düzende de aynı anda matematikçi ve fizikçi olmak değil, matematik veya fiziğin bir alanında iyice özelleşip yeni şeyler ortaya çıkarabilmenin değeri büyüdü. Yani insanların oluşturduğu bir birliktelik olan bilim dünyası da onların kendileri için de çalışma özelliği ile gelişti. Bu da bilimsel gelişmede bence çığır açan gelişmelerden birisi, eski zamanlara göre. Sonuç olarak demeye çalıştığım şey sanırım kısaca şöyle ifade edilebilir: İnsanlar olarak yalnız yaşamayı sevmiyoruz, etrafımızda başkaları olmasını istiyoruz ve tür olarak gelişmemize en çok katkı sağlayan da bunu hala bireysel özelliklerimizi koruyarak yapmış olmamızdır bence. Nil Nalbantoğlu At Deniz’e Gitsin İyilik yap denize at demiş atalarımız. Neden böyle bir söz söyleme gereğini duymuşlardır hiç düşündünüz mü? Bu hayatta kötülük yapmak çok kolaydır. Bazen birinin yemeğini çalarak, bazen yapılması gereken bir aramayı yapmayarak veya bir zarar vererek kötülük yapılabilir. Türlü türlü örnekler verilebilir bu konu hakkında. Kötülük yapan kötü insan değildir elbette, bunu da unutmamak gerekiyor. Kolay diyorum, çünkü kötülük yapmak için bir takım kişisel özelliklerinizin bulunması gerekmez veya içinizden gelmek zorunda değildir o kötülük eylemi. Önemli olan o anda yapmış olmanızdır. İyilik yapmak ise zor şeydir. Emek ister, çaba ister, yürek ister… İster de ister yani. İyilik yapıyorsanız, siz iyi insansınızdır. En önemli fark da budur. Çünkü özünde iyilik barındırmayan, ruhunda şefkate haiz olmayan kimse iyilik yapamaz. İşte bu yüzden zordur iyilik yapmak. Birçok kişi iyilik yaparken çekinir, isteksiz olur hatta. Kötülükte ise o anda bir hışımla yaparsınız, geçer gider. Siz okurlarda yeterince ilgi uyandırabildiysem, şimdi bu konuyu daha derinden incelemenin vakti gelmiştir. İyilik yapmak zordur evet, ancak bazı iyilikler vardır ki karşı taraf onun altında ezilir. Elbet başınıza gelmiştir; bir arkadaşınızın yaptığı davranış karşısında çok mahcup olmuşsunuzdur. İşte o mahcupluk hissi, aslında yapılan iyiliğin altında ezilmenin hayata yansıma biçimidir. Yanlış anlaşılmasın, böyle bir ezilme hissini yaşamak asla değer yargılarına ters değildir. Hatta öyle güzeldir ki, hayatınızda size bunu yaşatacak kadar şefkatli ve iyiliksever bir insanın var olduğunu anlarsınız. Burada önemli olan bizlere bu tarz duygular yaşatacak insanların sayısının çok az olmasıdır. İşte o insanlardan birisi de bir zamanlar Türkiye tarihinin sayfalarında isminden sıkça bahsedilen Deniz Gezmiş’tir. Her ne kadar adı daha çok siyasi olaylar ile anılsa da, Can Dündar’ın kaleme aldığı Abim Deniz adlı eserde Deniz Gezmiş’in yaptığı iyilik dolu hareketlere tanık oluyoruz. Kitabı okumaya başladığım anda aklıma iyilik yapmanın aslında ne kadar yürek isteyen bir iş olduğu düşüncesi yerleşti. Bu yüzden diyorum ya kötülük yürek istemez, yapması kolaydır sonrası acı verir. İyilik ise öyle değildir. İyi bir insansanız, iyilik saçıyorsanız çevrenizdekilere, bu dünyadan göçtüğünüzde bile adınız sizin davranışlarınızla yaşamaya devam edecektir. Kitabın 61. sayfasında bahsedildiği gibi bir insanın ağzından “Ben, senin oğlunun sayesinde temize çıktım, hakkını ödeyemem” cümlesini duymak kadar gurur verici bir şey olamaz herhalde. İyilik yapması bu kadar zordur işte, Deniz gibi yüreği ile hocasını korumak pahasına kendini ortaya atanlar bunu başarabilir ancak. Çünkü yürekten, kalpten gelmiyorsa, asla gelmeyecektir o iyilik treni. “Yürek” unsuru üzerinde bu kadar durmuşken onun üzerine konuşmamak olmaz. Yürekli olmaktan kasıt sadece cesaret anlamında değil, bilgelik, şeref sahibi olmak ve en önemlisi de içinden gelerek yapmak anlamındadır. Hayatımızda binlerce insan var. Bu insanların kimisiyle amaçlarımız doğrultusunda yolumuz kesişmişken kimisiyle ise tesadüfler üzerine bir araya gelmişizdir. İşte amaçlarımızın kesiştiği yerde birçok kişi bu amaçların gerektirdiği, şekilde “iyilik” adı altında bir takım davranışlar gerçekleştirebilmektedirler. Ancak bunlar “yürekten” gelen iyilikler değillerdir. Çünkü sadece bir çıkar amacı güdülerek yapılmışlardır. Yani bizlere “hakkını ödeyemem” cümlesini kurdurtamazlar. Kötülük için bu ayrımları yapmamıza hiçbir zaman gerek yoktur. Nitekim kötülükler çıkarlar amacıyla yapılmaz. Ancak çıkarları zedelemek amacıyla yapılabilirler. Anlayacağınız üzere sahte kötülük yoksa bile, sahte iyilik mevcuttur hayatlarımızda. Deniz Gezmiş’i de diğerlerinden ayıran hiçbir çıkarı olmaksızın etrafındakilere iyilikler yapmasıdır. Yazımın başındaki sorumun cevabına gelirsek; kötülük yapması kolaydır, herkes bir anlığına kötü olabilir. Kalp kırabilir, karşınızdakileri incitebilirsiniz. İyilik yapması ise zordur. Yürek ister, gurur ister. Her şeyden önce insanın özünde iyilik ister. Yaptığınız ve yapacağınız tüm kötülükler hatırlanacaktır ve elbet bir gün size geri dönecektir. İyilikler ise her zaman size geri dönemeyebilir veya hatırlanmayabilir. Ancak ruhunuzun derinliklerinde kendinize kattığınız o engin mutluluk ve huzur ilelebet sizinle olacaktır. Bu yüzden iyilik yapsanız bile atın denize gitsin, hatırlanacağı varsa hatırlanır zaten. Kim bilir belki o denizden bir başka Deniz’in iyiliklerine yelken açar bir okyanus olur bir gün. Herkesin iyilik ve şefkat dolu olmasını umduğum bir dünyayı hayal ederek, iyilikle kalın… Kaynakça: Dündar, Can. Abim Deniz. İstanbul: Can Yayınları, 2015. Baskı. Paranın Hâkimiyeti Zenginlerin daha zengin olup fakirleri içinde bulundukları durumdan kurtarmaları mümkün müdür? Bana göre tabii ki de mümkün değildir. Çünkü bazı zenginler büyük ihtimalle paralarını durumu onlardan kötü olanlar için harcamaktansa kendilerine harcamayı tercih edeceklerdir. Bu söylediklerim kesinlikle herkes için geçerli değildir. Kısacası sözüm meclisten dışarı. Elbette ki bu söylediklerime uyanlar da var uymayanlar da. Belki de bahsettiğim bu durumun günümüze kadar büyüyerek gelmesi yani yardım etme hissinin giderek kaybolması ve zenginlerin daha zengin olmak istemesi. Bana göre sonumuzu kendi ellerimizle hazırlamaktan başka bir şey değildir. Gittikçe toplumsal eşitsizliği arttırıp insanlığımızı kaybetmemiz beni her geçen gün daha çok korkutuyor. Hatta kendimize hayat felsefesi olarak edindiğimiz bana dokunmayan yılan bin yaşasın sözü bizi o kadar güzel tanımlıyor ki. Bütün bunların olması ve bizim bunları görmemezlikten gelmemizin en büyük nedeni bence aç gözlülüğümüzdür. Hep daha fazlasını hep daha iyisini ve yenisini istiyoruz. Sürekli tükettiğimiz hâlde bir türlü doymuyoruz. Mesela kendimde hoşuma gitmeyen bir özelliğim de budur. Sadece istiyorum ama istediklerim için en ufak bir çabam ve emeğim yok. E durum böyle olunca isteğim şeyi elde ettiğim anda aslında istediğimin o olmadığını fark ediyorum. Örneğin makyaj malzemesi almaya bayılırım. Hatta bazen ihtiyacım olmadığı hâlde bile kendimi makyaj ürünleri alırken buluyorum. Hâlbuki ona vereceğim parayla gidip başkasının ihtiyaçlarını gidersem ya da gidip bir iki paket kedi ve köpek maması alıp sokak hayvanlarına versem daha iyi olmaz mı? Benim gibi olanlar da biraz olsun bencillikten kurtulup başkalarına yardım etseler belki de dünya umduğumuzdan daha iyi bir yer hâline gelebilir. Bu sayede belki de var olan eşitsizlik ve sefaleti az da olsa azaltmış olmaz mıyız? Diğer bir taraftan ise artık insanların sözü değil de paranın sözü geçmeye başladı. Ekonomik durumlarımıza göre bölünüp ona göre muamele görmeye başladık. Azınlığın Zenginliği Hepimizin Çıkarına Mıdır? kitabında ünlü düşünür Adam Smith ne kadar da güzel bir şekilde anlatmış içinde bulunduğumuz durumu “Zengin ve güçlü olanlara hayranlık duyup onlara neredeyse taparken, fakir ve muhtaç durumdakileri hor görme veya en azından görmezden gelme eğilimi ahlak anlayışımızı çökerten en büyük ve en yaygın nedendir”(3). Kişi ne kadar kötü, ahlaksız ve karaktersiz de olsa zenginse eğer bunların hiç biri görülmüyor. İyi insanları ekonomik durumları yüzünden değer vermiyor ve görmezden geliyoruz. Aslında kendimize yaptığımız en büyük acımasızlık bu olsa gerek. Evet, para tabii ki de önemli bir şey. Hayatımızı sürdürebilmemiz, yaşamamız için gerekli ama bizim parayı yönetmemiz lazım paranın bizi yönetmesi değil. Eğer para bizi kontrol etmeye başlıyorsa işte burada bir terslik var demektir. Çünkü merhametimizi ve benliğimizi kaybettiğimiz andır kontrolü paraya verdiğimiz zaman. Şimdi asıl önemli olan nokta zenginlerin fakirliği azaltması ya da en aza indirmesi demiştik. Peki, dünyada ekonomik durumu çok üst düzeyde ülkeler var. Fakat neden onlar Afrika’daki açlığı bitiremiyor ya da genel olarak fakirliği azaltamıyor. Çünkü o zaman birilerinin ekmeğine tereyağı ve bal süremeyeceği için. Ne yazık ki kapitalist sistemde hep birileri fakir ve aç olmak zorunda ki zenginlerin karnını daha çok doyurup onlara daha çok para kazandırmak için. Bu nedenden ötürü fakirlik hiçbir zaman bitmeyecek ve bizim hayallerimizi süsleyen eşitlik hiçbir zaman var olmayacak. Ancak paranın değerini kaybettiği zaman fakirlik ve zenginlik kalkacak ve işte o zaman eşitliği ve insan olduğumuzu anlayacağız. Çağrı Yasmin ÇABUK Kaynakça Zygmunt Bauman. Azınlığın Zenginliği Hepimizin Çıkarına Mıdır? 1. Basım İstanbul: Ayrıntı Yayınları, 2014. Berkan Buruk 21201553 KATLETTİĞİMİZ HAYATLAR Sahiplendiğiniz hayvanların canını yaktığınızı hiç düşündünüz mü? Aslında onları ne kadar üzdüğünüzü? Hatta kimi zaman onlara işkence yaptığınızı hissettiniz mi? Bu sorulara cevaplarınız hayır mı? Birkaç gün önceye kadar benim de cevabım hayırdı. Ama artık gerçekler ile aramdaki perde aralandı ve hayvanların neler hissedebileceği daha iyi anlıyorum. Kim tahmin edebilirdi ki dünyayı kanatları altında barındıran kuşların küçücük bir tecritte hapsolmasına, eski Mısırlılar tarafından Firavun gibi görülen ve bu sebepten dolayı tapılan kedilerin sıradan bir ev süsü olmasına kim ihtimal verebilirdi? Bir bebeğin annesini sevmesi gibi, ataerkil bir aile dayısının ilk erkek yiyenini sevmesi gibi hayvanları sevdiklerini iddia edenlerin aslında onların en büyük düşmanları ve katliamcıları olduğunu kim düşünebilirdi? Vaktinin çoğunu okula, işe, gezmeye, alışverişe ve çevrimiçi oyunlara ayıran insanlar, sözde sevdikleri hayvanlara zaman ayırmayarak her gün acı çektirerek öldürüyorlar onları. Başka bir ifadeyle insanlar vaktinin büyük bir kısmını istekli veya isteksiz bir şekilde kendilerine ayırarak onlara işkence yapıyorlar. Yazarın da bu konuda üzüntü duyduğu bir anısını paylaşmak istiyorum. Yazarın “Bauschan” adlı köpeği ile yaşanan anısında şunları anlatıyor: Dışarıya çıkarken beni görünce basamakları hızlı hızlı iner, kendi ekseni etrafında döner ve dans eder, mutlu bir şekilde bahçe kapısına doğru gider. Ama hayalleri yıkılırsa, kafasını eğer, yüzündeki mutluluk ifadesi yerini umutsuzluğa bırakır ve kahrından yanıp kül olur. Gözlerindeki bakışlar değişir ve ürkekleşir(Mann, Thomas,30). İnsanlar sahip oldukları hayvanlarla ilgilenmek yerine “Amaaaaaaaan, bir hafta sonum var onu da arkadaşlarım ile geçireyim zaten her gün akşam köpeğimle veya kedimle birlikteyiz” diyerek kendilerini kandırıp, onlara vakit ayırmayan bu bencil insanlar; oruçlu bir insanın iftar saatini beklediği gibi sahibini bekleyen hayvanların sevgilerini zerre kadar hak etmiyorlar. Bir defasına mahsus olsa bile onların gözlerinden bakabilsek dünyaya, onların yerine geçebilsek neler hissederdik acaba. Küçük bir erkek çoğunun ilk aldığı uzaktan kumandalı araba heyecanı ile hayvan sahiplenmeye hevesli insanlar, onları sahiplendikten sonra bir kâğıt parçası gibi buruşturup atıyorlar. Sigaraya bağımlı bir insanın onu içmezse yokluk, titreme ve huzursuzluk hissedercesine birlikte mutlu bir şekilde zaman geçirdiği hayvandan sıkılınca yani cicim ayları geçtiğinde o minnacık hayvanların neler hissedebileceklerini anlayabilselerdi hala onları sahiplenmeye devam ederler miydi acaba? Günde dokuz saat iş dolayısıyla ayrı kalınan bu yavrucakların yalnız kalınca gözleri kan çanağına dönene kadar ağlayan, avazları çıktığı kadar bağıran bu hayvanların bedduaları yersiz olur muydu bu pervasız insanlara? Hayvanları sahiplenerek onların hayatlarını kurtardıklarını sanan “iyilik melekleri” sanki ben seni hapse atarak kurtarıyorum der gibiydiler. Aslında bu o kadar yanlış bir düşünce ki. Onların doğal ortamı zaten sokaklar. Onların karınlarını doyurup onlara sıcak bir yuva verince onları eve veya bahçeye hapsederek, doğal ortamlarından ayırmaya hakkı olabilir miydi insanoğlunun? Onların her daim sana bağlı olduklarını düşünme hakkı verir miydi? Yeryüzünde insanlık bir anda yok olsa hayvanların insanlar olmadan yaşamayacağını düşünmek, bazılarının ben ölürsem veya gidersem Türkiye yok olur gibi hastalıklı bir düşünceden farkı var mıydı? Nedir bu insanoğlundaki kibir. Dünya üzerinde küçücük bir şeyi bile yaratmaya, yoktan var etmeye gücü yetmeyen insanın haddi miydi böyle beylik laflar etmeye? Hayvanların da anne ve babasının olduğunu unutmak, onların ailesinin erişkin olana kadar çocuklarına bakabileceği gerçeğini değiştirmez. Ayrıca, yardım etmek isteyen bir insanın her şekilde hayvanlara yardım edebileceğini tekrardan gösteren belediye işçisi abimize teşekkür etmemiz gerekir. Bu abimiz sokakta gördüğü hayvanın üstüne montunu örterek onu doğal ortamından uzaklaştırmadan yardım etmesi bize hayvanlara her yerde ve istediğimiz takdirde yardım edebileceğimizin göstergesidir(DHA, 2017). İnsanlar onları evlere hapsetmektense onların kendi türlerinden dostlarıyla birlikte barınabilecek yer yapmaları hayvanlar için daha uygundur. Çok küçük ücretler ödeyerek kedi, köpek ve kuş evleri satın alınarak onları sokağın belirli yerlerine koyulabilir. Böylece sadece bir tane hayvanın yerine belki onlarca hayvana daha uygun yaşam şartları sağlanmış olunabilir. Belediye işçisi abinin montunu köpeğin üstüne örterken… Yıllarca farklı türden onlarca hayvanlara bakmış olan ben Efendi ile Köpeği kitabını okuduktan sonra hayata bakışımı değiştirdim. Bundan sonra evimde hiçbir hayvan beslemeyeceğim. Teyzemlerin evinde beslediği Efe adlı kuşun sürekli odalarda uçuyor ve evin içinde “özgürce” geziyor olmasına rağmen dışarıdan gelen kuş sesi duymasıyla bir anda canlanması, onlarla muhabbet etmeye çalışmasını anlayabiliyorum artık. Hatta belgesel izlerken bile aslan, yılan ve tavşanlarla konuşmaya çalışmasını da. Belli ki onlarla bir şey paylaşmak ve anlaşılmak istiyor. Artık daha iyi görüyorum onların insanlar içinde olan çaresizliğini. Despot bir ailedeki küçük bir çocuğun hiçbir zaman söz söylemeye hakkı olmaması gibiydi onlarınki. Büyükler kendi aralarında konuşurken çocuğun bir köşede oturup sesini duyuramadığı bir dünyaydı. Duyursa da kim dikkate alırdı ki? Herkes kendinin anlaşabileceği ve dinleyebileceği kafa dengi olan birini istemez miydi? Onların ellerinden alınan bu hak aslında binlerce yıl önceki insanların yaptığıyla aynı değil miydi? O zaman insanların özgürlüğü zorla alınıp sahipleri tarafından kukla gibi oynatılır ve söz hakkı tanımazdı. Şimdi de “modern insanlar” hayvanların tüm haklarını alıp onları kukla gibi oynatmıyorlar mı? Kaynakça (Chicago Alıntı Tarzı) Mann, Thomas. 2015. Efendi ile Köpeği, İstanbul: Can Yayınları. DHA, “Montunu köpeğin üzerine örten işçiye takdir belgesi, altın ve yeni mont.” hurriyet.com.tr. http://www.hurriyet.com.tr/montunu-kopegin-uzerine-orten-isciye-takdir-bel-40351847 Naz Durgun 21501589 Kendinden Vazgeçme Ne için yaşıyorsunuz? Kim için yaşıyorsunuz? Hayattaki asıl amacınız nedir? Bu soruların cevaplarını düşünün; kendiniz için mi başkaları için mi yaşıyorsunuz? Kendi istediklerinizi, kendi hayallerinizi gerçekleştirmek için mi yoksa başkalarının sizin için koyduğu sınırları aşmak için mi çalışıyorsunuz? Peki ya amacınız, kendi hedeflerinizi gerçekleştirip, istediğiniz hayatı mı yaşamak istiyorsunuz yoksa toplumun size uygun gördüğü hayatı mı sürdüreceksiniz? Hayatın dayatmalarına karşı sapasağlam ayakta durup başkaldırabilecekken neden onun kölesi olup kendimizden vazgeçmeyi seçiyoruz? Bu hırs nereden geliyor? Yüzlerce, binlerce insan başkalarının onlara uygun gördüğü hayatı yaşıyor. Peki neden? Çünkü, toplumlar belirli kurallar ve kontrollü birer düzen üzerine kurulmuştur. Farklılıklar, alışılmadık durumlar insanları korkutur. Toplumun dışında hareket edenler, farklı oldukları için toplumdan dışlanır, beğenilmezler. Toplum tarafından başarısız sayılan bu insanlar kendilerini ispatlayabilmek için çalışmaya başlarlar. Kimi zaman yapmaktan hoşlandıkları zevklerinden, kimi zaman çevrelerindeki insanlardan, en yakınlarından vazgeçerler. Ancak bunların hiçbiri bir bireyin kendi benliğini terk etmesi kadar kötü değildir. Bir insanın kendinden, kendi değerlerinden, fikirlerinden uzaklaşması ve kendine güvenini yitirmesi başına gelebilecek en kötü şeydir. İnsanlar bütün bu kayıplarını en iyi olmaya giden yolda veriyor. Kendimizi bu denli ispatlama çabamız, mükemmel olma amacımız nereden geliyor? Naz Durgun 21501589 Kendi adıma düşündüğüm zaman her insan gibi yaptığım işte, ilgi alanlarımda başarılı olmak ben de istiyorum. Bu başarıya ulaşmak için nelerden vazgeçerim diye düşünüyorum. Sevdiklerimden vazgeçmem, hayallerimden vazgeçmem, kendimden asla vazgeçmem. Çevremdeki insanları düşünüyorum, hareketlerini inceliyorum ve sahip olduları hırs dikkatimi çekiyor. İnsanların gözünü hırs bürüdüğü bir dünyada yaşıyoruz. Herkes en iyi, en güzel, en zengin, en yetenekli olmak için uğraşıyor. En en en... Peki o gözümüzde çok büyüttüğümüz “en”lerden biri olduğumuzda kaybettiklerimiz, vazgeçtiklerimize ne oluyor? Son zamanlarda kafamı en çok kurcalayan konulardan biri; “Hırslı olmanın ne kadarı iyi ne kadarı kötü?”. Yakın zamanda izlediğim bir film tam bu düşüncelerimin üzerine kondu. Damien Chazelle tarafından yönetilmiş olan “Whiplash” isimli filmden bahsediyorum. İzlemeden önce okuduğum yorumlarda hem çok iyi hem de çok kötü fikirlerle karşılaştığım için abartılmış olduğunu düşünmüştüm. Ancak kim ne derse desin bu film içinde bulundurduğu gerilim ve heyecan ile beni içine çekti. Yaklaşık iki saat olan izleme süresince, gözlerimi kırpmadan, pür dikkat izledim. Beni en çok etkileyen filmler arasında ilk sıralara yerleştirdiğim Whiplash, daha bebekken annesi tarafından terk edilmiş ve hayatını babası ile sürdüren Andrew’ın mükemmel bir baterist olup ülkenin en iyi bandolarından birine girme mücadelesini konu alıyor. Andrew’ın bu mücadelesinin en büyük destekçisi, eş zamanlı kamçılayıcısı ve bando şefi Fletcher unutulmaz bir performans ile karşımıza çıkıyor. Bazı insanların desteğini kazanırken, filmin gerilim kaynağını oluşturduğu için aşırı tepki çeken Fletcher hayattaki “en”cilerden biri. Filmde kamçı görevi gören Fletcher, mükemmeliyetçi karakteriyle öğrencilerine bağırıp çağırarak, onlara küfürler hatta çeşitli objeler savurarak başarıya ulaşmaya çalışıyor. Fletcher’ın aşağılamaları ve şiddeti sırasında Andrew gibi ben de kendimi kamçılanmış hissetmeye başladım. Ancak filmin sonlarına doğru olaylar geliştikçe Andrew gibi birisi olmadığıma ve asla olamayacağıma karar verdim. Andrew bateri çalmak uğruna önce sevdiği kızdan vazgeçti, arkasından provaya yetişirken kaza yaptı ve Fletcher’ın Naz Durgun 21501589 istediği gibi bir baterist olmak için kendinden vazgeçtiHırs duygusunu o kadar abarttı ki, artık kibre kayan bir duyguya büründü. Sonuç olarak ne mi oldu? Andrew kendi benliğinden çıktı ve Fletcher’a dönüştü. Filmin başından sonuna kadar yaşadığı her duyguyu en az Andrew kadar içimde hissediyordum ancak sonuna geldiğimde apayrı kişiliklere büründük. Aynı şekilde başlarda “Olmuyorsa zorlama” diyen babasına karşı çıkarken, sonunda Fletcher’a karşı çıkarken buldum kendimi. “Ah be Andrew değer miydi?” diye sormak geldi içimden. O, edinmek istediği sıfat uğrunda her şeyinden vazgeçebilecek, ki bana kalırsa bu doğru bir yaklaşım değildir, ben ise bunu yapamayacak biriyim. Hangisinin daha doğru olduğu kişiden kişiye değişebilecek bir olgu. Her şeyini kaybetmek uğruna aşırı hırslı bir birey olup benliğinden çıkmak mı, yoksa kendi sınırların içinde en iyisini denemek mi? Herhangi bir konuda “en” olma duygusu gün geçtikçe ve dünya geliştikçe insanlar arasında daha da yaygınlaşan bir şey haline gelmiştir. Bu güdü hayat karşısında dimdik durmamızı engelliyor, hayat karşısında teslim olmamıza neden oluyor. İnsanın özsaygısını bir sıfatı edinebilmek için yitirmesi de hayat karşısında elleri kollarını bağlamasından başka bir şey değildir. DELİRMEK BELİRMEKTİR Hayata gelirken kimse bize doğmak, yaşamak istiyor musun diye sormuyor. Hayata neden geliyoruz? Neden tercihi bize ait olmayan bir şeyi yapıyoruz? Kimileri sorunun cevabını belirli bir amacı ve görevi yerine getirmek diye cevaplar; kimileri ise sadece ve sadece mutlu olmak, dünyaya küçücük bir iz bırakmak için der. Peki, görevimizi yapalım derken mutlu olmaya vakit ayırıyor muyuz? Yoksa asıl görevimiz mutluluğu mu bulmak? İnsanlar doğar ve doğduğu andan itibaren belirli bir hayatı yaşamak zorunda kalır. Kader ya da tercih üzerine kurulu bir hayat... Kimisi bu hayattaki tüm tercihleri kendisinin yaptığını söyler, kimisi ise bunların hepsine bir oyun gibi bakar. Biz, insanlar, anlam arayan canlılarız. Nasıl bir inancımız olursa olsun hepimiz bir şeylerin anlamını arıyoruz. Aşk, aile, hayat, arkadaşlık... Kelimeler farklı olsa bile hepsinin bir anlamı, birisi için bir kullanımı var. Bir kelime var ki, herkesin anlamını merak ettiği ama kimsenin anlamını aramadığı; ‘mutluluk’. Normal olmak varken, neden mutlu olasın, değil mi? Sizce mutluluk nedir? Benim için mutluluğun tanımı yoktur. Çok ilginçtir ki, küçüklüğümden beri insanlar bana ileride ne olmak istiyorsun diye sorduklarında hep mutlu olmak istiyorum dedim. Peki mutluluğa bu gözle bakarken neden mi mutluluğun anlamını bilmiyorum? Çünkü, bana mutluluk çok ama çok az insanın yakalayabileceği ve sahip olabileceği bir şeymiş gibi geliyor. Evet, yaşam standartlarım mutlu olmayı sağlayabilir, tabii yaşam standardı derken maddi şeylerden bahsetmiyorum. Ailem, arkadaşlarım, okuduğum, yaşadığım yerler hepsi beni mutlu edebilecek düzeyde, ama içlerinde mutluluk bulamıyorum. Benim hayalimde olan mutluluk, kimsenin beni tanımadığı bir yerde her şeye sıfırdan başlamak. İşte belki de bu yüzden gerçek anlamda mutluluk tanımı yapamıyorum. Hayalimde olan bir şeyi gerçeğe dökmek zor geliyor, hele de gerçekliğe dökülecek şey elimde yoksa. Elimde olmayan bir şeye sahip olmak için oturup beklemeyeceğim, onu bulmak için bir çaba harcayacağım, savaş vereceğim. Belki de delireceğim. Delirip, mutluluğu bulacağım. Aynılıktan, normallikten uzaklaşacağım ve delirmenin insana katabileceklerini herkese göstereceğim. Mutluluk nedir diye sormuştum, peki sizce delilik nedir? Delilik, normal olmamak ve sınırları zorlamaktır. Delirmek kimi zaman kötü sonuçlara yol açsa bile her şeyin sonunda elimden gelen buydu demeyi de sağlar. Delirmek belki de mutluluğa ulaşmaktır, en azından mutluluğu aramaktır. Çoğu insan bu düşünceleri duyduğunda ya da okuduğunda normal olun der, ama sıradanlık insanın kendini belli etmesini engeller. Delirmek belirmektir ve herkesin kendisini belli etmesi, insanlar için değil ama kendisini kendisine kanıtlaması gerekir. Dünyaya bir kere geliyoruz ve hayat tekrarı olmayan ve asla sergilenmeyecek bir oyundur. Oyunu tek bir seferlik bile olsa oynamak varken, neden kenarda sıradan insanlar ile birlikte izleyelim? Hayat bir oyunsa, konu ve oyuncular neye göre belirleniyor? Yine doğmayı ve yaşamayı seçemediğimiz gibi oyunu da seçemiyor muyuz? İşte sorunun cevabı delirmekte gizlidir. Deliren insanlar oyunu kurallarına göre oynamaz ve kendi kurallarını yaratır. Kendi oyununu yaratır ve kendine ait olan bir konuda da mutluluğu bulmak oldukça kolaydır. Ben mutluluğa inanmıyorum ve mutluluğun anlamını bilmiyorum demiştim. Belki de daha yeterin de delirmemişimdir, ya da doğuştan deli olduğum için hayatın böyle olmaması gerektiğini düşünüyorumdur. Herkes gibi ben de bir arayış, bir sorgulama içindeyim. Mutluluk ve delirmek arasındaki ilişkiyi düşünüyorum. Mutluluk delirmektir ve mutlu olan insanlar yeterince deli, mutluluğu arayan insanlar ise delirme yolundadır. Kendinizi bırakın, oyunu kurallarına göre oynamayın ve mutluluğu arayın. Hayatın size sunduğu görevler yerine hayatın içindeki mutluluğu arayın. Melih PekerDeğerli YalnızlıkYalnız kalmak her zaman kötü bir şey olarak aşılanmıştır bizlere. Yalnız kalanın asosyal olduğu, başkaları ile iletişim kurmakta zorlandığı düşünülür ve yalnızlıktan kesinlikle sakınılması gerektiği vurgulanır hep. Üstüne üstlük, günümüz dünyasında, insanların ﬁkirlerinin değerlendirme ölçütünün sosyal medyadaki takipçi sayısı olması, yalnız insanların ﬁkirlerinin dahi değersiz olacağını kabullendirmiştir insanlara. Tüm bunlara rağmen yalnızlığın o ürkütücü tanımından farklı bir şekilde açıklandığı bir kitabın var olması çok dikkatimi çekti çünkü yalnızlığı aslında değerli bir kavram olarak anlatan Cem Şancı, Yalnızlık Doktorası adlı kitabında yalnızlığın bir ihtiyaç olduğunu çok güzel anlatmış.İnsanın her duyguya olduğu gibi yalnızlığa da ihtiyacı olması çok da şaşırtıcı bir şey olmasa da bunu kabullenmek, yalnızlığı bir sorun değil de ihtiyaç olarak görmek, yalnız olmayı kabullenmek belirli bir olgunluk gerektirir belki de. Tercih edilmiş yalnızlığı insanın kendi yararına kullanması insanı en iyi şekilde geliştirebilecek davranıştır. Eskiden, devlet ve din adamlarının, sanatçıların inzivaya çekilip günlerce tek başlarına yaşamaları bunun en iyi kanıtıdır aslında. Yalnız kalınan süre boyunca, arkadaşlarına, değer verdiği insanlara sırtlarını dönmeden, yalnızlığın huzurunu keşfetmeleri, sanatçıların daha iyi eserler oluşturmalarını, devlet adamlarının mantıklı kararlar almalarını, din adamlarının ise içlerindeki aşkı daha da güçlendirmelerini sağlamıştır. Kitabın da Halit Ziya Uşaklıgil’in bir öyküsü ile başlaması, öykülerini yazarken yalnız kalmayı tercih etmesinden, yalnızlığın ne kadar değerli olduğunu keşfetmesinden kaynaklanıyor ve yalnızlığın gerekliliği vurgulanıyor aslında.Peki yalnız kalmayı istememin temel nedeni ne olabilir? Bir şeyler paylaştığım insanlardan zaman zaman ayrı kalmayı istemem neyin göstergesidir? Bu soruların cevabı, bu kitabı okumadan önce içine kapanık bir insan olmamdı. Ancak, artık farkına vardım ki yalnızlığın verdiği huzuru sevmem bunun altında yatan asıl nedenmiş. Belki de yalnızken başkalarının hayatlarını değil de kendi hayatımı düşünmemin, verdiğim kararları, insanlarla konuşurken verdiğim cevapları sorgulamamın, bundan sonra daha iyi kararlar vermemde yardımcı olduğunu düşündüğüm için bunun huzurlu olduğunu hissediyorum. Ayrıca, tek başımayken başka insanların mutluğuna değil de kendi mutluluğuma odaklanmak beni çok rahatlatıyor. Bu yüzden yalnızlığa (iletişim bozukluğundan kaynaklanan yalnızlığa değil, tercih edilen yalnızlığa) zaman zaman herkesin ihtiyacı olduğunu ve de bunun o kişiyi içine kapanık yapmadığını, onun, yalnızlığın huzurunu keşfetmiş biri olduğunu düşünüyorum.Kitapta en çok şaşırtıcı bulduğum noktalardan biri de tarihteki ölümsüz aşkların dahi yalnızlığı ile barışmış insanların yaşadığının vurgulanmasıydı. Tarihte, yalnızlığı bir hastalık olarak görmeyip, onu kabullenmiş aşıkların aşkı ölümsüz olabilmiş. Çünkü, yalnızlığı ile barışık aşıklar sevgilisini, yalnız kalmaktan korktuğu için değil, onu gerçekten sevdiği, ona değer verdiği için sever. Bu sayede bir aşk ölümsüz olur, insanın ruhunu besler, dünyanın en mutlu insanı yapar sevgilisinin bir gülüşüyle. Yoksa, sadece yalnız kalmaktan korktukları için birlikte olan insanlar kurallar üzerine kurulu ve her gün tartışmayla geçen ilişkilere sahip olurlar. Daha da fazlası, birlikte olmanın verdiği büyük hasarlarla hayatları mahvolan insanlar haline getirir bu tür ilişkiler insanı.Sonuç olarak, her ne kadar yalnız kalmak toplumda insanı zayıf düşürecek bir şey olarak görülse de, insan yalnızlığın huzurunu keşfetmeli kimi zaman yalnız kalmanın ona değer katacağını bilmelidir. Günümüzdeki, ne kadar fazla takipçin, tanıdığın varsa o kadar değerli ﬁkirlerin vardır kanısını yıkmak da bunun gerçekleşmesi için gerekli olan en büyük ihtiyaçtır. Çünkü ancak bu ﬁkri yok edebilirsek, insanlar yalnız kalmak isteyecek, yalnızlıklarında kendi mutluluklarını, aşklarını, hayatlarını bulabilecektir.Melih PekerKaynakça:Şancı, Cem. (2015). Yalnızlık Doktorası (p. 128). İstanbul: Remzi Kitabevi.Oğuz Karabay 21502734 Kendi Elimle Seçtiğim Yalnızlığım En son ne zaman gerçekten sohbet ettik bir başkası ile? Diyalog kurmaktan bahsediyorum sizlere. Ne zaman vazgeçtik diyaloglardan? Vazgeçip ne yaptık peki? Monologlarda soluklandık. Yanıt alamadığımız her sorunun ardından bir adım daha öteye attık. Kimi zaman çektiğimiz acılara bir halde teselli bulamadık. Mutluluklarımızı da paylaşamayınca hep kendi içimize attık. Kendi içimize dönmeyi akıl ettikten sonra farkına vardık ki aradığımız çoğu cevaba zaten sahibiz. Bu farkındalığın hemen ardından her şeyi zihnimizde yaşamaya başladık bence. Bir başkası yerine soru sorup cevapladık çoğu kez. Kelimeleri dillendirmeye gerek bile duymadık. Yardım isteyemez hale geldik böylece. Bunun başlıca sebebi ise karşımızdaki kişiye konuşma hakkı tanımamamızdı. İnsan bir kere karşısındakini susturduğunda hayatının ne kadar da kolaylaştığını görüyor. En azından daha da kolay bir hayat sürmeye başladığını düşünüyor. İnsan bu… Doğruyu ve yanlışı kendi bulup, bulduklarına inanıyor. Onlarca insanın ardına bakmadan kaçtığı yalnızlık gerçekliğinin aslında ne kadar rahat bir şey olduğunu görüyor çünkü. Kimseye bir gününü nasıl geçirdiğini anlatmaya çabalamadan, nasıl hissettiğini söylemeden yaşamak daha kolay geliyor. Böylesine bir kolaylığa alıştıktan sonra da eskisi gibi sohbetlerle dolu yaşantısına geri dönmek pek de kolay olmuyor. İşte ben de tam olarak böyle hissediyorum. Sohbet kurmak için fazla yorgun… Cevapsız kalan sorularım beni şu an ki olduğum bene dönüştürdü. Diyaloglara veda edeli çok oldu. Artık yeni yoldaşım olarak tanıtabilirim monoloğu. Böyle bir insana dönüştükten sonra yalnızlıkla ilgili şeyler daha çok ilgimi çekmeye başladı. Her okuduğum kitabın yalnızlık ile bir ilgisi olmasını istemeye başladım mesela. Geçen hafta kitapçıya gittiğimde ise raflara öylesine bakarken tanıştım Osman Çakmakçı ile. Konuşmanın İmkansızlığı Üzerine Bir Diyalog İsimli kitabın yazarı kendileri… Diyalog kurmak ne zor geliyor bize? Sanırım asıl olay karşımızdakini anlamakta… Eskiden nasıl da kolaydı iletişim kurmak. Şimdi iki lafın belini kıramaz hale geldik. En azından ben öyle görüyorum kendimi. İnsanlar birbirlerini anlamak zorunda hissetmediğinden beri birbirlerini dinlemeyi bırakmış durumdalar. Duygu ve düşünceleri hissettiğimiz gibi karşı tarafa aktarmada bir problem yaşıyoruz bence. İstediğimiz kadar özenelim cümle kurarken, karşı tarafın bizi anladığı kadarız. Osman Çakmakçı’ya göre insan denilen kavram, kullandıkları dille sınırları çizilmiş varlıklardır. Bu yüzden de suskunlukları çoğu kez tükenmez bir hal alıyor. Hala anlaşılmaya dair içinde umut besleyenler de dili genişletmek için çaba gösteriyor. Bir başkasına tam olarak ne düşünüp ne hissettiğimizi anlatamadığımızdan hevesimiz kırılıyor. Çocuk gibi oluyoruz. Belki de bu yönümüz hiç büyümüyordur bile. Hayatı okumaya üşendiğimiz o çok sevilen kitap haline getirmişiz bence. Artık her insan kendi duvarları arasında yaşıyor. Hemen hemen herkes sadece kendi yalnızlığından ibaret… Kitapçıda tesadüfen tanıştığım Osman Çakmakçı sayesinde insan ilişkilerine bir kez daha göz gezdirme şansı yakaladım. Yetmiş altı sayfalık bir kitaptı Konuşmanın İmkânsızlığı Üzerine Bir Diyalog. Bir çırpıda bitiriverdim bu yüzden. Bir çırpıda bitti bitmesine de gerisinde bir sürü soru bıraktı akıllarda. Sorgulamadan sürdürdüğümüz arkadaşlık ilişkileri aslında sevgiden ve samimiyetten çok mu uzaktı? Kendi içimize dönmekte haklı mıydık aslında? Kendimizi karşı tarafa tam olarak anlatamadığımızdan çoğu kez anlatmaktan vazgeçtik. En sonunda da elimizde tek kalan şey monolog oldu. İyi mi oldu yoksa kötü mü bilmiyorum, tartışılır. Fakat bu tartışmadan önce herkesin kendi başına oturup sohbete başlama amacını düşünmesi gerek. Sonrasında da karşı tarafa yeterince kendini ifade edip edemediğini… Ardından da kendine şu soruyu sormalı: Yalnız kalmanın rahatlığını bırakmak zor geliyor yoksa sohbet etmeye çalışıp hayal kırıklığına uğramaktan mı korkuyoruz? Kaynakça Çakmakçı, O. (2015). Konuşmanın İmkansızlığı Üzerine Bir Diyalog. İstanbul: İş Bankası Kültür Yayınları. Örümcek Ağı ​ ​Kelebek etkisi, Edward Lorenz’in keşfettiği bir fenomenin basit bir şekilde anlatımı için ​​ ​​ ​​ ​​ ​​ ​​ ​​ ​​ ​​ ​​ ​​‘’Dünyanın herhangi bir noktasındaki küçük bir kelebeğin bir kanat çırpışının dünyanın öbür ​​ ​​ ​​ ​​ ​​ ​​ ​​ ​​ ​​ ​​ ​​ucunda bir yerde fırtınaya yada herhangi büyük bir hava olayına sebep olabilmesi’’ olarak bilinir. ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​Bu teoriye göre, "Brezilya’daki bir kelebeğin kanat çırpışları, Amerika’da bir kasırgaya sebep ​​ ​​ ​​​ ​​ ​​ ​​ ​​ ​​ ​​ ​​ ​​olabilir. ~Kaos Teorisi ​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​ ​​Hayatınızda hiç, aslında her şeyin önceden planlandığını düşündüğünüz oldu mu? Ya da hiç en yakın arkadaşınızla nasıl tanıştığınızı hatırlamaya çalıştığınızda, kendinizi bir cumartesi günü sıkıntıdan gittiğiniz bir parkı, bir kafeyi düşünürken buldunuz mu? Belki biraz saçma gelecek ama, ben her zaman yaptığımız en küçük hareketin bile çok büyük sonuçlar doğurduğuna, bunların hepsinin domino taşları gibi birbirini tetikleyip çok daha büyük bir karmaşanın, aslında çok da alakasız görünen küçük detaylarını oluşturduklarına inanıyorum. ​ ​ ​ ​ ​ ​ ​ ​ ​ ​ ​ ​ ​ ​Bir örümcek ağının mükemmelliği, nasıl her bir ağ parçasına bağlıysa, hayatımızda gereksiz bulabileceğimiz, belki farkında bile olmadığımız en küçük şeylerin bile hiç tahmin edemeyeceğimiz etkileri olduğunu düşünüyorum, hayatımız üzerinde. Hayatımızın da işte bu sebepten ötürü, her bir detayının bir öncekine, ve bir öncekinin ondan öncekine dayanmasıyla, evet, aldığımız kararlarla, ve bazen de yanlışlıkla oluşan bir örümcek ağı olduğuna inanıyorum. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Çevremizde bir dizi olay meydana geliyor. Etrafımızda, hayatımıza dokunan, bizim farkında olduğumuzdan çok daha fazla insan var. Biz de aynı şekilde, tanımadığımız insanların dahi hayatlarına dokunuyoruz zaman zaman. Bizim yanlışlıkla yaptığımız her şey, aslında bizi bir yere götürüyor, aldığımız kararlar, hatta karar olarak görmediğimiz
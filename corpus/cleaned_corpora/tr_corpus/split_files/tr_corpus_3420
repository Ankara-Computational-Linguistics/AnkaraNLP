ve zamanımı öldürmemiş oluyorum. Bunu yapabilmeyi öğrenmeli bence herkes. Böyle bahanelerle insanları kendimden uzaklaştırmama rağmen çok eşliliği savunmaktayım. Biraz tutarsızlık olarak görünse de düzeltmek için aklıma bir şey gelmiyor şu an. Aslında o kadar da tutarsız değil gibi, bunu savunmak için çok eşli olmak gerekmiyor neticede. Neyse ya, ikiliklerimi seviyorum ben. Kaynakça *http://eightinc.com/wp-content/uploads/1-1014-microstore-PR-1-front.jpg , apple store **http://image.cdn.iha.com.tr/Contents//2011/04/28/HaberDetayi/IHA_20110428_129353.jpg , teknosa Başlık, Sezen Aksu’nun Her Şeyi Yak adlı parçasından esinlenilmiştir. HER GÜN OKUNACAK BİR ŞİİR KİTABI: GÖĞE BAKMA DURAĞI Umut ve umutsuzluğu aynı anda yaşamak… Değişik ve yorucu bir şey olsa gerek.Kendi dünyanı yaratırsın ve dünyanın dakika dakika, saniye saniye değişmesine de hiç engel olamazsın. Dünyan hiç son bulmayacak gibi gelir, uzattıkça uzatmak istersin var olacağı süreyi. Neden yarattın peki kendi dünyanı? Cevap basit: yaşadığın yerden kaçmak, var olan dünya düzeninden, yaşadığımız toplumun zorlamalarından kurtulmak ve bir şekilde huzuru yakalamak, herkese karşı ben olmak için. Yeni arayışlara ve uçsuz bucaksız bir heyecana açıktır benim kapım. Umut ve umutsuzluğu ayna anda yaşamanın getirdiği zıtlık da var tabi hayatında. Sevdiğim kişi ve kendim için umut edip, umutsuzluğa kapılmışımdır ben. İkimizin iki kişilik dünyası arasında gidip gelmiş ve bazen hiç kavuşamamışımdır ona, yollarımız hiç kesişmemiştir… Aşk zaten hemen hemen her şiirde yer bulmuştur kendine. En siyasi içerikli şiirde bile aşk bir yerde kendini belli etmiştir. Bu şiir kitabında da aşk genellikle iki kişilik dünyalarda yaşanınca mutlu eden, iki kişilik bir bütünlüğe izin veren bir duygu olarak karşıma çıkıyor. Sevdiğiyle yeni bir dünya kurmak, birbirlerine yetecek olmak ve bunun verdiği heyecan vardı şiirlerde. Aşk ne güzel bir duygudur… Mutsuz olduğum her an mutlu eder beni sevdiğim insanı düşünmek; huzur verir. Belki de çok abartıyorumdur aşkı ama inanın abartması bile güzel geliyor bana. Hem aşk nasıl abartılmasın?  Bence abartılmayı, sonsuza dek yaşanmayı, her daim kalbimin ve aklımın kenarında bir yerlerde olmayı en çok hak eden duygu aşk ve sevgi. Kitabın adı neden “Göğe Bakma Durağı”ydı çok düşündüm. Aslında çok açıktı cevap. Yaşadığımız anın donmuş olması ve o anda sadece bizim hareket ettiğimizdi. Ben çok isterdim mutlu olduğum bir anda o anı durdurabilmeyi ve doya doya yaşamayı. Gökyüzü var bir de. Sonsuzluktu, sınırsızlıktı, umuttu, özgürlüktü bence gökyüzü. Küçükken hep bulutların üstünde yaşamayı isterdim ben mesela. Gökyüzünün uçsuz bucaksız güzelliklerini görmeyi istemek çok güzel ve ulaşılabilecek bir hayaldi benim için o zamanlar . Gökyüzü kaçıştı aslında biraz da. Bembeyaz bulutlara, huzura, parıl parıl yıldızlara, “kaçamak yıldızlara” ve belki de daha mutlu bir hayata kaçıştı. Aşkın da yeri vardı gökyüzünde. Seven insanların göğü birdir bence; kafalarını kaldırsalar aynı yıldızı görürlermiş gibi geliyor. Bu size çok saçma gelebilir; sonuçta herkes bakıyor göğe, ne yani herkes birbirini seviyor mu diyebilirsiniz ama bence “sevenlerin aynı göğe bakıyor olması” çok doğru ve güzel bir şey. Bu şiir kitabının içine girdim ve resmen kendimi hapsettim. Neredeyse her şiirde kendimi buldum, en çok da kitaba ismini veren şiirde. Tek bir sorun var, ben gözden uzak yaşamayı hiç sevmem, şiirler gözden uzakta, içine kapanık bir yaşamdan bahsediyordu genellikle. Bir insan neden gözden uzak yaşamak ister bilemiyorum ve anlayamıyorum. İnsanlarla iç içe olmak, ailemle, sevgilimle, arkadaşlarımla bir arada yaşamak, kalabalık olmak bana yalnız kaldığımdaki zamandan çok daha huzurlu gelir çoğu zaman. Gökyüzü, sonsuzluk, bazı şeylerden kaçmak çok güzel ama birazcık ütopik olduğu gerçeğini de göz ardı edemem. Hep hayal kurarak yaşamak kimseye değil de kendime zarar verir en çok, bilirim. Benim gerçeklerim başkasının hayalidir belki de, bunu da düşünürüm arada. Neden olmasın? Kimin ne hayal ettiğini, bana bakıp da “keşke onun yerinde olsam” demediğini nerden bilebilirim? Unutmamak lazım: aşk güzel, sevdiklerimizle birlikte olmak güzel, gökyüzü güzel, hayal kurmak çok güzel ama arada bir(!) gerçeğe de uyum sağlamak gerek. Kaçmak istersek kaçmak (çok uzağa olmasa bile), anı durdurmak istersek durdurmak (en azından aklımızda) mümkün. Ege Kuğay Edebî Dostluk Öyle büyük bir edebiyat arşivimiz vardır ki kimler kimler gelip geçmiştir. Ne ozanlar, ne romancılar, say say bitmez sizin anlayacağınız. Cahit Sıtkı ile Ziya Osman da yaşamış̧ çok ünlü ozanlarımızdan ikisidir. Onların şiirlerini okumak ayrı bir zevk verir. Cahit Sıtkı kelimelerle adeta şekiller kurar, onlarla oynayıp en iyi ürünü elde etmeye çalışır. Hele ki o Fransız üslubu yok mu? İşte o bana zevk verir en çok. Ziya Osman ise biraz daha farklıdır. O hayattaki küçük mutluluklardan duyduğu sevinci, acıma duygusunu ele alır. Şekilden çok konuya önem verir bir bakıma. Kendimi bu iki sanat adamının dostluğu arasında buldum kitabı okurken. Bazen kendime sorardım “ Acaba geçmiş zamanlarda sanatçı insanlar nasıl arkadaşlık edip, neleri paylaşıyorlar?” diye. Meğerse sorumun cevabı bu iki şairin mektuplarındaymış. Aldığım cevabı anlatayım biraz. Açıkçası ben mektup okumayı ya da yazmayı seven bir insan değilim. İleri kafalıyım herhalde. Telefon varken mektubu kim ne yapsın zaten. Bu blog yazısını yazmayacak olsaydım okuyacağımı da pek sanmıyorum ama okuduğuma değdi kesinlikle, bunu söyleyebilirim. Bu arada kitabın adını söylemedim. “Ziya’ya Mektuplar” Benim az olan mektup kültürüm arasından en sevdiğimdir. Bu özel ve anlamlı eseri incelemek istedim sizin için. Öyle bir yazmış ki Cahit Sıtkı, edebî dostluk kavramını öğrendim kafamda. Her mektupta farklı bir şiir, farklı bir hikâye, farklı bir sanat paylaşımı. Öyle gündelik mektuplara benzemiyor. İşte o zaman anladım o yıllardaki sanat adamlarının nasıl dostluklar kurduğunu. Belki de her edebî dostluk için aynı şey geçerli değildir ama Ziya ve Cahit arasında çok özel bir bağ olduğu kesindi. Birbirlerine hitap edişleri, o cafcaflı sözler, saf İstanbul Türkçesi kullanımı beni benden aldı, uzaklara götürdü. Bizim gündelik hayatta kullanmadığımız için anlamını dahi bilmediğimiz süslü kelimeleri, onlar sohbet için kullanıyordu. Hayran kaldım. Ben de şair olup onlarla mektuplaşmak istedim. Onlar okulda tanışmışlardı. Hayatlarının sonuna kadar da arkadaşlıklarını güçlü bir şekilde sürdürmüşlerdi. Birden merak ettim “İki yakın arkadaş neden sürekli mektuplaşıyor?” diye. Çünkü biz yakın arkadaşlarımızla sık sık görüşürüz. Onlar ise sürekli ayrı kalıyorlardı. Birisi gurbete gidiyor, diğeri memleketin bir ucuna derken hep uzak düşüyorlardı. Tek çareleri birbirlerine sanatlarını yollamaktı, bunun aracı da mektuptu. Kimi zaman Cahit kimi zaman da Ziya yazdığı bir şiiri yollayıp arkadaşının fikrini istiyordu. Onlar birbirlerinin eserlerini çala kalem eleştirse de aslında inci tanesi değerinde dizelerdi benim için. O zaman hayret ettim. Anladım ki sanatçı olunca başka bir sanatı eleştirmek bu kadar basit oluyormuş. Kısacası eşi benzeri görülmemiş bir iletişimleri vardı. Çok arkadaşlıklar vardır, lise çağında hevesli başlar ancak sessiz sedasız biter. Ziya ve Cahit’inki bu arkadaşlıklardan değildi. Onlarınki çok özeldi. Belki de bu iki şairi birbirine bağlayan sanat yapma hevesleri onların ayrılmasını engelliyordu. Daha paylaşacak çok şeyleri vardı, hiç bitmiyordu ki. Kendi düşünceme göre yeni çağda, bu tarz kültür birikimlerinin alışverişinin olması çok zor bir ihtimal. Çünkü artık her şey değişti. Bu sebeple onlara özenmemek elde değil. Sanırım bu dostluğun bize verdiği hediye, mektup tarzı bir romandan çok koskoca bir hayal gücünün iki müthiş insan tarafından nasıl paylaşıldığının gösterilmesiydi. Biz bu çağda sevgimizi paylaşmayı beceremezken, onlar yıllar önce birbirlerinin fikirlerini paylaşmayı bile başarmışlar. (Bunu birbirlerinin fikirlerini çalma anlamında algılamayın.) Keşke bu tip insanlar daha çok olsa da biz dostluk kavramının ne kadar ileri götürülebileceğini görsek. Şimdiki zamanda kendilerine sanatçı diyen insanların dostlukları hep medya önünde ve çok laubali biçimde. Bunları gördükçe geçmiş yıllara öyle çok imreniyorum ki... Her şey daha kıymetliymiş, her güzel fikir bir edebiyat, bir sanat eseri olmaya daha yatkınmış. Kim bilir belki bir gün biz de edebî dostluk kurabileceğimiz insanımızı bulur ve iştahımızı okumak yerine kendimiz kapatma yetisine erişiriz. O zamana kadar bol bol okumaya devam! Berkay Aydın 21401465 Geçmişin ve Geleceğin Bağları Tarihe baktığımız zaman insanların yaşam tarzlarının, yediklerinin ve içtiklerinin ne kadar farklı olduğunu gördüğümde nedensiz bir şekilde değişik duygular kaplıyor içimi. Bunca yıl milyarlarca insanın geçirdiği evreleri öğrenmek aslında hiçbir fikrin tarihin sonu olarak adlandırılmayacağına bir örnektir. Peki, hayatımızın her alanında karşımıza çıkan doğru fikirler ve yaşam tarzı nasıl olmalı tarzında soruların cevabını günümüzde de bütün şiddetiyle ararken mantık çerçevesi içinde kaldığımızı düşünüyor muyuz? Farklı fikirlere ve farklı bakış açılarına saygı duyduğumuz takdirde Erguvan Zamanı‘ndaki Mahir öğretmenin aşılması zor olarak gördüğü engellere bile insanoğlunun çözüm üretebileceğine inanıyorum. http://www.reitix.com/Makaleler/Saygi-ile-ilgili-Soylenmis-Guzel-Sozler/ID=1209 Bir insan saygının önemi hakkında konuşma yapmaya kalksa günlerini bu iş için harcaması gerekir. Aynı kişi, bu işin varlığından bahsetmek isteyip düşüncelerini kâğıda dökmek istese defterin sayfaları yetmez. Öyleyse bu denli detaylı ve mühim olan bir konunun son yıllarda dünya genelinde konuşulmamasına şaşırmamak elde değil. Bu konunun nedeni hakkında beyin fırtınası yaptığım zamanlarda sorunun eğitim anlayışımızdan kaynaklandığını görmek açıkçası beni şaşırtmadı. Çocuklara daha küçük yaşlarda saygı ve sevginin önemini anlatmaya çalışan değerli öğretmenlerimizin saygıyı derse girdikleri anda öğrencilerinin ayağa kalkmasında aramaları bence sıkıntının temelden kaynaklandığını göstermektedir. Ortaokul yıllarımda şahit olduğum bir olay bana bazı cezaların çocuklara bir şey katmadığını öğretti. Dersin başlamasına dakikalar kala sıralarımıza geçip öğretmenimizi beklediğimizi hatırlıyorum. O sıralarda sınıftaki erkek öğrencilerden birkaçı dersi olan öğretmenimizi beklerken sohbete daldı ve öğretmenimizin derse giriş yaptığını sadece dört veya beş saniye kadar geç gördüler ve ayağa geç kalktılar. Gündelik hayatında da sinirli bir karaktere sahip olan öğretmenimiz bu duruma çok kızdı ve ayağa geç kalkan öğrencileri bir ders saati boyunca tek ayaküstünde bekletti. Her ne kadar o dönemlerde bu durumu yorumlayamasam bile belli bir olgunluğa vardığımda bu konuyu oturup tekrar düşündüm. Saygının önemini öğrencilere telkin ettirmeye çalışan öğretmenimizin bizlere asıl olarak öğrettiği korku duygusu, amaçlanıp öğretilmek istenilen şeyin başka boyutlara gidebileceğini gösterdi. Aslında öğretmenimiz saygının önemini daha farklı yollarla anlatmayı başarabilseydi, bizler bu konunun önemini daha sağlıklı bir şekilde idrak edebilirdik. Saygı ve sevginin öneminden bahsederken ahlaktan da bahsetmemek olmaz. Bence, çocuklara erken yaşta güzel ahlaktan, iyilikten, cömertlikten ve en önemlisi kul hakkı yememenin öneminden bahsetmeliyiz. Bu mukaddes görev tabii ki tek başına öğretmenlerimizin ve eğitim camiamızın değil. Bu konuyla alakalı ailelerin de çok büyük sorumluluk taşıdığına inanıyorum. Baba ve anne figürü nasılsa çocuğun karakteri de öyle şekilleniyor. Özellikle çocukların erken yaşlarda yaşadıkları travmalar gelecek hayatlarındaki hataları da beraberinde getiriyor. Hâlbuki ne güzel olurdu tüm çocuklar mutlu, huzurlu ve en önemlisi anne ve baba sevgisine doymuş bir şekilde hayata atılsalar. Sanırım hayal ettiğimiz o kargaşasız dünyaya giden kapının altın anahtarı bu mutlu ve huzurlu aile ortamından geçiyor, yani insanların çocukluk zamanlarından. İyi yetişmiş bir çocuğun bencillik, kibir, sevgi noksanlığı gibi sorunları barındırması Alman Göçmenlerin Sohbetleri’ndeki Luise’nın yaşlı adamın felsefesini anlaması kadar zordur. Kanımca atalarımız bunu zamanında görmüş ve bu durumu bizlere güzel bir atasözüyle aktarmayı başarmışlardır. Yeni nesli güzel günlere götürebilecek bu anlamlı sözün aynı zamanda ailelere de çocuk yetiştirmenin önemi hakkında bazı sorumlulukları olduğunu hatırlatmak gibi bir görevi vardır. Ne güzel demiş atalarımız: ‘Ağaç yaşken eğilir’ diye. http://e-okulbilgi.com/agac-yas-iken-egilir-atasozunun-anlami-nedir-117.html Kaynakça Goethe, Johann Wolfgang Von. Alman Göçmenlerin Sohbetleri. Çev. Tunç Tayanç. Türkiye İş Bankası Kültür Yayınları, 2015. ZORLA GÜZELLİK OLMAZ Zorla güzellik olmaz, zorla bir şeyleri yapabilir ve yaptırabilirsiniz fakat ne yaparsanız yapın sonuç güzel veya kaliteli olamaz. Her hafta yeni bir yazı yazmak istemeyen bir gence tabii ki teslim tarihleri koyarak düşünce yazıları yazdırabilirsiniz, fakat peki ya genç bunu istemiyorsa? Her ne olursa olsun o düşünce yazısı yazılacaktır ama güzel de olmayacaktır bu yazı. Yazıların kalitesi her geçen hafta düşecek, yazıda imla hataları ve özen eksikleri boy gösterecektir. Sonuç olarak tüm anlamını yitirmiş olacaktır bu “özgün” düşünce yazısı. Aşk kavramını da bu bağlamda inceleyecek olursak, zorlama ilişkilerin dünyamızın acı bir gerçeği olduğunu ve bu ilişkilerin aşktan uzak ve ne kadar boş olduğunu görebiliriz. Neredeyse her toplumda yerleşmiş ve köklenmiş algılar yüzünden kendilerini bir ilişki sahibi olmak zorunda görenler ve bu kişilerin meydana getirdikleri anlamsız evlilikler adeta her yerde. Bu anlamsızlığın kaynağı da tarihin başlangıcından, Âdem ve Havva‘dan beri süregelen çift olma algısının geçmişten günümüze kendini pekiştirerek toplumda çok yaygın ve güçlü bir yer edinmiş olmasıdır. O kadar güçlü bir algı ki aksine inanmak veya bu algıya karşı çıkmak insanı toplumdan dışlar bir hâl almıştır. Dolayısıyla günümüzde her bireye, kendine bir çift bulma baskısı doğrudan veya dolaylı olarak dayatılmaktadır. Bu baskı ve zorlamanın beraberinde getirdiği birliktelikler de bir amacı olmayan üzerinde düşünülmemiş birliktelikler olarak hüsranla sonuçlanmakta. Bu hüsran da her zaman ayrılık olmayabiliyor, çok daha kötüsü bir evlilik olabiliyor böylelikle bu hüsran geçici bir acı olmaktan çıkıp uzun sureli bir rahatsızlık kaynağı hâlini alıyor ve bireyi hayati boyunca taciz ediyor. Böyle bir rahatsızlığın sonucunda insanların aydınlanmasını, toplumun baskısı tarafından akılsızca bir ilişkiye sürüklendiklerini fark edip en yakın zamanda bu ilişkiden çıkmalarını beklersiniz, fakat evlilik ve aile kuramı yıllarca öyle bir şekilde işlenmiş ki bu hüsran çocuk yaparak giderilmeye çalışılıyor. Bir yanlışı daha büyük bir yanlışla kapatmak da mümkün olmadığı için bireyler yaptıkları çocuk ile adeta kendilerini sağlıksız ilişkilerinin bir mahkûmu durumuna getirmiş oluyorlar. Aynı zamanda bu bireyler, kendilerine verdikleri zarar ve yol açtıkları zaman kaybı yetmezmiş gibi dünyaya getirdikleri çocuğa da mutsuz bir aile ortamı içinde geçecek zor bir hayat sunarak büyük bir kötülük yapmış olurlar. Bu çocuklar da yetiştikleri toplumdaki kalıplaşmış düşünce yapıları sebebiyle dışlanmamak adına toplum doğrularına uygun olacak şekilde hayatlarını şekillendirmeye çalışırlar. Doğrunun ve yanlışın toplum tarafından belirlenmesi bireylerin objektif karar verme yeteneklerini kısıtlayacağından, bireyler kendileri için mutlu olmalarını sağlayanı seçmek yerine, toplum tarafından uygun olanı seçme mecburiyetine girerler. Bu durumun sonucunda mutlu olmak uğruna topluma karşı çıkmayı deneseniz bile gerçekten mutlu olmanız çok zor. Film boyunca David karakterinin toplumca onaylanan ilişkilerinde mutsuz olması, sonrasında ise mutlu olduğu ilişkisinin toplum tarafından onaylanmaması bu çift taraflı kılıcın acı bir yansımasıdır. Yozlaşmış aile ve evlilik kuramını Türkiye’de irdeleyecek olursak ülkemizin içler acısı bir halde olduğunu görebiliriz. Çocuk yaşta evlendirilen kızları, töre evliliklerini, görücü usulü evlilikleri bir kenara bırakacak olsak bile kendi rızasıyla(ya da en azından herhangi bir zorlama olmadan) nedensizce evlenen, düşünmeden çocuk yapan aileler, toplumun baskısıyla başa çıkmak için cinsiyet tercihlerini gizleyen ve sahte evlilikler yapan bireyler, izdivaç programlarında mal alır gibi aşk almaya çalışan insanlar her tarafımızda. Bu örneklerin hepsi aşk gibi bir kavramın ülkemizde basmakalıp düşünceler ile nasıl anlamsızlaştırıldığının ve çirkin bir hâle getirildiğinin göstergesi. Ne Türkiye’de ne de başka bir yerde hiçbir güzellik zorlama ile doğmadı ve doğamaz, Mozart bestelerini severek yaptı, Leonardo Da Vinci eserlerini heves ve coşkuyla yaptı, eğer öyle olmasaydı bu kimseler şu anda bütün dünya tarafından tanınmaz ve bu kişilere hayranlıkla bakılmazdı. Konu aşk gibi özgür bırakılması gereken bir kavram olunca bu durum çok daha önemli oluyor, bağnazca kabul edilmiş yaygın düşünceler aşkı dar kalıplara sokarak yok etmeye çalışıyor ve toplumsal bir mutsuzluk doğuyor. Aşkın tam anlamıyla aşk olabilmesi için bu durumun önüne geçmeli ve toplumda oluşmuş yanlış algıları yok etmeliyiz, aksi takdirde mutsuzluklarla dolu bir çukurun içinde sıkışıp kalırız. Ege Özcan KUYRUĞUNU YUTAN YILAN / Buse Deniz Ganioğlu 23 Aralık, 2014 Alın Yazısı (Predestination), zaman yolculuğu ve onun yaratabileceği paradoksların, izleyene "Yok artık!" dedirtecek şekilde işlendiği 2014 Avustralya yapımı bir film. Spierig kardeşlerin, Robert A. Heinlein'in 1958 yılında yayımlanan "Siz Zombiler" kitabından uyarladıkları, birçok yerinde hayret ve şaşkınlık uyandırırken, sonunda sizi buruk bir hüzün ve soru işaretleriyle bırakacak ilginç bir bilim-kurgu örneği. Kesintisiz ilgi ve keyifle izlenebilecek, sizi, siz farkında olmadan, fikir ve yorumlarınızla katılımcı olmaya zorlayacak bir film. Filmin göreceli düşük temposunun, sınırlı görünen oyuncu kadrosu ve mekân sınırlılığının sonuçta hiçbir öneminin olmadığını fark edeceğiniz bir çalışma Alın Yazısı. Filmi izlemiş olanların, filmin şaşırtıcı ve biraz da çelişkili sonu ile ilgili benimle benzer düşüncelerde olduğunu tahmin ediyorum. İzleyeceklere verebileceğim ipuçlarının belki de en önemlisi, mantıksız ve hatta imkânsız görünen olayların, tesadüflerin ve ilişkilerin sizi olacaklarla ilgili yanıltıcı tahminlerde bulunmaya sürüklemesine, filmin sonunu izlemeden, fırsat vermemeniz olacaktır. Filmi henüz izlememiş veya kitabı okumamış olanların yaşayacakları şaşkınlığa ve dalacakları derin düşüncelere engel olmadan söyleyebileceğim tek şey, bu filmin izleyende neredeyse, “Kelebek Etkisi” serisinin yarattığına benzer bir ruh hâli yarattığı olabilir. “Kelebek Etkisi” filminde işlenen zamansal kısır döngü ve paradoks olgularının geniş kapsamlı etkileri, İngiltere'de gösterimdeki 50. yılını tamamlamış "Dr.WHO" dizisinde ve sinemalarda da kısa süre önceye kadar gösterimde olan “Yarının Sınırında” filmindekine benzer şekilde işlenmişti. Benzerlerinden farklı olarak, Alın Yazısı filminde zaman yolculuğunun doğurabileceği geniş kapsamlı paradoksal etkilerden çok,neredeyse kişisel denebilecek bir etki ve etkileşim konu edilmekte. Film bittiği anda duygu ve düşüncelerinizde yer edeceğini düşündüğüm, filmin kahramanının kişisel çaresizlik ve hüzünle karışık mutluluğu ise, filmin içinde geçen "kuyruğunu yutan yılan" benzetmesinin ne kadar iyi işlendiğinin en güzel kanıtı. Yukarıda kısaca bahsettiğim filmler dışında da birçok benzer temalı filmde, seyircinin ilgisini sürekli tutmak ve heyecan yaratmak amacı ile kullanılan görsel efektler bu filmde neredeyse hiç yok gibi. Bunun yerine seyircinin ilgisi mantıksal veya duygusal olarak imkansız görünen ama bir yandan da acaba olabilir mi diye düşündürten bir günümüz üçlemesi ile sağlanmış. Mantıksal ve duygusal olarak imkânsız görünen bu üçleme ise ancak filmin sonunda fark edilebiliyor. Bu üçlemenin filmin arka planındaki öneminin daha kolay anlaşılabilmesi için, filmin İngilizce adının İncil'den alıntı bir deyim olduğunu belirtmem gerekiyor. Aynı şekilde, kuyruğunu yutan yılan betimlemesinin de "Aydınlanma" felsefesinin temel işaretlerinden biri olduğu bilgisinin de paylaşılması, sanırım yerinde olur. Filmin, belki de en büyük başarısı, bu algı yönetiminin son derece profesyonel biçimde işlenmesi olabilir. Bu durum, yabancı film eleştirmenlerinin tema ve oyunculuk açısından oldukça yüksek puanlı ve olumlu yorumlarına da yansımıştır. Bu nedenle, yapılan yüzeysel eleştiriler genellikle bilimsel imkansızlar ağırlıklıdır. Filmin bu başarısı, filmin sonunda, asıl hikâyenin birçok insanın ölümüne neden olacak patlamanın engellenmesi amacı ile kahramanın yaptığı sayısız zaman yolculuğundan çok, kendi kişisel döngüsünün çaresizliğinin ve imkânsızlığının yansıtılması olduğu fark edildiğinde daha da belirginleşecektir. Bu gerçek, filmin macera, bilim-kurgu karışımı görünümünün, kişilerin hayat hikâyeleri ve kişilikleri belirginleştikçe, duygusal bir drama ve imkânsız bir aşk hikâyesine dönüşmesinin de asıl nedenidir. İzleyicilerin "yardımcı" kahramanlarla duygusal bağ kurmalarına- burada yardımcı sözcüğünü vurgulamak gerekiyor çünkü izleyiciyi birkaç sürpriz bekliyor- filmin sonunda ise baskın bir hüzün ve şaşkınlık duymalarına neden olan bu yaklaşım, insanların algılarının aslında ne kadar kolay yönlendirilebileceğini gösteren bir örnek niteliğinde. Filmi daha izlememiş olanlara bu filmi, paranoyaya kapılmadan ve paradoksa da inanmadan, kahramanın duygusal ve düşünsel evriminin keyfine vararak ve mutlaka her fırsatta yorum yaparak izlemelerini öneriyorum. Anlık doğru yorumlarınızın nasıl boşa çıktığını görmek ise, eminim size keyif ve şaşkınlığın yanında, buruk bir mutluluk da verecektir. Tolga GÜLER 23/11/2016 Hayatın Kıymeti Bir otelde yemeğe gidiyoruz desem ne düşünürdünüz? Böyle bir soruya karşılık aklınıza gelecek ilk düşünce ne tarz bir düşünce olurdu? Siz söylemeden ben tahmin edeyim. Büyük ihtimalle aklınıza ilk gelecek manzara şık ve lüks bir restoran ve restoranda çalışan garsonların o mükemmel otel mutfaklarından getirdikleri, görüntüleri kadar fiyatları da harika olan yemekler olacaktır. Birçok insanın otel denince aklına gelen manzara bu tarz bir manzaradır. Hatta ben turizm lisesine ilk girdiğimde sürekli, “ilerde bizi de oteline misafir edersin artık” ya da “ilerde seni şef diye çağırırız artık” tarzında cümleleri çok duyardım ve üniversitede hala duymaya devam ediyorum diyebilirim. Ancak bunları söyleyen birçok insanın, çoğu orta düzey ve altındaki otellerin arka planlarında neler yaşandığına dair en ufak fikirleri bile yok. İnsanların çoğunun dikkat ettikleri şeyler çok alımlı, lüks gözüken restoranlarda, mutfaktan tabaklarına gelen mükemmel görünümlü yemekler oluyor ve bunun arkasını hiç düşünmeden zamanlarını geçirip sonra da “keşke ben de böyle bir yerde çalışsam” diyerek evlerine gidip hayatlarına geri dönüyorlar. Onların hayal ettikleri iş, bir mutfak çalışanı olarak her gün mutlulukla kocaman, son model ve ihtiyaçları olan tüm malzemelere sahip bir mutfağa gelip 8 saat çalışıp evlerine dönmek. Peki gerçekten de tüm oteller için bu böyle mi? Bu sorunun cevabını 4 yıllık turizm lisesinden mezun olduktan sonra üstüne üniversitede 5 yıllık turizm fakültesi okuyan ve birçok otelde staj deneyimi olan bir insan olarak söylüyorum ki, tabi ki de hayır. Özellikle Paris, Londra, Amsterdam gibi güzel ve pahalı şehirlerin köşelerindeki birçok restoran, yüksek fiyatlardan sözde “lüks” yemekler satarken, insanları karın tokluğuna çalıştırıyor. Gelen müşteriler, bir tabak yemeğe miktarı belli olmayan paralar saçarken, günlük 17-18 saat çalışıp eline 3 kuruş para alan insanları kimsenin gördüğü yok maalesef. Herkesin aklına Paris dendiği zaman Eyfel Kulesi ve harika dizayn edilmiş, birçok sorunun çözülmüş olduğu ve insanların refah seviyesinde yaşadığı bir şehir gelir ama gerçekler maalesef bu kadar toz pembe değil. Geçmişte sefilliğin ve köleliğin birçok örneğinin görüldüğü bu şehirlerde, bu durum bir kısım insanlar için hala devam etmekte fakat farklı bir deriyle. Yazarımız, kitabında Paris ve Londra gibi herkes tarafından, insanların refah düzeyinin çok üstünde yaşadığı ve bolluk içinde olarak görüldüğü şehirlerde yaşadığı gerçekten çok zor zamanlarını büyük bir soğukkanlılıkla ve etkileyici bir şekilde anlatıyor. Açıkçası, bu tarz durumların yaşandığını turizm sektörünün içinde olan bir insan olarak biliyordum ama kitabı okuduktan sonra fark ettim ki, o insanların duygularıyla yeterince iyi empati kuramamışım. Gerçek benim düşündüğümden kat ve kat daha kötü ve gerçekten acınası bir durumdaymış. Günde 15-16 saat çalışıp ve daha sonra bu yoğun iş saatlerinin getirdiği yorgunluğu 2 lokma yiyecekle geçirmek ya da geçirmeye çalışmak gerçekten zor olmalı. Ama bence daha insanın zoruna giden şey ise yaptığın işin yüksek kar kazanılarak satılıp ama bu karın çok küçük bir yüzdesine sahip olmak. Belki de onlar yaptıkları yemeklerin ne kadara satıldığını bile bilmiyorlardı ya da bilmelerine rağmen hayata ucundan da olsa tutunmak için başka şansları yoktu. Yazarın bu yaşadıklarını, kitabına geçirmeyi çok harika bir şekilde başardığını söyleyebilirim. Başka bir insan adına gerçekten kötü hissetme durumunu, kitabı okurken çok net bir şekilde hissedebiliyorsunuz. Bu yüzden kitabı okuduktan sonra yazarın kalitesini anlamak okuyucu için çok zor bir durum olmuyor. Ahmet Furkan Bıyık Devam Etmek Dürtüsü Devam etmek için bir neden ararsınız. Her şey çok kötü olsa bile, ilerlemek istersek her şey ufak bir nedene bakar. Belki o gün havanın tam sevdiğimiz kıvamda olması, bir sokak köpeğinin kuyruğunu sallayarak gelmesi, sokakları arşınlarken küçük bir bebeğin size yansıttığı tebessümü… Bazen de devam etmek için süreklilik ihtiyacı hissederiz. Hayatımıza öyle bir eylem yerleştiririz ki her sabah kalkmamıza sebep olur. Belki spor yapmak olur, belki soğukta kedileri beslemek ya da her cuma akşamı komşuda içilen bir bardak Türk kahvesi… İnsanların kişiliklerine göre çeşitlilik gösterir bütün bunlar ancak buluştukları nokta inkâr edilemez: Hepimiz devam etmek isteriz ve bu yüzdendir tüm arayışlarımız. Peki, neye devam etmek isteriz? Bu ayrı bir konu. Kimileri sadece ve sadece yaşamaya devam edebilmek ister, hasarlı hayatlarını en temelden forma sokmak için ilk önce yaşamayı başarmaları gerekmektedir. Ertesi sabahın havasını içine çekmek gerekmektedir onlar için, bu yüzden karşılarına çıkan herhangi bir şeye tutunmak isterler. Ne olursa olsun. Bazen sonuç verir, şans eseri sağlam bir dala tutunmuşlardır. Sağlıklı bir ağaç ve sağlıklı bir dalla İkarus misali güneşe yakın giderler, sonları aynı olmasın. Öbür senaryoda ise tutundukları bir ağaç dalından çok çürümüş bir bitkinin sapıdır. Tuttukları gibi ellerinde kalır, bir başka hayal kırıklığını daha kaldıramazlar. Düşerler. Yaşama devam etmeyi ise aşmıştır bazıları da. Daha başka kaygıları vardır. Bunu iyi özümsemek için bir senaryo tasavvur edin. Başkarakter olan kişi mutlu olmalıdır çünkü hayal ettiği işi yapmaktadır. Ne olmalı mesleği? Ressam olsun… Kariyerinin ilk başlarında ondan mutlusu yoktur ne var ki zaman geçtikçe tükendiğini hisseder. Çizemez, çizse bile zevk alamaz. Mutsuzluk tüm ruhunu sardıkça tüm sağlıksız alışkanlıklarını arttırır; sigara, içki veya adını siz koyun. Tüm bunlar mutsuzluğunu daha da tetikler ve kısır döngüye girmiş bulunur. Devam etmek ister, dönüp durmak bir müddet sonra ona dengesini kaybettirir. İşte amacı budur, çizmeye devam etmek. Tutkusunu sürdürmek! Dolayısıyla herhangi bir şey, süreklilik arz ettiği müddetçe sorununu çözecektir. İlk örnekte olduğu gibi, bu da her zaman olumlu sonuçlanmayabiliyor. Hayatın kendisi gibi… Tek bakışta süreklilik vaat eden şeyler, her zaman bu vaatlerini yerine getiremeyebiliyor. Bu biraz da neye umudunuzu bağladığınıza göre değişiyor. Bir kişi gibi yani… İnsanlar geçicidir ve tutunulacak bir tarafları da yoktur. Kalmaya diye gelirler ancak ilk yaptıkları şey kalkıp gitmek olacaktır. Kimse de bu yüzden suçlanamazdır, bu insanların doğasıdır. Dolayısıyla yaşamınızı sizi gerçekten taşıyamayacak olan şeylere ve kişilere bağlamak sonuç vermemekle birlikte mevcut durumu daha kötü bir hale bile getirebilir. Bu nedenle neyin sürekli olacağı ve neyin bizi hayat oyununda canlı tutacağını bilerek atılmalıyız belki de bu arayışa. Kendimizi kandırmadan, geçici şeyleri kalıcı zannetmeden… Kendinizle yaptığınız bu dürüst konuşmadan sonra bir farkındalık oluşmalıdır, her şey geçici ancak bir tek siz kalıcı. Bu yüzdendir artık başkalarına ya da bir şeylerde aramadan umudu, kendinizde aramaya başlarsınız. Her şeyi kendinize bağlarsınız. Haruki Murakami’nin devam etmek için yaptığı, daha doğrusu tutunduğu koşma alışkanlığını anlattığı Koşmasaydım Yazamazdım isimli kitabı hatta sadece bu kitabın ismi bile bunu açıklamaya yetecektir. Murakami gibi devam etmeyi kendine bağlayanlar ve örnekte verdiğim ressam gibi tüm umudu başkası olanlar her ne kadar farklı sonuçlarla karşılaşsalar bile tekrar ediyorum; amaçları ortaktır. Hayat oyununda aktif olmak ve sevdikleri şeyi yapmayı sürdürmektir. Her ne kadar karamsar olunursa olunsun, insanın içindeki devam etme isteği cılız bir mum ışığı kadar bile olmasa yine de yanmaya devam edecektir. Maharet ise bu cılız ışığı nasıl beslemek olacaktır. Peki, siz kendinizi bu konumda düşünürseniz ya da çoktan tüm bunlarla yüzleşiyorsanız sizin devam etmenizi sağlayan şey nedir? Kaynak: Murakami, Haruki. Koşmasaydım Yazamazdım. Çev., Hüseyin Can Erkin. İstanbul: Doğan Kitap. 2014 Ufuk Çağatay Doğan Hayallerin Ötesinde Bir Gün Sona bıraktığım birkaç parça eşyayı da koydum bavuluma. Beni tanıyan taksicimi arayıp havaalanına doğru yola koyuluyoruz. Biliyordum ki bir süre insanların gözünde önemlilik kazanmak zaman alacak. Bu yüzden sona kalan her işimi beni en iyi bilen, beni en çok önemseyen insanlarla yapmayı tercih ediyorum. Şehrimin hafif serinliği, hep alıştığım yolların arkamda kalması, her sabah uyandığım güneşin beni başka bir yerde karşılayacak olması bana alınması gerekenler listesine eklemediğim fakat beni hiç bırakmayacak, metalardan uzak şeylere sahip olduğumu olduğunu hatırlattı; hüznüm ve heyecanım. Paris’e gidecekler için son yarım saat kalıyor ve uçağa binme vakti geliyor. Dünyanın benim yaşadığım yerden ibaret olduğunu unutmam gereken vakit. Gerçeklerle yüzleşmek, aklında eleştirisini yapmadığın şeylerle karşılaşacak olmak, hayallerinin ötesindekileri görmek tabi ki korkutuyor lâkin zamanın geldiğini hissediyorum. Kafamı yukarı kaldırıp şaşırmam gerekiyor. Paris’teyim. Eşyalarımı şehrin merkezindeki bir otele bıraktıktan hemen sonra elime bir harita alıyorum ve ufak bir Fransız kafesinde şarap içerken yapılacaklar ve görülecek yerler listesini yazmaya başlıyorum. Önce Eyfel Kulesi’ni mi görsem yoksa Louvre Müzesi’ne mi gitsem? Sokaklarda boynuma bir fular takıp insanları mı seyretsem, bir Fransız’ın günlük yaşantısını mı taklit etsem? Şarabımı bitirip hesabı ödedikten sonra planıma sadık bir şekilde Mona Lisa’yı görmeye gidiyorum. Şehrin dar sokaklarını kullanmayı tercih ediyorum çünkü en iyi o şekilde anlarım bu kutsal şehrin mimarisini biliyorum. Kafamı yukarı kaldırıp baktığım binanın birkaç deseni gözüm çarpıyor. “Bonjour Madam, acaba bu binayla ilgili bilgi alabilir miyim?”. Benimle konuşmaktan keyif almayan bir hanım efendi binanın sadece bir apartman olduğunu ve onu özel kılan bir şeyin olmadığını söylüyor. Hayretler içinde teşekkür edip yoluma devam ediyorum. Nasıl sıradan bir bina bu kadar güzel tasarlanabilir diye sormadan edemiyor insan kendi kendine. Sonunda Louvre Müzesi’ndeyim. Mona Lisa’ya ulaşmak çok zor gibi görünüyor çünkü gördüğünüz her şeyi incelemeden yola devam edemiyorsunuz ve her adımda farklı bir mükemmellikle karşılaşıyorsunuz. Elimdeki not defterinin sayfaları daha bir saat dolmadan tükeniyor ve son durağım olan Mona Lisa’yı ziyaret ettikten sonra müzeyi terk ediyorum. Hayatımda bu kadar büyülendiğim bir an hatırlamıyorum desem yeridir. Bir sonraki durağım olan Notre Dame Katedrali’ne doğru yola koyuluyorum. Toplu taşıma kullanmaktan ziyade Fransa’nın en ünlü nehri olan Sen Nehri’nin etrafından dolanmayı tercih ediyorum. Kulaklığımda çalan Le Vent Nous Portera ile şehri içselleştiriyorum adeta. Bütün bu güzelliklerin tek bir şehirde toplanmış olması adeta haksızlık diyorum içimden. Ben ki fotoğraf çekmeyi de, çektirmeyi de sevmeyen insan; telefonumun hafızasının dolmasından endişeleniyorum. Gözüme diğer binalardan farklı bir yapı çarpıyor ve rotamın Notre Dame Katedrali olduğunu unutup binaya doğru yürümeye başlıyorum. Anlıyorum ki burası Orsay Müzesi. İzlenimcilik akımını anlayabilmek adına en güzel yerde olduğumu hissediyorum. Monet, Degas, Renior gibi ressamların eserlerini inceledikten sonra oradan da ayrılıyorum. Çıktığımda havanın kararmış olması beni Eyfel Kulesi’ne gitmeye zorluyor ve kendimi eşsiz bir manzaranın içinde buluyorum. Bir demir yığını insana nasıl aşkı çağrıştırır kestiremiyorum fakat ayrılasım gelmiyor oradan. Son yeraltı trenine yetişebilmek için Eyfel’i terk ediyorum. Beni umursamadığını bildiğim hâlde bir parçamı orada bırakıyorum ki geri dönmek için bir bahanem olsun. Ne bir gün yeter bu şehri keşfetmeye, ne bir ömür yeter bu şehre doymaya bunu biliyorum. Otelime varıp yarın yapılacakların hayali ve gördüklerimin büyülü etkisiyle gözlerimi kapatıyorum. Kaynak Kişisel gözlemlerden yararlanılarak yazılmış bir yazıdır. Herhangi bir kaynak kullanılmamıştır. İNTİKAMIN ÖTEKİ YANI Sevmek, özlemek, üzülmek, sıkılmak ve daha binlercesi… Gün içinde hissettiğimiz duygular bunlar. İntikamın da bu duygulardan biri olduğunu biliyor muydunuz? Peki ya birçoğumuza göre çok zararlı olan, kaçınılması gereken bir olgu gibi gözükse de iyi yanları da olduğunu kimler biliyordu? Bu soruya evet cevabını verenlerin bir elin parmaklarını geçmediğini düşünüyorum. İntikamın iyi yanları da olabileceğini düşünmemi geçen akşam izlediğim 6 Süper Kahraman isimli film sağladı. Filmde Hiro Hamada(Ryan Potter), abisini öldüren insanlardan intikam almak için onların peşlerine düşer ve aldığı bu intikam sayesinde dünyanın kurtulmasını sağlar. Bize her zaman kötü bir duygu olarak benimsetilen intikamın aslında iyi yanları da olabileceğini bu film sayesinde anlayabiliyoruz. Her toplumda belli tabular vardır ve bu tabuları yıkmak çok zordur. Örneğin, intikamın kazanç getirmeyeceği veya her zaman kötü sonuçlar doğuracağı gibi. Fakat bu zamana kadar insanların tabuları olduğu gibi kabul edip üzerine düşünmemesi çoğu ülkelerin geri kalmasına sebep olmuştur. Örneğin bazı dinler ve ideolojiler, bilimsel araştırmaları “şeytan icadı” diye isimlendirmiştir ve bu araştırmaların yapılmaması için çeşitli caydırıcı cezalar uygulamışlardır. Bu durumun en büyük örneği Galileo Galilei’nin, Dünya’nın yuvarlak olduğunu iddia ettiği için yargılanmasıdır. Günümüzde hâlen birçok toplumda bu ve buna benzer durumlar yaşanmaktadır. Birçok insan toplumsal tabuları bir yana bırakıp farklı olduğu için cezalandırılıyor ve bu durum toplumlarca doğru bir yargı olarak adlandırılıyor. Aynen intikamın kötü bir duygu olduğuna inanıldığı gibi. Filmde Hiro Hamada kötü adam rolündeki Professor Callaghan (James Cromwell)’dan intikam almak için peşine düşmeseydi Callaghan dünyayı ele geçirip kendisi yönetecekti ama Hiro bunu önledi. Şimdi düşündüğümüz gibi intikam her zaman kötümüymüş? Kendimizi şartladığımız gibi intikam her koşulda bize zarar mı getirirmiş? Bu olayın bize öğrettiği şey, bir yargıyı kabul etmeden önce bir kere daha düşünmemiz gerektiğidir. İntikamın iyi olup olmadığı konusuna haberlerde gördüğüm ve Türkiye’de gerçekleşen bir olaydan örnek vermek istiyorum. Haberin içeriği şöyleydi: Adamın biri zamanında kendisini dolandıran ortağının evinde yangın çıkartıyor ve sonradan yapılan araştırmalar sonucunda evde bir sürü uyuşturucu madde kalıntısına rastlanıyor. Anlaşılıyor ki dolandırıcı olan ortağı aynı zamanda uyuşturucu satıyormuş. Sizce alınan bu intikam iyi mi oldu kötü mü? Ya hiç alınmasaydı bu intikam da dolandırıcı olan ortak yüzlerce insanı zehirlemeye devam etseydi? 6 Süper Kahraman filmi bize ön yargılarımızı yıkmamızı ve farklı düşünmemizi öneriyor. Bu açıdan beni olumlu etkilediğini düşünüyorum çünkü eskiden kendi düşüncemin veya toplumsal tabuların dışına çıkamazken şimdi farklı açılardan da düşünebilmeyi, farklı perspektiflerden de bakabilmeyi öğrendim. Farklı açılardan düşünmek insanın kendini geliştirebilmesini sağlar. Bunun farkına varırsanız ilerlemede önemli bir başlangıç yapmış sayılırsınız. Aksi takdirde yerinizde sayıp hiç ilerleyemez, gelişemezsiniz. Ya Galileo yargılanacağını bildiği için savunduğu fikirden vazgeçseydi ya yukarıda verdiğim örnekteki adam ortağının evini yakmasaydı… “Herkes böyle yaptı, o zaman doğrusu budur.” deyip kaç tane fikrimizden vazgeçtik. Kaç kere bu yolda kendimizi engelledik, “farklı olursam ne derler?” diye kaç kere herkesle aynı düşünmek zorunda kaldık. Filmdeki Hiro da herkes gibi davranmanın doğru olduğunu veya intikamın her koşulda kötü olduğu tabusunun arkasına sığınıp abisinin intikamını almak için çıktığı yola çıkmanın normal olduğunu düşünseydi belki dünyayı kurtaramayacaktı ve dünya yaşanmaz hâle gelecekti. Bu yazıda anlatmak istediğim herkes gibi düşünmek bize bir şey katmaz, arada farklı olmamız gerekir ki ilerleyebilelim, yerimizde saymayalım. Burak Kırımlı Kaynak: http://www.dersturkce.com/anasayfa/yazigoster/Dunyanin-yuvarlak-oldugunu-ilk-olarak-soyleyen-bilim-insani-kimdir Ebru KATIRANCI TURK101-61 Neşe ÇETİNER 10.12.2014 ENGELSİZ HAYATLAR Uğur Yücel’in yönetmenliğini, Beren Saat’in başrolünü oynadığı Benim Dünyam filmi, bizlere engelli insanların yaşamlarının aslında engelsiz olabildiğini gösteren muhteşem bir filmdi. Oyuncuları ve senaryosu çok başarılı olan bu film bende bambaşka bir yer edindi. Filmde sağır ve kör olan küçük bir kızın yaşam hikâyesi ve ona hayatının her alanında destek olan Mahir Hoca’nın azmi anlatılıyordu. Ben engelli insanların kusurları var diye bizden başka bir hayat yaşamalarına, daha doğrusu bu hayatı yaşamak zorunda kalmalarına çok karşı olan bir insanım. Bu onların kusuru olmamalı ve bu konuda insanların onlara yardım etmeleri gerektiğini düşünüyorum. Ne yazık ki maddi durumu iyi olan engelliler veya onlara ayrı özel imkânlar sunulan ülkeler dışındaki diğer engelliler zor ve genellikle yalnız bir hayat geçiriyorlar. Onların gölge gibi yaşamaması için empati kurarak onları anlamalıyız ve onlara yardımcı olmalıyız. Bu film engelli insanlar için hayatın ne kadar zor olduğunu fark ettirdi ve topluma bir bilinç aşıladı. Onların da gerekli eğitim verildiğinde bizler gibi yaşayabileceğinin en güzel örneği oldu. Mahir Hoca’nın filmdeki engelli kızla ilgilendiği gibi engellilerle ilgilenilirse, onların bizden bile başarılı olabileceği gösteriliyordu filmde. Her an engelli olabileceğimizi ve onların hayatlarının ne kadar zor olduğunu fark edebilip, Mahir Hoca gibi onların karanlık dünyasını aydınlığa çevirmemiz gerekir. Hepimiz insanız ve bu şekilde yaşamak, toplumdan dışlanmak onların suçu değil. Yakınımız olsun olmasın, onlara destek olup onlara yardımcı olmalıyız. Bu film bana insan olduğumu ve ne kadar şanslı biri olduğumu fark ettirdi. Her ne kadar bizden farklı bir hayat yaşamasalar da onların yaşadıkları hayat, karşılaştıkları muamele çok ağır. Onların heveslerini, yaşama sevinçlerini, inançlarını kırmamalı, tam tersine onlar için aktiviteler düzenlemeli, onlara maddi destek olmalıyız. Her zaman için engelliler için yapılan yollar olsun, televizyon kanallarında onlara yapılan ayrı anlatımlar olsun, spor müsabakaları olsun çok dikkatimi çekmiştir ve takdir etmişimdir. Onların hayatının kolaylaştırılmasını herkes kendisine görev bilmeli ve elinden geleni yapmalıdır. Filmde en çok hoşuma giden şeylerden biri de duygu sömürüsü olmamasıydı. Tam tersine azim, hırs ve çaba vardı filmde. Ve sonunda da bunalıma değil, azmin zaferine şahit olduk. Ela ve Mahir Hoca, Ela’nın engellerini birlikte aştılar. Bana göre bu zaferde Ela’nın azminin yanı sıra Mahir Hoca’nın sabrının da çok büyük payı vardı. Kendisi tüm hayatını ona adadı ve sonunda o da mutlu oldu. Bana göre iyilik yapmak ve karşındaki insana yardım etmek muazzam bir şey. Hem karşımızdaki insanı mutlu ediyoruz hem de kendi içimizde yaşadığımız huzurun tarifi yok. Ne zaman bir iyilik yapsam, kendime yapılmış gibi çok mutlu oluyorum ve işlerim rast gidiyor. Ayrıca karşımdaki insanın mutlu olduğunu görünce kendimle gurur duyuyorum. Filmden çıkınca filmin eleştirilerini okurken filmin aslının Bollywood filmi olduğunu gördüm ve çok şaşırdım. Orijinalini izlemedim fakat film bizim ülkemizde çok güzel bir biçimde seyirciye sunuldu. Kesinlikle herkesin izlemesi gereken bu film, bize çok güzel bir mesaj veriyor bence. Engelli hayatları engelsiz kılmak bizim elimizde. Onların sorunlarına yardımcı olmak, onlara destek olmak bizim görevimiz. Filmin bana verdiği mesajlardan biri de önemli olan şeyin görebilmek olduğu değil doğru bir şekilde bakabilmek olduğuydu. Kör olmasına rağmen hayata umutla bakabilen Ela’nın hikâyesi, bizlere çok güzel bir ders verdi. A BOUT DE SOUFFLE ( SERSERİ ÂŞIKLAR) Fransız Yeni Dalga Akımı’nın en önemli örneğidir A Bout de Souffle. Bir dönem yaşadığım Fransa hayranlığı ve sinema tarihi ilgim beni bu filmi izlemeye itti ve daha ilk sahnesiyle beni kendine çekmeyi başardı Jean Luc Godard. Michel’in ağzında sigarası, başında fötr şapkası ve elinde silahıyla araba kullanırken kameraya bakarak konuştuğu giriş sahnesi bu filmin daha önce izlediklerimden çok farklı olacağını anlamama yetti. Filmin konusunu özetlemek gerekirse: Michel (Jean-Paul Belmondo) hırsızlık ve dolandırıcılıktan aranan bir suçludur. Filmin başında kendisini kovalayan polislerden birini vurduğu için kaçmak zorundadır. Patricia (Jean Seberg) ise Amerika’dan turist olarak Paris’e gelmiş ve parasız kaldığı için gazete satmak zorunda kalan, idealleri olan bir kadındır. Bu ikili arasında tutkulu bir aşk başlar ancak ikilinin hayata bakışları, Patricia’nın iç hesaplaşmaları gibi nedenler bu aşkın çok acı bir sona gitmesine sebep olur. Film, Fransız Yeni Dalga sinemasının genelinde olduğu gibi “yeni kadın” imajına odaklanmıştır ve Patricia’nın hayatı algılayış şekli, cinselliğini yaşayışı ve idealleri gibi detaylarla bu imajı vermeyi amaçlamıştır. Bir aşk filmi gibi görünse de, sınıf farklılıklarını, yeni toplum yapısını ve bu yapı içerisinde kadının yerini gerek diyaloglar, gerekse oyuncuların mimik ve hareketleriyle veren, izleyiciye mükemmel bir psikolojik çözümleme imkânı sunan bir film A Bout de Souffle. Michel’in her hareketi hayata karşı vurdumduymaz ve alaycı olduğunu gösterirken Patricia’nın her bir mimiği ve davranışı aşka karşı duruşunu, cinselliğini yaşayış şeklini, insanlara bakışını ve hayattan beklentilerini görmemizi sağlıyor. Oyuncular karakterlere öyle güzel uyum sağlamış ki, insan izlerken bu rolleri başkası oynasa bu film bu noktada olamazdı diye düşünüyor. Filmin doğallığı da insanı içine çeken özelliklerden biri. Filmi izlerken her şey o kadar gerçek geliyor ki insan ister istemez kendini karakterlerle özdeşleştiriyor. Bunda tabii ki diyalogların büyük çoğunluğunun doğaçlama olmasının etkisi büyük. Filmle ilgili en çok sevdiğim şeylerden biri de isminin Türkçe’ye çevrilişi sanırım. Genelde film isimlerinin çevirileri çok anlamlı olmuyor ama bu filme “Serseri Aşıklar” denmesi mükemmel olmuş diyebilirim. Başka bir söz öbeği bu filmi bu kadar güzel anlatamazdı sanırım. Godard filmde öyle güzel detaylar kullanmış ki, insan üzerine düşünüp keşfettikçe hayran kalıyor. Keşfettiğimde beni en çok etkileyen detay Patricia ve Michel’in aralarında geçen Faulkner diyaloğu oldu. Filmin en uzun ve belki de en önemli sahnesi olan yatak diyaloğunun bir kısmı şu şekilde: Patricia: William Faulkner'ı tanıyor musun? Michel: Hayır, kim? Onunla yattın mı? Patricia: Hayır hayatım. Michel: Öyleyse boşver, bluzunu çıkar. Patricia: Çok sevdiğim bir romancı, "Yaban Palmiyeleri"ni okudun mu? … Patricia: Dinle, son cümlesi çok güzel. Michel: Ayak parmaklarını göstersene. Faulkner’ın Yaban Palmiyeleri’nin son cümlesinin ‘sevgililerinizi öldürün.’ olması ve filmin sonunda Patricia’nın Michel’in ölümüne sebep olmasını birbirine bağladığımda Godard’a olan hayranlığım bir kat daha arttı. İkili arasında geçen her bir diyalog aslında filmle, Godard’ın psikolojisiyle ve dönemle ilgili çok önemli detaylara sahip. Detayların yanı sıra filmden bu kadar etkilenmeme sebep olan en önemli şey belki de Patricia’nın iç dünyasını, psikolojisini, hayata ve aşka bakışını çözümlemeye çalışmam oldu. Her mimiği ve hareketiyle verdiği hüzün, aslında âşık olduğu bir adam olmasına rağmen aşka ve bağlılığa karşı olması, bu düşünceye katlanamaması yüzünden sevgilisinin ölümüne sebep olması, sürekli bir iç hesaplaşma içinde olması ve Jean Seberg’in tüm bunları kusursuz bir şekilde izleyiciye yansıtması filmin en önemli özelliklerinden biri olabilir. İlk sahnesinde başlayıp film boyunca devam eden hayranlığım son sahnesiyle daha da pekişti. Michel’in öldüğü an belki de sinema tarihinin en etkileyici ve enteresan ölüm sahnesi olabilir. Ağzında sigarasıyla yatan Michel’in son sözü sadece “iğrenç” oluyor ve aslında bu tek kelime çok fazla şey anlatıyor. Michel’in yaşamak istemediği bir hayatı yaşayıp bu hayat içinde ölmesi, bunlardan dolayı kendine olan siniri bu kelimenin asıl sebebi. Ancak Patricia’nın “Ne dedi?” sorusuna “İğrençsin dedi.” diyen polis memuru son sahnneyi başka bir noktaya taşıyor. “İğrenç ne demek?” diye alaycı bir şekilde soran ve kameraya bu sözcüğün anlamını bildiğini gösteren bir bakış atan Patricia bu son sözle aşka olan son inancını da tamamen yitirmiş ve aslında hayata dair tek amacını başarmış oluyor. Tek bir kelime ve oyuncuların yeteneğiyle bunu izleyiciye aktarabilmiş olması bile filmin ne kadar özel olduğunu göstermeye yetebilir. Hakkında sayfalarca yazabileceğim, saatlerce konuşabileceğim, beni derinden etkilemiş ve her izlediğimde daha fazla keyif aldığım bir film A Bout de Souffle. Bu yüzdendir ki o klişe “ en sevdiğin film nedir?” sorusuna hiç düşünmeden ‘Serseri Âşıklar’ diye cevap veriyorum. İzleyen herkes kendinden bir şeyler bulabilir, Patricia’nın güzelliği ve hüznüne hayran kalıp Michel’in hayata karşı alaycılığıyla eğlenebilir. Mutlaka izlenmesi gereken bir film. Kopan ParçamDiğer yarınız olan birini ömür boyu aramak ne kadar bezdirici ve yorucu olabilir? Bu eziyeti sadece yaşayan bilir. Abdullah ve Peri bunu yaşayan iki kardeş ve iki yarımdır. Tek çocuk olduğum için kardeşinle yollarının çocuk yaşta ayrılmasını bilemem ama kardeşim kadar sevdiğim, birlikte büyüdüğüm insanı kaybedip mutlu olamayan başka bir kaybedenim. O insan senin bir yarındır, başka bir anneden kardeşindir. Tüm sırlarını, tüm zevklerini senden daha iyi bilen ve seni tamamlayan tüm puzzle parçalarıdır o insan. İşte o insanı kaybettikten sonra anlarsın ruhundan çok şey alıp gittiğini. Ruhunun kayıp parçalarını ararsın herkesin ruhunda ve kimse biraz bile ‘’O’’ değildir. Bu yollar ayrılsa bile kalbin aklın hep ondadır. Şehrinher bir köşesi onunla yaşadığın anılar kokar, bir köfteci veya bir elektrik direği fark etmeden. O şimdi Kanada’da ve aklından geçtiğimi hissederim. Ruhlarımızdan bazı parçaları takas ettik çünkü biz.Birlikte asansör katında bile uyuduk evsiz kalıp. O’nun düşmanı benim düşmanım, benim hatam onun hatasıydı. En kötüsü göz göre göre çekip gitmesi ve benim bir şey yapamamam. Gittiği gün biliyordum onu artık göremeyecektim. Bir ressam ilham perisini kaybetmişti artık tekrar kusursuz ve severek çizemezdi. Hep bir umut beklerim hâlâ eski günler gibi olabilir miyiz? Sırtımı böyle güvenle birine yaslayabileceğim günler geri gelir mi? Deliler gibi eğlendiğimiz günler gibi unutulmaz anılar yaşayamamak hep alevlendirir içimde ruh ikizimin hasretini. Sevgililerimin gözlerinde bile o samimiyeti ve o yaşam enerjisini arayıp durdum. Bu yüzden bayadır yalnızım galiba. Farklı hobilere verdim kendimi, geriye bitmemiş resimler kaldı, yarım besteler. Bende Abdullah gibi hep arayıp bulmaya çalıştım kardeşimi ama ne bir sosyal ağ, ne bir telefon numarası. Çaresizce beklemek en acı veren şey. Peri bir gün çıkıp gelecek diye. Hayatının aşkını kaybetmekten farksız bir eksiklik. Hayata eğlence, mutluluk katan bir varlığı kaybetmek. Peki o bana ne zaman ulaşmak ister? Çekmeceleri karıştırırken nasıl bir anıyla karşılaşması lazım bunun için? Ruhunda kayıp olan parçaların farkına varır ama hayatın hengamesinde bana ulaşmaya çabalamaz ise ben ne yapacağım? Bileğimde duran dövmede bile parçaları olduğu ve onun omzunda duran dövmede benim parçalarım olduğunu hatırlama konusunda yetersiz mi yoksa? Unutulmuş bir mektup mu lazım anıları coşturacak çıkıp beni bulması için? Bir hayaleti beklercesine bekliyorum dostumu. Her ilk onunla yaşandı bu hayatta. Keşke buralardan taşınıp gitmeden bir cesaret çıkıp karşısına her yanlışı düzeltmeye, her sorunu çözmeye çalışsaydım. Birbirimize dargın yolların ayrılması beni derinden yaralayan bir durum. Bu hayatın ne kadar kısa olduğunu zaman geçtikçe anlayabiliyoruz. Çocuğuma ruh ikizimin ismini koyacağım. O bunu yapmasa bile ben bu sözüme sadık kalacağım. Belki tamamlanmış bir puzzle olurlar, bizden bile çok eğlenirler çocuklarımız. Bir yarısını bulduğu zaman onu asla kaybetmez. Ama içimde hep bir umut var, bir gün karşılaşacağız. O zaman kuru bir merhaba diyerek geçecek miyiz? Yoksa yılların özlemiyle günlerce ‘’Biz’’ siz neler yaptığımızı mı anlatacağız? Umarım o benim kadar yaşıyordur boşluk hissini ve karşılaştığımız O an bana ruhuyla beraber dolu dolu sarılır. Ben onun hediye ettiği bilekliği asla kolumdan çıkarmadım. O da bunu başarabilmiş olsun. Biz doyamasak bile birbirimize çocuklarımız birbirine doysun. Yeter ki ruhlarımız birleşsin ve mirasımızı yaşatabilsinler. Ölümsüz ol dostum ve ölene kadar beni unutma.M. Burak Köklü21301006MUTLU OLMAK İÇİN TEK BİR ŞANS... Sabahattin Ali... Edebiyatımızın çok önemli, ancak çok erken kaybettiği bir değer. Ve Kürk Mantolu Madonna... 1943’te yazdığı fakat günümüzde hâlâ çok okunan o eşsiz eser, bir klasik. Bu roman Türk edebiyatının ilk psikolojik roman örneklerindendir ve kimi kitlelerce edebiyatımızdaki en iyi psikolojik eserlerden biri ve Sabahattin Ali’nin en iyi eseri olarak kabul edilir. Bence de çok çok başarılı bir psikolojik roman bu, insanı ne kadar etkilediği tartışılmaz. Eser insanı bir ikiliğe götürüyor, kendine çekiveriyor, insanın bir çırpıda okuyası geliyor fakat kısa bir eser olduğu için hemen de bitirip bu değerden yoksun kalmak istemiyor insan. Peki bu roman insanı böyle etkileyecek neye sahip? Basit bir aşk romanı değil Kürk Mantolu Madonna. Bazı insanlar kendi kararlarını veremezler, kendi istediklerini yapamazlar ve etrafındakilerin istediği kişi olurlar ya, ana karakter Raif Bey de o insanlardan. Hiçbir zaman kendi istediği şeyleri yapamamış, haksızlıklara ve başka birçok şeye boyun eğmiştir Raif Bey. Bütün hayatı boyunca, gerçekten kendi isteğiyle mutlu olma fırsatı sadece bir kere geçmiş eline. Düşünsenize, tek bir kere geliyorsunuz bu dünyaya, ancak kendi istediğiniz şeyleri yapamıyorsunuz, yaşayamıyorsunuz... Sonra tek bir firsat geliyor önünüze, ilk defa kendi istediğiniz şekilde yaşayacaksınız, mutlu olacaksınız. Ve maalesef onda da bir oyun oynuyor hayat size. Raif Bey’in mutluluğu kısa sürmüştür, evet, hayatın ona oynadığı bir oyunla. Bir kadına öyle aşık olmuştur ki, tam anlamıyla karanlık hayatındaki tek ışıktır o kadın Raif Bey’in. O kadın da tüm erkeklerin güvenilmez olduğunu düşünmesine, artık kimseyle yakınlaşmamayı tercih etmesine rağmen, Raif Bey’e güvenmiştir... Tam o aşık olduğu kadınla, Maria’yla rüya gibi günler geçirirken, babasını alır hayat Raif Bey’den. Aslında babasını alarak o tek mutlu olma şansını da alır onun elinden hayat. Çünkü babası için Havran’a döner ve bir süre sonra Maria’dan mektuplar kesilir. İşte içine kapanık bir insanın tek umudu da bu şekilde söner. Dünyası bu şekilde yıkılır. Mutsuz hayatında çok zor bulduğu mutluluğunun, aşkının ondan vazgeçtiğini düşünmek bitirir onu. İnsan bu denli yıkıldığı zaman bir daha güvenmez kimseye, inanmaz. Nasıl toparlayabilir bir daha, koca hayatında bulduğu tek fırsatta ihanete uğradığını sanarsa... Peki ya sonrası? Bir kadına bu denli aşıkken hiçbir şey hissetmediğin bir kadınla evlenmek. Aşık olduğunla değil, bir yabancıyla geçirmek hayatı. İşte bundan daha acı bir şey olamaz. Sabahattin Ali’nin bu eseri asla eskimeyecek. Aşkı bu kadar güzel anlatırken bu eser, hatta bu kadar güzel, yüce bir aşk anlatırken, gerçek bir aşk; hangi yılda olursa olsun, bu eseri okuyan arayacaktır bu aşkı kendi hayatında. Bir şeyden eminim ki, bu kitabı okuyan her erkek, biraz duygusal ise, kendi Maria’sını arayacaktır. İster Raif Bey gibi içine kapanık olsun, ister tam tersi. Raif Bey’in ve Maria’nın aşklarının bu kadar güzel olmasının asıl sebeplerinden biri de arkadaş olarak başlamalarıdır aslında. Bana göre gerçek aşk, ilk görüşte olan değildir, yavaş yavaş gerçekleşendir, arkadaş gibi başlayandır. Tabii ilk görüş normal bir arkadaşa göre farklıdır, ama yine de arkadaş olarak başlar o ilişki. Aslında önceden bellidir ileride neye dönüşeceği bu ilişkinin. Arkadaş gibi başlasa da, her zaman bir farklı görür insan karşıdakini, sıradan bir arkadaştan daha değerlidir, hoşlanma vardır, aşka gidiş vardır... Ben bunu tam olarak yaşadım. Kendi Maria’ma aynı bu şekilde ulaştım, arkadaş gibi başlayarak, her geçen gün daha da severek... Ve aynı Raif Bey ve Maria’sı gibi, bir gün ben de Maria’mı kaybedersem, ömrüm boyu onu unutmayacağıma, onunla mutlu olduğum kadar kimseyle mutlu olmayacağıma, bir daha öyle hissetmeyeceğime eminim. İşte bu, bu kitabın olayı. Böyle yer ediyor insanın hayatında. Kitabın eskimeyecek olmasının bir diğer sebebi de Sabahattin Ali’nin müthiş anlatımı. Sadece aşkı ele alışı değil, eserin genel anlatımı; özellikle betimlemeleri o kadar kuvvetli ki Sabahattin Ali’nin, Raif Bey de, Maria da, mekanlar da, her şey, anlatılan her şey geliyor insanın gözünün önüne. İnsan bu kitabı her yönden yaşıyor gerçekten. Keşke Sabahattin Ali biraz daha yaşasaydı da böyle eşsiz daha çok eserler okuyabilseydik. Ama bir Kürk Mantolu Madonna daha olmayacak, eşi benzeri bulunmayan bu eser hep kalacak, tek kalacak, asla eskimeyecek. Okuyan her kadın kendi Raif Bey’ini, okuyan her erkek kendi Maria’sını aramaya devam edecek yıllarca, bıkmadan, usanmadan. Öyle etkilemeye devam edecek tüm okurlarını bu roman, tıpkı benim etkilendiğim gibi. Umarım herkes kendi Maria’sını, Raif Bey’ini bulabilir bu eserden sonra. Tıpkı benim gibi. Ve umarım hiçbirimiz kaybetmeyiz onları, Raif Bey’in yaşadıklarını yaşamayız... Ali, Sabahattin. Kürk Mantolu Madonna. İstanbul: Yapı Kredi Yayınları, 1998. Ahmet Eren Seçkin ENGELLENEMEYEN BAĞLARHiç hayatınızı neyin şekillendirdiğini düşündünüz mü?Bazı insanlar kaderin hayatları için en büyük belirleyici etken olduğunu düşünürler.Bazen hayatta öyle şeyler oluyor ki insan neye uğradığını şaşırıyor ve yaşadıklarını kadere bağlıyor.Fakat bence yaptığımız tercihler kaderimizi etkiler.En küçük tercih bile daha sonra karşımıza ciddi bir problem olarak çıkabilir çünkü bir olaya müdahale edip,dokunmuşuzdur ve sonrasında bunun sonuçları oluşur. Orhan Pamuk'un "Kırmızı Saçlı Kadın" adlı romanında yaşanan olayların kader mi,tesadüf mü yoksa yapılan seçimlerin sonucu hak edilen şeyler mi olduğuna tam olarak karar verememekteyim.Kitabın başkahramanı olan Cem her zaman babasından ilgi ve sevgi görmek isteyen bir çocuk olmuştur fakat babası,Cem liseye giderken evi terk etmiştir.Annesi ile birlikte yaşayan Cem maddi durumlarına katkı sağlamak için kuyu işinde çalışmaya başlar ve işvereni olan Mahmut Ustasına çok saygı duyup onu babası gibi görür.O sıralarda Cem,Gülcihan adlı evli bir kadınla birlikte olur.Bu olaydan bir gün sonra Cem ve Mahmut Usta kuyuda çalışırlarken Mahmut Ustanın başına Cem'in dalgınlığı yüzünden bir iş kazası gelir ve Cem korkup kaçarak onu orada öylece bırakır. İnsan hayatta karar verirken kesinlikle çok iyi düşünmelidir çünkü yanlış aldığınız bir karar hayatınızı kötü etkileyebilir.İnsanlar düşünmeden hareket ettiklerinde yanlış seçimler yapar.Mesela sizi çok seven bir insan düşünün ve canınız başka bir şeye sıkkınken sinirinizi,sıkıntınızı sanki onun suçuymuş gibi ona kötü davranarak çıkarmanız bu kesinlikle düşünülmeden yapılan bir harekettir.O kişinin hiçbir suçu yokken onu kırdığınızda bir seçim yapmış olursunuz.Bu küçük bir olay gibi görünse de zamanla aranız açılmaya başlar ve o kişi sizden soğur.Eğer hatanızı fark etmez ve geri adım atmazsanız ilişkiniz bitebilir.Aslında ortada kayda değer bir sebep yok gibi gözükse de bunu siz başlattınız.Çünkü en başta canınızı sıkan şeyin acısını size değer veren bir insandan çıkarmayı seçtiniz.Bütün seçimler kelebek etkisine sahiptir çok küçük bir yanlış karar bile size tahmin edemeyeceğiniz ölçüde bir kayıp yaşatabilir. Yaptıklarınız her zaman peşinizden gelir, bir şeylere sebep olup hayatınıza öylece devam edemezsiniz.Bazı insanlar gece yastığa başını koyduğunda uyuyamıyorsa bu onlar için bir sorun olduğuna işarettir.Ya birilerini kırmışlardır ya da yanlış bir şey yapmışlardır.Ben de o insanlardan olduğumu söyleyebilirim.Çünkü ne zaman yanlış bir şey yapsam geceleri uyuyamam ve yatağımda dönüp dururum hele ki sevdiğim ve değer verdiğim bir insanın kalbini kırmışsam vicdan azabından kendimi suçlu hissederim.Bütün gece o kişinin gönlünü nasıl alabileceğimi düşünürüm.Belki de hatalar ve seçimler arasındaki fark budur bir hata yaptığınızda suçluluk duygusu hissedip telafi etmek için yollar ararsınız.Kendinize ve karşınızdaki kişiye hata olduğunu söyleyerek yaptığınız şey için hafifletici bir sebep bulursunuz.Böylelikle işler sizin için daha kolaylaşmış olur.Fakat bir seçim yaptığınızda ve işler kötü gittiğinde aynı hafifletici sebebi burada kullanamazsınız. Kitapta Cem karakteri Mahmut Ustayı kuyuda kazara yaşanan olaydan sonra kaçarak adamın öldüğünü düşünmüştü.Daha sonra vicdanından kaçmak ve olanları unutmak için kendine yepyeni bir hayat kurmuştu.Fakat yıllar sonra aslında Mahmut Ustanın kuyuda yaşanan kazada ölmediğini öğrenmişti.Kimsenin ona inanmayacağını,suçlu gibi görüneceğini düşündüğü için korkup kaçmasını yaşının genç olmasından dolayı bir derece anlayabilirim fakat orada söz konusu olan bir insan hayatı ve bence orada yaptığı seçim Cem karakterinin kaderine bir şekilde etkide bulundu.Kitabın sonunda çok ironik bir şekilde Mahmut Ustayı bıraktığı o yerde kendisi kendi oğlu tarafından aralarında geçen itişme sonrasında öldü.Ben Cem'in gençliğinde verdiği o yanlış kararın hayatının sonunu getirecek bir kelebek etkisi yarattığını düşünüyorum. Berna Anar Özlem Tutku Naz Demirbaş HAVADAN NEM KAPANLAR Hastalanmak karşılaştığımız en sinir bozucu talihsizliklerden birisi bence. İtiraf etmem gerekirse hasta olmaktan korktuğum gibi hasta olduktan sonra doktora gitmekten de korkup çekinen biriyim ben de. Yaklaşık beş yaşındayken doktora iğne olmaya gidip muayene sırasında odadan ve hatta hastaneden bile kaçmayı başarmış bir korkağım. Bunu söylemekten de utanmıyorum çünkü her insanın sahip olduğu gibi benim de bazı korkularım var. Hastalanmak da bunlardan biri… Hastalanınca çekilmez bir insan oluyorum. Zaten genelde hasta olan kişi çevresindekileri de onlara mikrop kaptırarak hasta eder ya da onları yorup uğraştırarak onların da hayatlarını çekilmez kılmış olur bir nevi. Bu yüzden hasta olmak sadece hastalığı çeken kişi için değil herkes için zorlu bir durum. Sağlıklı olmaksa bu hayatta sahip olunabilecek en büyük zenginlik diyebilirim. Yaklaşık birkaç ay önce alıp bitirdiğim Moliere’in Hastalık Hastası adlı kitabı okuduğum ilk tiyatro oyunu oldu. Bu kitabı okuyana kadar roman veya öykü dışında bir tarzı seveceğimi düşünmezdim. Kitabı okurken baş karakterde adeta kendimi buldum ve bu yüzden biraz da olsa utandım. Arada ben de psikolojik olarak hasta hissedip çok ihtiyacım olmasa da doktora gidiyorum çünkü. Peki bu gerçekten gerekli miydi? Bence hayır, fakat halen en ufak bir burun tıkanıklığında ya da baş ağrısında hastalıktan ölüyor psikolojisine gireceğimden eminim. Bunun ne kadar saçma olduğunun bilincinde olsam ve hatta doktora gitmekten iğne yeme ihtimalinden dolayı korksam da içimin rahat etmesi için doktorun yazacağı reçeteye ihtiyacım olacağını biliyorum. Hastalık hastası olan ben bu konuda yalnız olduğumu düşünmüyorum. Hastaneye gittiğimde benim gibi birçok insana rastlıyorum her seferinde. Her ne kadar hastanede bulunmaktan hoşlanmasak da bir şekilde o randevuyu almış ve doktor kapısında bekler buluyoruz kendimizi. Hastanelerin bize şifa sağlayacak olan bir ortam olduğunu bilmemize rağmen niye bu kadar sevimsiz ve kasvetli geliyor bize acaba diye düşünmeye başladım. İçeri girdiğimiz andan itibaren hastanenin kendine has kokusunu ve ortamını fark etmek zor olmaz. Huzurlu ve güvenli bir ortamda hissetmek isterken kendimizi diğer hastalarla birlikte telaşlı bir şekilde oradan oraya yetişirken veya kapıda sıramızı beklerken buluruz. Bu ortam adeta olumsuz bir hava yayar biz hastalara. Bir de doktorların aralarında konuşurken kullandıkları, bize yabancı bir dilmişçesine gelen tıbbi terimler bazılarımızın meraklanıp daha da korkmasına bile sebep olabilir. Hastanelerdeki bembeyaz duvarların bile ayrı bir sevimsizliği var. Hijyenikliği temsil etmesi için beyaza boyanmış duvarlar sizi bilmem ama nedense beni iyice çaresiz ve kapana kısılmış hissettirir. Kendimi asla rahat ve huzurlu hissedemem o çirkin duvarlara bakarken. Pembe, sarı ya da turuncu gibi canlılık veren renkler olsa acaba yine böyle hisseder miydim? Sanırım bu sorumun cevabını gerçekte bu tarz bir hastaneye gitmeden veremeyeceğim. Beyaz önlüklü adam veya kadınlar, beyaz duvarlar ve beyaz sedyeler… Herhangi biri bile olumlu bir çağrışım yapmadı maalesef bana yazarken. İşte, belki de bu yüzden hastaneleri sevemiyorum. Yani iğne korkum dışında da sebeplerim olmalı değil mi? Büyük ihtimalle küçükken, iğneleri tutan o beyaz gömlekli canavarların beni beyaz sedyelere yatırırken ağlamama aldırış etmemeleri ve benim de çaresiz bir şekilde o beyaz ve çirkin duvarlara çaresiz bakışlarım sonucu bu korkum bende yer edindi. Böyle söyleyince bir korku filmi senaryosu misali oldu, fakat belki de bu sayede hastalık hastası olduğum zamanlarda boş yere doktora gitmemi engellemiş oldum. Korktuğum bir yere neden gideyim değil mi? Kaynakça Moliere. Hastalık Hastası. İstanbul: Antik Batı Klasikleri, 2010. Baskı. Köleliğin Kitabı:1984 Günümüzdeki olaylara şaşırtıcı derecede benzeyen durumları anlatan ve bu olayların eğer gelişirse çok daha kötü bir şekilde sonuçlanacağını belirten; iç karartıcı,atmosferi bir mağaraya girmiş gibi boğucu bir etki bırakan bir kitap 1984.Bu kitabı okuyan zeki insanlar durumun vahametini anlar belki ama daha zekilerine okutulmaması gereken bir kitap.Nedeniyse basit,bence bu kitap günümüz diktatörlerinin ,gücü elinde tutmak isteyen zeki insanların başucu kitabı.Kitaptaki "çiftdüşün","yenisöylem" gibi örnekler şu anın kontrolünü ele alanın geçmişi kolaylıkla değiştirebileceğini gözler önüne seriyor.Devamında ise geleceği... "Savaş Barıştır.Özgürlük Köleliktir.Cahillik Güçtür."* Kitabın ,daha doğrusu o zamanın ironik sloganı.Distopyanın normlarını bu sloganla bize aktararak başlıyor kitap.Bizi; o zamanın okurken saçma gelebilecek ama düşündükçe dehşete düşüren, robotlaşmış insanoğluyla tanıştırıyor.Okurken sesli sesli yutkunmama sebebiyet veren bu anlatımı yüzünden yazarın psikolojik sorunları olduğunu düşünmedim değil.Yazdıktan bir yıl sonra ölmesi de destekliyor gibi tezimi(Bu kafayla yaşanmaz).Bu dehşetvari anlatımla manipülatif gücün insan zihnini nasıl parçaladığını ve bu gücün bilgiyi farklı şekillere nasıl soktuğunu gösteriyor bize. Yanlışların doğruya nasıl evrildiğini anlatırken ilahi bir anlatımla gerçekleştiriyor bunu. Bazı yerleri daha iyi anlamamız için kitabın kahramanını kullanıyor .Kahramanın sonradan sevgilisi olacak Julia'yı öldürmek istediği anlardaki gibi.Yazar korkudan doğan dehşeti iliklerinize kadar hissettiriyor.Üzülüyorsunuz kahramanlara ,dünyaya ama dehşete düşme hissi daha ağır basıyor sonraları. Düşünce Polisi "Yenisöylem" dediğimiz şey insanların hissetmesini,arzulamasını ve iletişime geçmesini kısıtlamak için yapılmış bir tür yapay dil.Olabildiğince kısırlaştırılan dil sayesinde totaliter rejim asla bir tehlikeye uğramayacak ve devamlılığını sürdürebilecek.Çok mantıklı değil mi?Bu dil sansürlemesine karşın anarşik yapılanmaya sebebiyet verebilecek insanları ise "düşünce polisi" durduracak.Şimdi düşünelim.Fikir özgürlüğünün kısıtlanmasını ve yasaklanmasını aşırı derecede de olsa örneklendiren bu yapıt bizi bu gibi durumlar karşısında ne kadar çaresiz kalacağımız gerçeğiyle baş başa bırakıyor.Sürekli sistemin içinde hayatta kalabilmek için rol yapan insanlar,kendi olamayan, sistemin kölesi olmak için yaşayan birçokları.Her yerde bizi izleyen kameralar,televizyonlar...Size de pek yabancı gelmedi değil mi?Modern iş dünyasının karamsar bir açıdan bakılmış hâli gibi.Sadece 30 yıl kadar şaşırmış.Artık yüklediğimiz her uygulama kullandığımız bilgileri üçüncü bir anonim kişiyle paylaşma izni istiyor bizden.Siz bu garip düşüncelerinizi başkalarıyla paylaştığınızda ise size paranoyak diyorlar.Saçma saçma konuşma diyerek uyarıyorlar sizi.Ya siz haklıysanız?Ya gerçekten birileri bu distopyayı yaratmaya başladıysa? İşte kitap benim gibi bir mühendis adayının kafasını bu etik sorularla allak bullak ediyor.Kış günü okurken durduk yere rahatsız ediyor.'Nereden aldım bu kitabı elime ben ?' gibi şikâyetlerde bulunmama sebebiyet veriyor. Tüyleri Diken Diken Eden O An Kahramanımız ,sevgilisi Julia ile yaptığı kaçamaktan sonra yaptığı konuşmayla bizleri hüzne boğar ve gelişmeler ile dehşete düşürür.'Biz ölüyüz.' der Julia,'Biz ölüyüz.' der Winston.'Evet siz ölüsünüz.' der arkalarından gelen o korkunç beton gibi ses.Çay içiyordum bu diyalogu okurken.Ned Stark'ın ölümü gibi oldu. Zamansız,beklenmedik .Tıkandım.Sonraki 100 sayfa ne olacak dedim.Merak ettim ,'ayvayı yediler herhâlde' dedim.Sonra kitabın en ağır bölümü geldi küçücük bir odada. Oda 101 Korku...Bu odanın tek kelimelik tarifi.Bildiğiniz her şeyi tersine çeviren,her gözünüzü açtığınızda biraz daha kaybolduğunuzu anladığınız bir oda.Sevgi Bakanlığında yer alıyor bu oda.İroniyi elden bırakmayan Orwell abimiz sayesinde.Özgürlüğün 'iki artı ikinin dört olduğunu söyleyebilmek 'olduğunu düşündüğünüz o onlarda size beş olduğunu dikte ettikleri yer burası.En sonunda sorgusuz sualsiz bu çarpıtılmış gerçeği bir inanış olarak kabul ettiğiniz yer bu oda.Günümüzdeki propaganda araçlarının steroitli hali gibi.Daha hızlı ve daha şiddetli bir şekilde sonuca ulaştırıyor.Tüm bu işleme sürecinde yavaşça hipnotize oluyorsunuz.Artık siz büyük biraderi(kitaptaki diktatör) seven birisiniz.Ve evet 2+2=5'tir, neden sorgulamalıyım ki?"Çiftdüşün" çağından selam olsun! Mutlu Anlar Portakallar ve Limonlar şiiri kitabın birçok bölümünde geçiyor.İnsan istemeden merak ediyor ne alaka? Bu kaotik, pislik dünyada böyle bir şiirin ne işi var diye.Anlıyorsunuz ama sonraları.Unutturulmak istenen eski dünyanın son kalıntısı bu şiir.Bilen insanlar da yavaş yavaş göçüp gidince geçmiş sadece çarpıtılıp yeniden yaratılan bir algı olacak.Ama yine de bir anı...Hem de güzelinden. Umut kırıntıları Portakallar ve Limonlar şiiri gibi parça parça ,kitabın belirli olmayan bölümlerinde geçiyor.Proleterlerden şişman bir kadının Winston'un gözüne doğallığından dolayı güzel gözüktüğü bölüm gibi mesela.Meyve ve çiçek benzetmesi...Hislerin hâla var olduğu, o uzak gibi gözüken oysa yanı başında bulunan o dünya.Umudun sözcük olarak hâla kullanıldığı "yenisöylem" zırvalığından önceki dünya. Son Olarak Bir Avrupalı ya da Amerikalı için bu kitap uzak bir geleceğin korkutucu bir hali olabilir.Ancak bu kitap Ortadoğulu biri için sadece gerçekleşmesi an meselesi olan bir distopya.Sokaklarda gezerken korkudan kafasını kaldırmayan insanlar,doğrusunu sormaya cesaret edemeyerek yetişen bir nesil,duygulardan çok materyalizmin buyruklarıyla hareket eden insanlar.Orwell birçok insana aşırı gelse de bana kalırsa bir kahin gibi aktarmış bu geleceği.Bu korkunç durumdan kurtarmak için ise günümüze gayet uyan bir çözümü var yazarımızın. "Bilinçleninceye dek başkaldıramayacaklar, başkaldırmazlarsa da hiçbir zaman bilinçlenemeyecekler."** Hasan Nazım Biçer TURK-101-27 21400241 * George Orwell , 1984 , Sayfa 1,2 ve 3'ün ortak başlığı. **George Orwell,1984, Sayfa 95 Düşünceler DeniziUyuyamadığım birgecenin sonunda, yeni doğangüneşin ışığı karanlığakarışmış,etraf aydınlanmaya başlamışkenfark etmiştim.Neyi, nezaman düşüneceğimikontroledebildiğimidüşünürken kafamdan atmaya çalıştığım çokçafikrin, hayalet anılarınbombardımanınatutulmuştum.Değiştirilmiş Karbonkitabındagibiydim, zihnimibenden izinsizyükledikleri bedende kısıtlamışlardı vebukısıtlamadan rahatsız olanzihnimduvarlarıyumrukluyordu. Aslında meselebuydu, ben kendimi istediğim şeyidüşünmeye itmiyordum; zihnim beni zorlabirandan, birfikirden ötekinesürüklüyordu.“...tıpkı şafaktan kaçılmadığı gibi düşüncelerden de kaçılmıyordu.”(Morgan, 2002,s.324)Belki okulstresim, ailem ve arkadaşlarımlaolan ilişkilerimtetiklemişti budüşüncezincirini, bilmiyorum. Tek hatırladığım oan aklımdançıkmasını istediğim, kurtulmaya çalıştığım düşünceler altındaboğuluyor hissettiğim.Aklıma düşenolumsuzluklarınbiledeğil,bukontrolsüzlüğünkorkusu ufak bedenimisarmıştı.Pencere pervazında oturmuş dışarıyıizlerken vücudumuntitreyişinihırkaların,battaniyelerin engelleyememesinin nedeni debuydu zaten. Henüzortaokulda, küçükbenneolmuştudakendini buümitsizlik içinde bulmuştu emindeğilim.Belki deçocukluktan yetişkinliğe geçiş sancısınınen yoğunolduğu,mutsuzluğunromantizeedildiği budönemdeumutsuzluğadüşmektehaklıydım.Herkes hayatınınbirdönemindebufarkındalığa varıyordu zatenve benimkikendimegöreerken, kiminegöre geç biruyanıştı.Sizindetecrübe ettiğinizoortak anınbirparçasıydımartıkbende.Kendimi bildim bilelizihnimi kontrol etmeye çalışır, budüşünce denizinin haşindalgaları arasında boğulmamak için çırpınırım. Çokzor. Dıştan gelen etkilerden bilekaçmasıböylesine zorkeninsanınkendi aklındankaçması mümkünmü?Belki de hatabendedir, kontroledebilme isteği ilebaşlayan cümlemikaçmak fiiliyle bitirdiğim için.Kontrol vekaçmak paralel değil,farkındayım. Ancak birşeylerin elinde olmamasıhissiningetirdiği endişekişiyi, kim bilir, belki desadecebeni kaçmaya itiyor.Çözümünyalnızcabuolduğualgısıyla kandırıyor. Sankikendime biçtiğimburol,kaçmagörevi kolaymış dadoğruluğunusorgulamaya yer varmış gibi konuştumyine.Ortada aslındabirsavaş yok, çünküçoktan mağlup benim. Kendimi zihniminiçindekaybetmemek için gösterdiğimbuuğraş anlamsız.Kendimi özel görme, eşsizolduğumainandırma çabasıiçindeyken bukontrolhissininbirillüzyon olduğunuanlamanıngetirdiği afallama unutması zorbirduygu.Bu nedenleortaokul senelerimin sıradan birgünüsayılabilecek osabah sıklıklaaklımda dönüyor. Bu yazıyı yazarken bile kayboluyorum. Yıllar geçti ve ben değiştim.Boyum uzadı,saçlarım da...Zayıfım, fakat bunaaldanmayın,kilomarttı aslında.Ancak değişmeyen naçizaneözelliklerimden biri bukontrolsüzlüğüm.Ne yazıkkiyıllar geçtikçekendiliğinden gelişen birbeceri veya özellikdeğil.Değiştirilmiş Karbonkitabında ölüm gerçekleşsebilezihin depolanıpbaşkabedenlereaktarılabiliyor. Belki debenim zihnim kendi isteğiolmadan bubedeneaktarıldı vekontrolsüzlüğünününacısını benden çıkarıyor.Kontrol edebildiğimiumduğum zihnim beni kontrol ediyor. Zihnim elindeki anahtarı sallayarak banabakıyor. Alayla mı,yoksa acıyarak mı kestiremiyorum. Kontrolde olduğumudüşündüren yanılsamadan kurtulmamınbuanahtarı bana getirmesi gerekmezmiydi?Oysaeskiden sahip olduğumuzannettiğim özgürlükten hiçolmadığımkadaruzaktayım şimdi. Hiçolmadığım kadar tutsak…Ne yazık,kimi zaman farkındalıközgürlüğü beraberinde getirmiyor.Fazlaolumsuzyaklaştım belki deşuzamanakadar. Yapımdavar şikayetçivehuysuz olmak…Suyun kaldırmakuvveti gibi, benim debudüşünceleri kaldırabilmebecerim olabilirmidiye sorgulamaya başladım daha yeni. Kendimi fikirlerimin,anılarımınakışınabıraksam yükselir miyim budenizde, boğulmazmıyım? Kimidüşünceleri kafamdan atmak içingösterdiğim bubüyükçaba onları zihnimin duvarınaçiviliyor olamazmı?Uyum içindeolmalıyımzihnimle, ne deolsaoda benim birparçam. İşteböyle sancılı birsüreç büyümek. Sürekli kendini sorgulamak, çevredenolduğukadar kendinden deöğrenmeyi gerektiriyor. Ortaokulda yaşadığım ouyanışınsonevresinde olabilirim.İnat edip kendi aklımlasavaşmaya çalışırken yalnızcakabullenmem gerekiyordu belki de. Değiştirilmiş Karbon’daolduğugibi zihniminkontrolübaşkalarındadeğil, kendi ellerimde. Yahut budabir başkadöngününbaşlangıcı ve benyine kaybolacağım, kimbilir?Mithat Emre GürbüzKaynakça:Morgan, R.(2002). Değiştirilmiş Karbon.Çev., Aslıhan Kuzucan.İstanbul: İthakiYayınları.Mehmet Emin Bakar Ortak Ataya Sevgilerle Kendilerine seçtikleri hayat biçiminin ideal olduğunu ve seçtikleri biçim olmadan geçirilen bir ömrün yaşanmaya değer olmayacağını düşünen sayısız bilim insanı, felsefeci, sanatçı ve din adamı -ezici bir çoğunlukla- var olmuş ve olacaktır. Bunlar arasında, yaşamaya değer hayatın felsefe ile olması gerektiğini söyleyen sanatçılar ya da din ile olmasını söyleyen bilim(!) insanları gibi çeşitli düşüncelere sahip niceleri de vardır. Mutlak olarak sadece bir alanı -felsefe ya da sanat gibi- ön plana çıkartıp diğerlerini görmezden gelmek aşırı ve gereksiz bir idealizme sebebiyet verir. Bu sebeple aralarından sadece birini benimsemiş bir zihnin varlığını olanaksız saymak sanırım yanlış olmayacaktır. Elbette bunu tam olarak olmasa da gerçekleştirmeye yaklaşan insanlar mevcuttur. Farkında olmadan kaybettikleri objektiflikleri ve yavaş yavaş elde ettikleri bağnazlıkları, bu süreci uzak durulması gereken bir konuma getirir. "Neden?" sorusunu kendilerine sormayı zamanla unutarak insanlığın sahip olduğu konuma gelmesini sağlayan yegane dostu felsefeye ihanet ederler. Büyük filozof Nietzsche, felsefecilerin hakikat olarak pazarladıkları şeyin kendi duygularının tortularını taşıdığını söylemiştir. Felsefenin arkasındaki akıl yürütmeye dayalı mantıksal süreçlerin nasıl cereyan ettiğini, beynin doğasını ve işleyiş prensiplerini çözmeye çalışan onlarca bilim insanının ortaya koyduğu kolektif bilimsel bilgi açıkça göstermektedir. Yine de Felsefe konusunda biraz duygusal olduğunu düşündüğüm Roger Scruton'ın , ona bu çıkarımımı ve kanıtlarımı sunduğumda bilinci fazla nesneleştirdiğimi ve herkesin özne olarak bir değeri olduğunu söyleyeceğine eminim. Akıllı Kişiler İçin Felsefe Rehberi adlı kitabında sıkça belirttiği gibi ona göre bilim; süreçleri, davranışları ya da olguları nesneleştirerek sıkıcı bir hale getirir. Bunu en çok kitabın cinsellik ve müzik ile alakalı kısımlarında dile getirirken kendisiyle ne kadar çeliştiğinin sanırım farkında değildir. Psikoloji ve nörobiyoloji bilimlerinin çoktan açıkladığı bazı olayların bilim tarafından açıklanmasının zor olduğunu iddia eder ve hemen arkasından akıl yürütmelerle cinsellik ya da müzik hakkında varsayımlarda bulunmaya başlar. İnsanlığın bilgi birikiminin az olduğu zamanlarda, bilimin gelişerek kavramlara ve olaylara açıklamalar getirmesini teşvik etmesi açısından felsefenin çok faydalı bir araç olduğu aşikardır. Fakat kitapta bahsedilen çoğu konu felsefi olma özelliğini kaybederek bilimin açıkladığı kavramlara dönüşmüştür. Elbette döneminin bilim seviyesiyle uyumlu modern felsefe sorunları ve bilimlerin felsefeyi temel alan altyapıları değerlerinden bir şey kaybetmezler. Yine de felsefeyi sırf bilimin onu sıkıcılaştırdığını ve özneleri değersizleştirdiğini iddia ederek yapmaya çalışmak mantıksal değil duygu tortularıyla yapılan bir eylemdir. Kitabın başlangıcında bilimsel eğitimden tatmin olmadığını ve bilimin cevap veremeyeceği derin sorular olduğunu tahmin ettiğini söyler Scruton. Felsefe cevaptan ziyade soruların kendisi için uğraşılan bir alan olarak tanımlanır. Sorduğu soruların niceliği zaman içinde bilimin çeşitli dalları tarafından yanıtlanır hatta sorular yeni bilim dallarının ortaya çıkmasını sağlar. Bilimin çoktan yanıtını bulduğu soruları tekrar sormak bir noktada anlamsızken bir noktada ise eğiticidir. İnsanlığı düşünmeye teşvik ederek ve daha çok soru sorulmasını sağlayarak onlara eleştirel düşünebilme kabiliyeti kazandırır. Ayrıca düşünsel dünyalarını genişleterek yaratıcılığı artırır. Perspektif kazanmak için herkesin mükemmel bir filozof ya da bilim insanı olmasına gerek yoktur. Bunlar felsefenin eğitici yanlarıdır. Ancak gördüğüm kadarıyla kitap bunu amaçlamıyor ve yer yer cevabı aşikar olan sorularla uğraşarak felsefeyi bilimin sıkıcılığından kurtarmaya çalıştığını söylüyor. Yazarın neden bilimsel cevaplara bu kadar sitem ettiğini anlamasam da edebiyatı oldukça sevdiğini düşünmeden edemiyorum
ait olamayışımdan belki. Düzenim alt üst olur, öyle severim çünkü. Acı çekeriz daha çok, kim bilir? Öyle genel geçer şeylerle de mutlu olamayız hem, çünkü bu kez de onlar bana gülünç gelir. Dayanamam. Samimiyetsiz ve zorlama bulunurlar tarafımdan büyük olasılıkla. İş alırız başımıza. "Ben seni severim belki de rabbim buna hazır değil. Her şeyin güzelini sever o ideal birliktelikler ister." İşte ben bunu beceremem diye korkarım. Kaldı ki iki gün üst üste sokakta başını okşadığım kediyi bile arıyorum, özlüyorum günlerdir. Ben seni severim işte, orası en kolayı da, bir şeylerin ideali ya da normali olmaz benimle. Sağım solum en az aşk kadar belirsizdir çünkü. Çünkü sıkıntım kendimledir. Kaçarım o tünelden. Tam adımımı atacağım sırada saate takılır gözüm, zaman, mekân doğru mudur emin olamam bir türlü. Adımım boşlukta asılı kalır, bir şeyleri bırakıp geriye de gidemem. Böyle böyle karanlığın göz alıcı, sonsuz yokluğunda adımım gibi asılı kalırım elimde duygularımla. En çok kendime ederim. Yine de kendim için ağlamam da, içimden tutar hevesin, isteğin, haline üzülürüm. Sana uzatamayışıma üzülürüm elimi. Yahu ben seni severim orası hakikaten çok kolay. Şiirlerin, şarkıların, mektupların dahi hazır geçmişte. Güleceklerimiz, eğleneceklerimiz bile saklı yanaklarımda. Bakışacaklarımız, haykıracaklarımız, ağlayacaklarımız bile hazır işte, bekliyor gözlerimde. Gözyaşlarım bile göz pınarlarımda, gülüşlerim bile dudaklarımda. Ben seni severim sevmesine de kaldırabilir miyiz bunca sevgiyi orası inan meçhul. Sen hakkıyla tutabilir misin ellerimden, ben hakkıyla durabilir miyim yanında, inan en az aşk kadar bilinmez. Biliyorum tünelin dışı hissizlik, korkaklık ve durağanlıkla örülmüş, biliyorum. Adımımı atsam içeri, yan yana geleceğiz, biliyorum. Fakat "seninle benim yan yana oturacağımız çekyata ne ilahi adalet sığar ne de diyalektik." Kaynakça: Lidar, Ali. Alengirli Şiirler. İthaki Yayınları, 2015. Tuğba Tandoğan Yaşamak Yaşam fonksiyonlarımız son bulmadığı sürece her insan canlı ve yaşayan bir varlık olarak kabul ediliyor. Peki, gerçekten hepimiz yaşıyor muyuz? Olağanüstü Bir Gece kitabında Stefan Zweig, oluşturduğu karakterinin bir gece içindeki değişimini ele alarak “yaşamayı” çok güzel anlatıyor. Bunun üzerine kafamda bazı sorular beliriyor: İstediğimiz ve bizi mutlu eden bir hayatı mı yaşıyoruz yoksa başkaları tarafından uygun görülen ve onları mutlu eden bir hayatı mı? İnsanların takdirini kazanmak mı önemli, yanlış da olsa kendi çizdiğimiz yolda yürümek mi? Aslında hepimiz bunları bazı zamanlar sorguluyoruzdur. Ancak sorgulasak bile birçoğumuz için hiçbir şey değişmiyor ve aynı şekilde devam ediyoruz. Çünkü, bunlar sadece bize bağlı olan şeyler değil. Aile olarak adlandırdığımız ve kan bağına sahip olduğumuz insanlar topluluğuna olan görünmez bağımız ve sevgimiz onları hayatımızdaki önceliklerden biri haline getiriyor ve karar mekanizmamızı etkiliyor. Tabii ki, aile ile sınırlı olan bir durum değil bu. Ancak ailenin etkisinin, üzerimizde oluşan kısıtlamanın en temel nedenlerinden birisi olduğu da tartışmasız bir gerçek. Ayrıca değişim, sadece bize bağlı olmadığı gibi, yanında risk de getiriyor. Değişim bazı yıkımlara neden olmadan oluşamayacağı için bazı korkularımızı da oluşturuyor. Peki yapamaz mıyız? Değişemez miyim? Gerçekten istesek ve gerçekten isteklerimizin peşinden gitsek, sadece bir kere bu hayata sahip olduğumuzu ve onu bu şekilde harcamanın çok acı olduğunu tam anlamıyla kabul etsek, inanıyorum ki tüm korkularımıza rağmen bir adım atabiliriz. Kaybetmekten korkmamayı öğrenmemiz gerekiyor, galiba. Başka bir yönden bakalım ve çoğunluğun normlarına göre uygun bir hayat yaşayan bir insanı düşünelim: Çevresince kıskanılan bir güzelliği olan, insanlarla iletişim zorluğu olmayan, saygı duyulan, iyi bir işe sahip Tuğba Tandoğan ve sağlığı yerinde. Özetle, birçok insanın imrendiği bir hayat yaşayan bir kişiyi ele alalım. Birçoğumuz bu insanın mutlu olması gerektiğine inanırız ve mutlu olmadığını dile getirmesi halinde şımarık olduğuna inanırız. Fakat, buz dağının görünmeyen kısmında neler oluyor sorusunun cevabını da gözden geçirmemiz gerektiğini unutmamalıyız. İnsanlara önyargılı davranmamalıyız temalı kamu spotunu verdikten sonra, bahsettiğim “şımarık” kişiliğe değinmek istiyorum: Çevresindekileri doğru bir şekilde nasıl idare edeceğini çözdüğü için herhangi bir problemle karşılaşmadan, dengeleri koruyarak yaşayan bir robot ya da kendini uygun bir forma uyarladığı ve duygu yoksunu bir halde olduğu için yalnızlaşan bir kişilik. Zweig’in oluşturduğu karakter gibi, tam tersi bir halde gözükürken, yalnızlaşan ve yabancılaşan bir insan. Girdiği bu girdaptan nasıl çıkacağını bilmeyen ve zamanla boşluğa daha çok düşen bir kişi. Bu kişinin gerçekten yaşadığını nasıl söyleyebiliriz ki? Son dönemlerden birçok kişi asıl mutluluğun, asıl yaşam duygusunun ve tatminin başkalarını mutlu etmekle olduğunu söylüyor. Bilmiyorum, belki de haklıdırlar. Belki de başkalarının mutluluğundan besleniyor ve kendimizi de bu nedenle mutlu yapıyoruz. Bu durum belki bencilliğimizin, belki de diğerkamlığımızın sonucudur. Bildiğim şey şu ki herkesin farklı düşünceleri, farklı idealleri olduğu gibi, kendisini mutlu edebilen şeyler de farklıdır. Sonuçta her birimizin kendimize özgü bir karakteri var. Çoğunluk kabul ettiği için normal olarak kabul edilenin dışında kalmak, kimseyi mutsuzluğa itmemeli ya da istediğini yaşamaktan alıkoymamalıdır. Başkasının hayatını kısıtlamadığı ya da ona zarar vermediği sürece bir insanın özgür olmaması için bir sebep olmadığına inanıyorum. Asıl bakmamız gereken nokta, oluşturulmuş sosyal algıların dışında olup olmadığımız değil, kendimizi nasıl sevdiğimiz ve nasıl mutlu olduğumuz olmalıdır diye düşünüyorum. Ve soruyorum: Tüm engellere rağmen, neden denemeyelim? İkinci bir şansımız olduğunu ya da olmadığını bilmiyorken, neden sadece ve sadece gerçekten yaşamayalım? Tuğba Tandoğan Kaynakça Zweig, Stefan. Olağanüstü Bir Gece. İstanbul: İş Bankası Kültür Yayınları, 2015. Van Gogh, Vincent. Yıldızlı Gece. 1889. Yağlı boya. Museum of Modern Art. New York Gözde Hisarcıklılar21301184TURK 102-21 Kitap 4Kuralların Tutsaklığı AltındaHayatın anlamsız olduğu düşüncesinin sularına kapılmış, yüreğini, soğukkanlılığın ellerine bırakmış, duygu ve hislerin kendisini yalnız bıraktığı, topluma göre yabancı haline gelmiş bir insan… Bir yandan mantığa uygun bazı düşünceleriyle bizi şaşırtırken bir yandan da hayatın akışındaki olaylara kayıtsız kalması, karaktere karşı bir hayret duymamıza neden oluyor. Nasıl olur da sorusu ile başlayan cümleler devamını getiremeden zihnimizde birer birer uçuşuyor. Yaşamdaki kuralların ve düzenin bir makine veya mekanizma gibi değişmeden işlediğini düşünmesi ve hayatın anlamı olmadığına inanması, Meursault adlı karakterin dalgalı ve engin denizde tek başına yol aldığına dair bir resmi gözümüzde canlandırıyor. Yabancı adlı eserde, karakterin düşündüğü gibi hayatın önemsiz ve bir değeri olmadığı düşüncesi bir temele oturtulabilir mi? Hâlbuki yaşamımızı şekillendiren, ona renk ve duygusal olarak lezzet katan umutlarımız, inancımız, bağlılığımız ve hayallerimiz vardır ve insanın doğasında bulunur zaten. Fakat Albert Camus’nun Yabancı adlı eseriyle bizlere sunduğu, dikkat çekici fikirlere sahip Meursault adlı karakter, yaşadığı hayata dair sahip olduğu bilinci haricinde hiçbir insani duyguyu ruhunda beslemeyen bir insan ve eserin sayfaları arasında rastladığımız, hayatın ölüm, çatışma, dostluk gibi olgularına, kahramanın bakış açısındaki bulanıklık, adeta karanlık bir atmosfer yaratıyor. Çünkü kalbimiz yaşanan olaylara üzülme, sevinme veya hayret duyguları ile karşılık vermek isterken Meursault’un sadece belirli olmayan bir mantık çerçevesinde bu olaylara yaklaşması, hissettiğimiz duyguların önüne puslu bir cam koyuyor. Ardından duygusal olarak bunaldığımızı hissedebiliyoruz.Beklentilerin, hedeflerin varlığının, insana, yaşamın dalgalı sularındaki mücadelesinde güç verdiğini düşünüyorum. Meursault ise adeta kendisini yaşama bağlayan bu ipleri kendi kendine koparıyor ve anlayışımıza ters düşebilecek bir ruha bürünerek olaylara kayıtsızlığı ve umursamazlığı ile bizleri şaşırtıyor. Meursault adlı karakterin hislere ve duygulara hayatında yer vermediği gibi olayları incelerken de nesnel tarafları ile değerlendirdiğini görüyoruz. Karakter, olaylara duygularını ve yüreğini katmadan, mantığa uygunluğuna göre incelerken toplumsal işleyişi ve düzeni bir mekanizma gibi değiştirilemez bir kalıp veya makine gibi görüyor. Albert Camus, karakteri bu nitelikleriyle yansıtırken bizleri düşünmeye davet ediyor. Bu konuda, belki de toplumsal işleyişin ve düzenin var olması gerektiği düşüncesini savunabilirim. Çünkü insanların davranışlarını denetleyecek sosyal normların olmasının gerekliolduğunu düşünüyorum. Eğer toplumda bir düzen mekanizması ve kurallar olmasaydı, toplumun kendi içinde yaşayacağı çatışma, küçümsenemeyecek kadar önemli ve topluma zarar verecek boyutta olabilirdi. Eserde, karakterin karşı çıktığı toplumsal kalıbın aslında bir mekanizma ya da makine olarak algılanmaması gerekir. Çünkü toplumsal çatışma ve toplum ilişkilerini düzenleyen bir sistemin olması, toplumu ayakta tutan temel eleman olarak düşünülebilir.Toplumsal düzene farklı bir bakış açısı getiren Meursault, aynı zamanda sorgulama eylemini tanımayan bir karakter. Kendisini yaşamın anlamsızlığı içinde hayatını sürdüren bir insan olarak gören Meursault, pişmanlık ve öz eleştiri gibi kavramları da benimseyemiyor. Karakterin ruhunu tamamen bu duygulara kapatması şu soruları aklımıza getirebilir: İnsan kendi kendisini mi toplumdan uzaklaştırıyor? Hayatın bir anlamı olmadığı düşüncesi, böyle bir insanın zihninde dolaşırken, dış dünyaya olan kayıtsızlığı ve ruhunu, ait olduğu toplumun ruhundan koparışı, bu yabancılaşmanın bir ürünü olabilir mi?Yabancı adlı eserin sayfaları arasında, alışagelmiş niteliklere sahip bir karakteryerine, toplumun genel düzenine veya mekanizmasına, ruhunun işleyişini uyduramamış bir karakterle karşılaşınca şaşırıyoruz ve düşünüyoruz: Belki de yaşamda hiçbir zaman var olmayacak, yalnızca toplumun koyduğu kuralların tutsaklığından kurtulmak için bir çıkış yolu arayan düşüncelerde ve farklı bakış açılarında varlığını hissedebileceğimiz bir yabancı; Meursault.KaynakCamus, Albert, Yabancı, İstanbul: Can Yayınları, 2014.Elif Tosun, Numara: 21302587, Öğretmen: Başak Berna Cordan, Şube: 16, Tarih: 15.10.2014 "İnci"nin Etrafında Neden İnci derseniz ilk söyleyeceğim şey bendeki anısı olacaktır çünkü bu belki de bir öğretmenimin veya ailemin ısrarı olmadan kendim seçerek ve zorla değil de merakla okuduğum ilk kitaplardan biridir. Neden İnci sorusunun ikinci cevabıysa bu kitabın samimiliği olacaktır. Ben bu romanda anlatılanların samimiyetine kapıldığım için tekrar okumaktan hiç sıkılmam. Olayın ilginçliği değil belki ama Steinbeck'in anlatım tarzının bana hissettirdiği samimi huzur ve anılarımın canlanmasının bana verdiği his hoşuma gider her zaman. Romanın yazarına özgü dikkatimi çeken bir nokta ise romandaki karakterlerin zorluklarla mücadele etmede tanrıya sığınması veya birtakım iç düşüncelerini müzik ögesiyle özdeşleştirmeleriydi. Bu durum bana kitap boyunca kendi zor durumlarımı hatırlattı ve duygularımı yönetmek için başvurduğum yolları düşündürdü bana. Müzik ögesi ise pek nadiren karşılaştığım, ilgimi oldukça çeken bir nokta oldu. Ailenin Şarkısı, Kötülüğün Şarkısı, Olası İncinin Şarkısı, Denizin Dibinin Şarkısı... Bu kitabı, hakkında yazmak için tekrar okuyuşumun da betimlenen çevreyle benzerlik gösteren bir yer olan Bafa'da gerçekleşmiş olması oldukça tatlı bir tesadüf oldu benim için. Kasaba, göl, sahil, yosunlar, sazlık, geçimini sudan sağlayan insanlar... Bu kitabı okurken sanki bulunduğum yerde yazılmış bir kitabı okuyormuş gibi hissettim ve huzur dolu olduğu kadar da ilginç duygulara kapıldım çünkü bu daha önce hiç yaşamadığım bir durumdu. Tam da bir romanda olması gerektiği gibi her sahneyi kafamda canlandırmamı sağlayan ayrıntılı betimlemeler, fakir ama sıcak bir ailenin hayatını oldukça başarılı bir şekilde anlatıyordu. Bu betimlemelerde dikkatimi çeken bir şey ise başkarakter Kino'nun eşi Juana'nın güçlü karakterini anlatan kısımlardı. Bebekleri Coyotito'yu akrep soktuğu zamanki çelik iradesinden başlayarak onun uysal, iyimser, sabırlı ve gerektiği zaman gerçekten dayanıklı Tosun,Sayfa: 2 oluşu bana öncelikle annem olmak üzere tanıdığım diğer güçlü kadınları hatırlattı. Ancak romanın asıl dönüm noktası "inci", bana konu para olunca insanın ne kadar bencil olabileceğini gösterdi. Para, bulunduğu günden bu yana sanırım biz insanların baş belası olmuş. Tarihte hiç değişmeyen şey, sorunların ana kaynağı: para. Bir kesim refah ve huzur içinde yaşayıp giderken, bir diğer kesimin açlık ve yoksullukla savaşının neden olduğu çatışmalar günümüz dünyasında da artarak devam etmekte. Bir güç simgesi olarak görülmesinin yanı sıra insanların bencil yanlarını da ortaya çıkaran ve paylaşılmaktan öte, miktarı ne olursa olsun hiçbir insana yetmeyen bir nicelik. Bu gerçekten biz insanoğlunun anlam veremediğim bir özelliği: doyumsuzluk. Doyumsuzluk ile birlikte ortaya çıkan hırs ve bencillik ise zengin ile fakir arasındaki uçurumların büyümesinin temel sebebi. Konu para olunca herkesin kendini düşünüp bencil davranması, uçurumların hiç kapanmaması ile sonuçlanıyor. Daha da kötüsü fakirlik, insanları bir süre sonra hırsızlığa, suça, kötülüğe sürüklüyor. İnci’de yaşananlar da bu anlattıklarımla, günümüzde yaşananlarla aynı aslında. “İnci”, parayı simgeliyor ve fakirlik batağından kurtulmaya çalışan bir aileye umut olması gerekirken baş belası oluyor. “İnci” ile birlikte bu yoksul ailenin çevresi para hırsıyla gözü dönmüş insanlarla doluyor ve aile elindekilerden de oluyor. Kitaptaki "İnci’nin özü insanın özüne karışınca ortaya tuhaf, kapkara bir tortu çıkıvermişti." sözü bu durumu biraz olsun özetleyebiliyordur belki. Yaşananların bebeklerinin ölümüne sebep olması ise onları para konusundaki düşüncelerini tamamen değiştirmeye itiyor. “İnci”yi denize atmaları ile onun yani paranın mutluluk değil uğursuzluk ve kötülük getirdiğini bir kere daha göstermiş olsalar da, kitabın bu şekilde son bulması biz okuyucuların bu tartışmalı konu üzerine sorgulayışlarını sonlandırmayacaktır. GÜLERYÜZ1 Kadir Doğuş GÜLERYÜZ 10.02.15 21102622 TURK101.sec.008 Ahmet KAYA SESSİZ ÇIĞLIK Picasso tarafından yapılan Guernica tablosuna dikkatli bir şekilde baktığımız zaman anlatılmak isteneni çok rahat anlayabiliyoruz. Guernica Almanya tarafından İspanya'nın Guernica şehrine atılan bombanın neden olduğu faciayı anlatmak için yapılmış bir şaha eserdir. Pablo Picasso nefretini, üzüntüsünü ve kınama güdüsünü sözlerle anlatmaktansa durumu sessiz çığlıklara dönüştürüp, gelecekteki insanlara aktarılacak bir şekilde düşüncelerini tablosuyla yansıtmıştır. Guernica’ nın bu eserinde yer alan insan, hayvan ve eşya figürlerinin anlamları ise şudur. Resimde yer alan at ve atın dilinin kılıç şeklinde olması bombanın yaratmış olduğu keskin acıyı sembolize etmektedir. Ayrıca atın altında kalmış olan asker, şehit düşen askerleri ve Almanya ile olan barışı artık yok olduğunu yansıtır. Askerin elinde bir kılıç ve kılıcın üzerinde büyüyen çiçekler ise; savaşın son bulması, silahlara olan karşı tutumunu anlatıyor. Atın üzerinde yer alan bir gözde dikkatten kaçmadığı gibi bu gözede bir anlam yüklenmiştir. Gözün kapalı bir şekilde durduğunu düşünüyorum çünkü kirpikleri gölgesi aşağıya doğru durmaktadır. Bu demek oluyor ki yaşanan bu durum insanları çok üzmüş ve yasa boğmuştur. Gözün içinde yer alan ampulün sönük olması karanlığa boğulan bir tarihin ve kararan hayatları simgelemiştir. Ayrıca bu göz tanrıyı da simgelemektedir. Tanrının bu durumdan utanç ve üzüntü duymasını yansıtmaktadır. Tabloda yer alan bir adam ve ateşler içinde sarılı ellerini göğe açmış acı içinde çığlıklar atıyor. Bu da yaşanan acıyı en güzel şekilde anlatan karelerden bir tanesidir. Bir kadın acı içinde ölü bir bebeği elinde tutuyor çığlıkları bir mızrak gibi etrafa yayılıyor. Picasso kadının dilini mızrak şeklinde çizerek, duyguyu bir mızrak şeklinde insanların kalbine atmış ve kadının acısını en güzel şekilde betimlemiştir. Bu tablo bir gecede yapılmıştır ve Alman generalin İspanya gezisi sırasında Picasso' ya '' Bu tablo sizin eseriniz mi?'' diye sorduğunda Picasso '' Hayır sizin eseriniz! '' demiştir. İşin özü şudur ki Picasso kötü davranışlara karşı kötü davranış, sert bir eleştiri yapmak yerine tepkisini sanatla belli etmiştir. Hem sanat alanında güzel bir eser ortaya çıkartmış ve unutulamayacak bu olayı daha kalıcı bir hale getirerek, nesilden nesille aktararak unutulmamasını sağlamıştır. Savaşa savaşla cevap vermek günümüzde en çok karşılaştığımız olay. Savaşı savaş ile bitirmeye çalışmak savaşın sonunu nasıl barışa getirebilir ki? çünkü zihnimiz de savaş kavramı olduktan sonra barış nerden akla gelebilir. Peki, savaş bittikten sonra geride kalanlar, şehitler, şehit aileleri, gaziler, yıkılmış evler, okulunu kaybetmiş çocuklar, oyun alanlarının yerini alan savaş kalıntıları bunları yaşayan insanların hayatlarında barış kelimesinin yer almasını çokta beklememek lazım. Hâlbuki yaşadığımız dünya hepimize yeterken bu savaşların nedeni ne? Tablo savaşa destek veren insanlık utancı insanların utanç sembolü olarak günümüz dünyasında yerini almıştır. Savaş yanlısı insanlar olduğu sürece ve savaşa devam eden insanlar olduğu sürece bu tablo etkisini uzun yıllar sürdürmeye devam edecektir. Son olarak tabloda yer alan açık kapı ise bir kaçışı anlatmaktadır fakat kapının nereye açıldığı belli değildir. Günümüzde de aslında tam olarak böyle değil mi? yaşadığımız savaştan, GÜLERYÜZ2 kargaşadan kaçmak için açılan her yol, her kapının nereye çıktığını bilmiyoruz. Belki de açılan kapının arkasında daha büyük bir savaş daha büyük bir yıkım var. Hâlbuki gözümüz aç olmasa, vicdanımızı biraz kullanmasını öğrenebilsek ne savaş bilirdik ne de katliam bilirdik ya da her zamanki gibi bir bahane bulup kendimizi aklamaya mı çalışırdık? KAYNAKÇA  http://www.puzzleteacher.com/2013/06/pablo-picaso-ve-guernica-tablosunun.html Doruk Özdemirci MÜSAİT BİR YERDE… Tutulmuşuz bir tufana gidiyoruz, hayat devam ediyor bazen, biz edemiyoruz; uyum sağlayamıyoruz yer yer ve zaman zaman. Bazen de hayat uyum sağlayamıyor bize, en güzel anlarımız en kötü sonlarımız oluyor. En sevdiğimiz kişi bize en büyük kazığı atan oluyor; en güvendiğimiz bizi en çok yaralayan… Hayat böyle, ayrı kulvarlarda koşan iki at gibiyiz; nereye gidiyoruz, ne kadar daha gideceğiz; haberimiz yok, sadece sürüyoruz dört nala. Hayatı mı yakalamaya çalışıyoruz, bitiş çizgisine ilk gelmeye mi çalışıyoruz belli değil. Gerçi, ne belli ki? Hayatın amacı ne, neden bir yere çekip biraz kestiremiyoruz, neden mola alıp dinlenemiyoruz. Benim uzun bir molaya ihtiyacım var, öyleyse; durdurun Dünya’yı, inecek var! Hayattan yoruldum desem, herkesin cevabı hazır ‘’Daha dur, sen ne yaşadın?’’. Ne yaşamadım ki, bir kere doğmak başlı başına bir eziyetti, sen o rahattan kop gel, hayatın koşuşturmasına uyum sağlamaya çalış. Karnın acıksın, derdini anlatama, etrafındaki herkes seni bilinçli bilinçsiz sevsin, sesini çıkartama. Hadi o dönem düşe kalka (gerçekten düşe kalka) geçsin, sonra kreş anaokulu derken ilkokula başla, bir anda sayılar, harfler, kelimeler…Sonra daha kendini tanıyamadan lise, gidip bir de âşık olursan o aşkın acısını çekmek zaten başlı başına hayattan yorulmaya yeter. Şimdi de üniversite, gençliğin baharı, içimde yerinde duramayan başka bir ben diğer tarafta yarına yetişmesi gereken on beş farklı ödev. İnsanların senden beklentileri, belli kalıplara sokmaya çalışması, bir de kalıpların dışına çıktığın anda gelen tepkiler. Sürekli hayatın sunduğu iki farklı yol, biri güzel; çiçekli, böcekli, ışıl ışıl olan; diğeri ise kötü, karanlık ve sonu hep çıkmaz. Nedendir bilinmez, birinci yol bu sıralar pek popüler değil. Seçenekler benim gibi hayattan kopmak üzere olanları en çok zorlayan şeylerin başında, nasıl bir insan olsam; topluma mı uysam, kendim mi olsam; hayatı mı kovalasam, bitiş çizgisine mi koştursam. Yaş 21, hedefler 11, hayat aldı başını gitti, biz hâla kararsız. Hayallerimiz vardı, son metroyu kaçırdık, yine biz bizeyiz. Hayalimizdi hayatı yakalamak ama “Kurduğunuz hayalin sizi(bizi) öldürmesi kadar korkunç bir şey var mı?”. Hep bir şeylerden vazgeçmek gerek, bazen hayallerimizden, bazen ruhunun isteklerinden, bazen bedenin isteklerinden, bazen ikisinden de. Hiçbir şeyden vazgeçememek öldürüyor insanı, arzularını kamçılayamamak; ya hayattan beklentisinin kalmaması ya da hayattan bir şey bekleyememek, ya ruhunun acıları ya da bedeninin… Bir şekilde öldürüyor insanı hayat, öyle ya da böyle çünkü “Ruhu iyileştireyim derken bedeni öldürüp dışlayamazsınız. …, ahlak derken seksten, bağımsızlık derken özgürlükten vazgeçemezsiniz. Hayat böyle bir şeyi bağışlamaz. Kimi öperseniz o da sizi öpmeye alışkanlık haline getirir.” (İskender,1) Ruhu öldürüp bedenle devam etmek diye bir şey yoktur ya da bedeni öldürüp ruhla devam etmek. Hayata ikisiyle birden asılmak gerekir, bu da insanı hem fiziksel hem zihinsel yorar, özellikle de beni, özellikle hayattan beklentisi çok olanları en çok iyileri sonra kötüleri ama sonunda herkesi, seveni, sevileni…Bugün varmışız, yarın yokuz, gelmişiz gideceğiz. Çok bir şey beklememeli iki günlük dünyadan, akışına kaptırıp, kalabalığı takip etmeli. Gelgelelim, baktık hayat kaçıyor, yakalamak için uğraşmayalım. Keyfimize bakalım, dönüşte bizi alırlar. Varsın desinler, sen giderken biz dönüyorduk. Önemli olan bitişe ilk gitmek mi, hayatı yakalamak mı onlar da henüz bilmiyorlar. Kaynakça İskender, Küçük, Arkadaşlar İçin İntihar Vakti, Kasım 2017, Can Yayınları Elif Şeyma Kayır GENELLEMELER ÜZERİNE Aslında ben genç yaşımın verdiği o tatlı yorgunluklarımın yerine ’’ Yılların yorgunluğu var üzerimde ’’ diyebilmeyi kendimde hak bulamıyorum yazarımız Elif Şafak’ın ‘’ Firarperest ’’ adlı yapıtını okuduktan sonra. Edebi türü deneme olan kitabında, çeşitli, tamamlanmamış, yarım kalmış hayatlardan, insanlığın meşguliyetinden, hatta o kadar meşgulüz ki başımızı kaşıyacak zamanı yaratamadığımızdan, insanlığı eleştirerek karakter analizimizi ve hayata ve birbirimize olan tutumumuzu, gündemimizi ve tüm bunların toplamı ve sonucu olan yılların getirmiş olduğu yorgunluktan bahsetmiş yazar, ünlü yazarların ve kendi hayatından da kesitler vererek. Ancak kitabın bazı bölümlerinde katılmadığım, eksik ve yarım kaldığını düşündüğüm kısımlar var. Öncelikle kitabın ilk bölümü olan ‘’ Anarşist Aşklar’’ yazısında. Yazarımız burada hayali ya da gerçekte olup ona bu yazısını yazması için ilham veren, bir evli çiftten bahsediyor, geçmişteki derin aşkları ve günümüzdeki duyguları karşılaştırarak ve ’’İlişkilerimizin ahengi eskisi gibi değil. Kelime cömerdi, duygu cimrisi bugünün insanı,’’(Şafak 11) diyerek. Bu çift yıllardır birbirlerine küçük çocukları için katlanmış ve çocukları büyüdükten sonra da birbirlerini terk etmeyi düşünmüş ancak yine de gitmeyi becerememişler ve eskiden yaptıkları gibi birbirlerine katlanmayı sürdürerek yorulmaya ve hayatlarından ve birbirlerinden sıkılmaya devam etmişler. Benim katılmadığım yer şurası; bugünkü evliliklerin ve aşkların çoğunluğunun bu şekilde olduğunu ve bunların bu şekilde yaşandığını düşünmüyorum. Çevreme de baktığımda gerçekten birbirini seven, birbirlerine katlanmak yerine, çocuklarının yuvadan uçup gittikten, onları terk ettikten sonra bile, ikinci baharını birlikte yaşamayı isteyen, hatta yılların o geçmek bilmez tatlı yorgunluklarını, sahil kenarı küçük bir evde geçirerek, o kadar meşguliyetlerinden sonra da sohbet ederek gidermeyi düşünen, sevgi ve umut dolu, birçok evli çift örneği var ve bu çiftlerin en güzel örneklerinden birisi de annem ve babam. Onlar aşk evliliği yapmış ve hayatın her türlü zorluklarına göğüs gerebilmeyi bilmiş ve biz evlatlarına sevginin hayatımızdaki anlamının ne denli büyük ve derin olması gerektiğini bize öğreten bir örnek. Ve ayrıca onlar da ikinci baharını birlikte geçirmeyi isteyen evli çiftlerden biri. Bence genelleme yapılması ve eski aşkların, günümüzde de yaşanmadığı söylenmesi eksik bir tabirdir bana göre. Belki bu konuda genel olarak değil de, özel olarak ele alınması daha uygun olabilirdi. İkinci olarak kitabın ‘’ Annesinin Oğlu ‘’ adlı bölümünde katılmadığım ufak bir konu var. Yazarımız bu yazısında, annelerin, erkek çocukların arkasında reddedilmez bir güç olduğunu ve ilerleyen zamanlarda, büyüyüp yetişkin olduklarında annelerine bağımlı, onların sözünden çıkmayan, ister yazar, ister politikacı olsun, annelerinin yanında sessiz ve vasıfsız olduklarından ve onlarla evlenen kadınların zorlu bir hayata başladıklarını ve yaşadıklarından bahsediyor, önemli insanlardan örnekler vererek. Evet, anneler, erkek evlatlarının arkasında reddedilmez bir güç ve çocukları şekillendirenler de onlar. Bu değişmez bir gerçek. Fakat her erkek için anneleri söz konusu olduğunda vasıfsız demek veya her onlarla evlenen kadınların zorluk çektiğini söylemek sizce doğru mudur? Bence bu doğru olmaz. Çünkü, çoğu insan annesine bağlıdır, düşkündür ve ben inanıyorum ki annesine düşkün olan erkek çocukların ilerde büyüyüp, evlendiklerinde, eşlerine de düşkün olabilecekler. Çünkü, daha önceden annesini yani bir kadını nasıl sevmesi gerektiğini ve sadık olmasını öğrenen erkek, ileride de eşine gerçek sevgi besleyeceğini ve ona sadakatle bağlı kalacağını ve vasıfsız değil, daha güçlü ve kadınlara değer veren bir insan olacağı kanaatindeyim, o verilen örneklerin birer istisna olduğu görüşündeyim. Sonuç olarak, değerli yazarımız Elif Şafak’ın ‘’ Firarperest ‘’adlı kitabından yukarıda bahsettiğim iki konu çok ilgimi çekti. Kitabın, ‘’ Anarşist Aşklar ‘’ ve ‘’Annesinin Oğlu ‘’ adlı bölümlerinde bahsettiği düşüncelere katılmadığımı ve bu bölümlerdeki genellemelerin yapılmamasının gerektiğini düşünüyorum. Çünkü, her insanın hayatı, yaşadıkları ve yaşattıklarına göre şekillenir ve son bulur. Kaynakça: Şafak, Elif. Firarperest. İstanbul: Doğan Egmont Yayıncılık ve Yapımcılık Tic. A.Ş. , 2010. Baskı Ahmet Öznacar 21102998 Nice Yeşiller İstanbul Konservatuvarı’nın en önemli özelliklerinden biri, sık sık yurt dışına orkestra turneleri düzenlemesidir. Ben lisedeyken haftada iki gün orkestra dersim olurdu ve benim için biraz stres nedeniydi. Çünkü, hem eserler ağırdı, hem de birinci fagotu çalan Aziz abime kendimi beğendirmem gerekiyordu ama derin çabama rağmen şefimizin “Ahmet” diye bana kızışına engel olamazdım. Bunlara rağmen, şef ile aramızda müzik konusunda inanılmaz bir uyum olduğu zamanlar oluyordu. Mesela, Korsakov’un Scheherazade adlı solosunu tüm kalbimle çaldığımdan, bu soloyu hep bana çaldırıyordu ve fagotun sesi tüm salona yayılıyordu. Yoğun çalışmalarımızdan dolayı rahatlıkla turnelere çıkabiliyorduk ve ben lise sonda iken Fransa’nın Belfort şehrinde düzenlenen ve bütün ülkelerin katıldığı müzik festivaline gitme şansımız oldu. Benim için bu turne çok önemliydi, çünkü hayata dair birçok yeni rengi tadabilme şansını yakaladım. Çok uzun sürmeyen bir uçak yolculuğundan sonra Fransa’ya vardık ve benim uçaktan ilk indiğimde yapmayı en sevdiğim şey “Duty Free”ye uğramaktır. Çünkü, öğrenci olduğumdan ve Türkiye’ye göre fiyatlar çok uygun olduğundan, çantamı içki ile doldurabiliyorum. Belfort, Paris’e çok yakın değil ama en azından Paris tabelasını görebilme şansım oldu. Otele vardığımızda inanılmaz farklı bir ortama geldiğimi anladım, çünkü daha kapıdan girer girmez, girişte sanatçılar oda müziği yapıyorlardı ve sanki ortamda havadan çok müzik vardı. Bir müzisyen için bundan güzeli olabilir miydi? Otele yerleştikten sonra arkadaşlarımla kendimi dışarı attım ve elbette fotoğraf makinam yanımdaydı. Türkiye’de asla göremeyeceğiniz bir ortam vardı dışarıda. Etrafta nice karavanlar ve çimlerde uyuyan insanlar, değişik değişik giyinmiş müzisyenler, İngiliz tarzında giyinmiş flüt çalan kadınlar ve buna benzer nice güzellikler vardı hayata dair. İnsanların yarattığı güzellikleri görmekten başka derin bir mutluluk nedeni var mıdır hayatta? Belfort şehri çok küçük ve bir kale gibi surların içinde bulunmaktadır. En tepeye çıktığımda hayatımda görmediğim güzellikte bir yeşil gördüm ve blog fotoğrafımda o hazzı siz de biraz olsa da hissedebilirsiniz. Belfort’ta hep eski dönem evleri bulunmaktadır ve en tepeden tablo gibi gözükmektedir. Zaten Fransa, aşkın ve sanatın şehri değil midir? Güzel yapıtların çıkmasının nedeni de biraz olsa da ilham kaynağı olan kentler olabilir mi acaba? Eğer sanata dair ince bir ruhunuz var ise, bunları düşünmemek elde değil. Belfort’u gezerken, etrafta minik minik ve tam olarak Fransa kültürünü yansıtan kafeler göreceksiniz. Daha sonra ise, minik bir derenin yanına gelip küçük bir köprüden karşı tarafa geçeceksiniz. Aslında şehrin diğer güzellikleri orada başlıyor, çünkü minik sokaklara, eşsiz mimariye sahip evler eşlik ediyor. Eğer sevdiğiniz bir kişiyle oraya giderseniz, aşkın izlerini o güzel sokaklarda bırakmak çok anlamlı olacaktır. Doğal olarak Fransa’nın yemek kültürü çok farklı ama damak zevkinize uyacağından eminim. Mesela, değişik bir et yemeği yeme şansım oldu ve sanki kalın füme jambona benziyordu. Türkiye’de bulamayacağınız bir lezzet diyebilirim. Fransa’nın genel olarak pahalı olmasına rağmen, Belfort’ta yemek fiyatları çok pahalı değildi ama eklemek isterim ki, eğer Türk kebapçısı görürseniz sakın girmeyin. Çünkü, köfte sipariş ettiğinizde karşınıza dağılmış vaziyette kıyma parçaları gelme olasılığı yüksek olacaktır. Belfort’ta çok fazla kalabilme şansımız olamadı ama her gencin deneyimlemesi gereken bir kültür şehri olduğunu düşünüyorum. Elbette Fransa’yı birkaç sayfaya sığdırmak imkansız ama birkaç cümle bile, bir kitaba eş değer olabilir. Bu gezinin asıl önemi ise, değişik kültürleri yaşayarak, aslında kendi hayatınıza hayat katmak olduğudur. Çünkü, birçok insan tanıma şansım oldu ve bu insanların en enerjik olanlarının, en çok gezenler olduğunu fark ettim. Bir yere bağlı olarak yaşamanın, insanın enerjisini emdiğini düşünüyorum ve hayat bu kadar kısa iken, bir yere bağlı olmamalı insan. Nice yeşiller, nice yapıtlar ve nice gülüşler bulabilirsiniz dünyada. Bu nicelerin sayısı size sonsuz diyebilirim ve asıl hayata dair zenginlikler onların içinde saklı değil midir aslında? Unutmayın, nice güzelliklere dair arayışlar, kendinizi daha çok bulmanıza neden olacaktır. Doğaç MİRZA YERSİZ Anlam veremiyorum. Nasıl oldu da gözlerim o an yaşarabildi. Dünya böylesine huzursuz bir yerken, dünyanın dört bir yanında insanlar ağır üzüntüler içerisindeyken ve ülkem türlü sıkıntılar çekiyorken nasıl olur da ben buna duygulanabilirim. Gerçi duygulanmak değil de mutluluktan gözlerimin yaşarması demeliyim. Belki de heyecandan ağlamak gibi desem daha yerinde olur. Aman! Adı her ne ise işte. Evet, heyecanlıydım, o alt geçidi geçip ilk kez bir motor sporları pistinin ortasına çıkmak için bir hayli heyecanlıydım. Bu heyecan ise daha pistin hemen girişinde sergilenen motor sporlarının 60’lı ve 70’li yıllardaki açık tekerli yarış otomobillerini görmemle daha da katlanmıştı. Yarış arabalarının hızla önümden geçişini, viraj içindeki kıvrılmalarını seyretmek ve viraja girerken şoförlerin vites düşürdüklerinde çıkan aceleci egzoz patırtılarını iliklerime kadar işitmek için oldukça heyecanlıydım. Dahası, her birinin beni aşırı mutlu edeceğinden de emindim. Fakat o alt geçidi tamamlayıp pistin ortasına çıktığım anda duyduğum motor seslerinin beni bu denli heyecanlandırıp mutluluktan ağlamama sebep olacağını aklımın ucundan geçirmezdim. Evet, oraya çıktığımda onlarca yıl sağır yaşadıktan sonra ilk kez bir ses duyuyormuşçasına heyecanlandım, irkildim ve mutlulukla karışık bir duygu bulutunun dürtüsüyle gözlerim doldu, çenem titredi. Ağladım. Hayır, aslında gözlerim doldu. Ummadığım bir tınıydı, hem bas hem tiz. İleri düzeyde bir otomobil tutkunu olarak pek çok video izledim, Formula 1 yarışlarını televizyondan takip ettim fakat öyle bir atmosferde şahsen hiç bulunmamıştım. Hep uzaktan takipçi, hep sıkı bir okur oldum. Otomobil dergilerini çıkar çıkmaz aldım, spor araba videolarını bir bir izledim. Fakat videolardaki hiç bir ses, dergilerdeki hiçbir anlatım İngiltere’de yer alan Donington Park pistindeki klasik otomobil yarışlarında yaşadığım duygu karmaşası kadar yoğun hissettirememişti. Tabii araçların arkasından düz çizgi gibi fırlayıp birkaç saniye içinde dağılan dumanı canlı görmenin nefes kesiciliği de vardı. Dumanın kokusunu çok uzaktan bile alabiliyordum. Pit alanının zemininde, metal aksanlarda, alet edevatların tutulan kısımlarında, işçi tulumlarında, motor vidalarının birleşim yerlerinde. Her tarafa saçılmış sarımsı siyah yağ lekelerini görmenin de. Tüm bunların doğaya olan zararını düşünemiyordum. Sadece arabalara olan tutkum vardı aklımda, öteki her şey silinmişti. Bencil bir insan değilimdir. Hele ki bahsi geçen şey doğaysa. Fakat bu duygu harbinde tutkularım galip gelmişti. Hiç hayal edemediğim kadar kati ve uçarı bir şekilde sinir sistemimi devralmıştı. O an pistte koşmakta olan otomobillerden çıkan her ses hazlarımı depreştiriyordu. Hatta, egzoz bir üst vites dişlisine geçmek gerektiğini çığırırken ve valfler tek tek şıkırdamak yerine neredeyse düz bir mekanik ses çıkarırcasına zorlanırken, sürücünün motoru daha fazla yakıt ile besleyerek tüm sistemi zora sokmasından keyif alacak kadar. Duyuyorum işte, uzağımda da olsa her birini rahatlıkla duyuyorum. Aslında düşününce fark ediyorum, seslerin hayatımda hep beynimde şimşekler çakmasına sebep olan ve tüm vücuduma tesir eder nitelikte bir etkisi olmuştur. Mesela hastanede yattığım zamanlar aşina olduğum sesleri şu an günlük hayatımda, herhangi bir yerde ve zamanda duyunca kalp atışlarım hızlanır. Huzursuzlanırım. Yine buna benzer olarak ansızın sevdiğim tarzda müzik çalınca, geçmişte hoşlandığım müzikleri dinlerken neler hissettiysem o hisleri neredeyse aynen yaşarım. Tamamen geçmiş tecrübelerime dayalı bir refleks, bir duygu değişimi diyebiliriz sanırım. Muhtemelen psikolojide bir ismi vardır, her neyse. Peki ama nasıl oldu da gürültücü yarış otomobilleri beni bu kadar etkiledi. Gözlerimi yaşartırcasına. Daha önce hiç duymadığım bu sesler bana neyi anımsattı da duygu yoğunluğuna karşı koyamayıp göz pınarlarım harekete geçti. En başta da dedim ya, anlam veremiyorum. 1 Ekin Berk Ekinci 21602597 21. Yüzyılın Hükümdarı Yalnızlık 21. yüzyılda insanların depresyona girmesi sıklıkla görülen, hatta oldukça normal karşılanan bir durum. Tabii, insanlar o kadar yoğun programa girip kendi dünyalarına kapanınca bu oran kontrolsüz bir ivmeyle artış gösterdi. Öyle ki artık insanlar depresyonu ciddiye bile almıyor, en ciddiye alınan durumlarda “doktora git” diyorlar. Gidince de eline antidepresanı verip kışkışlıyorlar git artık diye. Herkes o kadar mutsuz ki kimsenin kimseyi dinleyip yardım edecek hali kalmamış. Ne oldu da herkes mutsuz oldu, insanlar birbirine katlanamaz duruma geldi? Bunun cevabı bence yalnızlık. 21. yüzyıl iletişim çağı olmasına rağmen insanlar daha önce hiç hissetmedikleri kadar yalnız hissediyorlar. Her gün bir yerlere koşturup insanları tatmin etmeye çalışıp kendi hislerimizi yutuyoruz, kimseyle paylaşmıyoruz. İnsan bu şekilde nereye kadar dayanabilir ki? Anlaşılıyor ki ölüme kadar dayanabiliyoruz fakat ölüm zamanından önce gelebiliyor bu durumlarda, çünkü insanların çoğu eninde sonunda çareyi bu duyguları içine atmada buluyor. Yardım için defalarca çığlık atsanız bile insanlar bunu umursamıyor çünkü kendileri de benzer şeyleri yaşıyorlar, “büyü artık” “sızlanmayı bırak senden daha kötü durumda olan insanlar var” gibi cümleler kuruyorlar. Birinin benden daha kötü durumda olması benim kötü hissedemeyeceğim anlamına ya da sevgiye ihtiyacım olmadığı anlamına gelmez. Üstüne insanlar sırf kendi yalnızlıklarını unutmak için başkalarının üstüne gidip onları daha kötü duruma getirebiliyorlar. Örneğin 2012 yılında Amanda Todd adlı Kanadalı bir kız kendisinin ortaya çıkan bazı görüntüleri yüzünden alay konusu olmuştu, insanlar tarafından hakarete uğramıştı. Kız bu yüzden yaşadıklarını anlatan bir video çekip Youtube ‘ a koyduktan sonra hayatına son vermişti. Bu tür olaylar sık yaşanıyor ve insanlar yalnızlıklarını artık bir şeylerle akıllarını meşgul edip, kısacası bir şeylere bağımlı olup içlerindeki boşlukları doldurmaya çalışarak gerçeklikten kaçıyorlar. Bu bağımlılıkları genellemek gerekirse şu kategoriler altında toplayabilirim: teknolojiye olan bağımlılık, madde bağımlılığı ve insanlara olan bağımlılık. Teknolojiye olan bağımlılık neredeyse herkeste vardır. Bunun sebebi televizyon sayesinde bile başka şeyleri düşünmeyi bırakıp, gerçeklikten uzaklaşabilmemiz. Aynı şekilde Twitter, Youtube ve pek çok diğer sosyal platform gerçek hayatta söyleyemediğiniz fikirleri aktarıp, sizle benzer yapıya sahip insanları bulmanızı sağlıyor. Böylelikle sanal da olsa, yalnızlığınızı azaltmış oluyorsunuz. Hatta Güney Kore’de canlı yayında yemek yiyen insanlar var. Bunun mantığı da şu, gençler çalışmaya ayrılan zaman yüzünden kendi evlerine çıkınca hiçbir sosyal ilişki bulamıyorlarmış, bu yüzden bu canlı yayınları açıp gerçek birisiyle akşam yemeği yerlermiş gibi düşünüyorlarmış. Kısacası yalnızlıklarını biraz olsun azaltabilmek için ekranın karşısında tanımadıkları bir insanla yemek yiyorlar. Tabii ki teknolojiye bağımlılık deyince bilgisayar oyunlarından bahsetmemek olmaz. Açıkçası ben bir bilgisayar oyunu bağımlısıyım ve bunun sebebi bilgisayar oyunu karakterlerinin hayatları benim kendi hayatımdan çok daha güzel olması. Heyecanlı ilişkileri, onlar için hayatlarını tehlikeye atan dostları var. Sürekli yeni yerlere gidip yeni insanlar tanıyorlar. Demek istediğim insanlar karakterlerin yerine geçip yalnızlıklarını unutmaya çalışıyorlar. 2 Ne var ki insanların hayatını en çok zor duruma sokan, en çok yalnız hissettiren şey insanlara olan bağımlılığımız. Toplumda o kadar uzun süre yalnız yaşıyoruz, duygularımızı içimize atıyoruz ki bize yaklaşıp ilgi gösteren ilk kişiye saplantılı bir ihtiyaç hissediyoruz, sanki onsuz hayatta kalamazmışız gibi. Genelde bu tür duygular tek taraflı kalıyor ve sonu öyle ya da böyle çok kötü bitiyor. Ve en sonunda bağımlı olan kişinin içinde bir şeyler kırılır, sanki bir daha asla insanlara güvenemezmiş gibi kendini toplumdan soyutlar. Başkalarından kaçar, yeni bir kişiye güvenmek onu korkutur. Fazla açıklamaya gerek yok çünkü saplantılı aşk ve kırık kalp üzerine yapılan yüzlerce Türk filmi ve dizisi var, ne de olsa Türk televizyonun en iyi aktardığı şey dram. Son olarak da artık yalnızlığa teslim olup, yenilgiyi kabul ederek maddeye bağımlı olma durumu var. Yenilgiyi kabul etme diyorum çünkü madde kullanmanın intihar etmekten tek farkı, hiçbir şey hissedemediğin için ölüme karşı bir korkunun da kalmaması. Bu durumda yalnızlık artık önemli olmayı bırakır. Bence yalnızlığın üstesinden gelmenin yolu seninle yüklerini paylaşacak insanı bulmaktan geçiyor. Bu kişi bir aile üyesi, arkadaş veya sevgili olabilir. Ama seni olduğun gibi kabul eden ve seni teselli etmeyi bir görev gibi düşünmeyen biri olmalı. Böyle birini bulmak çok zor ama işin sırrı pes etmeden aramakta ve bence huzura erişmek yapılacak her uğraşa değer. Mustafa Yiğit Kodak (CS) RUTİN VE SİSTEM Rutinliğe kapılmış olduğumuz günlük hayatta kaçamadığımız bir sistemin içinde adeta birer kuklayız. Her sabah kalkıp okula ya da işe gidip günü bunların gerektirdiklerini yaparak geçirip çoğunlukla akşam eve dönüp televizyon izleyerek vakit öldürüp sonra tekrar sabah kalkıp ertesi günü de aynı şekilde geçirmek üzere uykuya daldığımız rutinin içinde kaybolmuş kuklalarız. The Truman Show bunu insanın yüzüne vura vura işleyen, rutin ve sistemi televizyonla harmanlayarak ortaya çıkan manzara karşısında belki de bir nebze uyarma amacı da güden 1998 yılında çekilmiş yani bu manzarayı bundan 19 sene öncesinde görmüş bir film. Rutin, alışılagelmişe bağlı kalmak, sürekli aynı insanlara ‘’Günaydın, tünaydın ve iyi geceler!’’ demek, her sabah aynı yoldan işe ya da okula gidip aynı meşgalelerle günü geçirmek 2017 dünyasının nüfusunun büyük bir kısmını kapsayan insanların hayatının basit bir özeti gibi. Peki ya bunu özetlemek yerine 24 saat yayında olan bir televizyon programında bunu yaşayan bir insanın hayatını izlemek nasıl olurdu? Büyük bir ironi içinde insanları televizyona kilitlerdi. Bu gibi programlar denendi ve Türkiye’de ciddi bir takipçi kitlesine ulaştı. Biri Bizi Gözetliyor, Survivor, Ütopya bu programlara bazı örnekler. Her ne kadar 24 saat yayın yapılmasa da denilebilse keşke… Ütopya programı internet üzerinden belli bir meblağ karşılığı 24 saat yayın yaptı ve insanlar buna gerekli parayı ödeyip başkalarının hayatını gerçekten de izledi. Sabah kalkıp bilgisayar başında günü geçirerek başkalarının hayatlarını izlemeyi rutin haline getirip sisteme boyun eğmenin ötesine geçildi çünkü sistem televizyonu kullanıyordu ve internet bunun ötesinde daha da uyuşturucu ve uzun soluklu bir dayatma gibi kullanıldı. 21. yüzyılda bu olay Türkiye’de yaşandı! 1998 yılında çekilmiş uyarıcı nitelikte bir filmin gerçek hayatta yaşanması ve rutine para ödeyerek sisteme köle olma durumunu, gündemden uzak kalma, hayatın gerçeklerinden ve o anda yaşanan iyi ya da kötü gelişmelerden habersiz, bir sistemin içindeki insanların rutinini izleyerek kendi içinde bulunduğu sistemin rutinine kapılmış olma durumunun acizliğini Türkiye yaşadı ve buna tanıklık ettik. İnsanların bu gibi programları izlemesindeki temel sebebi çözebilecek yeterlilikte olmamakla birlikte bir sebep bulmaya çalıştığımda yine aynı kapıya çıkıyorum ve kapının arkasında yine rutin var. İçinde bulunduğu sistemin dayattığı rutinden sıkılan bireylerde Truman Burbank’den farklı olarak sorgulamayı reddetme ya da sorgulama yetisinden kaçma eylemleri var ve buna bağlı olarak farklı sistemler içinde yol alan farklı rutinlere yönelmek basit bir çözüm. Sistemin yaşatmak üzere dayattığı rutinden sıkılmak günümüz koşullarında fazlasıyla yaşanan bir durum. Geçmiş zamanda himayesi altında bulunduğu devletlerin sisteminden sıkılan ve bu yüzden ayaklanmalar, isyanlar çıkaran topluluklar en sonunda kendi egemenliklerine ve özgürlüklerine kavuştular. Sistemin kölesi olmaya başkaldırmış toplumlar gibi Truman Burbank’de sistemin tekdüzeliğinden payını alıp bazı olayların farkına varıp sistemin sınırlarını zorladığında aslında her şeyin kurmaca olduğunu anlamakta ve bundan kaçmakta. Tekdüzelikten bunalmak, sistem içindeki mantıksızlığı görmek ve buna karşı sistemde bir hata olduğunu, insanoğlunun kalıplar ve sınırlar içinde yaşamasının sebebini sorgularken sistemin sınırlarını keşfedip bundan kaçmak… Diğer bir deyişle sistemin insanoğlunun özgürlüğünü sınırladığını görmek ve asıl hayatın sistem içindeki rutinin dışında olduğunu fark ederek bu rutinden kaçmak özgürlüğe kavuşmaktır. Mutluluğun binlerce tanımından biri de özgürlüktür. Rutinin dışı özgür hissettirir ve unutulmuş mutluluk insanın yüzüne vurur. Sistem kaynaklı içinde bulunduğumuz günlük hayatın rutini kaçınılmaz. Buna rağmen özgür ve mutlu hissetmek adına atılacak bazı adımlar yine sistemin bize sunduğu televizyon, internet, alışverişte değil. Rutinden kaçarak sistemin sınırlarını aşmak, tıpkı kukla benzetmesindeki gibi iplerimizden kurtulmak adına ilham verici bir soluk için The Truman Show güzel bir kaçamak. Kendi hayatımızı kendimiz yaşamak asıl özgürlüktür ve bunun için çabalayıp ardından başaranlar son selamı verdiklerinde yüzlerinde ifadeyi tahmin etmek gerçekten de zor değil. Yağmur Ezgi Çavuş 02.12.14 21301807 TURK102-8 Ödev-4/ Final Gönenç Tuzcu “Dönüşüm” Olmasaydı Ne Olurdu? Gregor Samsa, küçük bacakları, kocaman gövdesiyle odasında yalnız. Gregor Samsa neden yalnız? Neden böylesi bir yaratığa dönüştü? Klasikler arasında yer almasının nedeni olan dönüşüm neden başına geldi? Hepsinden daha önemlisi dönüşüm olmasaydı Gregor’a ne olurdu? Sorular kafamın içinde dönüp duruyor. Bireyin kendini böylesi bir durum karmaşası içinde bulması o kadar da uzak gelmiyor sanki. Ne de olsa insanlar buhranlı günler geçirebiliyor. Ne var ki “Dönüşüm” Gregor Samsa’yı öldürdü. Buhranı atlatamayan Geregor, Kafka’nın gazabına uğradı. Başka türlü bir dönüşüm mümkün olamaz mıydı? Dönüşüm’ün gerçekleşmediğini düşünmeden önce nedenlerini düşünmek gerek diye düşünüyorum. Gregor Samsa, evden işe işten eve giden ve ailesine para getirmek için çabalayan bir adam. Hayatta işe zamanında gitmekten başka gayesi yoktur. En büyük amacı sabah zamanında uyanmak ve ailesine para getirebilmektir. Aslında bundan şikâyetçi olduğunu da söyleyemeyiz. Ne var ki Kafka, bu durumdan Samsa’nın şikâyetçi olmadığına dair de bir ipucu vermemiştir bize. Bu nedenle bu konuda yorum yapmak zordur. Ancak bazı evrensel duyguları göz önünde buldurduğumuzda hayatta belli bir amacı olmayan insanların mutsuzluklarıyla bu durumu bağdaşlaştırabiliriz. Gregor Samsa’nın hayatta bir amacının olmaması, ailesiyle dahi arasında bir çıkar ilişkisi olduğunu düşünmesi onu dönüşüme ve değişime mecbur kılmıştır. Aslında dönüşüm sözlük anlamı göz önüne alındığında o kadar da kötü bir şey değil hissi veriyor. Hayatlarından mutsuz olan insanlar için dönüşüm bir çıkış yolu olabilir. Fakat Gregor Samsa neden dönüşümü güzel anlamıyla yerine getirememiştir? Başka türlü bir dönüşüm geçirmesi, hayata bağlanması ve hayatına bir amaç katması o kadar da zor olmamalıydı. Kafka’nın kapalı anlatımından çıkardığım kadarıyla Samsa dönüşmek için geç kalmıştır. Bulunulan durumdan çıkmak için ve mutlu olmak için insanların öncelikle kendilerini mutlu etmeleri, mutsuzluklarının farkında olmaları gerekir. Samsa ne yazık ki bunu gerçekleştirememiştir. Zamanlama, farkındalık ve hayatta bir amacının olması insanların hayatında önemli rol oynarlar. Dönüşüm insanların hayat koşuşturmacası içinde kendilerini bu denli önemsememelerini, kendi hayatlarının farkında varmamasını anlatır. Kendisini mutlu etmeyen Gregor Samsa bu yüzden Kafka’nın gazabına uğramıştır. Samsa kendinin farkına varmamıştır, kendi mutsuzluğunun, kendi hayatının amaçsızlığının farkında değildir. Farkında olsaydı eğer belki de Gregor Samsa’nın dönüşü(mü) muhteşem olacaktı. Ancak Gregor kendi mutsuzluğunun farkında değildir bu nedenle bir böceğe dönüşmüştür. Bir böcek halinde başlayan dönüşüm serüvenin de ölümle son bulması kaçınılmaz olmuştur. Hayat tarzı ve psikolojisi göz önüne alındığında, Gregor için Dönüşüm öyle ya da böyle gerçekleşecekti. Dönüşüm’ün gerçekleşmeme ihtimali yoktu. Ancak dönüşümün türü Samsa’nın hayatına olan gerçekçi bakış açısı ve farkındalığıyla ilgili olacaktır. Dönüşüm Kafka’nın insanın kendini bulamama, hayat gayesinde yok olmasını anlatan bir eserdir. Aslında “dönüşemeyen” insanların trajik ve sembolik bir anlatımıdır. Eğer Gregor Samsa kendi mutsuzluğunun farkında olsaydı bambaşka bir dönüşüm geçirebilirdi. Tek düze devam eden hayatına son verebilirdi. Ailesindeki insanlara bakmaktan yerinmek, kendini 1 kullanılmış hissetmek yerine onları da çalışmaya teşvik edebilirdi. İşte kendisine haksızlık yapılmasını kabul etmeyebilir, her gün işe zamanında geldiğini, haksız yere ezildiğinin farkına varıp haksızlıklara bir son da verebilirdi. Ancak bunları yapmaya belki cesareti yoktu belki farkında değildi. Bu yüzden aslında ne ailesi ne de bir başkasını suçlayabilir. Kendi böcekliğinin sorumlusu kendisi oldu ve bir böcek olarak hayata veda etmek zorunda kaldı. 2 Bir Şans Daha "Müzik ruhun gıdasıdır."derler.Bu Söze hep inanmışımdır ki müzik dinlemeyi çok severim.Mutlu olduğumda,üzgün olduğumda,her zaman dinleyebilirim.Caz,Blues,R&B,İndie,Soul...Her türlü müzikle aram iyidir.Klasik müziği çok seven ve beni sürekli bu konuda bilgilendiren bir arkadaşa sahip olmama rağmen klasik müzikle yıldızlarımız hiç barışamadı.Bestekarların hangi akla hizmetle bunları bestelediğini sürekli sorgular dururdum.Sanırım bendeki önyargıdan olabilir ki çoğumuzun benim gibi önyargıları var biliyorum. Yok bu müzik entel dantellerin müziği,yok sıkıcı,yok bilmem ne diye diye toplumun ve benim klasik müziğe karşı önyargılı yanaşmamıza neden oldu bazı kişiler.Çok da başarılı oldular.Çok az bir kesim klasik müzikten zevk alıyordur.Gerçi kimi insanlar özendikleri için ve kendilerini üstün göstermek için bu müzikleri dinlemese bile dinliyormuş gibi gösterebiliyor.Ben de bunlardan biri sayılırdım "Bay Mozart Uyanıyor"adlı kitabı okuyuncaya kadar. Dürüst olmak gerekirse kitabın adı hiç ilgimi çekmedi ama Mozart'a karşı bir sempati duyuyordum.Beethoven'ın o sinirli aksi suratına karşın o çok sevecen ve neşeli resmedilmişti.Hem Beethoven'ın aksine o Türkleri çok merak ediyor ve seviyordu.Onlara karşı bir büyük bir sempati duyuyordu.Sanırım biraz milliyetçilik yaptım."Müziğin milleti olmaz,o evrenseldir."dediğinizi duyabiliyorum.Evet haklısınız.Beethoven gerçekten çok yetenekli ve sağır olmasına rağmen 9.senfonisini ve nicesini bestelemiştir.Ama yine de onun bestelerini özellikle dinlemek istemiyorum.Siz bana uymayın,dinleyin.Benim tabularımın yıkılması gerek ve bu biraz zaman alabilir ki yeni yeni klasik müziğe ilgi duymaya başladım. Kitabı alınca gerçekten de ne anlatacağından hiçbir fikrim yoktu."Bay Mozart Uyanıyor"Acaba çok saf bir karakter olan ve hayata toz pembe bakan Mozart sonunda akıllanıyor mu diye düşünmeden edemedim. Kitabın gerçekten de ne anlattığını çok merak ettim ve bu kuvvetli dürtü sayesinde kitap beni bir köle gibi kendini okumaya mecbur etti.Çok ama çok farklı bir kurguyla karşılaştım ve çok şaşırdım.Gerçi bu çok hoşuma gitti çünkü çoğumuz kitaplarda şaşırtılmayı,ters köşe edilmeyi severiz. Reenkarnasyona (Öldükten sonra başka veya aynı vücutta veya canlıda tekrar hayat bulma.) inanır mısınız bilmiyorum ama Eva Baronsky inanıyor anlaşılan. Bir müzisyensiniz ve kılı kırk yararak,binbir güçlükle beste yazmaya çalışıyorsunuz.Üstelik ölümcül bir hastalığa yakalandınız ve Azrail'in canınızı ne zaman alacağını bilmiyorsunuz.Ne yapardınız?Ya o göz nuru besteniz yetişemezse?Ya onun başarısını göremezseniz? "Ya ölürsem?Bugün veya yarın...Keşke tekrar diriltilebilsem."diye düşünür müydünüz?Ama tam 200 yıl sonra bambaşka bir dünyada gözlerinizi açmak ister miydiniz bestenizi tamamlamak uğruna? Tabi böyle bir şey başımıza gelseydi Mozart gibi cennete gittiğimizi ve Allah'ın bizi besteyi bitirmemiz için buraya gönderdiğini düşünürdük herhalde.Çünkü cehennemde bunu yapamayız.O sırada yanmakla meşgul olacağız. Gerçi belli bir süre sonra cennete gitmediğimizi dolarlarımızın,cep telefonumuzun ve kimliklerimizin bile olmamasından anlayabiliriz. Şansa bakın ki Mozart kendisine yardımcı olacak bir sokak kemancısıyla tanışır.Bu benim çok hoşuma gitti.Tıpkı Mozart gibi zorluklarla hayatını kazanmaya çalışan biriyle karşılaşması ve arkadaş olması ayrıntısı beni çok etkiledi. Ama beni en çok etkileyen o zamanlardan tuvaletin olmaması ve Mozart'ın bu muhteşem icatla (!) karşılaştığındaki tepkisini çok iyi anlatmış yazar.Yine aynı şekilde telefon numaralarını şifre zannedip besteliyor.Bu tip ayrıntıları okurken kendimi gülmekten alamadım ve bu kitabı alıp okuduğum için çok memnun oldum.Son zamanlarda böyle trajikomik romanlar okuyamıyoruz ne yazık ki.Bu büyük bir eksiklik bence. Gerçi yazar romanda Mozart'ı övüp dağlara çıkarmıyor ve onu kibirli, kaba saba bir adam olarak tanıtıyor.Arkadaşının desteğinin kıymetini bilmeyen ve sözünü tutmayan bir adam Mozart romanda. Ayrıca Mozart'ı adeta sersem tavuğa çevirmiş ve günümüz gerçeklerine çok iyi bir şekilde uyarlamış.Araba markalarını bile öğretmiş ona düşünsenize.Gerçi o hep "Toyota"diyor ama olsun.Çok güzel bir ayrıntı bu bence. Bu arada bölümlerin adları da "Requiem (Bir Ölünün arkasından söylenen ağıt)"deki kısımların adlarından oluşuyor ve acaba Mozart bu besteyi bitirebilecek mi diye finale doğru Ferrari ile asfaltları yakıyorsunuz.Çünkü hemen oraya varmak istiyorsunuz. Merak etmeyin hikaye o kadar akıcı ki (Mozart'ın modern dünyada karşılaştığı komik durumlar sağolsun.) siz anlamadan bitiyor kitap.Gerçi kitap bitince bir burukluk oluyor içinizde. O kadar etkilendim ki Mozart'ın parçalarına YouTube'dan dinlemeden edemedim.Ve bu kitap sayesinde artık klasik müziğe içim ısınıyor.Tâbi beste yapacak kadar değil.Bendeki müzik sevgisi Mozart'ınki gibi Aşka dönüşmemiş. Mutlaka bu kitabı okuyun.Yıllarca o esprilerin aklınızda kalacağının garantisini verebilirim size. Vaktinizi yazımı okumaya ayırdığınız için çok teşekkür ederim size. Merve ERENBahadır Yalvaç FEDAKÂRLIK FİLİZİ Dünya’ya gözümü ilk açtığımda yanımda annem vardı. Babam muhtemelen kapıda bekliyordu. Diğer yakınlarım ise doğumumun verdiği heyecan içindeydi. Anne ve babamın ihtiyaç duyabilecekleri her şeyi sağlamaya hazırdılar. Bayram havasındaydı evimiz. Tüm aile bir araya gelerek anne ve babamı tebrik ediyor, mutluluklarına ortak oluyorlardı. Ailemi bir araya getiren doğumum değildi. Bu sadece bir bahane. Ailem zaten koparılamaz bağlarla bağlı. Her fert diğerleri için elinden geleni yapmaya hazır. Gerektiğinde evini açar, sofrasındaki kuru ekmeği bölüşür; gerektiğinde Ağrı’nın soğuk kış gecelerinde geriye kalan tek kömür torbasını yarıya böler. Gerekirse ölümü dahi göze alır bir fert tüm aile için ya da tüm aile bir fert için. Marc Levy’nin Korkudan Güçlü Bir Duygu kitabında Suzie’nin vatana ihanetle suçlanan ailesini aklamak için onca çaba göstermesi, ölümü göze alması bana ailemin ne kadar güçlü duygularla birbirine bağlı olduğunu hatırlattı. Gecenin ikisinde arayıpta ulaşabileceğiniz çok az arkadaş bulunur fakat aile hep oradadır. Ne yaparsanız yapın sizi desteklemeye devam edecek bir tek aileniz vardır. Tüm hayatınız boyunca sizin değişmeyen taraftalarınızdır onlar. Bu yüzden hayatımın en güzel anlarında hep onlar vardı. Marc Levy’nin de dediği, onları özlediğimde zaman benim için durur gibiydi fakat ne kadar uzakta olurlarsa olsunlar aramızdaki sevgi bizi hep birlikte kıldı, sanki zamanıma sürekliliğini geri kazandırdı. Doğduğumdan beri ailem hep benim için de düşündü ve çabaladı. Öyle ki benim için yaptıkları kendileri için yaptıklarını geçmiştir. Annemi bazen sabahlara kadar uyutmazmışım. Her ağlayıp onu uyandırdığımda yanıma gelir, beni sarıp sarmalar, kulağıma sevgi sözcükleri fısıldayarak beni sakinleştirip tekrar uyuturmuş. Her defasında merhametiyle yaklaşarak aynı özenle yaparmış bunu. Yorgunluktan artık gözünü açamaz duruma geldiğindeyse görev babama geçermiş. Aynı beceriyle olmasa da aynı güçlü duygularla babam yatıştırırmış beni. Büyüyüp okula başladığımda her sabah benden önce kalkıp kahvaltımı hazır eden yine annemdi, okul masraflarımı karşılamak için gecesini gündüzüne katansa yine babam. Annem ve babam kadar diğer aile fertlerim de düşkünlerdir bana. Babam evde yokken, amcam defalarca kucağında taşımış beni kilometrelerce uzaktaki acile. Teyzem bakıcılığımı üstlenmiş annem hastayken. En az bana oldukları kadar birbirlerine de düşkündür ailem. O kadar düşkünlerdir ki ayrılık, tıpkı Levy için olduğu gibi onlar için de cehennemden bile daha kötüdür.Ben de onlar için elimden geleni yaparım. Bu sadece benim ailemle ilgili de değildir, bizim geleneğimizde aile demek zaten fedakârlık demektir. Başka kültürlerde bizimki gibi bir aile yapısının eşine çok az rastlanılır. Bir başka sevilir, sayılır, hürmet görür aile bizim geleneğimizde. Mesela eli öpülür büyüklerin bayramlarda. Büyükanneler, büyükbabalar etraflarına toplarlar çocuklarını, torunlarını. Sayı artıkça mutluluk da artar muhabbet de. Her gelen yanında sevgisini de getirir ve diğerlerinin yaptığı gibi muhabbet döngüsünün içine katar. Döngü bitince herkes geriye sadece kendi kattığı sevgiyi değil, döngüye katılan diğer tüm sevgileri de alır. Kalplerde kocaman bir havuz oluşur bu sevginin biriktiği. Havuz tohumu sular ve filizlendirir. Filiz sulandıkça büyür, büyüdükçe sulanır. İşte bu filiz fedakârlıktır. Sevgiyle büyür, büyüdükçe sevgiyi de büyütür. Ailedeki bu sevgi ve bunun doğal sonucu olan fedakârlık yarınlarımızı inşa eden gizemli bir güçtür aslında. En temel değerlerimiz, yargılarımız, erdemlerimiz ailemizden geçer bize. Her birey ailesinin bir minyatürüdür. Minyatürlerin doğru şekillenmesi ise yalnızca sevginin büyütebileceği fedakârlık filizine bağlıdır. Doğru şekillenen minyatürler el ele verip kendi devirlerini inşa ederler ve inşanın devamı için minyatürlerini üretirler. Böylece yarınlar bu gizemli güç sayesinde hep emin ellerde kalır. İşte bu yüzdendir geleneğimizde çocukların bu kadar özel bir yerde olması. Her aile en büyük fedakârlığı çocuklarının eğitimi için gösterir çünkü onların yarınlar olduklarının bilincindedir . KAYNAKÇA Marc Levy. Korkudan Güçlü Bir Duygu. İstanbul: Can Yayınlar, 2015. Dayanışma ve Bencillik Prenses Bari’nin sekiz yüz küsür kitabın arasından gözüme çarpmasının sanıyorum iki nedeni var. Biri, romanın ismindeki çocuk kitaplarını anımsatan naiflik ve ikincisi, yazarının Koreli olması. Kitabın tanıtım bülteni ve şimdiye kadar hiç Uzak Doğu’dan bir yazarın kitabını okumamış olmam, Prenses Bari’ye hevesle başlamamı sağladı. Ancak sonunu getirmek bir tür işkenceydi. Nedeni, kafamda tasarladığım kitabın, aslıyla uzaktan yakından ilgisinin olmaması. Tanıtım bülteni ve hakkındaki yorumlar, ben de kitabın Kore folkloru ve mitolojisinden ilham alınarak yazılmış bir masal olduğu şeklinde bir izlenim bırakmıştı. Fakat kitap, Kuzey Koreli bir kızın acı dolu hayat hikayesini anlatıyor. Kitabı okuduktan sonra, Kuzey Kore’yle ilgili daha çok şey öğrenmek için biraz araştırma yaptım ve Türk basınında veya sosyal medyada gördüğümüz, orayla ilgili olayların ne kadar yüzeysel olduğunu fark ettim. Evet, hepimiz, Kuzey Kore’de insanların diktatör bir rejim altında yaşadığını ve devletin, hangi tür pantolon giyeceği, saçını hangi biçimde keseceğine varana kadar, vatandaşların özel hayatına müdahale ettiğini biliyoruz. Peki, okul koridorlarında, sözde Amerikan askerleri tarafından acımasızca katledilmiş Kuzey Korelilerin, Batı’da olsa on sekiz yaş ve üstü sınırlamasıyla servis edilecek türden fotoğraflarının asılı olduğunu biliyor muydunuz? Ya da, çoğu suçun cezasının halka açık infaz olduğunu? Bunlarla karşı karşıya gelmek beni korkunç bir şekilde sarstı. Çünkü dünya kamuoyu, Kuzey Kore’yi sadece bir nükleer tehdit olarak görüyor. Tek suçu o ülkede doğmak olan yirmi beş milyonluk nüfusun bir değeri yok, tek önemli olan Kim Jong-un ve destekçisi olan bürokratlar. Kuzey Kore özelinde anlatmaya çalıştığım, devletler ve takip ettikleri politikaların, çoğu zaman etkenden ziyade edilgen durumdaki halk üstündeki etkileriydi. Kuzey Kore bulunabilecek en kötü örneklerden biri ama yine de, orada yaşanan vahamete yakın durumda olan birçok toplum var. En üzücü olan şey ise biz, dışarıdan izleyenlerin sadece izlemekle kalması, harekete geçmemesi. Biri otoriter bir rejimin ya da ırkçı ayrımcı bir sistemin altında doğmadıysa ve başkası doğduysa, bu eşitsizliğin insan vicdanında bir karşılığı olmalı. İlk taraf, şansının yaver gittiğine sevinip gününü gün etmemeli. Bundan ziyade aynı şansa sahip olamayanlar için sorumluluk hissetmeli. Çünkü sizce de, sosyal terazideki bu dengesizliğin bir nedeni yok mu? Bence var ve o neden, insanlığın kodlarına işlenmiş dayanışma dürtüsü. Çünkü eğer biz insanlar, başkalarının dünya üzerinde cehennem diye nitelendirilebilecek şartlarda yaşamalarını hazmedemez ve bunu değiştirmek için çabalarsak, o şartlar kuşkusuz gözle görülür biçimde iyileşir. Aklınızda “Madem dayanışma tüm insanlık için içgüdüsel bir eylem, neden herkes aynı ideal şartlarda yaşamıyor?” sorusu oluşmuş olabilir. Bunun cevabı, insanlığın genlerine kazınmış bir diğer dürtü: Bencillik. Her ne kadar başkalarına yardım etmek istiyor olsak da, kendi çıkarlarımız bizi bunu yapmaktan alıkoyuyor. Bu çıkarlar gözümüzü öyle kör ediyor ki, başkalarına yardım eli uzatmanın sadece onları değil, kendimizi ve tüm toplumu mutlu edeceğinin farkına varamıyoruz. Bencillik ve dayanışma çatışıyor ve dünyanın şu andaki durumuna bakacak olursak, bencillik kazanan taraf. Bencilleşmenin artmasıyla dünyanın dönüşeceği iğrenç hali şimdiden öngöremiyoruz. Oysa, her bireyin dayanışma bilincine sahip olduğu bir yer ancak ütopya diye adlandırılabilir. Demem o ki, dünyada mezalim varsa bu bizim yüzümüzdendir. Bencilliğimizin ve bu bencilliğin başkalarına yardım etme içgüdümüzü, dayanışmayı, giderek gölgesi altında kuruyup buruşmaya bırakması yüzünden. Ne zaman dayanışma benlik duygumuzu alt eder, o zaman artık Prenses Bariler yazılmaz ve tüm dünya eşit bir toplum olarak huzur içinde yaşar. Kaynakça Hwang, Sok-young. Prenses Bari. Çev. S. Göksel Türközü. İstanbul: Doğan Kitap, 2017. Baskı. Sena Bayram Kalan Dakikalar 5 saat, 300 dakika, 18000 saniye… Bütün bu değerler tükenmeyi bekliyor. İnsanoğlunun elinde olmadan, durmak nedir bilmeyen, karşısına çıkan her şeyi önüne katarak ilerleyen bir nehir misali geçip gidiyor zaman. Hayat bize ne kadar da kısa geliyor değil mi? Fakat kimse bir sonraki günümüzün olacağının garantisini veremezken, bu hakikatin karşımızda yıkılmaz bir gerçeklik içinde durduğunu unutuyoruz. Belki de sadece insanoğlunun doğası bunu gerektirdiği için görmezlikten geliyoruz. Halbuki bizi çevreleyen değerlerin, doğruların, her şeyin tükenişini izliyoruz ve bunun tarihine tanıklık ediyoruz. Fakat yine de hayatın bir parçası değilmiş gibi bir muameleye maruz bırakıyoruz. Bütün sahte samimiyetimizle hayatımıza devam ediyoruz. 280 dakika, 16800 saniye… Gerçekleşen bu 20 dakikalık farkta yaklaşık 240 insan bu dünyada hayatlarını, amaçlarını ve kaygılarını yitirdi. Arkada kalan bizler ise her şeyden habersizmiş gibi, yalanlardan oluşan bir kürke bürünmüş halde televizyonların karşısında günlerimizi geçiriyoruz. Arkamıza, sağımıza, solumuza, önümüze bakamıyoruz; göremiyoruz etrafımızda gerçekleşen olayları, kör olmuş herkes aynı anda. Böyle avutuyoruz kendimizi çünkü sadece bir anlığına dahi olsa gözlerimizi açsak sorumluluk sahibi olacağımızı ve tüm yitip giden değerli hayatlardan kopan molozların altında ezileceğimizi sanıyoruz. Sonraları ise utandığımız için açamıyoruz gözlerimizi ve artık sesimiz bile çıkamıyor, bütün iletişim yollarımız kapanıyor. Duyamıyoruz da haliyle atılan çığlıkları, yardım dilenen sesleri. Tüm gerçeklik perdesini yırtıp aşıyor, güçlük çekiyoruz anlamakta. Ve insanlık her seferinde kalbinden bir kez daha bıçaklanıyor. Ama tabii ki unutulmaya yüz tutuyor bu insanlık dışı yaralar. Hemen her sahnede bir şeyleri unutuyor insanlar. Akıllarında, fikirlerinde yer edinemiyor geride kalanlar. Artık kafalarımızın içi hayatın gerçekliklerinden çok bizlere empoze edilen sahte fantezi dünyalarımızda gezen işgalci olgularla dolu. Kendi fikirlerimizden o kadar yoksunuz ki artık yosun tutmaya başlamış bir boşluk gibi günlerimizin başka günlere devretmesini dehşete düşürecek bir sakinlikle bekliyoruz. Yanı başımızda gerçekleşen insanlık dışı olaylara sesimizi yükseltmek yerine, gereksiz ve absürt her şeye sanki hayatlarımız onlara bağlıymış gibi sıkı sıkı sarılıyoruz. Sözde dünya için en iyisini düşünen ve barış kelimesini ağzından düşürmeyen organizasyonlar üç maymunu oynamaktan zevk alıyorlar ve tabii ki bunları menfaatleri karşısında yapıyorlar. Bir insan bir insana nasıl olur da böyle bir zulüm yaparken, onlar koltuklarında rahat bir şekilde hiçbir can kaygısı olmadan bu kadar alçakla kararlar alabiliyor insanın aklı almıyor. Fakat o kadar olağan bir durum haline geldi ki toplumun artık düşünmeye ne mecali ne de sabrı kaldı. Javier Carces’ in kaleme aldığı Kiracı adlı eserinde yazar açıkça insanların artık hayal ile gerçeği ayırt edemediklerini koyu bir mizah ile anlatıyor. Gerçekleri yüzümüze vuran yazarın ne kadar haklı olduğunu anlamak için sadece akşam 7 haberlerini izlemek bile insana yeterli oluyor. Dünyadaki büyük güçlerin empoze ettiği gerçekler ise sorgulamadan toplumun süzgecinden geçiyor. Ve bireyler artık kendisi için düşünemez oluyor. Bir kişinin onu herkesten farklı yapan fikirleri olmadığı için toplum istenilen şekilde sesi kısık, tıpa tıp birbirine benzeyen insan sürüsüne dönüyor. Böylece yapılan yanlışlar bile kahramanlık öyküsüne bile dönüştürülebiliyor. Javier Carces’ in muhtemelen örnek aldığı yazarlardan biri olan George Orwell’ in en önemli eserlerinden olan 1984 teki hayali ütopya aslında şu anki yaşadığımız dünyadan hiç de farklı olmadığını anlamak insana kaygı ve acı veriyor. Sözde insanlığın ölmemesi adına eylemler yapanlar, masumları içinde yaşadıkları ateş çemberinden çıkarıp kurtarmak değil, menfaatlerine uygun hareket etmekten başka bir şey yapmadıklarını geçen günlerde yine kanıtladılar. İnsanlığı ve ona yardım eli uzatanları yine yaralamaktan vaz geçmediler. Uyuşuk bedenlerimizde akan soğuk kanın tekrar gelecekte sıcak ve neşeli bir şekilde akacağının hayalini kurmak ve bunu ümit etmek bir nebze de olsa akan bütün masumların gözyaşlarının durmasını sağlıyor. Musa Burak ÇELİK BEN BANA NE YAPIYORUM? Hayat ne kadar da tuhaf değil mi? Eskiden üzüldüğümüz ne varsa şu an gülüyoruz. Tabii, yeni acıları da yanımızda taşıyarak… İnsanın gözü kör oluyor kimi zaman. Kendini karmaşık insanlarla çıkmaz sokakların ve labirentlerin dolu olduğu bir durumda buluyor. Duygular mı hırslar mı bilmiyorum ama, bir şey sizi o insana çekiyor. Kopamıyorsunuz. Bazen de ateş gibi, cayır cayır yanan bir insan... Yanacağını bile bile o insana koşmak, o ateşe, o bilinmezliğe atmak istiyor insan kendini. En azından belli bir kısım insan için geçerlidir bu dediklerim. Bir an geliyor ki çok farklı şeylerin olacağını hissettiğiniz bir anın içinde buluyorsunuz kendinizi. Geçenlerde bir gün kendimi bizzat öyle bir anın içinde buldum. Çok sıradan bir yerde çok tuhaf bir karma döngünün içine girdim. Bir adam gördüm. Ne boyu, ne saçları… Yakışıklılığı etkilemedi beni. Ben o insanı gördüğümde bir şey hissettim ama asla tarif edemiyorum. Sanki bir şey vardı bizi birbirimize çeken, yani en azından ben öyle düşünmüştüm. Kitabın yazarı gibi, geçmişimden kurtulduğumu sandığım ama aslında geçmişte yaşamaya devam ettiğim bir durumda buldum kendimi çünkü karşımdaki insan geçmişinde yaşıyordu. Geçmişindeki acılar ve acı dolu insanlar yüzünden karşısındakine asla ama asla şans vermiyordu. O bir ateşti. Zamanında yanmıştı ve ondan sonra da ona gelenleri yakmaya başlamıştı. Bu duruma devam ediyordu. Aslında bu onun suçu da değildi. Ateş! Yakar işte, yapısı bu elinde değil. Kendi açımdan baktığımda ise bambaşka bir durum gördüm. Aslında ateş değil, yanmış kül olmuş bu insanlar. Aslında içlerinde bir umut taşırlarsa, karşısındakilere bir şans verirlerse ateş değil de küllerinden yeniden doğabilirler. Rüzgarlarını bulabilirler diye düşünüyorum. Hani bir ateş vardır, sönmüştür ve sadece külleri kalmıştır ya… Sonra bir rüzgar gelir ve o rüzgar sayesinde o ateş yeniden küllerinden doğar. Yanar ama aşkla yanar. Yaşam ateşini bulur ve hatta karşısındaki kişinin yaşam ateşi olur. Geçmişi suçlayarak, bir şeylere küserek bulanık bir hayat yaşamak… Biz bunu hak etmiyoruz. Ben bunu hak etmiyorum. ‘’Ben kendime ne yapıyorum?’’ diye sormalı insan kendine. Yanlış insanlara doğru duyguları vermiş olmanız sizin suçunuz değil, karşınızdakinin ayıbıdır. Başkasını ayıbı yüzünden, doğru insana doğru duyguyu vermekten kaçmayın. İzin verin karşınızdakine ve kendinize. Biraz umutlu olmak lazım. Geçmişte yaşatılanlar yüzünden geleceğe küsmek değil de, size o acıyı yaşatan insana teşekkür etmek lazım. İyi ki tanıdınız o insanı ve iyi ki üzdü sizi. Bundan ders çıkardınız ve artık doğru insana değer vermenin ne kadar güzel olduğunu anlayacaksınız. Eskiden kötü şeyler yaşamasaydınız, şu an yaşadığınız güzelliklerin değerini bilebilir miydiniz? Beni yanlış anlamayın. Ders çıkardınız evet ama karşınızdaki her insanın aynı olabileceği korkusuyla da yaklaşmayın insanlara. Yeniden hayatınıza girecek insanı belki de bir sürü deneme sürecinden geçireceksiniz, hatta çeşitli oyunlar oynayacaksınız ona ama oynamayın. Çünkü kaybedersiniz ve bazen o doğru insan sadece bir kez çıkar karşınıza. Onu kaybettikten sonra işte bu sefer gerçekten yanlışlara mahkum kalırsınız. Oynamayın oyunlar, kalplerin suçu yok. Yormayın. Koşturmayın, yan yana yürüyün. Karşılıklı bir oyun. Her oyunda kazanan olduğu gibi bir de kaybeden vardır. İlla ki biri kaybedecek ve kaybeden siz de olabilirsiniz. Bırakın ikiniz de kazanın. Geçmiş zor, çok zor. Bazı yaralar kapanmıyor evet ama yenilerini de açmayın. Ağlayan çocuğa şeker verildiği gibi, siz de kendinize mutluluk veren o insanı kazanın. Geçmiş yaralayıcı olabilir ama gelecek de umut dolu, unutmayın. CANSU DOĞAN 21402251 ÖLÜMÜ İZLEYENLER Çoğu insan ölmekten korkuyor. Canlarının yanmasından, bir daha nefes alamayacak olmaktan, bu dünyada bir iz bırakamamaktan korkuyor. Peki ben? Ben neden korkuyorum? Ölmekten değil, hayır. Ama sevdiğim birinin ölmesinden, sevdiğim birinin ölümünü izlemekten. İşte bunlardan korkuyorum... Babam geçenlerde elime bir kitap tutuşturduğunda, bu kitabın yıllar önce peşime takılan korkularımı hatırlatacağını düşünmemiştim açıkçası. Babalar ve Oğullar’dı bu kitabın adı. Turgenyev tarafından kaleme alınan bu eski püskü, babamın yaklaşık yirmi yıl önce okuyup bitirdiği kitap, devrimciler ve muhafazakârlar arasındaki çatışmayı, baba ve oğul ilişkileri üzerinden anlatıyordu. Fakat, durum şu ki, bunlar zerre kadar ilgimi çekmedi benim. Ta ki, kitabın sonlarına doğru, Bazarov adlı karakterin ölümüne dair ipuçları verilene kadar. Ölümcül bir hastalığa tutulmuş olan Bazarov ve onun ölümünü hiçbir şey yapamadan izlemek zorunda kalan zavallı bir baba. Acı o kadar büyük, o kadar gerçek, o kadar tanıdıktı ki benim için... Ben ölmedim, ölüme hiç yaklaşmadım da. Sadece uzaktan izleyenlerdenim ben. Yıllar önce, ben henüz ufak bir çocukken yaptığım buydu işte; anneannemin ölümünü uzaktan izlemek. Anneannem akciğer kanseriydi, durumu ağırdı. Sanırım herkes biliyordu onun zaten öleceğini. Belki ben de içten içe anlıyordum, her geçen gün daha çok gülümsemesinden, ama bir şekilde daha mutsuz gözükmesinden. Görenler, yaşayanlar bilir; eğer biri ölüme yürüyorsa, bunu anlıyorsunuz, hissediyorsunuz. Umuda yer kalmıyor... Ben de hissetmiştim sanırım. Yani kabul etmesem de, kabullenmiştim, biliyordum. Bunlar çok geçmişte kaldı tabii şimdi. Ben birkaç gün önceye kadar ne bu kederi, ne bu hastalıklı endişeyi taşıyordum bünyemde, unutmuştum. Sonra bir tasvir dikkatimi çekti. Ölmekte olan Bazarov’un tasviri. Soluk, griye dönmüş bir cilt, zayıf, kıvrılmış bir vücut, donuk gözler, renksiz dudaklar ve ölümle alay eden sözler. Bazarov’un ölmeye karşı aldığı tavır anneanneminkine öyle benziyordu ki... Acaba dedim, ölümü bekleyen herkes birbirine mi benziyor bir noktadan sonra. Belki de...Ölmeden bilemeyeceğim sanırım. Bildiğim tek şey, ölümü izleyen herkesin aynı olduğu. Aynı çaresizliği hissettiği. Tıpkı Bazarov’un babasının hissettiği gibi, tıpkı benim hissettiğim gibi. CANSU DOĞAN 21402251 Ölüm ne kadar kötü, ne kadar acı verici bilmiyorum. Ama izlemek... Sevdiğin birinin her hasta ziyaretinde bileklerinin biraz daha inceldiğini görmek, gülümsediği halde korktuğunu anlayabilmek. Ama hiçbir şey yapamamak... En büyük çaresizlik bu bence. Yani öyle bir an geliyor ki, kalbinizi söküp ona vermek istiyorsunuz yaşasın diye. Canı yandığında, nefesi daraldığında, sanki siz de boğuluyorsunuz, hatta onun kadar siz de ölüyorsunuz. Öyle garip, anlaşılmaz bir bağ oluşuyor ölümü bekleyen ve ölümü izleyen arasında... Anneannem hep korktu biliyorum. “Korkma” demek istedim hep. Diyemedim, önce ben korkmamalıydım çünkü... Konuşmak yerine hep sarıldım. Eğer çok seversem, gitmez gibi gelmişti nedense. Onu bu kadar özleyecek biri varken gitmesi haksızlıktı, hayat bu kadar haksız olamazdı, değil mi? Çocukluk işte... Şimdi biliyorum; hayat gerçekten de bu kadar haksız. Anneannem öldüğünde ağlayamadım. Öylece duvara baktığımı hatırlıyorum, ölmüş gibi. Ağlamak istemedim de değil aslında. Sadece sarılıp ağlamak istediğim kişi artık yoktu. Kuruyup kalmaktı benimkisi, kuruyup kalmak... Bu yüzden en çok ölümü izlemekten korkuyorum ben, en çok kuruyup kalmaktan. “Biri”siz olmaktan, özlemekten, çaresizleşmekten ve beklemekten korkuyorum... Bu romanı okuduktan sonra geldiğim noktaya şöyle bir bakıyorum da, sanırım romanlar okunduktan sonra her zaman mutluluk vermiyorlar. Babalar ve Oğullar kesinlikle bunu yapmadı benim için. Aksine bana en zayıf noktamı, en gizli korkumu, kederimi anımsattı istemeden. Ama nedendir bilinmez, garip bir tatmin, bir doygunluk var üstümde. Yaşamak bu olsa gerek diyorum kendi kendime. Hüzün olmadan, ölümü izlemeden ve bir gün sonunda ölümü tatmadan, yaşamaya yaşamak denemezdi zaten. İnan 1 Onur İnan Gönenç Tuzcu TURK 101-020 Bu Devlet Sizinkisi Mi? Bir rivayete göre “Dünyadaki tüm kitaplar yok olsa, geriye kalan Devlet kitabı diğer tüm eserlerin yazılması için yeterlidir.” denir. Bu derece önem yüklenen ve hâlen kendi ülkemize dair izler bulabileceğimiz Devlet’i okumak kaçınılmaz hâle geliyor. Bu yazıda kitabın yazıldığı dönem ve Platon’a kısaca değindikten sonra eserin tarafımca önem arz eden kısımlarına göz atacağız. Tarihin en önemli düşünürlerinden olan Platon, memleketi Atina’nın da içinde olduğu Peloponez Savaşı sırasında yaşamıştır. Bu savaşı görmüş olması, onu devlet hakkında yazı yazmaya yöneltmiştir. Bu dönemde ortaya çıkan Sofistlerin “İnsan her şeyin ölçüsüdür” savına karşın “her maddenin, ideal bir modelden türemesi gerekliliği” tezini savunmuştur. Hocası Socrates’ın ‘düşünce suçu’ndan infazı sonrası demokrasi taraftarlığından vazgeçmiştir. Atina’da M.Ö 387’de Akademia’yı kurmuştur. Devlet’te Platon ideal toplum düzeni yaratır. Aslında bu düzeni kendisinin yarattığını söylersek yanlış yapmış oluruz. Platon, hocası Socrates’ın konuşmalarını yazılı hâle getirmiştir. Thomas More’un Utopia eserinden sonra aslında olmayan, tasarlanmış olan ideal toplum şeklini ‘Ütopya’ olarak adlandıracağız. Devlet kitabı ise bu türün ilki olma özelliğini taşır. Socrates ve arkadaşları toplumsal düzeni tanımlamak için ilkin iyiyi tanımlamak gerektiğinde hem fikirlerdir. Peki ya iyiyi tanımlamadan doğruyu tanımlamak mümkün müdür? Ya da eğrilik var olmadan doğru/doğruluk nasıl var olur? Bu soruların eşiğinde kendimize ‘ideal’ devleti yaratırız. Socrates’a göre herkes kendisi için uygun mesleği yapmalıdır. “Bir Fenike masalından yola çıkarak kimilerinin ruhu altınla ( yöneticiler - filozoflar ), kimilerininki gümüşle İnan 2 (bekçiler), kimilerininse bakır ve tunçla (çiftçiler ve zanaatkarlar ) yoğrulmuştur der Sokrates.” (3) Ailesinden ayrılıp kendi istek ve arzuları dışında, yeteneklerine (hamurlarına) göre yetiştirilmeleri taraftarıdır. Bu şekilde yetiştirilen insanlar işlerinde gerçekten başarılı olabilir mi? Bir askeri düşünelim mesela; bu asker dayanıklı olsun, sadık olsun, güvenilir olsun... Peki her şey iyi hoş da bunlar bir askeri başarılı kılmaya yeter mi? Asker olacak kişi savaşmayı, vatanını korumayı gönülden istemiyorsa ona başarılı diyebilir miyiz, Socrates? Belki de yeteneği olmasa da çabalayarak hem mutlu hem de yetenekli bir tüccar olabilirdi... İnsanların yaradılışlarından sahip olduğu özellikler ve toplumda oynayacakları yeri anlattıktan sonra şahsen çok önemli bulduğum bir noktaya değinir. “Korucuların yaşayacakları yer hakkında ise Sokrates onların ilk olarak mülk sahibi olmadan birlikte yaşamaları
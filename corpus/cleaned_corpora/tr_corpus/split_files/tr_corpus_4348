Eşme ilçesine bağlı bir köydür. Köyün içinde Güvercinkaya mevkisinde bulunan büyük kaya kütlesinde tarihi bilinmeyen dönemlerde oyularak yapılmış odalar ve delikler görülmekte olup burasının antik bir kutsama alanı olduğuna işaret etmektedir. Yerleşimden, 1890 yılı Aydın Vilâyet Salnâmesinde, İsalar adıyla Saruhan Sancağı Eşme kazasının İnay nahiyesine bağlı 148 nüfuslu bir köy olarak bahsedilmiştir. Uşak iline 82 km, Eşme ilçesine 17 km uzaklıktadır. Köyün güney batısında Çiftlik Deresi üzerinde inşa edilen Üçpınar göleti bulunmakta olup bu göletle köyün tarım arazileri sulanmaktadır. Ay (firavun) Ay veya Kheperkheprure Ay, Antik MÄ±sÄ±r'da, 18. Hanedan'a mensup bir firavun. Firavun Ay, büyük olasilikla Thuyu'nun oğlu; Akhenaten'in annesi olan kraliçe Tiye'nin erkek kardeşi; ve Kur'an-ı Kerîm'de adı geçen Yusuf Peygamber ile özdeşleştirilen Yuya'dir. Ay diğer unvanlar olarak "Amun ve (Akhmin tanrisi) Min'in Sığırlarının Çobanı", "Aşağı Mısır Kralının yüzüğünün taşıyıcısı", "Yukarı Mısır Kralının Ağzı" ve "Her İki Ülkenin Tanrısının Kutsal Babası" isimlerini taşımıştır. Ay, kendisinden iki önceki firavun Akhenaten'in veziri iken, onun ölümü sonrasında oğlu Tutankhamon'a küçüklüğünde naiplik ve daha sonra da vezirlik yapmıştır. Tutankhamon yaklaşık 19 yaşında ölünce, dul kalan kraliçe ile evlenerek firavunluk tahtına çıkmıştır. Bu bilgiler kraliçe Ankhesenamen ve Ay isimlerini taşıyan bilgilendirici yüzüklerden ve mezar resimlerindeki detaylardan elde edilmiştir. 4 yıl tahtta kaldıktan sonra varis bırakmadan ölmüştür. Yerine general Horemheb geçmiştir. Renault 12 Renault 12 T Serisi, 1969 yılında üretilmeye başlanan ve son olarak Renault 12 Toros ismiyle 2000 yılına kadar üretilen Renault modelidir. 1968 yılının kasım ayında vizyona çıktığı Paris Otomobil Fuarı’dan bugüne 21 ayrı ülkede üretim lisansı alındı. Fuarın ardından aldığı tepkiler çok etkileyiciydi: Konforlu iç mekân, kendine özgü tasarım, performans ve yakıt ekonimisi. 1965 yılında Renault 8 ve Renault 16 arasındaki boşluğu dolduracak yeni bir model yaratılması adına ortaya atıldı. Fransız kurmayların mühendislerinden istekleri çok netti: Maliyeti ekonomik, iç mekânı geniş, bagajı bulunan ve küçük motor taşıyan bir otomobil yaratın! Bu otomobilin diğer misyonu da dünya otomobili olası, Fransa dışında da satılmalıydı. Üst modeli olarak Renault 18 ve Renault Toros tasarlandı. Otomobilin tasarımı konusunda Renault 16'dan fazlasıyla etkilenildi. Buna rağmen teknolojileri arasında ciddi farklılıklar vardı. Boylamasına yerleştirilmiş motoru, hemen arkasına yerleştirilmiş kompakt boyutlardaki aktarma organları ve önden çekişli yapısıyla farkını ortaya koymaya başladı. EuroNCAP testleri ilk Renault 12'de uygulanmıştır. İç mekân yapısı da oldukça basitti. Vites kolu kokpitin hiçbir bölgesiyle temas etmiyordu. El freni yine çıplak yapısıyla dikkat çekiyordu. Rijit arka aks ve dört tekerlekteki bağımsız süspansiyon sistemiyle yol tutuş kabiliyeti de etkileyiciydi. Aracın öncelikle L ve TL olarak tanımlanan donanım versiyonları satışa sunuldu. Her iki modelde de 1289 cm³ hacmindeki 54 BG’ndeki motor bulunuyordu. 1970 yılında seriye station wagon model katıldı. Aynı yıl tamamı alüminyumdan üretilen 120 BG'nde ve 1565 cm³ hacmindeki benzinli motor tanıtıldı. Bu motoru serinin performans modeli olarak tanımlanan Gordini taşıyacaktı. Gordini, güçlendirilmiş krank mili, çift karbüratör ağzına, beş ileri vitese, hava kanallı ön disk frenlere ve arka disk frenlere sahipti. 185 km/h gibi o zaman için yüksek sayılabilecek hızlara tırmanabiliyordu. Sadece mavi renkte ve gövdesi üzerinde çift beyaz şeritle satıldı. 1972 yılında TS, 1973'te TR gibi donanım versiyonları satışa sunuldu. Bunun yanı sıra TR versiyonun da direksiyon üzerinden otomatik şanzıman standart olarak bulunuyordu. Renault 12 1975 yılında ciddi bir makyaj geçirdi. Yeni ızgara, farlar, stop grubu ve kokpit günün ihtiyaçları doğrultusunda otomobile monte edildi. 12, 12L, ve 12TL modelleriyle $ 3448 gibi ucuz fiyatla satılmaya başlanmıştır. Burada 1600cc lik modelleri 1980'e kadar satışa sunulmuştur. 1971 - 1994 yılları arasında üretimi yapılmıştır. 1975'ten 1980'e kadar üretilmiştir. Wheels Magazine 1970 yılının otomobili ödülünü almıştır. Renault Virage olarak üretilmiştir. Ford Corcel ismiyle Ford tarafından üretilmiştir. Renault SOFASA tarafından 1973 - 1981 yılları arasında üretilmiştir. Dacia ismiyle Renault 12 lisansi ile 2004 yılına kadar birçok değişik modeller üretilmiştir. Pick-up, 4×4 Pick-up ve Coupe versiyonları da bulunmaktadır. En son üretimde sedan ve station modellerde 1.3, 1.4 karbüratörlü, 1.4, 1.6 tek nokta enjeksiyonlu motorlar kullanılmış, pick-up modelindeyse en son Renault modellerinde kullanılan 1,9 l hacminde dizel F8Q motoru kullanılmıştır. Türkiye'ye Oyak işbirliğiyle 1971 yılında geldi ve Bursa tesislerinde üretilmeye başlandı. 1980'de Fransa'da üretimi durdurulan Renault 12 'nin Türkiye`de 1983 yılında GTS modeli çıktı. Bu model Ortadoğu ülkelerine de ihraç edildi. Bu modelin en büyük özelliği klima ve elektrikli ön camlarının olmasıydı ve ön göğüslüğün açık renkli olmasıdır. 1983'ten itibaren ise Renault 12 1400 cm³ motoruyla üretilmeye başlandı. Aynı yıl Renault 12, üç ayrı tipte sunuldu; GTS-TS ve station wagon modeli TSW. Ancak 1984 yılında GTS üretimine son vermiştir. 1989 yılında Renault 12 TS, TX, TSW modellemesinin sona ermesiyle son olarak yine Fransa tasarımı Renault Toros serisi piyasaya çıkarıldı. İlk olarak Toros dört vites, Toros SW dört vites ve Toros beş vites, Toros SW beş vites olmak üzere ikişer sürümlü olarak üretildi. 1989 yılından bu yana ufak tefek aksesuar değişimi dışında sadece 1999-2000 yılları renkli cam konmuş oldu. Onun dışında gözle görülebilen herhangi bir değişimi söz konusu değildi. Avrupa Birliği'nin emisyon normlarına uymadığı için yapımı durduruldu. En uzun Türkiye üretim bandında kalan arabadır.2000 yılına kadar üretilmiştir. Ama model değişikliği çok fazla olmamıştır. Komut satırı Komut satırı (veya "komut satırı arayüzü"), bir bilgisayar kullanıcısının, belli metinleri (komutları) girerek, bilgisayarla iletişime geçmesini sağlar. Komut satırı arayüzleri; konsol, kabuk, terminal veya uçbirim diye de adlandırılır. Komut satırı, kullanıcıya herhangi bir grafiksel arayüz sunmaz bunun yerine kullanıcının metin kipinde bilgisayarla iletişime geçmesini sağlar. İşletim sistemi veya yazılıma göre komutlar değişebilir. Örneğin bir dizini listelemek için MS-DOS'ta dir (ing. directory) komutu kullanılırken UNIX benzeri terminallerde ls (ing. list) komutu kullanılır. BirkaÃ§ Ã¶rnek vermek gerekirse... Alt başlıklar - Komut satırı işlemleri Finger komutu "Finger", İnternet ağı üzerindeki bir sistemi kullanan kullanıcılar veya belirli bir kullanıcı hakkında bilgi veren bir komuttur. Bir kullanıcı "Finger" komutu ile sorgulandığı zaman, sistem onun hakkında standart bazı bilgiler verir. "Finger" ile istediğiniz e-posta adresine sahip kişi hakkında, kişinin e-posta adresinin bağlı olduğu sunucunun izin verdiği ölçüde bilgi alabilirsiniz. Bazı sunucular ad, soyad, son bağlandığı tarih ve saati verirken, bazıları ise daha detaylı bilgiler verebilmektedir. Ancak bazı sunuculardan bu komutla hiç bilgi de alamayabilirsiniz. Daha detaylı inceleyecek olursak; "Finger" 79. porttan çalışan pek çok İnternet ana makinesinde bulunan bir yazılım aracılığıyla, kullanıcılar ve ana makineler hakkında çeşitli bilgiler veren bir alt protokoldür. Unix ve klonlarında "Finger" yazılımı ön tanımlı olarak gelmektedir. Windows için ise ayrıca finger komutunun tanımlı olması gerekmektedir. Başlat menüsünden Çalıştır'a gelip; Win 98'de command Win XP'de cmd yazılarak Tamam'a tıklanır. Siyah MS-DOS komut istemi konsol ekranı karşınıza gelecektir. Finger @domain_adi veya ip adresi girilir. Bu komutu kullandığınızda bilgisayarınız @domain_adi veya ip adresi ana makinesiyle 79. porttan Telnet bağlantısı kurar. Sonuçta izin verildigi ölçüde çeşitli yasal bilgiler elde edilir. Daha sonra ekrandaki kullancı adları ile eğer sistem bu bilgiyi görmemize müsaade etmişse, kullanıcılar hakkında çeşitli bilgiler alabiliriz. MS-DOS komut satırında : Bu komutun cevabından, ilgili kullanıcının o an makinesinin açık olup olmadığı; eğer açıksa hangi terminalde çalıştığı, eğer tanımlamışsa 'plan' dosyasında kendisi ile ilgili verdiği bazı bilgiler elde edilir. Bill Ward (mÃ¼zisyen) Bill Ward (5 Mayıs 1948, Birmingham) Black Sabbath'ın kurucularından İngiliz davulcu müzisyendir. Bill Ward'ın genel olarak davul tekniği ritim sağlamaktan ziyade, gitar ve bas riflerini desteklemek, onları güçlendirmek gibidir. Kendisinden sonra gelen birçok davulcuya ilham kaynağı olmuştur. Tekniğinin farklı bir rengi olmasının bir nedeni caz kökenli olmasıdır. Tony Iommi'yle kurduğu Mythology adlı gruptan sonra Tony Iommi ile Rare Breed adlı gruptan efsanevi Black Sabbath kadrosuna katıldı. 1969 yılında Black Sabbath'a evrilen grupta, 1980 yılına kadar davul çaldı, az örneği de olsa, Technical Ecstasy ve Never Say Die albumlerinde vokal de yaptı. 1980 yılında kişisel nedenlerden ötürü, gruptan ayrıldı. Daha sonra Mob Rules ve Born Again albümleri için kısa süreli katılımlarda bulundu. Sağlık sorunları bu kararlarda önemli rol oynadı. Gruptan ayrıldıktan sonra solo çalışmalar yaptı, 4 solo albüm çıkardı. 1970 Black Sabbath (albüm) 1970 Paranoid 1971 Master of Reality 1972 Volume 4 1973 Sabbath Bloody Sabbath 1975 Sabotage 1975 Rinky Dink & The Crystal - Cameo Roles 1975 We Sold Our Soul for Rock 'n' Roll 1976 Technical Ecstasy 1978 Never Say Die! 1980 Heaven and Hell 1980 Live At Last 1982 Rumpled Romeo 1983 Born Again 1986 Seventh Star 1996 The Sabbath Stones 1998 Reunion 1990 1997 When the Bough Breaks 2003 Straws 2006 Beyond Aston 1993 Live and Loud 1997 The Ozzman Cometh 2000 Iommi DSC Arminia Bielefeld Arminia Bielefeld, tam adı "Deutscher Sportclub Arminia Bielefeld e.V.", Almanya'nın kuzeybatısında bulunan Bielefeld şehrinin takımıdır. 2009/10 sezonunda 2. Bundesliga'de mücadele etmektedir. Maçlarını Bielefeld'da bulunan SchücoArena'da oynayan kulüp, mavi-beyaz renklere sahiptir. Takım son olarak 2004 ile 2009 yılları arasında Bundesliga'da mücadele etmiştir. Yaşadığı düşüş ve çıkışların sıklığı sebebiyle Almanya'da "asansör takım" olarak adlandırılan Arminia Bielefeld, 1. FC Nürnberg ile birlikte bu alandaki gayri resmi rekoru elinde bulundurarak, Bundesliga'ya yedi kere çıkma başarısı göstermiştir. Kulüp Almanya içerisinde en büyük sükseyi, olumsuz dahi olsa, 1971 yılında yapmıştır. O yıl kulüp Bundesliga tarihine geçecek bir skandalın baş aktörü olmuştur. Bundesliga Skandalı olarak adlandırılan olayda, Bielefeld'in üst yöneticileri söz konusu sezonda rakip oyunculara şike teklifinde bulunmuş ve böylece düşmeyi engellemeye çalışmışlardı. Şikenin gün yüzüne çıkması ile Arminia Bielefeld hemen cezalandırılmış ve Bölgesel Lige düşürülmüştü. "6 Temmuz 2016." FC Energie Cottbus Energie Cottbus 31 Ocak 1966 tarihinde Almanya'nın Cottbus kentinde kurulmuş bir futbol kulübüdür. 2015-16 sezonunda Alman 4. ligi Regionalliga Nordost'da mücadele etmiş ve küme düşmüştür. Maçlarını 22,528 kişilik Stadion der Freundschaft'ta oynamaktadır. Almanya Başbakanı Angela Merkel kulübün fahri üyesidir. "21 AÄŸustos 2016" Bozüyükspor Bozüyükspor, 1973 yılında Bozüyük ilçesinde kurulmuştur. Maçlarını Bozüyük Şehir Stadyumu'nda oynamaktadır. Hâlen liglerden çekilmiş bulunmaktadır. Bozüyükspor, Bozüyük İdmanyurdu adı altında 1926 yılında kuruldu. 1927'de Ankara'da düzenlenen Anadolu Kupası'na katıldı ve turnuvada ikinci oldu. 1933-34 sezonunda Eskişehir bölgesinde yapılan lig maçlarına katılan Bozüyük İdmanyurdu; Türkgücü, Demirspor, Gençlerbirliği gibi takımların bulunduğu ligde ikinci oldu. 1946 yılında da adını Bozüyük Gençlik olarak değiştirdi. 1973 yılında Bozüyük'te güçlü bir kulüp kurulmak istenince Bozüyük Gençlik, Sümerspor, Yıldırımspor, Azimspor kulüpleri birleşerek Bozüyükspor kulübünü kurdu. Bozüyükspor, 1986-87 sezonunda 3. Lig'e yükseldi. 1990-91 sezonunda 2. Lig'de oynayan Bozüyükspor, aynı sezon 3. Lig'e düştü. Daha sonra kulübe olan ilgisizlik sonucu Amatör Lig'e düştü. Bozüyükspor, 2005-06 sezonunda Amatör Lig'in yarı finalinde Vefa'yı ve final maçında da İzmit Körfez Belediyespor'u yenerek yeniden 3. Lig'e çıktı. 2006-07 sezonunda 3. Lig 3. Grup'ta şampiyon olan Bozüyükspor, 2. Lig'e yükseldi. Şu anda 2. Lig Beyaz Grup'ta mücadele etmektedir. 2008-09 sezonu öncesinde yapılan anlaşma sonucu Eskişehirspor'un pilot takımı olmuştur.2013-2014 sezonunda ise ligi son sırada tamamlayarak 3. lige düşmüştür. 2014-15 sezonu öncesi yaz döneminde kulübe gelen transfer yasağı sonucunda herhangi bir transfer yapılamamış ve bu durum sonucunda yönetim liglere katılmama kararı alarak takımı ligten çekmiştir. 1973 yılında Bozüyük Gençlik, Azimspor, Sümerspor ve Yıldırımspor'un birleşmesiyle kurulan Bozüyükspor'un amblemindeki 4 yıldız, birleşen kulüpleri ifade eder. Amblem içindeki logo da Türk Kurtuluş Savaşı'nda ölen Türk askerleri anısına yaptırılan Metristepe Şehitlik Anıtı'nı temsil etmektedir. Bozüyükspor'un renkleri de 1973 yılında lacivert-beyaz olarak kabul edilmiştir. amblem 1991-1992 1984-1991, 1992â€“1998, 2007-2014 2006-2007, 2014-2015 2015- 1973-1984, 1998-2006 Åžampiyonluk (2) : 1990-1991, 2006-2007 Kulübün Resmî Ağ Sayfası Elektra Elektra, Yunan mitolojisinde, Agamemnon ile Klytaimestra'nın kızıdır. Babaları öldürüldüğünde, kardeşi Orestes'i uzaklaştırarak yaşamını kurtarır. Orestes döndüğünde, annesiyle sevgilisinin öldürülmesinde ona yardım eder, daha sonra Orestes'in arkadaşı Pylades ile evlenir.Ayrıca Günümüzde Gerçek Kişiliği Değiştirilerek Bir Hayal Kahramanı Olarak Filmi Yapılmaktadır. Freud'un Oedipus kompleksi diye adlandırdığı komplekse pek çok yerde karşılık gelen Elektra kompleksi, içerik bakımından Oedipus kompleksi ile benzerlik gösterse de, Freud, bu komplekse Elektra kompleksi ismini vermeyi reddetmiştir. Aiskhylos'un "Khoiphoroi" ve Euripides ile Sophokles'in "Elektra" adlı oyunlarında ale alınan bu tema, ayrıntılarda farklılık gösterir. Elektra ismi elektron-kehribar kelimesinden gelir, elektrik kelimesinin kökeni elektron a dayanır. Elektron parıldar. Elektra parlayan dişi anlamına da gelir.Latin kökenli bir kelimedir. GaziosmanpaÅŸa SK Gaziosmanpaşa SK ya da tam adıyla Gaziosmanpaşa Spor Kulübü, İstanbul'un Gaziosmanpaşa semtinin yeşil-kırmızı renklere sahip futbol kulübüdür. Maçlarını 5.700 kişilik Gaziosmanpaşa Stadyumu'nda oynamaktadır. Åžampiyonluk (4): 1989-1990, 1998-1999, 2006-2007, 2010-2011 1990-1998, 1999-2001 2001-2003, 2007-2009, 2011-2014 1998-1999, 2003-2007, 2009-2011, 2014-2016 2016-2019 1965-1990, 2019 1984 Avrupa Futbol Şampiyonası 7. Avrupa Futbol Şampiyonası, 12 Haziran 1984 ile 27 Haziran 1984 tarihleri arasında Fransa'da düzenlenmiş olan futbol turnuvasıdır. UEFA, bu turnuvada da sistem değişikliğine gitti ve diğer tüm büyük turnuvalardaki uygulamaya geçildi. Dörder takımdan oluşan iki grupta ilk iki sırayı alan takımlar yarı finalde eşleştiler. Yarı finalin kazananları finalde karşılaşırken, üçüncülük maçı ise oynanmadı. Şampiyonada, grupta yer alan takımların her üç maçını da ayrı stadyumlarda oynaması sağlandı. Böylelikle Fransız seyircilerin daha çeşitli takımları izlenmesi hedeflendi. Aşağıdaki takımlar final turnuvasına katıldı: Tüm saatler yerel OAYZD (UTC+2) şeklindedir. 26 oyuncu 15 maçta 41 gol attı, maç başına 2.73 gol ortalama. Kendi kalesine gol atan futbolcu yok. Bu kupada Michel Platini 9 gol atarak Avrupa Futbol Şampiyonası'nın rekorunu kırdı. 1984 Avrupa Futbol Şampiyonası'nın resmi maskotu ev sahibi ülke olan Fransa'nın amblemini taşıyan Peno, adlı bir horozdu. Göğsünün sol tarafında 84 yazıyordu ve Fransa millî futbol takımının giydiği mavi gömlek, beyaz şort ve kırmızı çorapları giyiyordu. Beyaz madde Beyaz madde veya ak madde, sinir sisteminde bulunan nöronların aksonlarının oluşturduğu topluluklara denir. Rengi beyaz olan ve ismini buradan alan maddenin renginin beyaz olma sebebi miyelinli sinir liflerini içermesidir; miyelinin rengi beyazdır. Angkor Thom Angkor Thom, Kımer İmparatorluğu'nun son başkenti. Çok gelişmiş bir şehir olan Angkor Thom 12. yüzyılın sonlarında kral VII. Jayavarman tarafından kurulmuştur.Kentte bulunan yazıtlardan birisi Jayavarman'ı damat , kenti ise onun gelini olarak anmıştır (Higham, 121). Yaklaşık 9 km² büyüklüğünde bir alanı kaplayan kentin içinde daha önceki dönemlerden kalanların yanı sıra kral Jayavarman ve daha sonra gelen kralların yaptırdığı birçok anıt bulunmaktadır. Kentin merkezinde Jayavarman’ın resmî (devlet) tapınağı, Bayon bulunur. Angkor Thom’da inşa edilmiş bilinen en son tapınak 1295 tarihli Mangalartha'dır. Devin Özgür Çınar Devin Özgür Çınar (d. 21 Haziran 1973, Zonguldak), Türk oyuncu. Tiberius Tiberius Caesar Augustus, doğumda; Tiberius Claudius Nero, (16 Kasım MÖ 42 – 16 Mart 37), Augustus'un 14 yılında ölümünün ardından Roma İmparatorluğu tahtına çıkan ikinci Roma İmparatoru. Tiberius Claudius Nero ve Livia Drusilla'nın oğlu olan Tiberius doğuştan Claudius ailesinin mensubuydu. Annesi, babasından boşanarak MÖ 39 yılında Octavian Augustus ile yeniden evlenmiştir. Tiberius, sonradan Augustus'un kızı ve üvey kız kardeşi Yaşlı Julia ile evlenmiş ve ardından Augustus tarafından evlat edinilerek Julius ailesi mensubu olmuştur. Tiberius'un ardından gelen imparatorlar bu iki aile arasındaki karışımı gelecek 40 yıl boyunca devam ettirmişler, tarihçiler de bu hanedanı Julio-Claudian hanedanı olarak adlandırmışlardır. Tiberius, Pannonia, İllirya, Rhaetia ve Germania'daki seferleriyle kuzeydeki sınırların temelllerini atmış, Antik Roma'nın en büyük generallerinden birisiydi. Ancak, imparator olmayı hiçbir zaman gerçekten istememiş karanlık, münzevi ve kasvetli bir yönetici olarak hatırlanmış; Yaşlı Pliny tarafından "tristissimus hominum" yani "insanoğlunun en kasvetlisi" olarak adlandırılmıştır. Tiberius’un oğlu Julius Caesar Drusus'un 23 yılında ölmesinin ardından, saltanatının kalitesi azalmış ve terörle sona ermiştir. 26 yılında Tiberius kendi kendine Roma'dan gönüllü sürgüne gitmiş ve yönetim erkini geniş ölçüde ahlaksız Praetorian Prefect'leri Lucius Aelius Sejanus ve Quintus Naevius Sutorius Macro'nun ellerine bırakmıştır. Tiberius’un ölümünden sonra evlatlık oğlu Caligula tahta çıkmıştır. Tiberius Claudius Germanicus Augustus Nero, 16 Kasım MÖ 42'de Tiberius Nero ve Livia Drusilla'nın oğlu olarak Roma'da doğdu. MÖ 39'da annesi babasından boşandı ve kısa bir süre sonra Tiberius Nero'nun oğluna hamile olduğu halde Gaius Julius Caesar Octavianus'la evlendi. Bu olaydan kısa bir süre sonra MÖ 38 yılında kardeşi Nero Claudius Drusus doğdu. Tiberius'un erken dönem hayatı hakkında çok az bilgi vardır. Halk önüne ilk kez MÖ 32 yılında henüz dokuz yaşındayken çıkmış, biyolojik babasına bir methiye sunmuştur. MÖ 29'da, üvey babaları Octavian'ın Antonius ve Kleopatra'yı yendiği Actium savaşı onuruna düzenlenen zafer alayında kardeşiyle birlikte zafer arabasında yer almıştır. MÖ 26 yılında Augustus ölümcül bir biçimde hastalanınca imparatorluğun yeniden bir kaos içine düşme tehlikesi baş gösterdi. Tarihçiler genellikle bu dönemde Augustus'un varisinin kim olacağı sorusunun birden ortaya çıktığı, ölümü halinde kendi pozisyonu için varis olarak Agrippa ve Marcellus'u işaret etmiş olsa bile, ardılının kim olacağı belirsizliğinin Augustus'un en büyük sorunu haline geldiği konusunda hemfikirdirler. Yanıt olarak, aralarında Tiberius ve kardeşi Drusus'un da bulunduğu birkaç olası varisin seçildiği görülmektedir. Tiberius, MÖ 24'te on yedi yaşındayken Augustus'un yönlendirmesiyle quaestor olarak politikaya girdi ve yasalar tarafından belirlenmiş beş yıllık süreden önce praetor ve konsül olarak seçilme hakkı kazandı. Benzer koşullar Drusus için de oluşturuldu. Kısa bir süre sonra Tiberius mahkemelerde bir avukat olarak yer almaya başladı ve muhtemelen Yunan hatipliğine merakı bu dönemde başladı. MÖ 20'de, Tiberius Marcus Agrippa ile doğuya gönderildi. Persler; Marcus Licinius Crassus (MÖ 53)(Carrhae savaşında), Decidius Saxa (MÖ 40) ve Marcus Antonius (MÖ 36) komutasındaki Roma lejyonlarının sancaklarını ele geçirmişlerdi. Birkaç yıl süren müzakerelerden sonra, Tiberius Ermenistan'a Roma-Pers sınırında bir tampon devlet kurmak amacıyla büyük bir güçle girdi ve ardından Augustus bir uzlaşma sonucu sancakları geri aldı ve Ermenistan iki devlet arasından tarafsız tampon topraklar olarak kaldı. MÖ 19'da doğudan döndükten sonra Tiberius, Augustus'un yakın arkadaşı ve Roma'nın en büyük generallerinden Marcus Vipsanius Agrippa'nın kızı Vipsania Agrippina ile evlendi. Drusus dikkatini Galya Narbonensis'e ve Germen cephesine verirken, Tiberius Alpler ve Transalp Galya'sı içlerindeki kabilelerle savaştı. Tiberius MÖ 16 yılında Tuna'nın kaynaklarını keşfetti ve kısa bir süre sonra yarı yoldan geri döndü. MÖ 13 yılında Roma'ya dönünce konsül olarak atandı ve hemen hemen aynı dönemde oğlu Julius Caesar Drusus doğdu. Agrippa'nın MÖ 12'de ölümünün ardından hem Tiberius hem de Drusus saygıyla varis ilan edildiler. Augustus’un ricası üzerine Tiberius Vipsania'dan boşanarak Augustus'un kızı ve Agrippa'nın dul eşi Yaşlı Julia ile evlendi. Bu olay Tiberius için bir kırılma noktasıdır; Julia ile mutsuz bir evlilikleri vardı ve tek çocukları henüz bebekken ölmüştü. Anlatıldığına göre Tiberius bir keresinde Vipsania'ya koşmuş ve ağlayarak kendisini affetmesi için yalvarmıştı. Kısa bir süre sonra Tiberius, Augustus ile buluşmuş ve Tiberius ile Vipsania'nın asla bir araya gelmemeleri için gerekenler yapılmıştır. Tiberius, Augustus sayesinde yükselmeye devam etmiş ve önce Agrippa'nın, ardından da MÖ 9 yılında kardeşi Drusus'un ölümünden sonra tahtın varisi olarak tek başına kalmıştır. MÖ 12 yılında oldukça istikrarsız olan ve Augustus siyasetinde önemli yer tutan Pannonia ve Germania'ya askeri görevli olarak atandı. Roma'ya dönüşünün ardından MÖ 7'de ikinci defa konsül, sonra MÖ 6'da "tribünik güç" ile ("tribunicia potestas") ödüllendirildi ve doğuda, evvelce Agrippa'nın sahip olduğu tüm pozisyonları üstlendi. Ne var ki, tüm bu başarı ve terfilere rağmen Tiberius mutlu değildi. MÖ 6'da, tam da doğunun komutasını kabul ederek Roma'daki en güçlü ikinci kişi olmanın eşiğindeyken Tiberius ani bir kararla siyaseti bıraktığını ilan ederek Rodos adasına çekildi. Tiberius'un böyle bir karar almasının nedenleri pek açık değildir. Tarihçiler, bunu Augustus'un evlat edindiği torunları Gaius ve Lucius'un da Tiberius ve Drusus'un daha evvel geçtikleri benzer siyasi süreçlerden geçiyor olmaları ile ilişkilendirirler. Böylece Tiberius geçici bir çözüm olacak ve iktidarı sadece Lucius ve Gaius yasal yaşa gelinceye kadar elinde tutacak, sonra da bir kenara atılacaktı. Ayrıca mutsuz bir evlilik yaptığı karısı Julia'nın davranışları da bu kararı üzerinde etkili olmuş olabilir; gerçekten de Tacitus bunu Tiberius'un Rodos'a gitmesinin "intima causa"sı yani en temel nedeni olarak tanımlar ve hareketini tam olarak Julia'ya olan nefretine ve Vipsania'ya olan özlemine bağlar. Tiberius kendini iğrendiği, Forum'daki maceralarıyla onu utandıran ve aşık olduğu kadını görmesini yasaklayan bir kadınla evli bulmuştu. Tiberius'un bu davranışının arkasındaki güdüleri her ne olursa olsun, bu Augustus'un veraset planlarını neredeyse suya düşürdü. Gaius Caesar ve Lucius Caesar henüz onlu yaşlarının başındaydılar ve 57 yaşında olan Augustus'un hemen yerine geçebilecek bir varisi yoktu. Augustus'un ölümünün ardından barışçıl bir iktidar devir tesliminin garantisi olmadığı gibi "princeps"'in devamı için şart olan Augustus'un ailesinin ve dolayısıyla da ailesinin müttefiklerinin iktidarda kalmalarının bir garantisi de yoktu. Augustus'un, hastalığının ilerlemesine bağlı olarak Tiberius'tan kalmasını rica ettiği yönündeki gerçekliği şüpheli hikâyelere rağmen, Tiberius'un tepkisi Augustus'un hayatta olduğunu duymasının ardından Ostia kıyılarından demir alarak doğruca Rodos'a gitmek oldu. Tiberius'un yolda bunun bir hata olduğunu anladığı ve birkaç kez Roma'ya dönmesi için izin verilmesini istediği ancak bu isteğin her defasında Augustus tarafından reddedildiği aktarılır. Tiberius'un ayrılmasıyla veraset tamamen Augustus'un iki genç torunu Lucius ve Gaius Caesar'ın üzerine kaldı. Durum MS 2 yılında Lucius'un ölümüyle daha da tehlikeli bir hal alınca Augustus belki de Livia'nın teşvikiyle Tiberius'un sade bir yurttaş olarak Roma'ya dönmesine izin verdi. MS 4 yılında, Gaius Ermenistan'da öldürülünce Tacitus'un tabiriyle Augustus'un Tiberius'u seçmekten başka şansı kalmamıştı. Gaius'un MS 4 yılındaki ölümüyle Augustus'un sarayında telaşlı bir hareketlilik başladı. Tiberius, varis ve oğul olarak evlat edinildi. Buna karşılık Tiberius'tan da kardeşi Drusus'un oğlu olan yeğeni Germanicus'u ve Augustus'un yeğeni Küçük Antonia'yı evlat edinmesi talep edildi. Evlatlık edinilmesinin ardından Tiberius hem tribünlük gücü elde etti, hem de muhtemelen Marcus Agrippa'nın bile asla elde edemediği Augustus'un "maius imperium" yetkisinden pay sahibi oldu. MS 7 yılında Postumus, Augustus tarafından reddedildi ve Planasia adasında tek başına yaşamaya mahkûm edildi. Böylece 13 yılına gelindiğinde Tiberius, üstlendiği güçlerle Augustus'un ikinci adamı olmaktan ziyade amaç ve niyetiyle Augustus'la müşterek imparatordu ve artık herhangi bir hükûmet boşluğu ya da karmaşa yaşamadan saltanatına devam edebilirdi. Augustus, 14 yılında 76 yaşında öldü. Şanına yakışır cenaze töreniyle defnedildi, önceden ayarlandığı gibi tanrılaştırıldı, vasiyeti okundu ve Tiberius tek başına yaşayan mirasçısı olarak onaylandı. Yeni Princep olarak Tiberius'un pozisyonunun gerçekliği inkar edilememekle birlikte, iktidar devir tesliminin nasıl bir merasimle gerçekleştirileceğini ne Senato ne de Tiberius'un kendisi biliyordu. Senato, 18 Eylül tarihinde Tiberius'un Princep olarak konumunu görünüşte onaylamak ve tıpkı Augustus için yaptığı gibi konumunun sahip olduğu yetkileri genişletmek için toplandı. Tacitus olup bitenleri ayrıntılı bir şekilde anlatır. Tiberius, halihazırda Princepin idari ve siyasi gücüne sahipti. Tek eksiği "Augustus", "Pater Patriae" gibi unvanlar ve Corona Civica'dı. Tiberius, ayrıca tıpkı Augustus'un yaptığı gibi, devletine hizmet etmekten başka bir isteği olmayan gönülsüz halk hizmetkarı rolünü üstlenmeye karar verdi. Alçak gönüllülükten ziyade gülünç duruma düştü, devlete hizmet etmek istemekten ziyade de güçlük çıkartan biri gibi göründü. Bir Princep gibi davranamamasının nedeni olarak yaşını gösterdi, bu pozisyonu aslında istemediğini ve devletin sadece bir bölümünü istediğini söyledi. Adamakıllı şaşkına dönen Senato devletin hangi bölümünü istediğini sordu. Sonunda bir senatör bağırarak, "Majesteleri, devletin ne kadar daha başsız kalmasına izin vereceksiniz?" diye sordu. Tiberius sonunda insafa geldi ve kendisi için oylanmış olan güçleri kabul etti. Buna rağmen Tacitus ve Suetonius'un anlattıklarına göre, Pater Patriae, İmparator ve Augustus unvanlarını taşımayı reddetmiş ve Princeps'in en belirgin simgesi olan Civic Crown ve meşe dalından çelengi istememiştir. Bu oturum adeta Tiberius'un tüm saltanatının niteliğini belirlemiş gibidir. Adeta Senato'nun ve devletin onsuz hareket etmesini istemiştir. Verdiği muğlak emirler yüzünden, geçirilecek yasalardan ziyade tam olarak ne demek istediği üzerine tartışmalar yaşanmıştır. Saltanatının ilk birkaç yılında Tiberius, Senato'nun Augustus zamanında olduğu gibi onun isteklerini yerine getirmek yerine kendi başına hareket etmesini istemiş gibidir; Tacitus'a göre Tiberius, Senatoyla "köle olmaya uygun adamlar" diye alay etmiştir. Yeni hükümdar için sorunlar baş göstermekte gecikmedi. Pannonia ve Germania'daki lejyonların Augustus tarafından söz verilen ikramiyeleri henüz ödenmemişti ve kısa bir süre sonra Tiberius'dan bir cevap alınamayacağı netleşince isyan patlak verdi. Germanicus ve Tiberius'un oğlu Drusus, küçük bir kuvvetle isyanı bastırmak ve lejyonları tekrar hizaya getirmek üzere bölgeye gönderildiler. Ancak isyanı bastırmakla kalmak yerine Germanicus isyancıları toplayıp, ele geçirecekleri tüm ganimetleri ikramiyeleri olarak alabileceklerini söyleyerek Ren'in öteki yakasındaki Germen topraklarına bir sefer düzenledi. Germanicus'un birlikleri Ren nehrini geçerek Ren ve Elbe arasındaki toprakları çabucak işgal ettiler. Buna ilaveten Tacitus, Teutoburg ormanı'nın kuşatıldığından ve yıllar önce bir Germen kabilesi tarafından pusuya düşürülen Publius Quinctilius Varus komutasındaki üç Roma lejyonu ve onlara bağlı auxiliary kohort'una ait sancağın geri verilmesinin talep edildiğinden bahseder. Tiberius'un ataleti yüzünden, genç Germanicus Roma'nın düşmanlarını ciddi biçimde püskürtmüş, isyancı bir gücü bastırmış ve kayıp bir Roma sancağıyla Roma'ya dönerek şaşkın Tiberius'la karşılaştırıldığında gerçek bir Augustus ışığına sahip olduğunu göstermişti. Germania'dan geri çağrıldıktan sonra, Germanicus 17 yılında Roma'da bir Roma zafer alayı ile selamlandı. Bu Roma şehrinin Augustus'un MÖ 29 yılındaki zafer alayından beri tanık olduğu ilk büyük zafer alayıydı. Bunun sonucunda 18 yılında Germanicus'a, geçmişte Agrippa ve Tiberius'a verilmiş bir görev olan imparatorluğun Doğu bölümünün kontrolü verildi ve böylece kesin bir şekilde Tiberius'un varisi haline geldi. Germanicus, Suriye valisi Gnaeus Calpurnius Piso tarafından öldürülmeden önce birkaç yıl daha yaşadı. Piso ailesi çok uzun zamandan beri Claudian'ların destekçisiydi ve genç Octavian, Tiberius'un annesi Livia ile evlendiğinde onunla müttefik haline gelmişlerdi. Germanicus'un ölümüyle ilgili suçlamaların hedefinde yeni hükümdar vardı. Piso mahkemeye çıkartıldı ve Tacitus'a göre Tiberius'u da bu işe karıştırmakla tehdit etmişti. Her ne kadar Germanicus'un ölümünden sorumlu valinin hükümdarla olan ilişkisi asla bilinemeyecekse de; Senato'nun ona karşı olmaya başladığıyla ilgili belirtiler üzerine Piso mahkeme devam ederken intihar etti. Tiberius'un bu noktadan itibaren siyasetten yorulduğu görülür. 22 yılında, yasama ile ilgili güçlerini oğlu Drusus ile paylaştı, ve Campania'ya yıldan yıla daha da uzayan seyahatler yapmaya başladı. 23 yılında, Drusus esrarengiz bir şekilde öldü ve Tiberius görünüşe göre onun yerine yeni birisini seçmek için pek bir çaba göstermedi. Tiberius, nihayet 26 yılında tamamen emekliye ayrıldı ve Capri adasına çekildi. Lucius Aelius Sejanus, Praetorian Prefect olarak göreve getirildiği 15 yılından itibaren neredeyse yirmi yıl boyunca imparatorluk ailesine hizmet etmişti. Princeps giderek daha fazla usanan Tiberius, Augustus'tan kendisine kalan kısıtlı personele, özellikle de Sejanus ve Praetorian'lara daha bağımlı hale gelmeye başladı. 17 ya da 18 yılında, Tiberius şehrin savunmasından sorumlu Praetorian muhafızlar sınıfını düzenleyerek ordugâhlarını şehir duvarlarının dışından şehir içine taşıttırdı, ve Sejanus'a 6000 ile 9000 arası birlik konuşlandırma izni verdi. Drusus'un ölümüyle Sejanus, en azından onu bu olayın ardından ortağım diye çağıran Tiberius'un gözünde terfi etti. Tiberius, şehrin her tarafına Sejanus'un heykellerini diktirdi ve Sejanus, Tiberius'un Roma'dan elini ayağını iyicene çekmesiyle gitgide daha fazla göz önünde olmaya başladı. Nihayet, Tiberius'un 26 yılında tamamen çekilmesiyle Sejanus devletin ve Roma şehrinin sorumlusu haline geldi. Sejanus pozisyonu itibarıyla tam bir varis değildi; 25 yılında Tiberius'un yeğeni Livilla ile evlenmeyi istemiş, ancak baskılar karşısında ricasını hemen geri çekmişti. Sejanus'un Praetorian'ları imparatorluk haberleşmesini kontrol ediyorlardı, bundan dolayı Tiberius'un Roma'dan ve Roma'nın Tiberius'tan aldıkları bilgilere sahiptiler ve görünüşe göre Livia'nın varlığı onun aleni gücünü bir zaman için kontrol etmişti. Livia'nın 29 yılındaki ölümüyle her şey değişti. Sejanus, hem olası muhalif adayları tasfiye etmek hem de imparatorluk hazinesini (ve kendi hazinesini) zenginleştirmek amacıyla senatörlere ve Roma'nın zengin equestrian'lerine karşı bir dizi mahkeme başlattı. Germanicus'un dul eşi Yaşlı Agrippina'yla iki oğlu Nero ve Drusus tutuklanarak 30 yılında sürgüne gönderildi ve bir süre sonra meydana gelen karışıklık sırasında hepsi öldü. Sejanus 31 yılında Tiberius'la "in absentia (gıyabında)" konsüllük görevini üstlendi, ve ciddi olarak güç için oyununa başladı. Tam olarak ne olduğuna karar vermek zordur ancak Sejanus görünüşe göre Julian ailesine kendisini sevdirmeyi denemiş ve böylece en azından evlatlık edinilme yoluyla bu aile ile bir bağ kurmayı deneyerek, kendisi için hükümdarlık ya da en azından kral naipliği mevkii umut etmiştir. Livilla da daha sonra bu plana dahil edilmiş ve böylece birkaç yıllığına Sejanus'un aşkı olduğunu açığa vurmuştur. Anlaşıldığı kadarıyla plan, Tiberius'un Julian'ların desteğiyle devrilmesi ve Principat'in ele geçirilmesi veya kral naibi olarak Tiberius Gemellus ya da belki de Gaius Caligula'ya hizmet edilmesini içeren iki varyasyona sahipti. Yolu üzerinde duranlar vatana ihanet suçundan yargılandılar ve hızlıca ortadan kaldırıldılar. Her halükarda, Sejanus nihayet devrildiğinde bu, pek çok Julian taraftarın da birbiri ardınca tasfiye edilmesinin yolunu açtı. 31 yılında Sejanus Senato toplantısına davet edilerek Tiberius'un onu ölüme mahkûm eden ve hemen idam edilmesini emreden mektubu kendisine okundu. Yargılanmasının ardından Sejanus ve birkaç arkadaşı aynı hafta içinde idam edildiler. Praetorian Muhafızları'nın başına onun yerine prefect olarak Naevius Sutorius Macro getirildi. Bu olaydan sonra Roma'da yargılamalar genişletildi. Oysa Tiberius saltanatının başında harekete geçmek için tereddüt etmişti, ancak şimdi, neredeyse ömrünün sonuna doğru böyle yapmaktan herhangi bir pişmanlık duymuyor gibi görünüyordu. Senatörler sınıfından insanların çoğu öldürüldü. En ağır darbe Julian'larla politik bağı olan ailelere vuruldu. İmparatorluk yöneticileri de dahil Sejanus'la birlikte olan ya da onun planlarıyla bağı olan hemen herkes yargılandı ve idam edildi, mülklerine devlet tarafından el konuldu. Tacitus'ın etkili anlatımıyla, Aynı sıralarda Capri'de Tiberius'un aslında tam olarak ne yaptığıyla ilgili söylentiler oldukça artmıştı. Suetonius'un sado-mazo ve homoseksüellikle alâkalı cinsel sapıklıklar üzerine yaşanmış hikâyeler hakkındaki kayıtları, büyük ihtimalle abartılı olsa bile, hikâyeler en azından Romalıların Tiberius'u nasıl algıladıkları ve 23 yıllık saltanatının etkileri hakkında genel bir resim çizer. Sejanus'la olan ilişkisi ve saltanatının sonlarına doğru yapılan vatana ihanet duruşmaları Tiberius'un imajını kalıcı biçimde bozdu ve itibarını sarstı. Sejanus'un idamının ardından, Tiberius'un Roma'dan geri çekilmesi tamamlanmıştı ve imparatorluğun idaresi, bir Princeps'in liderliğinden ziyade temelleri Augustus tarafından atılmış olan bürokratik yapı tarafından sürdürülüyordu. Yavaş yavaş paranoyak bir hâl aldı, ve zamanının çoğunu oğlunun ölümü üzerine düşüncelere dalarak geçirmeye başladı. Bu sırada, Suetonius kısa süreli bir Pers istilasından, Daçya kabilelerinin akınlarından ve Ren nehrini geçen birkaç Germen kabilesinden bahseder. Yerini alacak varisin güvenliği ya da varisin kim olacağı konusunda hiçbir şey yapmamıştı; Julian hanedanı ve destekçileri kendi oğulları ve yakınları öldüğünden, oldukça kızgın bir haldeydiler. Görünüşe göre hem Germanicus'un hayatta kalan tek oğlu Gaius "Caligula" hem de kendi torunu Tiberius Gemellus için belirsiz bir onay vardı ancak hiçbir şey kesin değildi ve hayatının sonuna doğru gönülsüzce bir teşebbüs olarak Gaius, onursal quaestor yapılmıştı. Tiberius, 16 Mart 37 tarihinde Misenum'da 77 yaşında öldü. Tacitus, ölüm haberinin duyulması üzerine kalabalıkların çok sevindiğini, düzeldiği yolundaki haberlerin ardından kısa bir sessizlik olsa da Caligula ve Macro'nun onu boğdukları haberi üzerine yeniden sevindiklerini aktarır. Bu durum başka tarihçiler tarafından kaydedilmemiştir ve bu sebeple büyük olasılıkla uydurmadır ancak yine de ölümü üzerine senato sınıfının neler hissettiğinin bir göstergesi olarak alınabilir. Vasiyetinde Tiberius yetkilerini ortak olarak Caligula ve Tiberius Gemellus arasında paylaştırmıştı,; Princeps olunca Caligula'nın ilk icraatı Tiberius'un vasiyetini geçersiz hale getirmek ve Gemellus'u idam ettirmek olmuştur. Tiberius’un düşüşü, gücün suistimali değil onu kullanmayı reddetmesidir. Çekingen doğası, özellikle Augustus'un açıklığıyla karşılaştırıldığında onu hemen sevilmeyen bir figür haline getirmiştir. Senato elli yıldan beri Principate'in direktifleri doğrultusunda çalışıyordu ve Senatörlerin çoğu mevcut konumlarını dalkavuklukla elde etmiş ve daha etkili pozisyonları elde etme umutlarını İmparatorluk makamının inayetine bağlamışlardı. Tiberius'un bazı yönetimsel erklerini Senato ile paylaşma denemesi başarısız olmuştu çünkü senato artık imparatordan bağımsız olarak imparatorluğu nasıl yöneteceğini bilmiyordu. Tiberius, görünüşe göre kendisi için biçilen rolü oynamayı reddetmiş, saltanatı ve itibarı kötüye gitmişti. Hükümetin İmparatorlukla ilgili bölümlerinin yönetimsel gücü bu dönemde arttırılmıştı ancak bunun ne kadarının Tiberius'un eylemi ne kadarının danışmanları olan azatlı kölelerin fikri olduğunu kestirmek zordur. Son olarak, Tiberius belki de gücün eksik kullanılması sonucu nasıl suistimal edilebileceğinin bir örneği olarak gösterilebilir. Tiberius eğer 23 yılından önce ölmüş olsaydı, örnek bir yönetici olarak selamlanabilirdi. Her ne kadar Romalı tarihçilerin ezici çoğunluğu tarafından kötü bir yönetici olarak karakterize edilmiş olsa da, Tiberius'un ölümü esnasında imparatorluk hazinesinde neredeyse 3 milyar sesterces vardı. Fetihler için masraflı seferler düzenlemek yerine, imparatorluğu güçlendirmek ve genişletmek için ilave üsler kurmuş, askeri tehlikelerle mücadele etmek için diplomasiyi kullanmış ve genellikle cephe tiranlarının birbirleriyle rekabetleri sonucu ortaya çıkan ufak anlaşmazlıklara karışmaktan sakınmıştır. Sonuç, daha güçlü ve birleşmiş bir imparatorluk olmuştur. Metinleri günümüze kadar ulaşan kaynaklardan sadece dördünün Tiberius'un saltanatı hakkındaki tasviri hatırı sayılır ayrıntılara sahiptir: Tacitus, Suetonius, Cassius Dio ve Velleius Paterculus. Yaşlı Pliny, Strabo ve Yaşlı Seneca'ya ait tanıklıklar parça parça olarak günümüze ulaşmışlardır. Tiberius'un kendisi de Suetonius tarafından "kısa ve kabataslak" olarak tanımlanan ve kaybolan bir otobiyografi yazmıştır. Bu dönem hakkında en detaylı bilgi, ilk altı kitabı tamamen Tiberius'un saltanatını anlatan "Yıllıklar" adlı eserin sahibi Tacitus tarafından verilir. Tacitus, Nero döneminde 56 yılında doğmuş olan equestrian sınıftan bir Romalıydı. Metinlerinin içeriği, geniş ölçüde "acta senatus" (Senato oturumlarına ait tutanaklar) ve "acta diurna populi Romani "'den (hükümetin icraatları ve saray ile başkent hakkındaki haberlerin bir koleksiyonu) oluşmakla birlikte, Tiberius'un kendi konuşmaları ve çağdaşı diğer tarihçiler Cluvius Rufus, Fabius Rusticus ve Yaşlı Pliny'ye ait hikâyeler (hemen hepsi günümüze ulaşamadan kaybolmuştur) de mevcuttur. Tacitus'un öyküleri hem politik hem de psikolojik güdülenme üzerinde durur. İlk altı kitapta Tiberius çoğunlukla olumsuz olarak karakterize edilir ve Drusus'un 23 yılındaki ölümünün yavaş yavaş kötüleşmesi açısından net bir kırılma noktası olduğu kabul edilir. Julio-Claudian'ların saltanatı Tacitus tarafından genellikle adaletsiz ve 'suçlu' olarak tasvir edilmiştir. Hatta saltanatının başlangıcında Tiberius'a atfedilen erdemlerin aslında ikiyüzlülük olduğu görüşündedir. Tekrar tekrar dile getirilen diğer ana konular ise Senato ve İmparator arasındaki güç dengesi, politik yozlaşma ve Roma'daki yönetici sınıflar arasında gittikçe artan despotluktur. Bu nedenle Tiberius hakkındaki anlatılarının büyük bir bölümü vatana ihanet duruşmalarına ve Augustus dönemi yasalarından "maiestas" ın yeniden etkinleştirilmesinin ardından gelen cezalandırmalara vakfedilmiştir. Sonunda Tacitus'un Tiberius hakkındaki düşünceleri en iyi altıncı kitabın sonuç kısmında tasvir edilir: Suetonius, Trajan ve Hadrianus'un saltanatı sırasında yönetimde görev almış equestrian sınıftan bir yönetici ve tarihçidir. "Oniki Sezarlar" adlı eserinde Julius Caesar'ın doğumundan Domitian'ın 96 yılında ölümüne kadar principate döneminin biyografik tarihini ayrıntısıyla anlatır. Tacitus gibi, imparatorluk arşivlerinin yanı sıra çağdaşı olan tarihçiler Aufidius Bassus, Cluvius Rufus ve Fabius Rusticus'a ait hikâyeleri ve Augustus'un kendi mektuplarını da kaleme almıştır. Ancak onun anlatımları çağdaşlarına oranla daha fazla sansasyoneldir ve anekdotlarla süslüdür. Tiberius'a ait kitabın en ünlü bölümü, Tiberius Capri adasındayken iddia edilen sayısız ahlaksızlıkları derinlemesine araştırdığı kısımdır. Yine de, Suetonius aynı zamanda Tiberius'un saltanatının erken yıllarındaki alçak gönüllülüğünü övmeyi ihmal etmez. Tiberius'un saltanatı hakkında günümüze kadar ulaşan kaynaklardan birisi de, Tiberius'un emrinde Almanya ve Pannonia eyaletlerinde sekiz yıl boyunca (4 yılından itibaren) süvari prefect'i ve "legatus" olarak hizmet etmiş bulunan çağdaşı Velleius Paterculus'tur. Paterculus "Roma Tarihinin özeti" adlı eserinde Troya'nın düşmesinden Livia'nın öldüğü 29 yılına kadar geçen sürenin hikâyesini anlatır. Tiberius hakkındaki metinde imparator ve Sejanus'un savurganlıklarını över. Bu methiyenin ne kadarının samimi bir hayranlık ne kadarının ihtiyat ya da korku kaynaklı olduğu sorusunun cevabı pek açık değildir ve 31 yılında Sejanus'un arkadaşı olduğu için öldürüldüğü tahmin edilir. Dört kanonik İncil'deki kayıtları göre Nasıralı İsa Tiberius'un saltanatı sırasında Roma İmparatorluğu'nun Yahudiye eyaletinde vaazlar vermiş ve yine bu eyaletin valisi Pontius Pilate'nin emriyle çarmıha gerilmiştir. İncil'de, Tiberius adı sadece bir kez saltanatının on beşinci yılında Vaftizci Yahya onun hizmetine girdiğinde anılır. "Caesar" (ya da bazı çevirilerde "imparator") olarak yapılan pek çok gönderme, ilave belirtmeler hariç, gerçekte Tiberius'u kasteder. Benzer şekilde, İsa'nın ispiyonu için ödenen gümüş denarius'ların Tiberius'a ait olduğuna inanılır. Tiberius'un Roma'daki Palatine Tepesi'nde bulunan sarayının kalıntıları günümüzde bile hâlâ görülebilmektedir. Saltanatı sırasında Augustus'a adanmış bir tapınak ve Pompey Tiyatrosu'nun restorasyonu haricinde, ki her iki eser de ancak Caligula zamanında bitirilebilmiştir, herhangi büyük bir yapı inşa edilmemiştir. İlaveten, Tiberius'un içinde bir grotto ve birkaç Rodos tipi heykel bulunan Sperlonga'daki villasının ve Capri'nin tepesindeki villası "Villa Jovis"'in kalıntıları günümüze kadar korunabilmiştir. Capri'deki orijinal yapı kompleksi adaya dağılmış ve en büyüğü,"Villa Jovis" olan on iki villadan oluşmaktadır. Tiberius yaşayan bir tanrı olarak tapınılmayı reddetmiş ve kendi onuruna sadece Smyrna'da ("bugünkü adıyla İzmir") bir tapınak kurulmasına izin vermiştir. Celile denizi'nin batı kıyılarında yer alan Tiberya kenti, Tiberius'un onuruna Hirodes Antipa tarafından isimlendirilmiştir. Tiberius, gerek edebiyatta gerekse sinema ve televizyonda birkaç kez kurgulanmış olmasına karşın, çoğunlukla merkezi hikâyenin seyri içinde ikincil karakter olarak yer almıştır. En bilinen modern yorumda, Robert Graves'in "Ben, Claudius" adlı romanından uyarlanan BBC yapımı TV filmi "Ben, Claudius"'da aktör George Baker tarafından canlandırılmıştır. İlaveten, Tiberius "Ben-Hur" adlı filmde George Relph ve "Caligula" adlı filmde ise Peter O'Toole tarafından canlandırılmıştır. Aziz Vasil Katedrali Aziz Vasil Katedrali (Rusça: Собор Василия Блаженного), Moskova, Kızıl Meydan'da soğana benzeyen, rengarenk, kubbemsi çatılarıyla ünlü bir katedraldir. Yaygın bir hata olarak Kremlin Sarayı ile karıştırılır. 1555 - 1561 yılları arasında Rus Devleti'nin Kazan ve Astrahan hanlıklarına karşı kazandığı zaferleri kutlamak amacıyla Korkunç İvan tarafından yaptırılmıştır. Değişik şekilde tasarlanmış olan sekiz kubbe, sekiz ayrı zaferi simgelemektedir. Önceleri som altın olan kubbeler 1670'den sonra değişik renklerde boyanmıştır. En uzun kulesi yaklaşık 65 metre yüksekliktedir. Yöre halkı arasında yapının bir İtalyan mimarın tasarımı olduğu, daha sonra yapıyı tekrar etmemesi için mimarın kör edildiği rivayeti dolaşır. Kilise, bugün müze olarak kullanılmaktadır. Aziz Vasil Katedrali'nin yıldönümü için bina tamamen yenilendi. On yıldır devam eden restorasyon çalışmaları için devlet ve vakıflar 14 milyon dolar mali destek verdi. Korkunç İvan tarafından 1555 yılında kurulması için talimat verilen Katedral 1561'de de ibadete açıldı. I. Friedrich (Kutsal Roma imparatoru) I. Friedrich veya Friedrich Barbarossa (d. 1122 – ö. 10 Haziran 1190), 12. yüzyılda yaşamış Alman kralı ve Kutsal Roma Cermen İmparatoru. Friederich 1122 yılında doğdu. 1147 yılında Swabiya dükü oldu, ve hemen sonrasında amcası Alman kral III. Konrad tarafından başlatılan İkinci Haçlı seferinde kendisinin ilk seyahatini Doğu'ya yaptı. Schwabiya dükü II. Friedrich (1090-6 Nisan 1147) ile Welf hanedanından Bavyera dükü IX. Heinrich'in kızı Judith'in oğluydu. 1147'de babası ölünce Schwabiya dükü, 4 Mart 1152'de amcası İmparator III. Konrad ölünce Almanya kralı oldu. 18 Haziran 1155'te de Kutsal Roma Cermen İmparatoru ilan edildi. Friedrich ilk önce Papa III. Eugenius'la çatışmaya girdi. Ancak papayı Konstanz Anlaşması'nı imzalamak zorunda bıraktı (1153). Eugenius'un ölümü üzerine yerine geçen yeni Papa IV. Hadrianus, ona Kutsal Roma Cermen İmparatoru tacını giydirdi (1155). Alman prensleri Sicilya kralı II. Ruggiero'nun ardılı I. Guglielmo'nun döneminde (1154-1166) ağır bir bunalıma giren Sicilya'yı kurtarmak için hazırlanan Friedrich'e yardım etmeyi reddettiler. Guglielmo, ülkesindeki iç çatışmayı sona erdirdikten sonra Papa IV. Hadrianus'a Benevento Konkardosu'nu imzalamaya mecbur etti (1156). Bu konkardoyla Papalığın gücü Sicilya'da zayıfladı. Friedrich ülkesindeki iç sorunların bir kısmını çözdükten sonra 1158'de İtalya'ya akın düzenledi. İtalyan kentlerini kendisine bağladı. Friedrich'in bu uygulamaları, İtalyan devletlerle olduğu gibi Papalık'la da arasını açtı. Papalık 1159'da Kardinal Rolando'yu Papa III. Alexander adıyla seçti. Ancak Alexander'ı tanımayan Friedrich kendisinin desteklediği Kardinal Ottaviano'yu Papa IV. Victor adıyla anti papa seçti (1160). Sicilya kralı I. Guglielmo'nun da desteklediği Roma'daki Papa Alexander 1160'ta Friedrich'i aforoz etti. Avrupa'daki büyük devletlerin çoğunluğu hatta Bizans İmparatoru I. Manuil bile Papa Alexander'ı destekliyordu. Papa Alexander, Fransa'ya giderek Kral VII. Louis'i kendisini desteklemesi için ikna etti. Ancak Friedrich Fransa kralını kendisini desteklemesi için ikna etmeye çalıştı ancak sonuç alamadı. Bizans imparatoru I. Manuil Fransa'yla ittifak kurarak Papayı tanımaya hazırlanırken Friedrich 1162'de Milano'yu yerle bir etti. 1164'te Friedrich'in desteklediği Papa IV. Victor öldü. Friedrich bunun üzerine III. Paschalis'i yeni Papa seçti ve III. Alexander'ı tanımamaya yemin etti. 1166'da Sicilya kralı I. Guglielmo ölünce Friedrich Alexander'a ve yandaşlarına kesin bir darbe vurmaya karar verdi ve bu amaçla İtalya'ya 4. kez sefer düzenledi; ancak ordusu sıtmadan kırılınca sefer fiyaskoyla sonuçlandı. Friedrich'in düzenlediği 5. sefer de bir sonuç getirmedi. Friedrich 1177'de Papa Alexander'la Venedik Barış Anlaşması'nı imzalayarak onu papa olarak tanımak zorunda kaldı. Bu arada İmparatorlukta da gelişmeler yaşanıyordu. Friedrich'ten sonra en güçlü prens Saksonya dükü olan kuzeni Aslan Henrinch'ti. Friedrich, Heinrich ile Avusturya markgrafı olan Heinrich Jasomirgott arasındaki düşmanlığı giderdi Aslan Heinrich'e Bavyera'yı verdi. Heinrich Jasomirgott ise markgraflıktan düklüğe terfi etti. 1157 ve 1172'de Lehistan'a karşı sefer düzenleyen Friedrich Lehistan düklerini tekrar imparatorluğa bağladı. Ancak Aslan Heinrich birkaç kez ülkede barışı bozunca Friedrich Heinrich'in elinde bulunan Lübeck'e girdi ve onu tüm unvanlarından azletti (1180). İngiliz kraliyet ailesinin soyundan gelen Mathilde ile evli olan Heinrich İngiltere'ye kaçarak İngiltere kralı II. Henry'e sığındı. 1188'de I. Friedrich Mainz Diet'inde Kudüs'e Haçlı olarak gitmek için and içti. 27 Mart 1188'de yeni bir Haçlı seferine katılacağını ve bu sefere katılacak Alman haçlılara komuta edeceğini halka ilan etti. Büyük bir Alman haçlı ordusu toplandı. 1188'de Nürnberg'e gelen Bizans elçileri Balkanlarda Bizans arazilerinde geçiş için organizasyon planları üzerinde uyuşma sağlandı. İmparator ve üçüncü oğlu Swabia Dükü IV. Friedrich komutasındaki Alman Haçlı ordusu 11 Mayıs 1189'da Ratisbon'dan törenle ayrıldı. Bu ordu toplanan en büyük Haçlı ordusu konumundaydı ve iyi silahlı ve çok iyi disiplinli idi. Ordu Macaristan üzerinden, Bizanslılar elindeki Balkanlardan, Konstantinopolis'e doğru yürüyüşe geçti. Bu orduya 2.000 askerle Macaristan kralı III. Bela'nın en genç kardeşi Geza da katıldı. Alman Haçlı ordusu Bizans arazilerinden yeniden organize edilmiş şekilde merhale merhale geçişe başladı. Haçlı ordusu Balkanlardan geçişi sırasında daha önce Friedrich ile Bizanslılar arasında yapılan anlaşmaya genellikle uydular. Yine de Haçlılar disiplinsizlik örnekleri gösterdiler. Filibe (o zamanki Philippopolis şimdiki Plovdiv) şehrini işgal ettiler ve bu şehri tekrar Bizans eline geçirmek için gönderilen 3.000 kişilik Bizans ordusunu yenik düşürdüler. Ayrıca Adrianopolis (Edirne) şehrini yaktılar. Bizanslıların 1176 Miryokefalon Muharebesi mağlubiyetinden sonra, ancak 1185'te Bizanslılar ve Anadolu Selçuklu Devleti Sultanı II. Kılıç Arslan arasında imzalanan barış ve müteffiklik antlaşması ile Anadolu'da durum dengelenmişti. Bizanslılar Alman Haçlı ordusunun topraklarında bulunmasından hoşnutsuzdular ama Alman ordusunun büyüklüğü karşısında direniş gösterememekte idi. Friedrich ve Alman ordusu 1189 sonbaharında Konstantinopolis'e gelirgelmez biran önce Boğaz'dan karşıya taşındı. Bazı kaynaklar Bizans imparatoru II. İsaakios'un Eyyubiler Mısır Sultanı Selahaddin Eyyubi ile Selahhadin'ın Bizans topraklarına hücum etmeme garantisine karşılık Bizanslıların Haçlı ordusunu zayıflatmak için ellerinden geleni yapacağı hakkında gizli bir antlaşma yaptığını bildirirler. II. Kılıç Arslan da Friedrich'in Alman Haçlı ordusuyla çatışmadı ve Almanlarla antlaşma yaparak bu ordunun Anadolu'dan Selçuklu ordusunun hücumlarına maruz kalmadan geçişini garantiledi. Alman kaynakları bu ordunun Anadolu'dan geçişi sırasında kimseye buyruk olmayan Türkmenlerin zaman zaman hücumlarına maruz kaldığını bildirirler. Akşehir üzerinden gelen Alman Haçlı ordusu 17 Mayıs'ta Anadolu Selçuklu başkenti olan Konya önlerine vardı. Anlaşma gereğince barış içinde ordunun şehir kenarından geçmesi gerekmekteydi. Fakat imparator Friedrich şehre hücum edip eline geçirmeye karar verdi. Alman tarihçilerine göre Alman Haçlı ordusu Konya önlerine geldiğinde İmparator Friedrich'in Türkmen hücumlarına karşı sabrı tükenmişti ve Türklere karşı bir yaptırım uygulamak istemekteydi. Diğer tarihçiler Haçlılar Konya önüne geldiğinde II. Kılıç Arslan'ın büyük oğlu Kutabeddin'in bu durumu kaldıramamış olduğunu ve babasını tutuklattırarak Haçlı ordusuna karşı koymayı denediğini bildirirler. Her nedenle olursa olsun, Friedrich yapılan antlaşmaya aykırı olarak 18 Mayıs'ta (bazı tarihçilere göre bir askeri çatışmadan sonra Kutabeddin'in ordusunun çekilmesini takiben) Konya'yı işgal etti. Ama Friedrich ve ordusu Konya'da ancak 5 gün kaldılar ve sonra şehri terkedip yine yürüyüşe geçtiler. Haçlıların Göksu Irmağı vadisini takip edip Akdeniz'e inmeleri planlanmıştı. Fakat Alman Haçlı ordusu 10 Haziran 1190'da tam dağlık araziden çıkıp Silifke civarına geldiği zaman İmparator I. Friedrich ordusunun ve korumalarının biraz ilerisinde bulunmaktaydı. I. Friedrich'in Göksu Irmağı içinde boğularak öldüğü gayet açıkça bilinmektedir fakat bunun nedeni değişik şekillerde anlatılmıştır. Bazı tarihçilere göre imparator çok sıcak olan bir günde serinlemek için ırmağa atlamış ve suyun çok soğuk olması dolayısıyla kriz geçirip boğulmuş ya da suyun hızı beklediğinden çok olup bu hızlı su akışına karşı koyamayıp boğulmuştur. Diğer tarihçiler I. Friedrich'in atının sürçtüğünü; imparatorun ırmağa düştüğünü ve çok ağır zırh giydiği için yahut başını bir kayaya çarptığı için suya batıp boğulduğunu bildirirler. Ordu birlikleri ırmak kenarına geldikleri zaman nehir kıyısında I. Friedrich'in ölü cesedi ile karşılaşmışlardır. Vardan Areveltsi'nin aktarımına göreyse nehir kenarına kamp kuran imparator herkes uyumaktayken iki kişi ile birlikte ırmağa girmiş, su içlerinden birini alıp götürmekteyken imparator yardım etmek istemiş ancak kendisi de suyun akışına karşı koyamayarak boğulmuştur. Askerleri onun cesedini tahnit etmek için sirke dolu bir küpe koyup Kudüs'e taşımak istediler. Ama bu başarısız kaldı. Cesedin kalbi ve iç organları Tarsus'ta katedrale gömülüp; cesedin etleri kemiklerinden ayrıldı ve et kısmı Antakya'da Katedrale; kemikleri Sayda'da katedrale gömüldü. İmparatorun anısına boğulduğu yer civarında Friedrich Barbarossa Anıtı bulunmaktadır. Zati Sungur Zati Sungur ya da tam adıyla Hasan Zati Sungur (d. 10 Mart 1898, Bursa - ö. 6 Temmuz 1984, İstanbul), Türk illüzyonist. 10 Mart 1898 tarihinde Bursa Ulu Camii müezzini ve Emir Sultan türbedarı Hüsnü Efendi ile Remziye Hanım'ın ilk çocukları olarak doğmuştur, ilkokul ve lise eğitimini Bursa Mekteb-i Sultanisinde tamamlamıştır. Seyahat etme arzusuyla 1914'te girdiği Denizcilik Makine Mektebi (Deniz Astsubay Okulu) sınavlarını birincilikle kazanmış, 1916 yılında da Almanya'ya denizaltı filosunda staj yapmak için gönderilen başarılı öğrenciler arasında yer almıştır. İki yıl boyunca Alman Kara Kuvvetleri ve Alman Deniz Kuvvetlerinde teknik eğitim alan sanatçı, I. Dünya Savaşı sırasında Alman İmparatorluğu ile Osmanlı İmparatorluğu arasındaki bağlantının kesilmesi sonrasında ülkesine dönememiş ve önce ortopedi atölyelerinde sonra ise Köln'deki Humboldt Makine Fabrikasında vinç operatörü olarak çalışmak zorunda kalmıştır. Aynı dönemde kaldığı pansiyonun sahibinin kızıyla evlenmiştir. İlkokuldan beri illüzyonla ilgilenen Zati Sungur, askerî eğitimi sırasında da iskambil kağıtlarıyla yaptığı küçük gösteriler arkadaşlarının ilgisini çekince, farklı oyunlar üzerine çalışmaya başlamıştır. Gündüzleri fabrikada çalışırken, akşamları Köln'deki kabarelerde sahneye çıkmaya başlamıştır. Bir gösterisi sırasında tesadüfen Alman illüzyonist Alois Kessler ve arkadaşları tarafından da izlenen sanatçı, gösteriyi beğenen Kessler'in yardımıyla 1920 yılında Berlin'deki "Wintergarten Tiyatrosu"nda sahneye çıkmış ve büyük beğeni kazanmıştır. Bir grup sanatçıyla birlikte Fransa, İtalya, İspanya, Kuzey Amerika ve son olarak 1922 yılında Güney Amerika'ya seyahat etmiştir. Aynı dönemde zamanın önemli illüzyonistleri de I. Dünya Savaşı'ndan uzak kalmak için Güney Amerika'da yaşamakta ve gösteriler yapmaktaydı. Bir yıl sonra kendi kadrosunu kurup Kont Sati von Richmond takma adıyla iki saatlik gösteriler yapmaya başlayan sanatçı, ilerleyen yıllarda dünya çapında bir üne kavuştuktan sonra Zati Bey sahne adını kullanmaya başlamıştır. Aynı zamanda Miss Neraida isimli İtalyan yardımcısına da Melek Hanım adını vererek Arjantin, Brezilya, Şili, Uruguay ve Paraguay'ın büyük tiyatrolarında 14 yıl boyunca her gece gösterilerini sergilemiştir. Bu dönemde 10 tonluk illüzyon malzemesi, 12 yardımcısı ve iki de kamyonuyla turne yapmaktaydı. 7 Mayıs 1936 yılında Türkiye'ye dönüş yapan sanatçı, ülkesindeki ilk gösterisini İstanbul'daki Fransız Tiyatrosunda sergilemiş ve çok büyük ilgi görmüştür. 1936 ve 1937 yıllarında zorlu seyahat koşullarına rağmen Türkiye'nin tüm şehirlerini dolaşmış, Mustafa Kemal Atatürk'e de bir temsil vermiştir. Sanatçının gösterisinden etkilenen Atatürk onu kutlamış, ve belediyelerin 'Zati Sungur ve benzeri illüzyon gösterisi yapan sanatçıların temsillerinde' biletlerden aldıkları vergide bir süre bir miktar indirim yapmalarını sağlamıştır. O yıllardaki turne müdürü ömür boyu dost kaldıkları Necdet Mahfi Ayral'dı. Zati Sungur, Almanya'da ayrı bir hayat kurmuş olan eşiyle boşanmış ve 1938 yılında yardımcısı Necla Hanım ile evlenmiştir. Aynı yıl Nisan ayından Ekim ayına dek süren Yunanistan ve Ekim ayından sonraki yılın Haziranına dek süren Mısır turnelerine çıkmıştır. Türkiye'ye dönüşünü takiben yeniden yurt gezisine çıkan sanatçı 1949 ile 1950 yıllarındaki iki ay Kıbrıs ve üçer aylık Avusturya ile İtalya turnelerinin ardından yeniden Türkiye gösterilerine devam etmiştir. 1936 yılından beri yayınlanmakta olan Amerikan illüzyon dünyasının prestijli dergisi "Genii" Haziran 1958 sayısını ve kapağını Zati Sungur'a ayırarak dünya sihirbazlarına bu değerli sanatçıyı hatırlatmış ve tanıtmıştır. Zati Sungur 1959 yılında ikişer ay Mısır ve Yunanistan'da, 1962'de ise İsrail'de gösteriler düzenlemiştir. Daha sonra Türkiye turnelerine devam ederek 1966 yılında Türkiye'deki son temsillerini veren sanatçı, genç illüzyonistler yetiştirmek amacıyla "Üniversal Sihirbazlık ve İllüzyon Hünerleri Stüdyosu"nu kurarak tasarımını ve üretimini kendi yaptığı 541 farklı illüzyonun sunumunun yer aldığı 322 sayfa "Sihirbazlık ve İllüzyon Hünerleri Kataloğu" isimli eserini yayınlamıştır. Ertesi yıl aktif sanat yaşamına son vermiş , illüzyon öğrenmek isteyenler için eşi Necla Sungur'la birlikte tüm zamanlarını ve enerjilerini adayarak "Üniversal Sihirbazlık ve İllüzyon Hünerleri Stüdyosu"nda katalogdan seçtikleri oyunları mektupla sipariş veren meraklılara kar gözetmeden fiyat koyarak açıklamalarıyla birlikte postayla Türkiye'nin her köşesine göndermiştir. Vefatına kadar her yıl dünyanın farklı bir ülkesinde tertiplenen Dünya çapında İllüzyon Sanatı Kongrelerine masraflarını kendisi karşılayarak katılmış, Türk Bayrağını kongre şehrinde ve salonunda dalgalandırarak Türkiye'yi temsil etmiştir. 1968'de "Salon Oyun ve Eğlenceleri" adındaki eğitici kitabını yayımlamıştır.. Sahne yaşamını bırakıp "Üniversal Sihirbazlık ve İllüzyon Hünerleri Stüdyosu"nu kurma nedenini "Sihirbazlık ve İllüzyon Hünerleri Kataloğu"nun 1973 baskısının Önsözünde (sf.4) şöyle anlatıyor:" Birçok dostlarım ve vatandaşlarım bana müteaddit defalar sanatımı devretmek için niçin bir genci yetiştirmediğimi sordular. Ben onlara ancak şimdi, düşüncemi fiiliyata çevirdikten sonra cevap verebiliyorum.Bir tek genci yetiştirmek, eski Mısır'daki büyücülerin sırlarını tek bir insana devretmelerinden başka bir değer taşıyamazdı. Geceli gündüzlü çalışarak 50 senede tekamül ettirdiğim sanatımı halkıma devretmek istedim. İstedim ki, her yaşta, her meslekte herkes faydalanabilsin, hiç kimse bu zevkten mahrum kalmasın, sonra onlar ellerindeki oyunları geliştirsinler, kendileri yenilerini bulsunlar ve bu böyle sürüp gitsin..." Zati Sungur 1975 yılında Çekoslovakya'nın Karlovy Vary şehrindeki "Karlovy Vary İllüzyonistler Kongresi"nde sunduğu kendi buluşu olan 'Sihirli Zarlar' adlı gösteri ile yarışmada birinci olarak büyük ödüle layık görülmüş, 1981 yılında yine aynı etkinlikteki yarışmada tekrar birinci olarak "Dünya Sihirbazlar Kralı" unvanına layık görülmüştür. Ana dili Almanca olan illüzyonistlerin birliği "Magischer Zirkel von Deutschland"ın onur üyesi, ana dili İngilizce olan illüzyonistlerin birliği "International Brotherhood of Magicians"ın da Merlin üyesi idi.Ayrıca "Academy of Magic", "Österreichisches Wiener Magischer Club" ve "Czechoslovakian Magic Union" üyesi idi. Almanca, İngilizce,Fransızca, İtalyanca, Portekizce, İspanyolca'yı konuşarak yazarak ana dili kadar iyi biliyordu. Her kesimden yığınlarca sevilmiş, efsaneleştirilmiş, hakkındaki gerçek dışı hikâyeler kuşaktan kuşağa anlatılan ama aslında yaşamında çok çalışarak imkânsızı başarmış bir sanatçı idi. Prof. Dr. Metin And, 1978'de İngilizce yayınlanmış olan "Magic In Istanbul" (Micky Hades International, Box 476, Calgary Alberta, Canada) kitabının "Modern Magic and Zati Sungur" başlığı ile ona ayırdığı bölümün başında, 40. Sayfanın 2. ve 3.paragraflarında özetle onun Türkiye Cumhuriyetinin en önemli ve öncü illüzyonisti olduğunu, ağızdan ağza yayılmış olan şöhretiyle yığınların onun sahnesine koştuklarını,seyircileri her biri birbirinden farklı ikişer saatlik dört ayrı programla hayran bıraktığını, kibar ve cana yakın bir beyefendi ve bilge bir insan olduğunu; herkese dostça davrandığını, genç kuşak sanatçılara dünyada hiçbir büyük illüzyonistin yapmadığı kadar yardım ederek ve destekleyerek davrandığını, büyük bir illüzyonist olduğu kadar ayni zamanda çok zekice ve hoş şakalarla seyirciyi eğlendiren, olağanüstü sevilen, son derecede yetenekli bir sahne sanatçısı olduğunu yazmaktadır. 1983 yılında meslektaşları ile Kanada ve Amerika Birleşik Devletlerinde bir ay boyunca gösteri yapan Zati Sungur, 6 Temmuz 1984 tarihinde 86 yaşında iken 60. yıl jübilesine hazırlanırken Teşvikiye Sağlık Yurdunda kalp yetmezliğinden hayata veda etmiştir. Mezarı Zincirlikuyu'dadır. Prof.Dr. Metin And, Zati Sungur'un ardından Ağustos 1984 tarihli 45 sayılı Gösteri Dergisinde,"Dev Bir Sahne Sanatçısının Ardından" başlıklı yazısında "Zati Sungur, Leyla Gencer'i saymazsak, Türkiye dışında tüm dünyanın hayranlık duyduğu tek Türk sahne sanatçısıydı" diye yazdı. Yaşamı süresince mesleki mirasını devredebileceği bir öğrencisi olmadı.Vefatından bir ay kadar önce yazar, çevirmen Fatih Özgüven'in Yeni Gündem Dergisi için yaptığı ve 1 Ağustos 1984'te (Sf 2-4) yayınlanan, "Ölümü Hiç Düşünmedi" başlıklı son röportajında Fatih Özgüven'in : " Sizden sonra hiç kimsenin kalmayacak olması sizi üzmüyor mu? "sorusunu şöyle yanıtlıyor Zati Sungur :" Üzüyor üzmesine ama yapacak bir şey yok. Bundan sonra büyük oyuncu yetişmez. Birincisi bu yaradılış ve merak meselesi; şimdikiler kazanç peşinde, ufak tefek oyunlar...Büyük oyun, bu yok...Sahnede 5 tane kızla beraber otomobil kaybettim ben. 1950'de Şan'da.En büyük oyun.Şimdi para da yok.Ne kadar çok malzeme olursa o kadar başarılı olunur. Revüler bitti. İki buçuk saatlik gösteri yok. Artık üzülmüyorum, varyete sanatçıları yetişir ancak. Aşağıda depoda bütün oyunlarım çürüyor benim.Yaptığı oyundan önce illüzyonist zevk almalı . Ruhen tatmin olmalı.Yoksa halk zevk almaz." Prof.Dr. Metin And Şubat 1998 tarihli ALBÜM Dergisindeki (Sf 10-21) "Dünya İllüzyon Tarihinin Unutulmaz Sanatçısının Yaşam Öyküsü:Bir Zati Sungur Vardı" başlıklı yazısının son sayfasında şöyle yazıyor: "Zati Sungur'un ölümünden sonra kimi illüzyonistler çıkarak kendilerini sihirbazlar kralı ilan ettiler. Kimileri ise Zati Sungur'un biricik öğrencisi olduğunu ileri sürdü. Hemen belirteyim, Zati Sungur'un hiç öğrencisi olamamıştı.Kendisiyle 1961'den beri sıkı fıkı dosttuk. Eğer öğrencisi olmaktan kastedilen onun gösterimlerinden çok şey öğrenmek ya da onun ürettiği aletleri kullanmak anlamına geliyorsa, bu durumda herkes onun öğrencisiydi.Belki en eskisi de bendim." Ardında bıraktığı Teşvikiye Şekayik Sokaktaki Sungur Apartmanın bodrum katını tavana kadar dolduran on tondan fazla oyun sandıkları ailesi tarafından asistanı illüzyonist Kaya Elöver'e bağışlanmıştır, Üniversal Sihirbazlık ve İllüzyon Stüdyosundan kalan binlerce mamul ve yarı mamul küçük oyunlar illüzyonist Erdinç Demiray'a hediye edilmiştir. Yaşamı boyunca biriktirmiş olduğu, yurt dışında ve Türkiye'de hakkında yayınlanmış gazete kupürleri ciltleri,günlük sahne program defterleri, tüm özel ve sahne fotoğrafları, turne el ilanları, afişleri, not defterleri, yazışmaları, eskizleri, el yazısıyla anıları, yabancı sanatçıların video kasetleri,kongrelerde çektiği sanatçıların filmlerini ihtiva eden arşivi ve tümü yabancı dilde mesleki kitap ve dergilerden oluşan kitaplığı, sahne giysileri, silindir şapkası ve bastonu kızı Aynur SungurTuncer'in evinde muhafaza edilmektedir. Güzellik yarışması Güzellik yarışmaları, geleneksel olarak kadınların fiziksel özelliklerinin ön planda tutularak değerlendirildiği yarışmalardır. Ancak zaman içinde bu yarışmaların çoğu; yarışmacıların kişilik özelliklerini, zekâları, yeteneklerini ve jüri sorularına verdikleri yanıtlar da değerlendirme kriterleri arasına almıştır. "Güzellik yarışması" terimi çoğu zaman, evlenmemiş genç kızların katıldığı ulusal ve uluslararası yarışmaları tanımlamak için kullanılır. Homeros'un İlyada destanına göre tarihte bilinen ilk güzellik yarışması MÖ 2000'de bugün Kaz Dağları olarak bilinen İda Dağı'nda yapılmıştır. Yarışmacılar Eris, Hera, Athena ve Afrodit'tir. Güzellerin her biri kendisini seçmesi için Paris'e önerilerde bulunurlar, sonuçta Paris elindeki elmayı Afrodit'e (Venüs) verir. Yarışma sonrası Paris aşık olduğu Helen'i Afrodit yardımıyla kaçırır ve Troya Savaşı'na neden olur. Günümüz dünyasının ilk güzellik yarışması 19 Eylül 1888 tarihinde Belçika'da Concours de Beaute adı altında 350 aday ile yapılmış 18 yaşındaki Bertha Soucaret ilk güzellik kraliçesi olmuştur. İlk resmî ve uluslararası yarışma 14 Ağustos 1908 tarihinde İngiltere Folkestone şehrinde, ilk Dünya Güzellik Kraliçesi yarışması ise 19 Nisan 1951 tarihinde Londra Festivali kapsamında düzenlenmiştir. Dünyanın en eski ve büyük güzellik yarışması organizasyonudur. İlk defa 1925 yılında İstanbul'da Beyoğlu ilçesinde yer alan Melek Sinema Salonu'nda düzenlenmiştir. Yarışmayı aynı sinemada yer gösterici olarak çalışan Bayan Araksi Çetinyan kazanmıştır. Ancak basın olayı büyütmüş ve aleyhte yorumlar yazarak, Araksi Çetinyan'ın sinemada çalışan bir kişi olmasından ötürü kayırıldığını iddia etmiştir. Bunun üzerine yarışma yok sayılmıştır. Yarışmanın düzenleyicisi olan Halil Demiral, ABD'ye gittikten sonra adını Charlie See olarak kaydettirmiştir. Öncelikle Boston yakınlarındaki Winnipesauke Garden'da yaz sezonunda motor yarışları sırasındaki dans yarışmasının içinde düzenlenmeye başlamıştır. Yarışma 1940 yılından sonra Hollywood'a taşınmıştır. 1949 yılında Charlie See'nin ölümünden itibaren yarışmaları yöneten Li Sun olmuştur. Aslen Malezyalı olan Li Sun 2007 yılında Kaliforniya'da ölmüştür. 1970 yılından sonra uluslararası alanda da tescil edilen yarışma 1988 yılından itibaren uluslararası finalini Türkiye'de düzenlemeye başlamıştır. Milli Çapkın olarak ünlenen Süha Özgermi yarışma organizasyonunun onursal başkanlığına kadar kariyer yapmıştır. 1997 yılında güzellik yarışmaları örgütü Türk Casino İşkolu tarafından himaye edilerek dünya çapında pek çok görkemli etkinlik düzenlemiştir. Türk casino işkolunun hükümet tarafından çıkarılan bir yasayla kapatılmasından sonra 2003 yılına kadar uluslararası finallerini Türkiye'de düzenleyen örgüt 2004-2009 yılları için yapılan bir anlaşma ile Arnavutluk'un başkenti Tiran'a taşınmıştır. 2010 yılından itibaren KKTC'ye giden yarışma üç yıllık bir antlaşma ile bu ülkede düzenlenmiştir. Yarışma örgütü halen RCA Global Entertainment Co. ismi altında iş yapmaktadır. Topluluğun Başkanı Bay Rasim Aydın aynı zamanda Miss Globe International ve Miss Globe National yarışmalarının dünyadaki tek sahibidir. Bu sahiplik hakkı 157 ülkeyi kapsamaktadır. 2010 yılının Miss Globe International®, güzellik kraliçesi unvanını Miss Globe İspanya®, 2011 tacı ve unvanın da sahibi olan Yenife Solis Duran kazanmıştır. 2011 yılı final yarışması ise 13-23 Kasım 2011 zamanında KKTC'deki Kaya Artemis Hotel'de düzenlenmiştir. Yarışmayı kazanan Norveç adına yarışan Nina Elise Fjalestad olmuştur. 2012 yılında ise yarışma KKTC'de başkent Lefkoşa'da Golden Tulip Hotel'de gerçekleşmiştir. Yarışmaya Borajet, Energy Dring, Rixos Premium, WOW oteller zinciri, Reina Clup ve Jolly Tour destek vermiştir. Yarışmayı Brezilya adına yarışan Jakelyne Oliveira De Silva kazanmıştır. Güzellik yarışmaları etik anlamda en çok tartışılan konulardan biri olmakla beraber, ülke ve sponsor firma tanıtımları açısından sağladığı fayda tartışılmaz bir olgudur. Bunun en güzel örneği, Venezuela’nın doğal kaynakları ve siyasi duruşundan çok güzellik yarışmalarında elde ettiği birinciliklerle tanınmasıdır. Miss Eurovision güzellik yarışması 2008 yılında TPE alınan marka patenti ile Teksen Burakhan Işıklı'ya ait olup kurucusu Ayhan Işıklı'dır. %100 Türk markası olup tüm dünyada tek lisans sahibidir. Tüm dünya da olduğu gibi Türkiye'de de birçok güzellik yarışması organizasyonu gerçekleşmektedir. Yarışmaların çok olması sektörde hareket ve rekabeti artırmak yerine resmî makamların ve özel sektörün desteğinin azalmasına neden olmuştur. Miss Eurovision güzellik yarışmasının en büyük farkındalığı ise şeffaf oylama sistemi TVS ve akıllı telefon oylaması MİSSEUROVİSİON ile halka da açık oylamasına açılmış uygulaması mevcuttur İşte tüm bu mevcut şartlar altında bu yıl ilk kez gerçekleştirilecek olan ama gelecekte tüm dünya üzerinde güçlü bir Türk markası olmaya aday “Miss Eurovision ” sektöre dâhil olmuştur. www.misseurovision.com resmî web sitesidir. Miss Universe (Kainat Güzeli) Organizasyonu, Yarışmanın ilk düzenleyicisi Charlie See'dir. 1950 yılında yarışmayı Batı ve Körfez endüstrilerine devretmiştir. Amerikalı Emlak Geliştirme Uzmanı olan Donald J. Trump 1996 yılında Miss Universe, Miss USA, Miss, Teen USA 'den oluşan üç yarışma organizasyonunu satın almıştır ve NBC ile ortak olarak yürütmektedir. 1952 yılından beri Kainat güzellik yarışması yapılmaktadır. Miss Grand International, Tayland merkezli Miss Grand International Organization tarafından her yıl düzenlenen uluslararası bir güzellik yarışması. Miss Universe, Miss World, Miss Supranational ve Miss International ile birlikte dünyanın en büyük beş güzellik yarışmasından birisi olarak kabul edilir. Dünya çapında 170'dan fazla ülkenin katıldığı yarışmayı her yıl yaklaşık 100 milyon kişi izler. Miss International 1960 yılından beri düzenlenen ve geniş katılım sağlanan dört büyük organizasyon arasındadır. 2001 yılı yani Milenyumla birlikte düzenlenmeye başlayan yeni bir yarışma olan Miss Earth dört büyük organizasyonun en yeni olanıdır. 1928 yılından beri düzenlenen en eski güzellik yarışmalarından biridir. Sadece Avrupa kıtası ülkeleri temsilcileri katılabilir. II. Dünya Savaşı döneminde dokuz sene düzenlenememiştir. Başlangıç tarihleri parantez içinde belirtilmiştir: Türkiye'deki ilk güzellik yarışması 1926 yılında İpek Film önderliğinde Melek Sineması'nda (bugünkü Emek Sineması) düzenlenmiş ve yarışmayı sinemanın yer göstericisi kızı Matmazel Araksi Çetinyan kazanmıştır. Fakat yarışma geçersiz sayılmıştır. İlk ciddi ve resmî organizasyon 1929 yılında Mustafa Kemal Atatürk direktifiyle Cumhuriyet Gazetesi tarafından düzenlenmiştir. 25 Şubat 1929 tarihinde yapılan duyurularda 16 ila 25 yaş arası her namuslu Türk kızının iştirak edebileceği ve bar kızlarının yarışmaya alınmayacağı açıklanmıştır. 2-3 Eylül 1929 yılında yapılan yarışmayı 19 yaşındaki Feriha Tevfik (Dağ) kazanmıştır. 3 Temmuz 1932 yılında yapılan yarışmada ise Keriman Halis Türkiye güzeli seçilmiş , 31 Temmuz 1932'de Brüksel'de yapılan ve 28 ülkenin katıldığı Dünya Güzellik yarışmasında birinci seçilmiştir. Keriman Haris 1934 yılındaki Soyadı Kanunu ndan sonra Ece soy ismini almıştır. 1970'lardan sonra Ses ve hayat dergilerinin himayesinde yapılan yarışmalar 1980-1990 arasında Hürriyet Gazetesinin kelebek eki ve Günaydın gazetesinin saklambaç eki tarafından himaye edilmiştir. 1990'dan itibaren yarışma Star Tv tarafından himaye edilmiştir. Ardından Kanal D, Show TV ve Kanal 1'de yarışma organizasyonlarında etkin bir konum yakalamıştır. Halen, Miss Globe Turkey örgütünün ulusal rekabetini Kanal D; Miss Turkey örgütünün ulusal rekabetini ise Kral TV desteklemektedir. Türkiye'de güzellik yarışmaları konusunda Mıss Globe Turkey ve Miss Turkey olmak üzere iki ayrı örgüt tanınmakta ve ilgi görmektedir. Miss Globe Turkey örgütü 1925 yılından itibaren güzellik rekabeti için kızların taleplerini kabul etmeye başlamıştır. O tarihe kadar Miss Globe örgütü uluslararası finaline katılacak Türkiye güzeli Türkiye organizasyonu tarafından belirlenmekteyken, bu tarihten sonra Miss Globe kendi ulusal örgütünü kurmuş, Miss Turkey Örgütü ise, başlık ve unvanı kazananı Miss World'e, birinci Nedimeyi Miss Universe'e, ikinci Nedimeyi Miss Europe'a ve üçüncü Nedimeyi Miss International yarışmasına göndermeye başlamıştır. Miss Turkey yarışması Türkiye'nin ulusal temsilcisini belirleyen ikinci yarışmadır. Dünya çapında ünlenen Türk güzelleri: Türkiye'nin başarıları: Güzellik yarışmalarını olumsuz eleştirenlere göre bu yarışmalar, genç kızların ve kadınların fiziksel görünümlerine göre değerlendirilmesi gerektiği fikrini savunmaktadır. Bu da kadınların söz konusu güzellik standartlarını yakalamak için moda, kozmetik, saç ve hatta plastik cerrahiye para ve zaman harcamalarına yol açmakta; kadınlar üzerindeki baskıyı artırmaktadır. Eleştirmenlere göre bazı kadınlar fiziksel güzellik adına girdikleri diyetlerle sağlıklarına da zarar vermektedir. NationStates NationStates, internet üzerinden oynanabilen ücretsiz bir ülke simulatörü rol yapma oyunu. 2002 yılında Max Barry'nin "Jennifer Government" adlı kitabı temelinde üretilmiştir. Oyun, oyuncuların kendi devletlerini kurarak yönetmesi biçimindedir. Oyuncular ülkelerini istediği gibi yönetebilir, acımasız bir diktatörlük kurabilir ya da refah cenneti oluşturabilirler. Anais Nin Anaïs Nin (21 Şubat 1903 - 14 Ocak 1977) İspanyol, Küba ve Danimarka kökenli Fransız yazar. Günlükleri ve erotik yazılarıyla tanınır. Günlükleri 11 yaşından başlayarak ölümüne kadar 60 yıldan uzun bir dönemi kapsar. Uzun yıllar Anaïs Nin aynı anda iki kişiyle evli kalmıştır. Bir sanatçı ve bankacı olan ilk kocası Hugh Guiler ile 1923'te evlenmiştir. 1955 yılında Guiler ile evliliği sürerken evlendiği Rupert Pole ise bir orman memuruydu. Her iki adam da Nin'in ikili yaşantısından bihaberdi ve 1977'de Nin'in ölümüne kadar tanışmamışlardı. 1985 yılında Hugh Guiler'in ölümünden sonra Nin'in günlükleri Rupert Pole'un izniyle eksiksiz halleriyle yayımlanmıştır. Anaïs Nin, Fransa'da doğdu. Anne ve babasının ayrılmasından sonra annesi Anaïs ve iki erkek kardeşini alarak New York'a taşındı. Yeni yetmelik döneminde okulu bıraktı ve manken olarak çalışmaya başladı. 1924 yılında kocası Hugh Parker Guiler ile Paris'e taşındı. Bu dönemde kendini yazıya verdi. D.H. Lawrence üzerine olan ilk kitabı da bu dönemde yayımlandı. 1939'da çift New York'a döndü. Nin Kenneth Anger'in Inauguration of the Pleasure Dome (1954) adlı filminde Astarte olarak rol aldı. Ayrıca Maya Deren'in Ritual in Transfigured Time (1946) ve Guiler'in Ian Hugo ismiyle yönettiği Bells of Atlantis (1952) adlı filmlerde oynadı. 17 Mart 1955'te Rupert Pole ile ikinci evliliğini yaptı. Genellikle ilham kaynağı olarak Djuna Barnes ve D. H. Lawrence'ı göstermiştir. Anaïs Nin en fazla günlükleri ile tanınır. On yıllara yayılan günlükleri birçok açıdan çarpıcıdır. Nin'in birçok önemli yazar, sanatçı ve psikanalist ile yakın ilişkisi vardı. Günlüklerinde bu kişileri alışılmadık bir derinlikle analiz eder. Anaïs Nin çoğu eleştirmen tarafından kadın erotik edebiyatının en iyi örneği olarak gösterilir. Erotizmi deşen ilk kadın yazarlardandı. Nin, 1940'larda parasızlıktan sayfası bir dolardan olmak üzere Venüs Aşıkları'nı kaleme almıştı. Anlatım tarzı dönemine göre fazlasıyla açık seçikti. Günlüğünde babasıyla yaşadığı ensest ilişkiyi yazmıştır. Nin dönemin birçok önde gelen edebiyatçısıyla arkadaştı. Hatta bazılarıyla sevgiliydi. Bunlardan bazıları Henry Miller, Antonin Artaud, Edmund Wilson, Gore Vidal, James Agee ve Lawrence Durrell'dir. Miller ile arkadaşlığı ve yaşadığı ilişki gerek kadın olarak, gerekse yazar olarak kendisini çok etkilemiştir. Her ne kadar günlüklerinde Miller'ın karısı June ile ilgili gördüğü cinsel bir rüyadan bahsetse de bu rüya hiçbir zaman gerçeğe dönüşmemiştir. Günlüğün ilerleyen kısımlarında Nin başka bir kadınla lezbiyen bir ilişkiye girdiğinden ama bu ilişkiden tatmin olmadığından bahseder Anaïs Nin 1977'de Kaliforniya'da Los Angeles'ta ölmüştür. Cesedi yakılmış ve külleri Santa Monica Körfezi'ne savrulmuştur. Batak (oyun) Batak, taktiğe dayalı bir iskambil oyunudur. Batak Türkiye'de yaygın olan ve genellikle 4 kişi ile oynanan bir 52 kâğıt oyunudur. Oyunun amacı, oyun başlamadan önce kendi alabileceği el sayısını tahmin etmek ve en az o kadar el almaya çalışmaktır. Bir diğer oyun türünde ise sadece kozu belirleyen kişi belirttiği el kadar almaya çalışır. Diğer oyuncular ise batmamak için en az 1 el almalıdır. oyuncu "el iptal" diyerek kartların yeniden dağıtılmasını isteyebilir. Her tur sonunda oyuncuların tur başında almayı taahhüt ettikleri el sayısı ile tur sonunda aldıkları el ile doğru orantılı aşağıdaki şekilde hesaplanan bir puana sahip olurlar. 10 x Taahhüt ettiği el sayısı + (aldığı el sayısı - Taahhüt ettiği el sayısı) kadar puan -10 x Taahhüt ettiği el sayısı kadar puan alır Charles Francis Brush Charles Francis Brush (d. 17 Mart 1849 - ö. 15 Haziran 1929) Amerikalı buluşçu, girişimci, iş adamı. İyilik sever olarak bilinir. Gençliğinden itibaren, özellikle elektrikle aydınlanma konularında bilime ilgi duyarak babasının dükkânında deneyler yaptı. Michigan Üniversitesinde mühendislik üzerine çalıştı. 1876 yılında Pavel Yablochkov'un geliştirdiği Yablochkov Kandili’nden daha üstün özellikli ”Ark lambası”nı buldu. Bu lambalar 1879 yılında Cleveland kentinin aydınlanmasında kullanıldı. Değişik ortaklarla; kimya, demir filizi vb. değişik alanlarda çalıştıktan sonra Ark ışıkları için gerekli merkezi güç sistemi yani elektrik jeneratör olan kendi dinamosunu (açık bobin dinamoyu) geliştirdi. 1880 yılında Brush Electrical Machines şirketini kurdu. Şirketi 1891 yılında General Electric şirketiyle birleşerek onun bir parçası olmuştur. 1910 - 1929 yılları arasında, bazı elektromanyetik dalga çeşitleri üzerine temellenmiş yerçekiminin kinetik teorisi üzerine çeşitli yazılar kaleme aldı. Lyndhurst, Ohio'da adını taşıyan Charles F. Brush Lisesi'nin spor takımları ve diğer grupları, Brush’un lambasına hitafen “arklar” takma adı ile çağrılır. Ilıcabaşı, Biga
toplum bizi kendi istediği o dar kalıpların içine sokmak ister. Çoğu aile kendi ailesinden gördüğü gibi kendi çocuğunu bu kalıplara göre yetiştirir ve biz de kendimizi içinden çıkılmaz bir döngü içinde buluruz. Erkekler gülemez ya da ağlayamazken, bunları yapan erkeklerden de kaçan kadınlar yetiştiririz. Bu yüzden de sağlıklı ilişkiler kuramayız. Her insanın duygularını göstermeye hakkı vardır. İnsanları toplumun bize öğrettiği şekilde değil, oldukları gibi görmeliyiz. Bu sayede daha mutlu, kendine güveni tam ve geçmişi özlemek yerine anı yaşayarak, yaşamaktan tat alan bireylerin yaşadığı bir toplum olabiliriz. YUSUF SAMSUM UÇLARDAKİ GÜLÜMSEMELER Acımasız eleştri, kara mizah… İçinde bulunduğumuz dünyayı ele alınca tam da ihtiyacımız olan şey sanırım. Nasıl ya insanlara küfredip onları iğneleyerek dünyayı mı kurtaracaksın, diyebilirsiniz. Bir dakika, küfrederek dünyayı nasıl değiştirebiliriz ki? Maalesef şu dünyada yapılabilecek en basit şeylerinden biri olan duyarlıymış gibi görünmeye çalışmak, ülkece en çok yaptığımız eylem. Aslında twitter veya facebook gibi mecralarda takipçi arttırmak dışında hiçbir işe yaramayan bu eylem maalesef sıkça yapılıyor. Peki var olan bir olaydan veya durumdan memnun değilseniz neden onu değiştirecek bir eylem yapmak yerine sadece kendinizi alkışlatmaya yönelik hareketler yapıyorsunuz? Sadece soruyorum. Bugün dünyanın her yerinde farklı sıkıntılar çekiliyor. Orta Doğu’da topyekün bir iç savaş, Afrika kıtasında insanları ölüm noktasına getiren hastalıklar ve açlık, Avrupa ve Amerika’da ise yaşanan ideolojik dengesizlik ve kapitalizmin artık işleyememesi korkusu var. Bunların hepsini düşündüğümde sadece içinde bulunmaktan memnun olmadığım ülkemin değil de tüm dünyanın gelişmesi gerektiğini “doğal olarak” anlıyorum. Bu noktada bütün sıkıntı başlıyor aslında. Değişim gerekiyor bütün insanlığa, radikal bir değişim hem de. Peki bunu nasıl sağlamalı? Bu kadar insanı etkilemek ve onların kafasını değiştirmek, işleyişi değiştirmek… Aslında bu değişimi ülkede memnun olmadığımız durumlara karşı olacak şekilde radikal bir kara mizah anlayışıyla sağlayabiliriz. Gülüp geçtiğimiz, önemsemediğimiz aklımızda herhangi kalıcı bir fikir bırakmadığı sanılan, adına komedi dünyası dediğimiz bir platform var. Mizah diye de adlandırdığımız bu olgu aslında bir hazine ama kullanmasını bilmek gerekiyor. Çirkin olayları daha da abartarak, basit gösterilmeye çalışılan olayları büyüterek hatta geçekten basit olanları bile büyüterek bundan güldürü malzemesi çıkaran bir hazine.İşte bunu da acımasız ve saygısızca gösterecek tek güç olan kara mizahla, aslında insanların kendilerine neler yaptıklarını bir güldürü unsuru şeklinde sunabiliriz. Komedi malzemesi yapılabilecek konuları kısıtlamak çok mantıksız geliyor bana. Bugün tecavüzlerin veya cinayetlerin bile radikal mizah yoluyla eleştirmenin en doğru yöntem olduğunu düşünüyorum. Çünkü insanların hafızasında çoğu zaman güldükleri şeyler kalıyor. Ne kadar aksi iddia edilse de öyle. Mesela zor bir dönemden geçtiğimizde bile insanlar olarak o zor dönemde yaşadığımız komik ve eğlenceli anılarımızı hatırlıyoruz. İşte tam bu noktada, hatırlanılmasını istediğimiz tüm olayları radikal mizahla güldürerek ölümsüzleştirebileceğimizin aklımıza gelmesi gerekiyor. Burada duyarlıymış gibi görünmeye çalışan insanlara dönmek istiyorum. Günümüzde sosyal medyada herhangi bir konunun duyarı yerine o konunun sert noktalarıyla mizah yapılsaydı, sanırım bugün sosyal medyanın gücü şu anda olduğundan da fazla olacaktı. Evet, belki bahsedilmesi gereken ama bahsetmekten korkulan uç konuları alıp mizah haline dönüştürüp sunmak zor bir şey olabilir ama bunu yapmak zor diye yapmaktan kaçmak maalesef bize hiçbir şey getirmiyor. Size anlatmaya çalıştığım mizahı ustalıkla yapan ve 20. yılını dolduran bir diziden bahsetmek istiyorum: “South Park”. Amerika’nın güneyinde bulunan bir kasabayı anlatan bu dizinin, şu sıralar 20. sezonunun çekimleri yapılıyor. İslam’ın terörizminden tutun Beyaz Saray’ın çevirdiği bütün oyunlara, Afrika’da yaşanan açlığa yönelik duyarlıymış gibi görünmeye çalışan insanların samimiyetsizliğinden hatta Usama Bin Ladin’den Donald Trump’a herkesi anlatan bu dizi 20 yıldır izleyicilerine dünyada yaşanan olayları acımasız mizahıyla anlatıyor. Amerika’nın Colorado eyaletinde yaşayan 4 çocuğun sıra dışı maceralarını anlatan ve her bölümü ayrı bir sansasyon yaratan bu diziyi özellikle 18-30 yaş aralığındaki herkesin izlemesi gerekiyor. Aslında acımasız eleştrinin bu dünyayı değiştireceğine inanmamın başlıca sebebi aslında bu diziydi. Neden mi? Mesela, şu anda bu hafta boyu tartışılan “Çocuk İstismarı Düzenlemesi” 7’den 70’e herkesin başını ağırtmış durumda. Buna benzer bir durum olan 2002’de Katolik kiliselerinde yaşanan pedofili olayları nüksettiğinde South Park yaptığı bölümlerle papazların bütün o çirkin dünyasını mizah konusu yapmış ve birçok kişiye aslında yaptıkları iğrençliği animatik bir biçimde somutlayarak göstermişti. Aynı yolu biz de izlesek, bu yasa için yarattığımız kamuoyu etkisinin ne kadar artacağının hayalini size bırakıyorum. Evet, radikalliğin veya aşırılığın iyi olmadığını kabul ediyorum ama bugün, bir şeylerin içinde bulunduğumuz durumu bize tüm acımasızlığıyla göstermesi gerekiyor. Bu noktada o işe yarayacak şeyin duyar yapıp alkışlanmak yerine radikal bir biçimde acımasız bir mizah ve eleştri olacağına inanıyorum. Uç noktada durup eleştirmenin ne kadar yapıcı olduğunu herkesin anlayacağı bir dünya görmeyi diliyorum. KAYNAKÇA  Parker, Trey., Stone, Matt. South Park. ABD: Comedy Central, 1997 Kaan Türkili Adaletin Çarkları The Night of dizisi türü ve konusu itibari ile olağan bir akışı varmış gibi gözükse de konuyu derin bir şekilde işlemesi ve çekim tekniklerindeki başarısıyla diğer suç türündeki dizilerden kendini ayırmış ve 2016’nın adından en çok söz ettiren televizyon yapımlarından biri haline gelmiştir. Dizi sağlam kurgusuyla toplumdaki ve adalet sistemindeki birçok bozuk çarka işaret etmektedir. Bir insan bir suçtan yargılanırken aslında mensubu olduğu dine inanan tüm insanlar yargılanıyor. Tıpkı Nuremberg Duruşmaları filminde bahsi geçen suçlular yüzünden tüm Alman halkının yargılanması gibi. Bu dizide de iyi kurgulanmış sahnelerle insanların ne kadar fazla önyargıya sahip olduğu gözümüzün önüne seriliyor. Dizide ana karakterimiz olan Naz bir üniversite partisine gitmek için babasının taksisini alarak evden çıkmıştır. Taksinin çalışıyor anlamına gelen ışığını kapatmadığı için müşteriler sürekli taksiye binmektedir. Naz ise müşterilere çalışmadığını söyler ve onları taksiden indirir. Sonrasında ise bir kız taksiye biner. İsmi Andrea'dır. Andrea'ya da çalışmadığını söyler, Andrea ise ısrarcıdır. Naz sesini çıkarmaz. Olayımızın başlangıcı budur. Bu sahneden sonrasında Andrea ve Naz'ın uyuşturucu kullandığını, alkol aldıklarını, Andrea'nın evinde cinsel birliktelik kurduğunu görürüz. Bunların ardından ise Naz mutfakta uyanır. Yukarıya Andrea'nın yanına çıktığında ise Andrea'yı kanlar içinde bulur. Tüm delillerin Naz'ı gösterdiği apaçık ortadadır. Naz panikler ve kaçar. Belli olayların ardından yakalanır ve hapse atılır. Soruşturmalar başlamıştır. İşte burada insanların, avukatların, hukukçuların, medyanın değer yargıları devreye girer. Naz Pakistanlı ve Müslüman bir ailenin çocuğudur. Amerika'da ise Müslümanlara karşı bir ırkçılık söz konusudur. Medya Naz'ın öldürdüğünden emindir. Soruşturmayı sürdüren polis ise koyu bir Katoliktir. Ve bunun da etkisiyle Naz'a karşı önyargılı bir şekilde yaklaşmıştır. Delillerin yeterli olduğunu düşünerek daha fazla araştırma yapmak istememiştir. Naz bu suçu işlemediğine emindir ve her defasında bunu tekrarlar. Kendi avukatları haricinde kimse ona inanmamaktadır. Aslında bu bize insanların değer yargılarının, objektif bakış açılarını nasıl körelttiğini göstermekte. Suçsuz bir insanın hapiste hayatta kalabilmek için suçlu biri haline gelişini ve çevresindeki ağır suçluların Naz'ın da psikolojisini kötü etkileyeceği ihtimali düşünüldüğünde büyük etik problemlerle karşı karşıya kalıyoruz. Aynı zamanda avukatı John Stone'un, Naz'ın suçsuz olduğuna olan inancı ve onu sonuna kadar savunması, Andrea'nın evinde bulduğu kediyi alerjisi olmasına rağmen sahiplenmesi bana, aslında bu ikisinin paralel olarak bir insanın bir canlıyı kurtarmasının ne kadar kutsal bir şey olduğunu düşündürtüyor. Bunun dışında bir insanın yaşadıklarının ağırlığıyla psikolojisindeki değişim onu daha sert ve çıkarcı bir hale getirebilir. Naz’da da aynısını gördüğümü düşünmekteyim. Suçsuz bir insanın medyanın ve ırkçı yaklaşımların etkisiyle hayatının yerle bir olması ve geleceğini geri dönüşü olmayacak bir şekilde etkilemesi adalet sisteminin ve onun çarklarının ne kadar hatalı işleyebileceği akıllarımızda soru işaretleri bırakıyor. Naz işlemediği bir suç için savcı tarafından jürinin önünde sürekli sıkıştırılmaktadır. Bahsettiğimiz değer yargılarının en çok açığa çıktığı anlardan biri olmaktadır bu sahneler. Naz’ın genellikle kadınlarla birlikte olmadığı için Andrea’ya tecavüz etmiş olma olasılığı üzerinde bolca durulmaktadır. Çünkü Naz’ın çekici bir erkek olmaması, güzel bir kadının ise böyle bir erkekle birlikte olmak istemeyeceği gibi vurgular yapılmaktadır. Aslında tüm bunlar kültürel normlardan gelmektedir. Peki gerçekten böyle olacak diye bir kaide var mıdır? Yoksa tüm bunlar bizim değer yargılarımız mıdır? Günlük hayatta insan yaşamının değerini temel almadan edindiğimiz değer yargılarımız, küçük şeyler gibi görünse de kimi zamanlarda başkalarının hayatlarını karartmamıza neden olabiliyor. Özellikle de adaleti sağlamakla görevli olan insanların tarafsızlıklarını yitirmeden kararlar alabilmeleri gerekir. Tüm güvencemiz adaleti sağlayanlara bağlı olduğuna göre bunu onlardan beklememiz en temel haklarımızdan biridir. Günlük yaşantımızda da insanın değerinin önemine vararak değer yargılarımızı da doğru bir şekilde oluşturmamız daha iyi bir dünya için gerekli adımlardan en önemlisi olacaktır. Yaren Pınar Kayıkçı 21401221 İki Seçenekli Bir Hayattan Daha Fazlası Dünya’ya gelmeden önce “tercih” denen kavramın bizle olmamasına rağmen, dünyaya gelir gelmez, o ılık nefesi tadar tatmaz başlıyor aslında seçimlerimiz. Bazen zorlu ve kıskaçlı bir macera oluverirken, bazen de bizi pamuk şekerli bir hayal dünyasına götürüyor. Ne kadar bencil değil mi? Zorluklar yaratarak bizi hayatımız boyunca peşinden koşturuyor ne yazık ki. Bu zorluklar bazen aile ile ilgili konular oluverirken bazen de aşk, tutku, hırstan öteye gidemiyor. Düşünüyorum da doğarken ailemizi kesinlikle tercih edemiyoruz. Ama bazen gün geliyor ailemizi bile feda etmek uğruna adına “tercih” denen illetle savaşıyoruz. Almanya’daki kuzenim, Amerika’daki amcam… Ne çok şey feda ettiler değil mi? Para kazanmak uğruna, yaşamak uğruna vazgeçmek zorunda kaldılar ailelerinden, tabi senede bir ya da iki kere görmek dışında. Çok sevdikleri insanların cenazesine dahi katılamadılar, son bir defa göremediler. Anneleri ya da babaları ile ilişkileri zayıflamaya başladı. Çoğu zaman zorlandı “anne” ve “baba” demekten. Diyemezdi, çünkü suretlerini bile zar zor hatırladığın birilerine bu kavramları demek çok zor. Ruh istiyor, ten istiyor tıpkı aşk gibi. Gelecek olursak aşka, hakkında milyonlarca kitap yazılan, destanlar yazdıran, öldüren ve aynı zamanda güçlendiren şeydir. Ps: I love you filminde denir ki: “Bazen hoşça kal demen gereken zamanlar vardır, acıtmasına rağmen denemeyi öğrenmelisin.” Çok seversin bir adamı, bağrına basarsın. Baban, annen, ağabeyin, kardeşin ne varsa bu kalıplara uyan odur senin ve yalnızca senin için. Hatta o kadar çok seversin ki onunla sonu olmayan bir dünyada yaşamaya karar verecek kadar gözü kör olursun. Bu kararla beraber nihayet evlenirsin onunla belki gizli belki de sağır sultanın bile duyduğu bir törenle. Nasıl olursa olsun artık sen ve o “siz” olup iki bedende bir bütün oluvermişsinizdir. Bu yolda her şey çok güzel giderken… Sevdiğin insandan soğuma belki evlilikten soğuma ağır basar birden. Bu hoşça kal demen gereken zamanların habercisi miydi? Evet, tam olarak ta buydu. Bunlar öyle güçlü şeylerdi ki sana vazgeçirtebilirdi o yere göğe sığdıramadığın kişiyi, yerine geçici ve başka bir insanı koyarak. Kabul ederdin bazı zamanlar o “yeni” aşkın sana çok iyi gelebilir, ”eski” aşkının sana yaptığı hataları yapmaz ve seni öyle bir severdi ki daha önce sevilmemişim bile derdin, kendini Alice’in Harikalar Diyarın’ da sanarak. Gün gelirdi ve sen o pembe gözlüklerini atardın ve görürdün ki “yeni” aşkın sadece senin ruhunu okşamış, senin ruhunu teslim almamış. Ne yapabilirdin ki vazgeçmekten başka? Koşardın yine ilk heyecanla canına, seni sen yapan o derin varlığa: ilk aşkına. O da yine sarıp sarmalardı seni, benimsin diyerekten. Aslında sen bir hata yapmamıştın insandın çünkü sadece tuzağına düşmüştün tercihlerinin, geçmiştin sarp kayalıklarından, yosunlu denizlerinden. Sonunda gelmiştin kıyısının en güzel kumu olan yere, dalgalar senin saf bedenini okşarken. Şanslıydın belki çünkü çoğu insan tercihlerinin kurbanı olup hayatını bir zehir gibi içebiliyor. Kulağa hoş gelmeyebilir ama tam olarak da bu, içiyor ve tüketiyor kendini zavallı “tercihler” uğruna. Sonrası ne mi koca bir boşluk ve beyaz bir ışık. Eğer şanslı ve akıllı olursan tercihler senin emrinde durur tam tersi olursa kargaşa ve ötesi. İnsanoğlu ne yapıp etmeli tercihlerinin kendi benliğinin önüne geçmesine izin vermemeli, vermemeli ki kısa ömründe yaşayacak ve yaşatacak bir hayali olsun. Kaynakça Tóibín, Colm. Brooklyn. 2009. Everest Yayınları. LaGravenese, Richard. Ps: I love you. Warner Bros Pictures, Summit Entertainment. Carroll, Lewis. Alice’s In Wonderland. 1865. Macmillan. Hatice Kübra Yılmaz 21803097 TURK 102-13 ELEKTRİKLE ÇALIŞAN MUM Ampulun ilk yandığı anı merak ediyorum. Ne büyük bir başarı, ne büyük bir buluş olmuştur. Elektriği, elektrik akımlarını ve ışığı fiziğin konu başlıkları olarak pek sevmesem ve ilgi çekici bulmasam da, bir şeyin icat edilmesi, bir mucit olmak, insanlığın kaderini değiştiren böylesi bir buluşun altına imza atmak nasıl olurdu çok bilmek istiyorum. "Teslacı" olarak kardeşimin yoğun ısrarları ile gittiğimiz filmde bunu açıkça görmüş ve hissetmiş oldum. Tesla ve Edison arasında geçen, benim "Edison'un Ego Problemleri" adını verdiğim bir savaşı anlatıyordu film. Böylesi bir deha ile deneyler yapmak ve dünyanın kaderi ile oynamak, insanlığa belki de kimsenin hayal edemeyeceği şekilde katkıda bulunmak bazen yanıltıcı olabilir ve insana kendini tanrıymış gibi hissettirir, değil mi? Ama tüm güç birinin elinde değildir ve zekâ her zaman bir başka zekâdan üstündür. Bazenleri ampul gibi, elektrik akımı gibi buluşları düşündüğümde böyle insanların nasıl hayatta olduğuna, dünyaya nasıl böyle eşsiz izler bıraktıklarına hayret ediyorum. Şimdiki teknolojiye ve bilimin sahip olduklarına baktığımda yüz yıllar öncesindeki o buluşlar bir buzdağının yanında iğne ucu gibi geliyor. Onlar olmasaydı, ben bugün burada parmak uçlarımın bastığı bilgisayara sahip olamayacaktım. Bir yandan da korkutucu değil mi? Dünyanın bir ucunda robotlar yapılıyor, insanlar haberleri sunan, ameliyatlara giren ve yemekleri yapan, evleri temizleyen robotlar üretiyorlar. Bir sürü mühendis bunun için kolları sıvamış çalışıyor. Bilim her yönden gelişiyor. Bir mağarada oturmuş avladığımız hayvanların resimlerini duvarlara çizmek ve eve yemek getirecek olan eşimi (o zamanlar evlilik kurumu varsa tabii...) beklemek ister miydim? Pek sanmıyorum, ama yıllar sonra sokakta yürürken yanımdan geçen kişinin bir robot olup olmadığını düşünmek de istemem. Bir yandan hayatın her yerine kolaylık getiren sistemler, uygulamalar, makineler var. Onlarsız yaşamanın nasıl olacağını düşünemiyorum. Telefonum olmadan, bir otobüse binmeden, bir kredi kartına bir televizyona sahip olmadan, odama girdiğimde ışığın düğmesine basmak yerine gaz lambası yakarak nasıl yaşardım bilmiyorum fakat bunların hiçbirinin olmadığı o eski zamanların daha romantik olduğu da bir gerçek. Elektrik şu an olmasaydı şikâyet ederdim ama mum ışığı altında oturduğum gecelerin tadı bir başka. O loş ışık eşliğinde oturmayı çok severim çünkü aklıma babamın elektriklerin kesildiği akşamlarda evin her köşesinden tüm mumları toplayıp salondaki yemek masasının üstüne koymasını getiriyor. O ışıkta, güzel bir turuncu ile aydınlanan o masada saat gecenin bir yarısı olsa da annem, babam ve kardeşlerim ile sandviç yapıp yemeği, çay ve kahve eşliğinde babamın divanlardan okuduğu ve anlamamız için çevirdiği şiirleri hiçbir şeye değişmem. Peki bilim adamları ne düşünüp onlarca buluş yapmıştı? Hepsi elektriği bulmak için, onu kasabalara şehirlere ulaştırmak için neden bu kadar çabalamışlardı? Yaşamı kolaylaştırıyordu çünkü dediğim gibi, belki benim için mumlar daha romantikti ama insanların kolaylığa ihtiyacı vardı. Hoş, ben de karanlıktan korktuğum için de o geceleri çok sevmiş olabilirim... Her ne kadar beni çok şaşırtsa da, o adamlara elektriği buldukları için ve böylece birçok bilim insanın önünü açıkları için minnettarım. Şu an bu yazıyı ışıklar kapalı yazıyor olmamda bir sorun yok ama eğer uykum olmasaydı ve ışıklar kapalı odanın içine bakıyor olsaydım muhtemelen korkmaya başlardım çünkü insan karanlıkta ne olduğunu bilemiyor. Erkek arkadaşım kendisinin tüm canavarlara karşı savunma ve koruma gücü olduğunu iddia etse de ben bilinmezlikten korkuyorum. Karanlığa bakmaya başlarsan, o da sana bakmaya başlar demiş bir filozof. Karanlık içime girebilir miydi? Belki de Edison da bundan korkmuştur. Kaynakça: "The Current War" (2019)-Yönetmen: Alfonso Gomez-Rejon HÜZNÜNÜZ BOL OLSUN! 21 Mart Salı günü, benim de bir parçası olmaktan mutluluk duyduğum Bilkent Edebiyat Kulübü, tüm gayretlerini seferber ederek buram buram emek ve özen kokan, muhteşem bir etkinliğin gerçekleştirilmesine olanak sağladı. Çeşitli ülkelerin Ankara büyükelçilerinin davet edildiği programda amaç, hiç şüphesiz şiirin ahenginin her dilde kendini dışa vurabildiğini kanıtlamak ve genel anlamda edebiyatı, farklı kültürleri bir araya getirebilen bir sanat dalı olarak göstermekti. Öylesine samimi ve hoş bir havada ilerledi ki program, büyükelçiler yer yer şiirlerin hikâyelerini anlattı, yer yer ülkelerinden bahsetti. Program boyunca her ne kadar fotoğraf çekebilmek için ordan oraya bir gayret koşturuyorduysam da, dinlediğim şiirler anlamlarını bilmediğim hâlde bana huzur veriyordu. Bu nasıl mümkün oluyordu? Şiir, kuşkusuz, efsunlu bir olguydu. Geçen yıl da, yine aynı şekilde gerçekleştirilen etkinliğe katılmıştım fakat o zamanlar şiir yazma meselesi üzerine bu kadar düşünmüyordum. Son zamanlarda -bilhassa güz yarıyılı başladığından beri- sebebini tahmin edebildiğim bir takım sıkıntılar içerisindeydim: İlham kıtlığı. Bir şairin şiirini yazmak için kuvvetli bir kalemden başka hiçbir şeye ihtiyaç duymayacağı hurafesinden bütün bütün sıyrılmış, ilhamım olmadığı müddetçe birşeyler karalayamayacak olmamın verdiği ıstırapla kıvranıyordum. Ne değişmişti de ben ilhamımı kaybetmiştim, bilmiyordum. Aslında dürüst olmak gerekirse, ilhamımın hangi koşullarda beni ziyarete geldiğini az çok biliyordum ancak alın yazım, o koşulları sağlamak görevini layığıyla yerine getirmekten aciz kalıyordu. En azında ben bir el atayım, hiç değilse sebepleri tam manasıyla saptayayım düşüncesiyle kaybettiğim ilhamı aramaya koyuldum ben de. Kim bilir bu yolculuğun sonunda bir parça ilhamım olurdu belki de. Yakın zamanda zaten hiçbir şiir yazmamış, yazamamıştım bu bahsettiğim ilham kıtlığı yüzünden. Buna sebep olan başlıca sıkıntı da ruhumdan bağımsız takılıyor olmam, dolayısıyla farkında olmadan hislerimle aramı açmış bulunmamdı. Yaşamdan keyif almıyor, hatta yaşamıyor yalnızca hayatta kalıyor; sürekli aynı notayı basan bir müzisyen gibi kendimi tekrar ediyordum. Hayatımda ne heyecan namına, ne korku namına; ne sevinç ne de hüzün namına bir iz vardı. İstiyordum ki hiç değilse kalbim kırık olsun, üç beş kelime dökülsün kalemimden. Olmuyordu; kalbim kırık olmayalı da, kalbime herhangi biri adım atmayalı da öylesine uzun zaman olmuştu ki, bir kalbimin varlığından şüphe etmeye başlamıştım. Zaten bunu yalnızca şiir yazamadığım zaman değil, dinlediğim şarkıları hissedemediğim zaman da açıkça görüyordum. Zaman zaman “Yahu ne güzel olurdu şimdi Morrisey’ den Let Me Kiss You şarkısını dinlerken bana karşı aynı hisleri beslemeyen birine âşık olsam…” diye hayıflanırken buluyorum kendimi mesela. Elbette Tanrıdan kırık bir kalp istemek kulağa tuhaf geliyor olabilir ancak kendimi öğrendiğim kadarıyla ve diğer şairlerin başyapıt olmuş şiirlerini okuduğum kadarıyla söyleyebilirim ki bir sanatçıya ilham sağlayan en büyük kaynak kırık bir kalp ve buna sebep olan acı, hüzün ve nefret gibi hislerdi. Gel gelelim, bunların hiçbiri sağlıklı düşünceler değil. Hangi çılgın böylesine bir şeyi arzu edebilir ki, değil mi? Zannediyorum buna en güzel cevap, sanatçılar olacak. Yazarken de farkına vardım ki evet, bendeniz -naçizane bir şair olarak- en çok kalbim kırıkken ilham ile dolup taşıyorum ve evet, en güzel şiirlerim hüzünle karışık acıyla barışık anlarım sayesinde vücut buluyor. Bir üretkenliğimin olmamasının yegâne sebebi de bu, ömrümün yüzde doksan beşinde rahatım öylesine yerinde ve hayat öylesine olması gerektiği gibi ki oturup da şöyle eli yüzü düzgün bir şiir yazamıyorum. Buna üzülsem mi, sevinsem mi inanın bilmiyorum. Görüyorsunuz ya, sanatçı dediğinizin keyfinin her an yerinde olması pek de umulan bir durum değil; hayat her an güzel olsa, yazmaya değer ne geçer ki insanın eline? Şimdi yapabileceğim en güzel şey, elimden geldiğince çabuk kalbimi kıracak birini bulmak. Görünen o ki, bu vaziyet böyle daha fazla devam edemez. Firuze Nur ATMACA Efsunlan Bazı insanlar vardır, onları anlatmak korkunç zordur çünkü bu tip insanlar bir ömre birden fazla yaşam sığdırmışlardır. Benim büyük hayranlık ve sevgiyle bağlı olduğum, kendime örnek aldığım Patti Smith de bu insanlardan. Onun hayatı New York’un Chelsea’sinden, Saint-Laurent-du-Maroni’ye kadar envai çeşit simgesel mekânın havasını barındırıyor. Hayatı sanatın ustalarına duyduğu hayranlığın büyüsüyle canlanıyor. Sanata dair her şeye duyduğu bitmek bilmez bağlılık onun yazılarını ve düşün dünyasını besliyor. Şu anda gençlik günleri gerisinde kalmış, Çoluk Çocuk’da karşıma çıkan heyecanlı ve (inatçı denecek kadar) kararlı insan değil artık ama hala tutkuyla yaşıyor hayatı. Onun günlerini, dertlerini, sakarlıklarını okudukça yalnızlık, acı, sevgi ve esin hakkında düşünmeye başlıyorum. Esinin yazmak için şart olduğunu düşünen ve bunu çok büyük bir kararlılıkla savunanlar var. Ben ise bunun kısmen doğru olduğunu düşüyorum. Esin olmadan da yazılır. Yoğun hislerle çarpılırız, çökeriz, varoluruz. Duyguların boyun çizgisine ulaştığı an geride kalınca ise bataklıktan yavaşça çıkmak gerekir, huzura yaklaşmak umuduyla. Benim ise daha sakin bir ruh haline ulaşmak için bulduğum en işlevsel yöntem yazmak olmuştur. Patti gibi. Eşinin ve kardeşinin ölümüyle başa çıkmak için yazıyor. Şiir yazıyor, yazıyor ve yakıyor. Belki de bu şekilde esin derin hüzün hissinden peydahlanmış oluyor. Bilemiyorum. Ancak onun yazma alışkanlıklarını kendime yakın buluyorum. Edebiyat, müzik veya sanatın herhangi bir dalının yaşanan bu duygu buhranları olmadan gelişebileceğine inanmayı çok zor buluyorum. Ancak bunlar tek başına var olmayı başaran duygular değil tabii, eşinin yokluğunda Patti de sürekli bir yalnızlık içine düşmüş görünüyor. Evinde kedileriyle oturuyor. Çocukları ise başka hayatlar yaşıyor ve eşinin hatıraları hala onu maziye güçlü bağlarla bağlıyor. Belki içinde olduğu bu derin yalnızlık hissi olmasaydı M Treni’ni de hiç yazmazdı. Günlük hayatta olsun, yolculukta olsun insanın karşısına çıkan her şey esin kaynağı olabilir. Mesela Arthur Miller günlük gazetesinde karşısına çıkan kısacık bir haberin verdiği fikirle yazmaya başlamış “Hepsi Oğullarımdı” kitabını. Esini uzaklarda aramaya gerek de yok aslında. Zira uykuya daldığımızda bilinçaltımızın bütün yaratıcılığını kullanarak kurduğu kurgular mükemmel bir esin kaynağı. El değmemiş dünyalar keşfedebiliyoruz bir düşte. İster çölün ortasında, ister uzay boşluğunda bir yerlerde olsun, uyandığımızda aklımız yazılacak pek çok şeyle dolmuş oluyor. Kalem kendi yolunu bulmaya başlıyor. Anılar da öyle. Her ne kadar günlük yaşamın monotonluğa varan detayları yazıya taşımak etkileyici sonuçlar veremeyebilse de canlı anılardan, kokusu üztümüze sinmiş zamanlardan daha güzel bir esin kaynağı ne olabilir ki? Fakat Patti’nin geçmiş hakkında yazığı kitapları onun yalnız anılarıyla değil aynı zamanda içinde sürüklenegeldiği müthiş hislerle bezenmiş olduğunu görüp etkileniyorum. Ancak Çoluk Çocuk’un heyecan dolu romantik doğası aksine, M Treni’nde altmışlı yaşlarının sonuna gelmiş Patti, fazlasıyla yalnız. Yalnızlık çok soğuk, çok boş, çok kırılgan. Karmakarışık yani anlayacağınız. Aynı anda hem hüzünle soğumuş hem de mut yoksunluğuyla boşaltılmış hissediyor insan. İyi tamam da, ne zaman yalnızız? Buna cevap olarak aklıma gelen bir tek sevgisizlik. Sevgi ise iki yüzlü. Sevmek ve sevdiğiniz insanla olmak evrenin en güzel hissi olabilir. Lakin, ona bağlılığınız geliştikçe, sevginiz büyüdükçe, sevdiğiniz kişini yokluğu daha yıkıcı oluyor. “Yıkıcı” kelimesi boşuna değil, sevgilinin erişilmezliğiyle kahrolabiliyoruz. Kitabın içinden geçen ve beni en şiddetli çarpan düşünce de bu; sevmeye değer mi? Sorumun cevabını ise Patti veriyor. “-Seni seviyorum, diye fısıldadım herkese ve hepsine, hiç kimseye ve hiçbirisine.-Derinden sev, dediğini duydum.” 1 Sevgi, yalnızlık ve acı birbirine ayrılamayacak kadar yakın ilişkili. Onları ayıran çizgiler netliğini kaybetmiş ama bu karışıklıktan sanat can suyunu içiyor; esin buluyor, efsunluyor. 1M Treni, sayfa 263, Patti Smith, Domingo, 2015 SATRANÇ Uzun zamandır satranç oynamıyordum. Zaten çok da iyi değildim. Eğitim almadım, on yaşındaki kardeşime bile yenildiğim oldu. Hiçbir zaman çok iyi olmak, yarışmalara katılmak gibi bir amacım olmadı. Sadece eğlence için kardeşimle ya da arkadaşlarımla oynadım hep. O yüzden bu öykünün bende bu kadar da büyük bir etki yaratmasını beklemiyordum. Günlük hayatımızda ihmal ettiğimiz akıl sağlığımızın, sağlıklı düşünme yeteneğimizin ne kadar önemli ve kaybedilmesi kolay olduğunu vurgulaması da ayrıca hoşuma gitti. Üzerinde durmadığımız, aslında her dakika farkında olmadan kullandığımız “düşünme” yetisinin yüceliği... Yıllardır satranç oynamamış biri olarak bu kitabı bir arkadaşımın tavsiyesiyle incelemeye başladım. Öncesinde ise genelde yaptığım gibi yazarın hayatına göz attım, nasıl zorluklar geçirdiğini okudum. II. Dünya Savaşı döneminde Hitler’in varlığına, baskısına ve kalıcı olma düşüncesine dayanamayıp eşiyle birlikte intihar etmesi ise beni derinden etkilemişti. Zweig satrancı“Hem çok eski hem de yepyeni, düzeneği hem mekanik hem hayal gücüne bağlı, hem sabit geometrik bir alanla sınırlı hem de bileşenleri sınırsız, hem sürekli gelişen hem de kısır, hiçbir şeye götürmeyen bir düşünme, hiçbir şeyi hesaplamayan bir matematik, yapıtları olmayan bir sanat, maddesi olmayan bir mimari, bununla birlikte varlığıyla bütün kitap ve yapıtlardan daha dayanıklı olduğu su götürmez, bütün halklara ve bütün zamanlara ait tek oyun.” (Zweig, 1960, sayfa 23) sözüyle tanımlıyor kitabında. Bu da bana satranca ne kadar önem verdiğini, satrancı ne kadar üstün tuttuğunu gösteriyor. Bu yönüyle bana bu kitabı öneren arkadaşımı hatırlatıyor. Öyküde Dr. B’nin yalnızlıkla başa çıkabilmesini, hapishane hücresinde “delirmemesini” birinden çaldığı satranç kitabına borçlu olduğunu görüyoruz. Kendi kendine hayal ederek üç boyutlu bir şekilde satranç oynayabilecek kadar zeki olduğunu da. Aslında bu kadar zeki bir adamı delirmekten kurtarırken bir amaçsızlığa, boşluğa sürükleyen de satranç değil mi? Bu düşüncemi herkes doğru bulmayabilir tabii ki. Hastayken yatağımda, ateşler içinde okumaya çalışırken Zweig’ın bende çağrıştırdığı duygular boşluk ve amaçsızlıktı. Beni sürekli kendimi sorgulamaya, neden çabaladığımı düşünmeye itti. O an neden dinlenip iyileşmeye çalışıyordum? Hatta tüm bu düşünceler beni yaptığım onca şeyin, verdiğim emeklerin karşılığını alabilecek miyim, değecek mi diye düşünmeye bile itti. Yukarıdaki resim de öyküyü öneren, okurken de bir an olsun aklımdan çıkmayan arkadaşımın gösterdiği bir resimdi. Zweig gibi o da satrancın gücüne derinden inanıyor, ­Dr B. gibi­ değil de bir nevi kendisiyle oynuyor, bazen kendisiyle çelişiyordu. Tüm sorgulamaları, yenmeyi de yenilmeyi de içinde yaşıyor, rakibi bir anda kendisi oluveriyordu. “Satrançta iyi olmak için çıldırmak gerektiğini düşünebilir insanlar.” demişti okuduktan sonra bana Dr. B.’den bahsederek. Sonra da Hannibal adlı bir diziyi izlerken hissettiği duygularla benzer şeyler hissettirdiğini, zekayı ön plana çıkardığını söylemişti. Ona daha fazla katılamam herhalde. Satranç oynanırken, Dr. B’nin satrancı öğrenmesini anlatırken zekâyı, zeki olanın mükemmelliğini ön plana çıkarıp, onlara hayran bıraktırdı. Bir nevi özendirdi. Bir öyküye göre uzun, bir kitaba göre kısa olmasına rağmen, okuduktan sonra sanki beş yüz sayfalık bir roman okumuş gibi günlerce düşündüm. Öykü resmen beni içine çekip, satrancın daha önce ilgi duymadığım gizemli dünyasına doğru atmıştı. Zekâya ve mantığa olan hayranlığım aşikârdı ama Zweig bunları daha da arttırıp beni “zeki” biri olmaya teşvik etti diyebilirim. Kitabı okurken bir yandan da satranç öğreten kitaplar araştırmaya, iyi bilen arkadaşlarımdan yardım istemeye başlamıştım bile. Kaynakça 1. Zweig, Stefan. Satranç. 41. Baskı. Çev. Sabuncuoğlu, Ayça. İstanbul: Can Yayınları, 2013. Zeynep Sonkaya ONUN GİBİ YAŞAMALI “Geçmişe dayanmaz; kimseyle paylaşmaz da onu. An’ın içindedir. An’ın değil de, an’lar yumağı olarak capcanlı bir şimdiki zamanın ortasında. İri yapraklı giysisi de bir miyopluk aşılar çevresine. Bu yüzden belki de onun yanında çok eski ve çok ilerdeki günler görülmez olur. Kendisi de, zamanı, her evrede, her kişide şimdiki zaman olarak yaşamıştır.” (15) Böyle anlatmış yazar; Nahit Hanım’ı, Orhan Veli’nin büyük aşkını. Onların aşkları zaten bir kitap olmuş bile o yüzden onu irdelemeyeceğim. İrdeleyeceğim şeyse alıntımın ta kendisi. Bu paragrafı her okuyuşumda aklıma başka anlamlar getirirken, içimi de farklı farklı duygular sarıyor. Yazarın tasvirinin can alıcı noktasında “an” kelimesi yer alıyor. An, şimdide var olan aynı zamanda anıları da oluşturan kavram. Anılar, anların peş pese gelmesi ve geride kalmasıyla var olmuş. Anıların geçmişte olduğunu biliyoruz ama yine de belli zaman sınırları içine kesin olarak sığdıramıyoruz. Zaten zamanın ölçüp değerlendirilmesi imkânsız değil mi? Buna rağmen zamanın en belirgin noktası şu an, şimdi, nefesimi ciğerlerime doldurduğum bu saniye. Şu an diğerlerinden daha belliyse, diğer zamanların arasında en kesin olan oysa o zaman şu an en gerçek olandır. Geçmiş ister 10 yıl olsun ister 10 dakika, o artık geçmiştir. Gerçekliğinde yanılma payı daha yüksektir çünkü insan beyni çabuk unutur ama olanlar değiştirilemez veya tekrarlanamaz, ölmüştür bir nevi geçmiş. Geleceğin ise bitişi belirsiz, ulaşılması garantisiz, gerçekleşmemiştir. Gerçekleşmemiş bir şey, nasıl gerçek olabilir ki? Evet, bu nedenlerle gerçek olan andır. Zamana, yaşama dair bu düşünceler insanlarda bazı ideolojiler doğurmuş. Ülkemizde yaşlı kesimin en korkulu kâbusuna dönüşmüş olan “anı yaşamak ”felsefesi mesela. Genç kesim tarafından coşkuyla kucaklanan bu felsefe, popular kültürde rahatça gözlenebileceği gibi yeni hayat felsefesi olarak belirlenmiş. Genç kesim, çığlıklar ile haykırıp dövmelerini yaptırmışlar vücutlarına “Carpe Diem”in . Anı yaşamak olarak çevriliyor bu yeni hayat stili. Ülkemizde yaşça büyük kesim tarafından onay görmeyi geçelim hatta korku doğuruyor. Ama gençlerin aklını hemencecik çeliyor. Genel olarak toplumda var olan ekmek parası kaygısı ve el âlem ne der endişesinden kaynaklanıyor yaşlılarda gözlenen bu korku. Gelecekte yokluğa düşme kaygısıyla hala yastık altına burma bilezikleri saklayan ninelerimiz paramızı şimdi harcamayıp, birikim yapmamız için bizi uyarıyor . Geçmişte yaptıklarımız yüzümüzü kızartır korkusu ile de “Anı yaşamayın.” diyor toplum. Topluma bunu söyleten ve anı yaşamaktan korkutan insan figürlerinden biri de, apartman girişinde ses duyunca kafasını camdan aşağı uzatan üst kat komşu. Yaşlı nüfusun genelinde rastlanan bu duruma rağmen anı yaşamak, gençlik ateşi ile kor olan kömür gibi hızla etrafa ısı yayıyor. Herkesi alevine katıyor. Eğlen, pişmanlık duymadan yaşa, gül ve bunu şimdi yap diyen insanların sayısı artıyor. Bunu gençler diye genelliyorum dikkat ederseniz çünkü bu durumun nesil farkıyla ilgisi olduğunu düşünmüyorum. 40 yıl öncenin gençleri bugünün yaşlıları olan hippilerden bahsedersem eğer tam demek istediğimi anlatmış olurum. Hippiler müzik ve doğa ile anı yaşamışlar yaşlanana değin. Bu bize zamana bakış açımızın zamandaki konumumuza göre şekil aldığını gösteriyor. Ben şu an, anı yaşamak bakış açısındayım. Nahit Hanım’ın yaptığı gibi ben de şu anı geçmişten bağımsız olarak yaşıyor. Anılar yaratıyorum ve sonra bu anıları geride bırakıp irdelemeden yenilerini yaratmaya devam ediyorum. Geçmişe takılı kalmak istemiyorum ve gelecek tarafından kısıtlanmak da istemiyorum. O dakika bulunduğum konumun tamamen içinde olmak ve tüm bedenimde en küçük hücrem de dair her şeyi hissetmek istiyorum. Şimdi sahip olabileceğimin tamamına şimdi sahip olmak istiyorum. Ben bu anı istiyorum capcanlı bir şekilde tüm potansiyeliyle. Yorucu olsa da tatmin olmak istiyorum yaşadığımdan. Bunun da andan geçtiğini düşünüyorum. Hata yapmaktan korkmuyorum, enerji bile geri dönüştürülebilmiş olmuşken neden hatalarımın geri dönüşü olmasın ki? Ama bir noktada Nahit Hanım’dan ayrılıyorum. O, çevresindekilere de böyle hissettiriyor. Ben ise herkesin şimdisinin bir parçası olmaya çalışsam da onların bu konudaki tavrını değiştirmiyorum. Özgür olmaları gerektiğini düşünüyorum. İster geçmişten kopamasınlar, ister gelecek için kesin planlar yapsınlar, karışmıyorum. Fikirlerini değiştirmeye çalışmıyorum çünkü bu onların hayatı ve onların zamanları yani onların kararları. Gene de demeden edemeyeceğim. Bence Nahit Hanım gibi yaşamalıyız şimdiye sığmadan dolu dolu capcanlı. KAYNAKÇALAR: VELİ, Orhan. Yalnız Seni Arıyorum, Nahit Hanım’a Mektuplar. İstanbul: Yapı Kredi Yayınları, Şubat 2014. DALİ, Salvador. Soft Watch at the Moment of First Explosion, 1954. Çağımızın Vebası Düşüncelerimizin veya inançlarımızın her biri birer hastalığı temsil etseydi eğer ırkçılığı milyonlarca insanın hayatını elinden alan ve dönemine kara bir iz bırakan vebaya benzetebilirdim. Nitekim Harper Lee’ nin aynı adlı romanından uyarlanan “Bülbülü Öldürmek” filminde olduğu gibi sırf ten renginden dolayı bir insana yeterli delilleri olmasa bile suçlu damgasını yapıştırmak akıl sağlığı yerinde olan insanların yapacağı bir davranış gibi durmuyor. Filmde iki çocuk babası ve eşini kaybetmiş olan Atticus Finch, beyaz bir kadına tecavüz suçundan yargılanan bir siyahinin yani Tom Robinson’ un avukatlığını yapıyor. Tüm kasaba ona bu adamı savunduğu için sırt çeviriyor hatta bazıları işi bırakması için birçok tehdit savuruyor. Ancak Atticus dil, din, cinsiyet, ırk ve ten rengi fark etmeksizin suçu kanıtlanana kadar herkesin masum olduğuna inanan idealist bir avukat. Tüm cesaretiyle davayı üstleniyor ve neticesinde tüm kasabaya Tom’ un boşuna suçlandığını göstererek onu temize çıkarıyor. Yani Atticus, kasaba halkına bir nevi insanlık dersi veriyor ve farklılıklarından dolayı kimsenin suçlanamayacağını gösteriyor. Atticus, örnek bir babanın nasıl olması gerektiğini göstermesinin yanı sıra bana kendimi de sorgulattı. Çoğumuz dünyanın kendi etrafımızda döndüğünü zannedip bizim dışımızda kalanlara bizden düşük seviyedelermiş gibi davranmayı normalleştirirken benmerkezciliğimizin dışına çıkabildiğimiz an kimseden üstün olmadığımızı fark ederiz. Bu filmin beni bu kadar etkilemesinin nedenlerinden biri de tarihte yaşanmış ve acıları hala taze olan birçok örneğini bulabileceğimiz ırkçılığın günümüz dünyasındaki çoğu ülkede halen daha karşımıza çıkmasıdır. Çoğu ülkede, belki bunları yazarken bile, bir sürü insan ırkçılığa maruz kalıyor. Bebekleri bile etiketleştiren insanların olduğu bu dünyada kendime Atticus gibi iyi insanları örnek alıp bu sorumluluğun bilinciyle hareket etmem gerektiğini düşünüyorum. Her gün görüp selamlaştığımız ve sevdiğimiz komşularımızın, arkadaşlarımızın veya tanıdıklarımızın ellerinde olmayan ve doğuştan gelen nedenlerle ötekileştirilmesi ve hatta şiddete maruz kalması vicdanlarımızı sızlatmalı en azından benimkini sızlatıyor. Birbirimize empatiyle yaklaşabilmek ve kendimizi buna zorlamak çoğu vahşetin önüne geçebilecekken en çok merak ettiğim soru bu nefretin ve şiddetinin nedeninin ne olduğu ve neden hala devam ettiğidir. İnsanların, başka bir insanı sırf insan olduğu için sevip kabullenmesi gerekirken empati ve hoşgörüden uzak bir şekilde fiziksel özellikleri veya kökeni yüzünden yargılamasının iç dünyalarındaki acizlik belirtilerinin dışarıya canavarca yansımasından kaynaklandığını düşünüyorum. Kendimizi bir başkasından üstün hissetme dürtüsüyle farklı gördüğümüz insanları sen farklısın diye eleştirmek veya dışlamak en temel yargıları unutmamıza neden oluyor; aslında hepimizin insan olduğu, aynı şekilde doğduğumuz ve elbet bir gün hepimizin kalbinin durmasıyla beraber ölecek olmamız. Irkçılığın yerine yapılabilecek en doğru ayrım insanları iyi ve kötü olarak ayırmaktır çünkü bir insana veya bir şeye verilen zararın nedeninin zarar veren kişinin kötü olmasından kaynaklandığını düşünüyorum. Bana göre hiçbir kimse ne ırkı ne dini ne de cinsiyeti yüzünden bir başkasına zarar vermez. Aynı şekilde birinin birine dokunan yardımı da o kişinin iyi niyetinden kaynaklanır. Aksi olsaydı iyilik ya da kötülüğü hep belli bölgelerde görürdük ama iyilik ve kötülük evrenseldir. Bir ülke vatandaşları veya bir dinin mensuplarının hepsi iyi olmadığı gibi hepsine kötü etiketini de koyamayız. Zaten asıl zor olan bu sınırların dışına çıktığımız zaman bizden farklı gördüğümüz kişilere karşı hala iyi kalabilmek ve onlara zarar vermemektir. Bunu başarabildiğimizdeyse ırkçılığın dünyada son bulması için çok büyük bir adım atmış olacağımıza eminim. Semih Teker Mutlulukla Memnuniyet Arasında Yaşadığımız şu hayatta hepimizin en büyük arzusu mutlu olmaktır. Çünkü insan mutlu olduğu sürece yaşama daha sıkı sarılır ve yaptıklarından lezzet alır. Bu sebeptendir ki mutlu olmayı hayat amacı edinir ve onu elimizde tutabilmek için var gücümüzle çalışırız. Hâlbuki mutluluk, göründüğü kadar ulaşılmaz olmadığı gibi, hayat amacı olabilecek kadar da büyük değildir. Bir çocuk düşünün mesela, küçük bir çikolata bile onu mutluluklara boğabilir veyahut yüksek not aldığımız bir sınav bizi mutlu edebilir. Ama bu mutluluğumuz birkaç saat sonra yerini başka duygulara bırakacak ve kaybolacaktır çünkü mutluluğun kendisi gelip geçicidir yani bir insan sürekli mutlu olamaz. Aslında bu hayatın bir gereğidir ve hayat daima iniş çıkışlarla doludur. Mutlu oluyoruz ama daimi bir mutluluktan söz edemeyeceğimiz için mutlu kalamıyoruz. Ne kadar zengin de olsak ve hatta bilgili, ünlü, itibar sahibi biri de olsak tüm bunlar da bizi bir yerden sonra mutlu etmeyecektir. Öyleyse mutlu olmanın üzerinde bizi hayata bağlayan bir duygu olmalıdır. Örneğin popüler olmayı kimi insanlar mutluluğun ötesinde görür. Daha çok takipçiye sahip olmayı, daha çok konuşulup, ilgi odağı haline gelmeye çalışır bu insanlar. Diğer yandan mutlu olmak için prestiji önemser bazıları da. Diğer insanların kendisinden ziyade okuduğu okuldan, çalıştığı şirketten yahut kullandığı arabadan bahsetmesini arzular ve neyi başardığını herkese göstermeyi isterler. Bir kısım insan için de para vazgeçilmezdir ve onu elde etmek için her yolu denerler. Bana kalırsa ne popülerlik, ne prestij, ne de para bizi mutluluğa götürecek bir araç olamaz. Çünkü popüler olarak gördüğümüz insanların kendilerini düşürdükleri hallere şahit oldukça; prestij sahibi olup kendisini sadece markalaşmış isimlerle ilişkilendirip aslında hiçbir niteliği olmayan insanlarla tanıştıkça ve para kazanma uğruna kendi değerlerinden bile vazgeçen insanları gördükçe mutluluğun bu şekilde elde edilemeyeceğini daha iyi anlayabiliyoruz. Benzer bir durumu Mutsuzluk Zamanlarında Mutluluk kitabının başkarakteri Gerhard’ın hayatından memnuniyetsiz oluşu bizlere gösteriyor. Felsefe öğrenimini tamamlayıp doktora yapmasına rağmen sırf para kazanabilmek için kendisine uymayan bir işte çalışarak hayatını çekilmez hale getirmesi memnuniyetsizliğini özetliyor adeta. Burada bahsetmek istediğimiz popüler, prestij sahibi ya da zengin olanlar mutsuzdur mesajı değil, hayatımızdaki asıl amacın bunlar olmaması gerektiğidir. Sınırlı bir süre olan ömrümüzde tüm bunlardan daha da kıymetli şeyler yapabilecekken kendimizi tıpkı şeker verilen bir çocuğun mutlu olması gibi basit şeylerle avutmamızdır. Daha genel çerçevede ise insanlarda mükemmellik arayışı ve etkili bir insan olma isteği vardır ki bana göre de mutluluğun çok çok ötesinde değerlerdir. Çünkü kendisini dününe göre kıyaslayan biri bugün dünyada bir şeyleri değiştirmek adına içsel bir dürtüye sahiptir. Aynı şekilde bu dünyada kısıtlı bir süreye sahip olduğunun bilincinde olan biri dünyaya bir iz bırakma peşinde olacak ve dünyayı daha yaşanılabilir hale getirmeye çalışacaktır. Tüm bunları yapabilen insanlar popülerliği, prestiji ve parayı zaten elde etmiş olurlar ki çoğu bunları önemsemez bile. Mesela yıllarca okuyup didinerek uzmanlaşan bir doktorun yüksek bir mevkide, yüksek bir maaş ile çalışırken Sınır Tanımayan Doktorlara katılması, bu insanın başkaları için bir şeyler yapmayı ve dünyayı güzelleştirmeyi amaç edindiğinin en güzel örneğidir bana göre. Böyle bir kişiliğe sahip insanlar hayatlarında ne ile karşılaşırsa karşılaşsınlar kendilerini motive edebilir ve hayat gayelerini gerçekleştirme adına her şeyin üstesinden gelebilirler. Hayatımızı daha yaşanabilir hale getirmek kendi elimizde olan bir şeydir. Ve bizi tetikleyen en önemli etken de mutlu olma isteğidir. Ne var ki tek başına bir mutluluk daha yüksek kapasiteye sahip insan için yeterli olmamalı ve mutluluğun çok çok ötesinde adımlar atmalıdır. Burada bana göre en yüksek mutluluk başkalarını mutlu etme mutluluğudur ki ne para ne de itibar yerini dolduramayacaktır. Bizler güzel adımlar atmaya çalıştıkça hayatımız anlam kazanacak ve bu da bizi mutlu edecektir. Beril Erdin Avrupa Şehirleri ve Kültür Farklılığının Etkileri Merhaba, bu yazımda Avrupa şehirleri ve daha çok insanlarının bende bıraktığı izlenimler hakkında konuşmak istiyorum. Daha önce Roma, Milano, Venedik, Floransa, Viyana olmak üzere iki farklı ülkeyi kapsayan şehirlere gitme şansım olmuştu. Her şeyiyle karşılaştırdığım zaman söylemem gerekir ki bu şehirler arasından açık ara en beğendiğim şehir Viyana oldu. Şimdi, gözlemlerime dayanarak birkaç şeyden bahsetmek istiyorum. Öncelikle bir yeri gezerken, Avrupa'da ya da başka bir yerde, özellikle çok da turist gelmeyen bir mevsimde gittiyseniz biraz gergin bir gezi geçirebilirsiniz nedense başka yerde olma duygusu garip bir rahatsızlık verebiliyor insanlara. İnsanlar tabii ki alışık olduğunuz türden değildir ve Türk kültüründe yetişmişseniz hepsi çok soğuk gelebilir. Lakin turist olarak gittiğimiz yerlerde o kültürü ne kadar görebiliriz ki, sonuçta tam olarak içinde değilizdir. Bana garip gelmişti ki İtalyanlar her ne kadar Avrupa'da en çok turist alanlar olsalar da yılmadan her konuda yardımcı oluyorlardı, aslında kültürleri bizimkine çok benzer gelmişti hatta daha bile samimi. Yol sorduğum kişiyle en son kucaklaşarak ayrılmaya kadar gitmişti olay ve yapmacık değillerdi sanki onlar için normal bir durum gibiydi. Restoranlarda, müzelerde, doğal alanlarda insanların orada olmanızdan rahatsız olmadıklarını anlayabilirdiniz. İlginçtir ki Roma'da bile bu samimi havayı bulmak mümkündü. Bu olay her ne kadar beni şaşırttıysa Viyana'daki insanların tam tersi tavrı da aynı şekilde etkilemişti beni. Bu gözlemde genelleme yapıyorum tabii ki ancak büyük bir çoğunluğunun yanlarından geçtiğinizde fark ettiğini bile düşünmezdiniz, sanki çok insan vardı ama sokaklar boştu. Metroda, caddelerde binlerce insan yürüyordu ama beni görüp görmediklerinden emin olamıyordum. Hâliyle bu durum benim orada bulunduğum süreçte tavrımı da değiştirmişti, çok kısa bir sürede ben de artık öyle yürüdüğümü daha doğrusu öyle davrandığımı fark ettim. Sokakta herkes ruh gibiydi ama küçük bir yerde birkaç insanı görseniz hepsi gülücükler atıyor, muhabbet ediyorlardı. Sokaktaki hâllerini hala çözememişimdir. Ne zaman birisiyle iletişime geçsem garip cevaplar alıp ne tepki verebileceğimi bilememişimdir. Hele ki geldiğiniz yeri öğrendiklerinde ayrı bir surat asıp değişik davranıyorlardı bazıları. Aslında bunlar çok normal, ben de önyargılarım yok diyemem ya da onlardan kolayca vazgeçemem tabii ki. Ben aynı kültürde yetişen her insanın da çok farklı olduğuna inanıyorum ve insanın, nitekim kendimin de, başka ülkelerde yaşadığı yabancılığa anlam veremiyorum. Kültürle yetişip onu sindiriyoruz, yaşadığımızı yeri sahipleniyoruz ama unutmamız gereken bir nokta daha var bence; kendi kültürümüzde bile parçalara ayrılıyoruz ve bütünden küçüğe doğru giderek her şeyiyle tıpkı bize benzer insanlara yöneliyoruz. Biz çoğunluk olarak kalamıyoruz çünkü bizden farklı insanlara katlanması çok zor, bunu anlıyorum çünkü doğamız böyle. Yine de yaşadığımız yeri, kültürümüzü savunma yetisi bizde niçin var? En basitinden bulunduğumuz en küçük grubu bile diğerleri üstünde tutuyoruz ama neden? Bizimle aynı yerde doğmadı diye diğerleri niye diğerleri oluyor? Hepimiz kendi çevremizi bu kadar benimseyip savunmasak bu farklılıklar yine oluşur mu emin değilim. Savunduğum şeylerin aslında çoğunu neden savunduğum hakkında bir fikrim olmadığını fark ettim bu geziler sayesinde. Neden hemşehrime başka bir şehirli olandan daha çok güvenebileceğimi çözemedim. Zaten günlük hayatımızda o küçük gruplarımızın hepsinin kendine ait bir kültürü oluşmuş, bir kültür bile kendi içinde çokça bölünmüş. Bu yüzden kültür kavramını dünya kültürü, tüm insanlık kültürü olarak değerlendirmeyi artık daha doğru buluyorum. Toplum Fabrikası Ishida, Tetsuya. Seedling. 1998. Resim. İnsanoğlu olarak birbirimizden farklı değiliz. Birbirimizin kopyalarıyız. Ve bu kopyaların hayatı asla çevresel etkenlerden bağımsız şekillenmez. Düşüncelerimiz, davranışlarımız, insanlığımızın temeli saydığımız her şey yaşadığımız mahallenin süzgecinden geçer, arınır(!) ve zihnimizde yer edinir. Bu işlemler sonucunda, ilk klonlanan koyun Dolly‘nin bir tane değil milyonlarca klonunun olduğunu hayal edin, bir koyun sürüsü oluşur. Her üretim bandında olduğu gibi hatalı üretim de gerçekleşir ve bunun sonucunda sürüden farklı üç küçük grup oluşur: Özgünler, değiştiriciler ve manipülatörler. İlk önce koyunlardan bahsedelim, küçük gruplara sonra geçeriz. Koyun sürüsünü sakın küçük görmeyin. Her ne kadar dünyanın kaderini üretim hataları belirlese de, bunu koyunların desteğini almadan yapamazlar, çünkü sürüye sahip olmayan bir çobanın yapabileceği hiçbir şey yoktur. Koyunların aslında oldukça karmaşık bir hayatı var, kendilerine yüklenen bir sürü sorumluluk var. Her sabah uyanmalı, çocuklarına kahvaltı hazırlamalı, işe gitmeli, eve ekmek getirmeli ve kaderin yaptıkları her özgürleşme planını bozmasını çaresizlikle izlemeliler. İzlemeliler ki hayal kurmayı bıraksınlar, başlarını ağıllarından dışarı çıkarmasınlar ve sonsuzlukta unutulup gitsinler. Farkında olmasalar da yapılabilecek en büyük fedakârlığı yapıyor, sahip oldukları tek değerli şeyden, hayatlarından vazgeçiyorlar. Özgünler, dünyadaki köklü değişimlerin habercileri. Bu insanların fikirleri çok çeşitli, hepsi dünyaya farklı bir açıdan bakıyor, gerçeğin değişik yönlerini aydınlatıyorlar. Bazen isteyerek, bazen de farkında olmadan değiştiricilere ilham ve bilgi kaynağı oluyorlar. Sanatçılar, yazarlar, filozoflar ve bilim insanları bu grubu oluşturuyor. Eğer onlar olmasaydı, dünyanın dönmesinin bir anlamı olmazdı. Değiştiricilere geldik, onların amaçları baştan belli zaten. Bunlar çok farklı biçimlerde gözükseler de hayatlarını koyunları daha iyi otlaklara gütmeye adıyorlar. Var olan düzenden memnun değiller ve bu memnuniyetsizlikleri onlara güç veriyor. Her saniye kendi yazılımlarında değişiklik yapıyor, evrim geçiriyor ve sürüyü gütmeye çalışıyorlar. Değiştiricilerin her zaman toplumun yararına çalıştıkları söylenemez; hedefleri doğrultusunda bazen dünyanın altını üstüne getiriyor, çevrelerine zulmediyorlar. Çoğu siyasi ve dini lider bu grupta bulunuyor. Ve son grup, manipülatörler. Manipülatörler birçok açıdan değiştiricilere benziyor, onlar da sürekli değişim geçiriyor, gelişiyor ve sürüyü yönetmek için çabalıyorlar. Aralarında sadece iki fark var bana kalırsa. İlki, manipülatörler değiştiriciler gibi birey olarak göz önünde bulunmayı sevmezler, genelde kurdukları şirket ve örgütlerle koyunları yönetirler. İkincisi, bu grup asla koyunların fikirlerini önemsemez, o fikirleri koyunlara fark ettirmeden kendi amaçları doğrultusunda tekrar tekrar biçimlendirir. Amaçlarına farklı silahlarla ulaşırlar, günümüzde en tehlikeli silahları sosyal medya. Küreselleşmeyi kullanıyorlar bir bakıma. İçinizi iyice kararttım mı? Karartmadım mı? Lafı dolandırdığımı mı düşünüyorsunuz, yoksa yazdıklarımın gerçeklikten uzak olduğunu mu? Muhtemelen haklısınız, hiçbir toplumda bu kadar keskin sınırlar bulunmaz, bulunamaz. Zaten hayatta da keskin sınırlar yoktur, hatta sınır yoktur diyebilirim. Sadece grinin farklı tonlarından oluşan bir tablodur hayat. Bazı bölgeleri o kadar koyudur ki siyah sanırsınız, bazı bölgeleri de gözlerinizi kamaştıracak kadar parlaktır. Ama yazdıklarımda az da olsa gerçeklik payı olduğunu kabul edeceğinizi düşünüyorum. Mustafa Kemal Atatürk gibi değiştiriciler, Sokrates gibi özgünler ve Mark Zukerberg (ABD’de seçimlere nasıl müdahale ettiğini hatırlayın) gibi manipülatörler gerçekten de var. Ve biz, tüm dünya vatandaşları, gerçekten de birbirimizin kopyası haline geliyoruz. Aynı yiyecekleri yiyor, aynı medyadan haber alıyor ve aynı yalana- özgür düşünce yalanına- inanıyoruz. Farklı olan tek özelliğimiz dış görünüşümüz, o da medyanın yarattığı güzellik algısına uymaya başladı. Bunun sorumlusu kim peki? Küreselleşme mi, tüm dünyada demokrasi adına yapılan insanları ayrıştırma projeleri ve savaşlar mı, yoksa sosyal medyanın yan etkileri mi? Bence hiçbiri. Bence tek suçlu biziz. Bu noktada bana karşı çıkabilirsiniz. Daha birkaç satır önce insan beyninin fabrikada işlenir gibi işlendiğini ve koyundan farkımız kalmadığını söyledin, bir koyun nasıl suçlu olabilir ki? Suçlu biziz, çünkü yaşadığımız hayatın monotonluğunu ve saçmalığını bir noktadan sonra fark ediyoruz, birey olduğumuzu eninde sonunda anlıyoruz; ama nedense tekrar koyun olmak istiyoruz, sürüye katılmak istiyoruz, bunun için çabalıyoruz. Ama siz siz olun, benim kadar kötümser olmayın. Belki de benim anlattığım kadar kötü bir dünyada yaşamıyoruz. Belki at gözlüğü takıp sadece ileriye bakışımdır bana karanlık bir döngü tasvir ettiren. Benim gibi kötümser olan ve genç yaşta intihar eden bir ressamla tanıştım birkaç gün önce: Tetsuya Ishida. Seedling (Fide) isimli tablosuna baktım, orada kendimi gördüm, bu satırları yazdım. Erkin Aydın KAYNAKÇA 1) Ishida, Tetsuya. Seedling. 1998. Resim. Birhan Osmanoğlu ŞİDDETİN PANZEHİRİ : ŞİDDETSİZLİKSavaşlar ... İnsanoğlunun yaşadığımız dünyaya bıraktığı en büyük izler hep savaşlar sonucu çıkmıştır . Yıkımlar olsun , katledilen ırklar olsun resmen doğayla birlikte şekil vermiştir dünyaya savaşlar . Evet belirtmeliyim ki, hemen hemen her canlı yaşamını sürdürmek için savaşır . Ama insanlar için bu durum kontrolden çıkmış ve âdeta yaşamın en büyük parçasının savaş olduğu bir hale bürünmüş. İlk insandan beri süregelen bir gelenek savaşmak bizler için . Dikkat ettiniz mi bilmiyorum ama ilk çağlarda bulunan madenlerle yapılan ilk eşyalar genelde kesici aletlerdir bu örneği günümüzde de görebiliriz , ülkelerin askeri araç gereçlere ayırdıkları bütçeye bakmanız yeterli olacaktır. Neyse ki artık çok daha barışçıl (!) bir çağdayız , değil mi ? Ne de olsa somut savaşlar yok , kan yığını savaş alanları yok çünkü artık savaşlar tüm dünyaya yayıldı . Haberleri açıp beş dakika bakmanız bile yeterli olacaktır durumu anlamaya . Belki resmi savaşlar tarihten silindi ama tüm ülkeler insanın doğası (!) gereği engel olamadığı savaşçılığı sürdürüyor , her yerde bir soğuk savaş , işgal , patlama … Eskiden nasıldı ? Örneğin üç haftalık bir savaş sonucu bin ölü , şimdi ise ölü sayısı bütün yıla dağılmış her gün yavaş yavaş artıyor , hiç durmuyor ve yıla vurduğumuzda belki eski dönemlerden çok daha fazla ölüm oluyor . Bu ortamı yaratanlar bununla da yetinmeyip , biz masumları bu doyumsuzluğun içine çektiler . Hepimiz birer piyonuz artık . Ama bir şeyi unuttular . Bizler düşünebilen piyonlarız , içinde bulunduğumuz ortamı değiştirmek bizlerin elinde . Todd May ' in bize sunduğu yöntem ise açık ve net : Şiddetsiz Direniş . Son dönemlerde iyice karamsar bir hale bürünmüştüm , biliyordum haber programlarını izlediğimde göreceğim manzaraları , yine üzüleceğimi … Bu yüzden kendimi resmen odama kapatıyordum haber saatlerinde ama televizyondan görmesem de sosyal medya olsun , okuduğum dergiler olsun illa karşıma çıkıyordu gerçekler , kaçamıyordum bir türlü . Sıradan bir insan olarak bu düzene karşı hiçbir şey yapamayacağımı düşünüyordum ve iyice umutsuzdum ta ki Todd May ' in şaheseri Şiddetsiz Direniş ' le buluşana kadar. Todd May yakın tarihle ilgili çalışmalar yapan bir filozof , birçok siyasi dergide ve diğer yayın organlarında imzası var . Bu işe yıllarını vermesinden olacaktır ki mevcut sistemi size çok güzel bir şekilde özetliyor ve bunu yaparken okuyucuyu hiç yormuyor . Eh tabi , sistemi bu kadar iyi bilen birinin bu sisteme direnmenin yollarını bilmesi kadar doğal bir şey yok . Şimdi size bir örnek vereyim : haklı bir insanın şiddete başvurduktan sonra bir anda haksız duruma düşmesi gerçeği yok mu ? Hah işte tam da bu Todd May ' in değindiği . Eseri okuduktan sonra çok iyi anladım ki sorunları şiddetle çözmek imkansız bu yöntem sonsuz bir döngüye sokuyor bizleri . Belki de sistemin istediği buydu , bu yüzden sokaklara dökülüyordu , savaşıyordu insanlar . Artık öğrenmiştim , şiddetin tek panzeheri şiddetsizlik . Zaten hayatımda neredeyse olmayan şiddeti sıfıra indirmem için iyi bir kaynak oldu Todd May , en haklı olduğum olaylarda bile kendimi tutuyorum , başvurmuyorum o lanet olası şiddete . Eğer barışa dayalı bir düzen için öncü olmak istiyorsanız , kesinlikle şiddetsizlik kavramını benimseyip yayabildiğiniz kadar yaymalısınız . Unutmayın bu dünyayı güzel bir hale getirmek biz sıradanların (!) elinde . KAYNAKÇA May, Todd. Şiddetsiz Direniş. İstanbul : Ayrıntı Yayınları , 2016. http://i.cdn.ensonhaber.com/resimler/galeri/0_157.jpg http://www.bmdergi.org/tr/wp-content/uploads/2014/12/107449.jpg http://67.media.tumblr.com/e7bb459981decace76f7ac455bbabba0/tumblr_n8b2fqzkGX1svzwico1_500.jpg Sonu Olmayan Bir Rüya Başlangıç filmi sinemalarda oynar oynamaz, yani 30 Temmuz 2010 tarihinde, izlemek için koşa koşa gitmiştim çünkü fragmanını izlediğim zaman, konusu çok ilgimi çekmişti. Filmi neredeyse gözümü bile kırpmadan izledim diyebilirim. Filmin konusundan çok az bahsetmek istiyorum. Filmin ana karakteri Copp, insanların gizli bilgilerini, onların rüyalarına girerek öğrenmeye çalışır. Bazı insanları da bu iş için eğitmeye başlar çünkü Copp’in asıl amacı çocuklarına kavuşmaktır. Bunu yapabilmesi için de birden fazla insana ihtiyacı vardır. Copp kurduğu ekip ile beraber kurban olarak seçtiği insanın zihnine girerek, birtakım fikirleri kurbanın bilinçaltına aşılamak ister. Bunun için Copp ekibi ile beraber, seçtiği kurbanın rüyalarında dolaşırlar. Filmi bu kadar ilgi çekici yapan özelliği, konusunun rüyaları içermesidir. Rüyalar her zaman insanlar için ilgi çekici olmuştur. Her insan sıklıkla ya da seyrek, mutlaka rüya görür. Bazı insanlar rüyalarında gördükleri olayların gerçek hayatlarında gerçekleştiğini söylerken, bazıları da rüyaların hiçbir anlamı olmadığına inanırlar. Filmde ilgimi çeken en ilginç olay, insanların rüya mı yoksa gerçek hayatta mı olduklarını anlayamamalarıdır çünkü içinde bulundukları rüyalar o kadar gerçekçidir ki gerçek hayat ile hayal dünyasının farkını anlayamazlar. Filmi izlerken ben de bizim içinde bulunduğumuz anı, her gece gördüğümüz rüyaları, uyandığımız zaman hissettiğimiz duyguları düşündüm. Ya şu anda gerçek hayat diye adlandırdığımız an rüyanın ta kendisi ise? Ya biz uyumak için gözlerimizi kapattığımızda ve rüya gördüğümüzü zannederken, aslında asıl gerçek olan yaşantımıza uyanıyorsak? Şöyle bir düşünürsek, rüyamızda tanımadığımız, kim olduğu hakkında hiçbir bilgimizin olmadığı insanlar ile konuştuğumuzu, aynı ortamı paylaştığımızı çok yakın olduğumuzu görürüz ama uyandığımızda o insanların rüyalarımıza nasıl girdiğini düşünürüz. Peki ya aslında asıl o insanlar bizim yakından tanıdığımız kişiler ise? Ya şu anda çevremizdeki insanlar, bizim rüyalarımızın birer figüranları ise? Başlangıç filminde Copp ve ekip arkadaşları, kurbanlarının rüyalarını kendileri tasarlarlar. Kurbanlarının yürüdüğü yolları, çevrelerinde gördükleri yolları, binaları, gölleri, parkları, insanları, hatta evlerini bile kendileri kurgularlar. Belki birileri de bizim hayatımızı filmdeki gibi kurguluyor, baştan yaratıyordur. Gerçek hayat diye düşündüğümüz ama aslında rüyanın ta kendisi olan yaşantımıza birileri müdahale ederek, beynimize bu fikri aşılayarak bizi, gerçek hayatımızın bu olduğuna ikna etmiştir. Ya hangi yoldan yürüyeceğimize, hangi binaya gireceğimize, annemizin, babamızın, arkadaşlarımızın ve çevremizdeki diğer insanların kim olacağına birileri karar veriyorsa? Ya asıl annemiz, babamız ve arkadaşlarımız olması gereken kişilere, adını “hayal ürünü” olarak koyduğumuz ama asıl gerçek yaşantımız olan rüyalarımızda rastlıyorsak? Siz de bazı rüyalardan uyandığınızda, gördüğünüz rüyaların ne kadar gerçekçi olduğunu düşünmediniz mi? Belki de o gördüğümüz rüyalar gerçektir, yaşadığımızı sandığımız hayatlar birer rüyadır. Ölümü her zaman hayatımızın sonu olarak görürüz. Belki de öldüğümüz zaman uykumuzdan uyanır, gerçek hayatımıza başlarız. Yukarıda bahsettiğim gibi, Başlangıç filmini çıkar çıkmaz izlemiştim ama bu yazıyı yazabilmek için tekrar izlemem gerekti çünkü pek çok detayı hatırlayamadım. Tekrar izlediğimde, önceden fark edemediğim çok önemli bir detayı fark ettim. Filmin sonunda Copp’nin rüyada olup olmadığı belirtilmiyor. Copp, filmin sonunda çocuklarına kavuşuyor fakat rüyada olup olmadığından emin olmak için topacını çeviriyor. Topacın yere düşmesi, Copp’nin rüyada olmadığını gösteriyor fakat sürekli çevrilmesi ve yere düşmemesi, hâlâ rüyanın içinde olduğunu belirtiyor ama filmin sonunda bu topacın yere mi düştüğünü yoksa sürekli dönmeye devam mı ettiği belirtilmiyor. Bunun nedeninin, yönetmenin, okuyuculara filmin sonunu kendi hayal güçlerini kullanarak tamamlatmasını istemesi olduğunu düşünüyorum. İlk izlediğimde Copp’nin hâlâ rüyada olduğunu ve çocuklarına kavuşamadığını düşünmüştüm ama tekrar izlediğimde ise çok önemli bir detayı fark ettim. Copp ne zaman rüya görse hep parmağında evlilik yüzüğü oluyor fakat gerçek hayatta ise parmaklarında hiçbir yüzük göremiyoruz. Filmin sonunda parmağında yüzük yoktu. Ben de buna dayanarak kafamda filmin sonunu, Copp’nin çocuklarına kavuştuğu ve rüyada olmadığı fakat gerçek hayatta da olmadığı, gerçek hayat ile rüya âlemi arasında sıkıştığı şeklinde bitirdim. Bunu düşünmemin nedeni, Copp insanların beynine girip rüyalarda çok fazla dolaştığı için, artık gerçek hayatın hangisi olduğuna karar veremiyor. Her ne kadar topacı ve yüzüğü ona yardım etse de, nesnelere güvenemeyeceğinin farkında olduğundan içinde olduğu anı ne gerçek olarak ne de hayal olarak nitelendiriyor. Bu benim hayalimde canlandırdığım bir sondu. İlerde tekrar izlediğimde belki de ilk düşünceme geri döneceğim ya da filmin sonunu bambaşka bir sonuçla bitireceğim. Yönetmenin yapmak istediği tam da buydu sanırım. İzleyicileri hayal dünyasına daldırmak… Başlangıç filmini mutlaka izlemeniz gereken filmlerden biri olarak görüyorum. Filmi her izlediğinizde, benim gibi farklı detayları keşfedeceğinizden ve filmin sonunu tekrar tekrar değiştireceğinizden eminim. Leyla olmak hoştur amma Arif (Mecnun) olmak başkadır başka... Rüya, bütün çektiğimiz. Rüya kahrım, rüya zindan. Nasıl da yılları buldu, Bir mısra boyu maceram... Bilmezler nasıl aradık birbirimizi, Bilmezler nasıl sevdik, İki yitik hasret, İki parça can. Çatladı yüreği çakmaktaşının, Ağıyor gök kuşaklarının serinliğinde Çağlardır boğulmuş bir su... Ağıyor yeşil.*(s.49) Ahmet Arif Uzun, upuzun karanlık bir gecedir artık yaşamak aşk ateşine düştüyseniz bir kere, hele bir de tek taraflıysa, bir leyladır hayat artık, leyla olmuştur aşka düşen. Dönüşü olmayan karanlık tünelin sonundaki ışığı görme umuduyla yanar tutuşur, güvercin ürkekliği ile atan kalbin sahibi bir çift göz. “Ölümün olduğu bu dünyada, hiçbir şey çok da ciddi değildir aslında” diyen Kafka, eminim ki aşkı ölüme dahil etmiştir. Çünkü havayı değil sevgilinin kokusunu teneffüs eder âşık , sevdiceğinin hayalini kurmaz, gerek kalmaz; çakılıdır, kazınmıştır gönlüne, zihnine, avunamaz, uyuyamaz, tat alamaz, yetinemez aşka düşen, “yetinmek cehennemin öbür adıdır”(Arif, sf.77) zira. Onu düşünmek sonsuzluğun karşılığıdır. Beyninde bir canlandı mı, aşk olsun onu durdurabilene. Kimbilir nerelerde gezer Leyla ile, ne yer ne içer, ne yaşar hayallerinde. Hiç gerçek olmama ihtimalini bilse bile. Aşkı hem ölesiye tarif eder hem de yapamaz, olmadı der, anlatamaz hissettiklerini. Evrende var olmuş hangi canlıya benzetebilir ki sonsuz aşkını, ya da hangi şiir anlatır ki benim sevdamı der; şiirler yazar sayfa sayfa. Mektuplar böyle yazılır Leyla’ya. Çok şey dökülür dilinden çok yazı yazılır kaleminden sonra hiçbirini beğenemez. Ona eş bir güzelliği layık göremez kalbindeki aşktan başka. Çünkü bilir ki ne kadar dilinde anlatsa da, elinde yazsa da Ahmet Leyla’yı ne yerde ne gökte tarif edemez. Yere göğe sığdıramaz ne aşkını ne Leyla’sını... Böyledir Ahmed’in aşkı Leyla’ya. Buram buram burnunda tüten sevdası, karşılıksız, aşk kokan mektuplarda çaresizliğini hissederiz Ahmed’in, zira çare aşktadır ve o da âşıktır Leylasına biçare... ‘’Leylam Leylim’’, der kardeşine seslenir gibi, aziz ve biricik dost, ‘’canım kardeşim’’ der dostuna seslenir gibi, ‘’merhaba kardeş çocuk’’ der, ‘’Leylikom’’ der kardeşine seslenircesine ve hayatın heryerinde her saniyesinde her evresinde olduğunu sezeriz dipten ve derinden Leyla’nın, Ahmed’in gönlünde. Leyla bir aşktır, bir kardeştir, bir dost, bir sırdaş, bir hayattır onun için ailesinden her bir parçayı taşıyandır. Leyla her şeydir Ahmet için. Sizin hiç her şeyiniz oldu mu?.. Her şeyiniz olacak kadar sevdiniz mi ya da sevildiniz mi? Aşk sadece sevgili olmak değildir Ahmet’e göre. Ona kardeş gibi bağlanır, ağabey gibi sahip çıkar, arkadaş gibi dinler, sevgili gibi sever öper. Hayata dair her şey vardır Leyla’da Ahmet’e göre. Her mektubunda satır satır okutur adama. Mektuplarında da taştığı gibi Ahmet birgün Leyla’nın onu kendisi gibi sevebilme ihtimaline sarılır. Öyle ya kim biricik aşkının düğününe hediye olarak ona ve gözlerinin yeşiline hitaben bir şiir yollar ki. Ya da “Aslında benim senden kopamayışım, sensiz dünyayı hafif buluşumdur bütün mesele! (Arif sf.128) der. Onsuz hafife alınan bir dünya yaşamak onun için yetinmek demektir. Karşılıksız aşk aşk değil midir sanki hem de aşkın ta kendisidir. Aşk Leyla’nın Ahmet’i sevebilme ihtimalidir. Boşuna söylememiş ya Yılmaz Erdoğan ‘’ben senin beni sevebilme ihtimalini sevdim’’ diye. Bir umuttur insanı yaşatan ve sonsuza kadar da yaşatacak olan. Hayatta sahip olduğu en büyük duygusu, işi gücü, hayalleri beklentisi aşk olmuş bir adamın ya da kadının umudundan şüphe edilir mi... O hayallerle yatar o rüyalarlar kalkar sabaha. Birgün gördükleri gerçek olacak umuduyla günaydın der güne. Ahmet de en büyük hayaliyle, birgün Leyla’nın onu sevmesiyle, tutuşur heran. Bazen umutsuzluğa kapılmakta yağıp gürlemekte, aşkına karşılık beklemekte, arkadaşlıkları, dostlukları yetmemektedir Ahmed’e. Hırçınlaşır böyle zamanlarda unutur Leyla’nın biricik aşkı olduğunu ve daha koyu bir leylaya sürüklenir ister istemez. Aşkının büyüklüğüyle düşünceler beynini kemirir, ölür ölür dirilir adeta her saniye sevilmeme nedeniyle kimi zaman. Yetinemez zira bilir yetinmek cehennemdir, gittikçe hırçınlaşır, asileşir, hergeleleşir kendi tabiriyle. Kırıp döker karalar bağlar ama yine de vazgeçmez vazgeçemez asla Leyla’dan. Sonra da kendine kızar aşkını üzdüğünü düşünüp kahrolur da. Hayatında her yere koymuştur onu bir kere; dostudur, arkadaşıdır, meslektaşıdır, sırdaşıdır. Aşkıdır da ama tek taraflı olması yetmemektedir çoğu zaman. Leyla’sının varlığı kadar aslında karşılık bulma ihtimalidir onu ayakta tutan. Hasreti hiçbir zaman son bulmaz, başka bir diyara götürür ulvi hislerini, özlemini. Nice yazarlar, şairler, ozanlar değinmişlerdir aşka, seviye, sevgiye ve en ulvisini Tanrıya olan duygularla özdeşleştirmişlerdir en sonunda. Öyle ya; o kadar olağan üstü bir histir ki bu ancak Allah’a, yaradana bu hisler beslenebilir. Her ne kadar böylesine bir aşkı anlamaya çalışmak için onu ulvileştirmek gerektiğini düşünse de nice edebiyatçı ve filozof âşık olan, yaşayan anlar ancak ve en çok da Yaradan.. Çünkü bir tek o görür o duyar o hisseder âşık bir adamı yukardan, yazdığı mektuplarını okuyan sadece bir teferruattan ibarettir O’nun yanında. Eee boşuna değildir Ahmet’in Leyla’ya ‘’kaç leylim bahar hasretinden prangalar eskittim’’ deyişi... Yaşamayan nasıl bilsin alt tarafı aşk desin. Ahmet’i de ancak yaradandan gayrı ‘’Arif’’ olan anlar... GÜLGABİ ÇETİNKAYA 20601252 MELİKE GÖKÇE İYİCİ UNUTMAK VEYA HATIRLAYAMAMAK Unutmak. Üzerine şarkılar, şiirler yazılmış olan, gerçekleştirmesi zaman alan hatta bazen imkânsız olan bir eylem. Hepimizin geçmişinde mutlaka unutmak, silip atmak istediği olaylar, kişiler vardır. Her aklımıza geldiğinde, hatırladığımızda canımızı tıpkı o günki gibi, aynı acı ile acıtan hatıralar… Kim bilir belki de unutmak isteyip, unutmaya kıyamadığımızdandır bu sancılı süreç. Bazen zaman geçtikçe unuttuğumuzu sanarız, ama bir an gelip de o kişiyi veya o hatıramızı anımsatacak bir şey ile karşılaştığımızda tekrar canlanır anılar… İşte o an hepmizin ağızından aynı kelimeler dökülmez mi? “ Keşke silip atabilsem ona dair, o âna dair her şeyi…” Ama ne yazık ki o geçen zaman bile işe yaramaz, belki bir derece acımız hafifler ama unutmak pek de mümkün olmaz. Bir de asla unutmak istemediğimiz anlar vardır ki yazmak, kazımak hatta kaydetmek isteriz en ince detayına kadar hafızamıza. O anlar geldi mi aklımıza, ufak bir tebessüm oluşur yüzümüzde. O anlara, kişilere ait ne varsa hepsini saklar, koruruz zarar gelmesin diye. Peki hiç düşündünüz mü elimizde olmadan bize acı veren anıları unutamadığımız gibi, elimizde olmadan, istemeden en güzel hatıralarımızı birer birer unuttuğumuzu? Çok acı olmaz mıydı hayatımızın belki de en değerli anılarını, kişilerini unutmak. Bize ait olan her şeyi, ailemizi, sevdiğimizi hatta kendimizi hatırlayamamak silip, atmak istediğimiz anıları hatırlamaktan daha da acı veren bir durum değil mi? Bir silgi düşünün ki hafızanızdaki her şeyi kısa zamanda acımasızca siliyor. Bırakın ailenizi, kendinizi hatırlamayı, günlük ihtiyaçlarınızı bile kendiniz karşılayamamaya başlıyorsunuz. Çünkü yürümeyi, hareket etmeyi ve hatta konuşmayı unutuyorsunuz. Tıpkı Özcan Deniz’in bir Kore yapımından esinlenerek ortaya çıkardığı Evim Sensin filminde Leyla’nın başına gelenler gibi. İzlerken film deyip geçmişizdir belki çoğumuz ama aslında filmde konu olan hastalık “bunama veya Alzheimer”, gerçek hayattan çok da uzak olan bir hastalık değil. Filmin senaryo tarafı çok genç bir kızın başına gelmesi çünkü günümüzde belli yaşın üstündeki insanlar da yaygın olarak görülebilinen bir hastalıkmış bunama. Evet filmde gerçekte varolan ve hâttâ yaygın olan bir hastalıktan söz ediliyor ama itiraf etmeliyim ki bir insanın en yakınlarını bile unutabileceğine inanmamıştım ta ki en yakın arkadaşımın anneannesinin Alzheimer olduğunu öğrenene kadar… Arkadaşımın anneannesi 72 yaşındaymış ama küçücük bir çocuktan farkı yokmuş, henüz günlük işlerini veya ihtiyaçlarını kendi başına karşılayamama evresinde değilmiş fakat onları hatırlayamıyor hatta bazı zamanlar onların kim olduğunu unutup korkup, kaçmaya çalıştığı bile oluyormuş veya en basit bir olayı bile 5 dakika sonra unutup tekrar tekrar soruyormuş ve annennesinin bu denli çaresiz olup da ellerinden hiçbir şey gelmemesi onlar için çok üzücüymüş. Arkadaşım ve ailesi için elbette çok zor ve yıpratıcı bir durum ama duruma bir de anneannesinin gözünden bakacak olursak daha da hüsran değil mi? Düşünsenize evladınızı, torununuzu hatırlayamıyorsunuz, hatırlasanız bile bu o kadar kısa süreli olan bir şey ki tadına bile varamadan bir bakıyorsunuz ki sizin canınız olan o kimseler, yuvanız olan o ev bir anda hiç tanımadığınız, yabancı şeyler hâline gelmiş… Bence her ne olursa olsun, bizi üzen ya da mutlu eden hayatımızda ne oldu ise ya da kim var ise onları hatırlayabilmek en güzeli. Henüz yaşımız çok gençken, iyisiyle kötüsüyle onları hatırlayıp, hafızamızda taze tutabiliyorsak ne mutlu bize… KAYNAKÇA Evim Sensin. Yön. Özcan Deniz 2012. İstanbul. Avşar Film-DNZ Film, 2012. Kimin düzeni bu ?Dünyadaherşeybirdüzeninparçasımı?Yoksaolanvarolanherşeyrastgelemiorada?Kendinizehiçsordunuzmunedenşuandahayalettiğinizkişininhayatınıyaşayamıyorumdiyeyadanedenacıdığınızinsanlarenazındansizinkadarrefahseviyesindedeğil.BudüzenvesistemüstsınıflarınherkesinyerindekalmasınısağlamakiçintasarladığıbirsistemmiyoksatamamenAdem’denberikendiliğindenolanbirşeymi.Bufilmiizlediğimdeaslındavarolandüzeninmasumaneoluşmadığınısistemigüçlüoyuncularınkurduğunuvekurallarınonlartarafındanyazıldığınıanladım.Filmiaslındagerçekhayattakidünyadüzenininküçükboyutlusugibiyorumladım.Alt,ortaveüstsınıflarıabartılıbirşekildegözlerönüneseriyordufilm.Ayrıcabirsınıftandiğerinegeçmekgerçektenimkansızgibibirşeydi.Evetözellikledealtsınıftayaşayanbirinsansanız.Örnekolarakköydeyaşayanfakiramabaşarılıbirerkekçocuğuelealalım.Zatenmaddiimkânsızlıklaryüzündengeridenbaşlarveayrıcadiğerkesimlertarafındandaköylüdiyedışlanmatehlikesidevardır.Diyelimkibunlarınhepsinigeçtivemezunolayıbaşardı.Sadeceortasınıfageçmesienaz20yılınıalır.Bunuherkesyapamazvezatenonuniçin,bunuyapankişilerbirelinparmağındanazdır.Kızlariçinbirazönceyazdığımdurumlardahadaağırdırcinselayrımcılıkyüzünden.Sınıfatlamanınbelkikısabiryoluvaramabunundakendiiçindesıkıntılarıolduğukesin.Üstsınıftanbireş.Bunlarınhepsinielealıncasınıflarımızıdeğiştirmeninçokzorolduğunuanladım.İçindekendimizibulduğumuzçevreninduvarlarınıaşmakkolaybirsüreçdeğil.Şuankendimiortasınıfbirinsanolarakgörüyorum.Acabafarklıbirsınıftaolsaydımfarklıbirşeydüşünürmüyümdiyekendimisorguladım.Elbetteeğeraltsınıfbirinsanolsaydımbudüzenideğiştirmekiçinelimdengeleniyapardım.Buyüzdendebazıdevrimlerehakvermeyebaşladım.Öteyandaneğerüstsınıfbirvatandaşolsaydımelimdeolanlarıkorumakveilelebetbendekalmasınıisterdim.Başkalarınındurumuyerinekendimindurumunukorumamgerektiğinidüşünürdüm.Maalesefgerçekşukibirsınıfınçözümüdiğersınıfiçinproblemoluşturuyor.Veneyazıkkiherkesinsorunlarınıtekseferdeçözebilecekgizlibirçözümyok.Sonuçolarakyaşadığımızsistemtemeldeciddiproblemlerinolduğunuanladım.Busaattensonradabuproblemlerleinsanlıkyaşamayadevamedergibigeliyor.Üstsınıfdiğerinsanlarınhayaldahiedemeyeceğibirserveteulaşmışdurumda.Gelirdağılımındakieşitsizlikdünyanınheryerindeyaşananbirgerçek.Herhangibirdevrimgirişimindekendilerinisavunmakiçinyeterlimiktardakaynaklarıvar.AltsınıfisegünümüzşartlarındabırakınDünya’yıköyündebilesınıfbilinciolmayanbirkesim.Oyüzdenyakıngelecekteköktenbirdeğişimbeklemiyorum.AltsınıfındevrimninbaşarılıolmasıhalindeDünya’yıolmasıgerektiğigibiyöneteceğindendeemindeğilim.Çünküintikamisteyebilirleryadabizneyaşadıysakonlardaaynısıyaşayacakdiyebilirler.Yadaonlarlagücüellerinealdıklarındaeskiüstsınıfnedüşünüyorsaaynışekildedüşünebilirler.Filminseyircininyorumunabırakanbirsonlabitmesidebuyüzdenbence.Benimimkansızçözümümşuydu:Eğerinsanlıkvarolduğundanitibareneşitşartlardayaşıyorolsaydı,zenginzenginliğinfakirfakirliğintadınabakmamışolacağından,herkesineşitçeyaşadığıbirDünyaenbaşındanberimümkünolurdu.Sonuçolarakhernekadarfilmdeciddikayıplarvererekdevrimyapılmışolsadabundansonranasılyönetecekleribirmuamma.Ayrıcabuyönetimileridebaşkaproblemlerdoğurabilir.HernekadareşitsizveproblemlideolsaDünyaşuankidüzeneoldukçaalışmışdurumdaçünküazsayıdadevrimgirişimigördüveoldukçauzunbirsüredirbusistemleyönetiliyor.Bundandolayıkötümserolmaktaoldukçahaklıyımçünküuzuncabirsürebuproblemlisistemideğiştirmekiçinyenibirdeğiştirmegirişimigöremeyeceğiz.Kaynakça:Joon-ho,Bong.Snowpiecer.MohoFilm,2013.Film.ÖLECEK BİR ÇİÇEK Bir hikaye vardır yazarı bilinmeyen ve bir çiftin konu alındığı. Sürekli kavga eder bu çift ve erkek bir gün bir teklifle gelir. Çiçek dikmeye karar verirler ve bu çiçeğin soluşu ayrılık vaktinin geldiğine işarettir. Kadın bir gece çiçeği sulamak için dışarı çıktığında adamı çiçek sularken görür. Bunu okuyan herkesin içinde bir aşk, bir bağlılık ya da bir kaybetme korkusu canlanır ama az sayıda kişi fazla suyun da çiçeği mahvedebileceğini bilir. Aşk da böyle değil midir zaten insan hayatında? İki taraf da çok çabalarsa yıpranır, bir gün solar. Sonunda mı ne olur? Bir taraf pes eder ve diğer tarafın da dayanacak gücü kalmaz tek başına savaşmaya. Böyledir bir aşkın yaşayış süreci: Tutku ile sevme ve tek taraflı vazgeçme. Sonraları insanın aklı başına gelir. O kaybettiği şeyin, kimsenin, aslında kimse olmadığını; çok daha derin bir yeri olduğunu anlar. Hep bu gitmeler ve vazgeçemeyişler şarkılara konu olur. Gençler arasında yaygın dinlenen bir grubun (Leyla the Band) da şarkısında dediği gibi "Gitme kaybedince daha çok seveceksin." Budur işte aşkın vazgeçemeyiş süreci. Her zaman da bu süreç böyle işlemez. Giden taraf hep kaybeden değildir; kazandığını zannedendir. Aşkı öldüren bir şey vardır insanın içinde, gurur adı verilen. Terk etmeyi, terk edilmeye tercih ettirir insanlara ve en büyük engeldir geri dönüşlere, tekrar aynı mutlulukları yaşamaya. Belki haklıdır insanlar aşkta gurur olmaz diye bas bas bağırırken ama kendine yediremez bu çığlıkları gurur yapanlar ve çığlıklar sessize alınmış bir telefon gibi bir hiçe dönüşürler. Diğer tarafa yani terk edilene mi ne olur? O, eğer gerçekten sevmişse üzülür, üzüntüsünü aşkıyla beraber gömmeye çalışır nafile bir çabayla. İnsan eğer gerçekten sevmişse üzüntüsü ile sever ve bu üzüntü alışkanlık haline gelip seveni adım adım tüketir fark ettirmeden. Yetmez teselliler, boş gelir ümit doku yine seversin lafları ve o kendi içine gömüldükçe gömülür. Eskiden olsa bağırıp çağıracağı hatta uğrunda kavga bile edeceği şeyleri dikkate almamaya, hep sessiz kalmaya başlar. Ne yazıktır ki bunun sonu yoktur. Başka biri ile unutulmayacak anıları unutmaya çalışır ama yapamaz bunu. Bazı günler gelir, gün içinde mutlu gibi görünür, onun sevgisi ile dolu olmadığı eski neşe dolu günlerinden birini yaşıyor gibidir ama gece çökünce asıl olaylar cereyan eder. Kalbi ona bu gecelerde düşman gibi davranır ve der ki "Sen miydin beni gün boyu yok sayıp, eğlenen. Acısını fazlasıyla çekeceksin." Birden, insanı kendini kendi için ağlarken de bulabilir, saçma sapan olaylara duygusal tepkiler verirken de. Tabii buna kendini bulmak denirse. Her geçen gün kendine yabancılaştığının çok geç farkına varır, bir şeyleri durdurup değiştirmek için çok geç kalmıştır. Kendi yabancısına alışır, alışır ve alışır. Yabancılaşmayı bırakıp kendini artık böyle kabul etmeye başlar ve içinde oluşan yaraya tuz basmak yerine zamanla her yaranın kapanacağını umut eder. Giden konusuna gelirsek bu süreçte... O da onun için değerli birini kaybettiğini anlarsa, sevgisi bitmiş olmasına rağmen üzülür. Seven dayanabilir mi üzüntüsüne, hele bir de kopamayış söz konusu ise. Her anında kendinden ödün vererek onun yanında olmak ister sıfır pişmanlıkla. İnsan sevdiğini üzülürken görmek istemez çünkü karşı tarafın gittiğini, o derin yaraları açtığını bile bile. Arkadaşı olmaya çalışır yine ama giden bilmez ki arkadaş kalmaya çalıştığı kişi artık kendine bile yabancı. Bu döngü hep böyle kısırdır. Bir taraf bu yabancı ile arkadaş olmaya çalışır, diğer taraf belki kendime tekrar kavuşurum, benliğimi yeniden kazanırım umudu ile yanındadır. İki taraf da farkındadır buranın çıkmaz olduğunun ama kimsenin kimseye git demeye dili varmaz. Neden mi? Çünkü iki taraf da fazla suyun çiçeği öldüreceğini bilmeden birbirlerinden habersizce sulamaya devam ederler ve bu anlaşmazlık sürdüğü sürece yok olmaya mahkum bırakılmıştır bu çiçek. BURAK AKBOĞA Şevval Gülçe Göksu Bülbül ile Gül Sevmek, âlemdeki tüm insanları hatta can vermiş olanları bile tek çatı altında birleştirebilen eylemlerin en güzelidir belki de. Dil, ırk, yaş fark etmeksizin sever ve âşık olur insan. Dünyanın her yerine bazen bir fotoğrafta bazense unutulmayan bir
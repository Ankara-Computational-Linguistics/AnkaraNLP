ve yaşadıklarını çok zeki, hiperaktif ve yerinde durmayan bir çocuğun gözünden anlatır film. Film çekilirken yalnızca 13 yaşında olan Chistian Bale’ın bu denli etkileyici performansı bu nasıl bir çocukmuş sorusunu düşündürttü bana sürekli. O yaşında çocuk yüzünden beliren tüm mimikler, hiperaktif ve sinir bozucu bir çocuğu çok iy bir şekilde oynamış. Filmde Chistian Bale’ın çocukluğu anlatılırken savaş hikayenin arkafonu olmuş. Film öyle kurgulanmışki çocuk ne savaş alanına aittir ne de savaştan uzaktadır.Çocuğun psikolojik durumu, sinirlenişi, kayıp olması, zekası ve bulunması; bir insanın çocukta olsa savaş yüzünden kişiliğinin, dünyaya bakış açısının, hayat ile yüz yüze nasıl gelindiğini hesaplaşıldığını en güzel şekilde göstermiş. Diğer bir değişle Chistian Bale kendi gözlüyle bu dünyada adaletin olmadığını ve olmayacağını görüyor. Küçük Chistian Bale’ın hayatta kalma çabası insanın içine işliyor. Hayatta kalabilmek uğruna kendini parçalıyor adeta. Aristokrat ailesinin ona sağladığı hiç bir tehdit içermeyen bir dünyadan birden bire kendisini savaş ortamında bulan ve yaşamaya devam etmeye çalışan bir çocuk. Öyle ki yaşından dolayı onun için savaş yalnızca göklerde uçan uçaklardan oluşmaktadır. Kuleye çıkıp savaş uçaklarının onu etkilediği için pilotlara el sallamaktadır. Bu bolluk içinde büyüyen çocuk görmezden gelinse de, dayak yese de bulunduğu her yeni ortamda yeni bir hayat kurmaya çabalıyor. Aniden yapayalnız kalan ve hayatta kalmaya çalışan çocuk filmde insanı derinden etkiliyor. Örnek olarak: zenginlik içinde büyümüş bir çoçuğun aç kalıp basit bir patates parçasına saldırışı çarpıcıdır gerçekten. Esir kampına düştüğünde Chistian Bale kendisine arkadaşlık eden iki büyüğü ile tanışmıştır ve onlardan şunu öğrenir: gerekli proteini sağlamak için böcekleri yemesini ve hergün verilen patatesten bulabileceğini. Arada sırada da çıksa verilen o kurtlu patateslerden çocuk kurtları elinde zevkle toplayıp yer. Aynı zamanda küçük bir çocuktan "yeni bir kelime ogrendim: atom bombasi." cümlesini duymak, üzmüştür beni bayağı ve sonra bunu tanrının adeta bir resim çekmesine benzetmiştir. Vakit geçtikçe tanrıdan da ümidini kesmektedir küçük çocuk. Tanrının belki de tenis oynayıp onu bu yüzden görmezden geldiğini düşünmediğini hayal etmektedir. Bana kalırsa en hüzünlü sahne filmin sonunda anne ve babasıyla kavuştuğu andır. Esir olmaktan kurtulup ailesin bulduğunda, anne ve babasına boş gözlerle bakar, sonra gözlerine inanamayıp annesinin rujuna dokunur, elini tutup elindeki ojeyi inceler en son olarakta yapılı saçlarına. Bu bir kavuşma anıdır fakat insanın boğazına bir yumruk iner, çünkü o artık ne çocuktur ne de onlar gibi. 50 KİLOMETRE ARASINDA GEÇEN HİKAYE Aslında bu kitabı okumaya evimin kütüphanesindeyken karar verdim. Kendimi biraz zorlamak istedim bu özeti yazarken o yüzden de biraz kalın bir kitap seçtim. Okuduğum kitabın da dünya klasiklerinden biri olmasına da dikkat ettim. Kitabı seçerken de kitabın arka kapağında yazan yazılara baktım ve en ilgi çekici hikaye olarak karşıma çıkan roman da yazarı Charles Dİckens olan '' İki Şehrin Hikayesi '' ydi. Oliver Twist kitabından da tanıdığım için bu yazarın kitabını seçmiştim biraz da. Kitap çok uzun gelmişti başta. İlk otuz sayfasında oldukça da sıkılmıştım. Kitabı bir ara bırakmayı başka bir kitaba geçmeyi de düşünmedim değil. Zorluğu seven biri olduğumdan inat ettim ve okumaya devam ettim. İyi de yapmışım çünkü kitabın kalan kısmında insanın okudukça okuyası geliyordu. Bazı akşamlar uykumdan ödün verip gece üçlere kadar okuduğum bile oluyordu. Peki nedir bu kitabı bu kadar ilginç kılan şey? Romanın başta sıkıcı geldiğini söylemiştim. Çünkü romanın başında geçen hiçbir olay örgüsünü anlayamıyordum. Hepsi birbirinden bağımsız o kadar çok hikaye vardı ki hiçbiri aklımda kalmıyordu. Bir hikaye bitiyor hemen arkasından onunla alakasız başka bir hikaye başlıyordu. Kitaba ertesi gün okumaya devam ettiğimde başta okuduğum kısım hakkında biraz bilgi eksikliği de oluyordu haliyle. En az dört kişinin hikayesinden bahsediyordu romanda. Hepsinin hikayeleri de çok farklıydı. Kimininki İngiltere'de, kimininki ise Fransa'da geçiyordu. Bu yüzden bazı yerlerde kopukluklar yaşayabiliyordum başlarda. Zaten kitapta da genel olarak İngiltere ve Fransa arasındaki yönetim benzerliğinden söz edilmekte. Charles Dickens, Fransa'da uygulanan sistem ile İngiltere'de uygulanan sistemi çok güzel özetlemiş arada da eleştiri yapmaktan kaçınmamış. Kitabın çeyrek kısımlık bölümünde de hikayeler kopuk kopuk devam ediyordu. İleriki bölümler hakkında pek bir umudum kalmamıştı... Kitabın ortalarına doğru olaylar değişmeye başladı. O birbirinden bağımsız sandığım insanların aslında birbirinden bağımsız olmadığını anladım. Çünkü romanın başında anlatılan her kahramanın bir diğer kahramanla bir etkileşimi vardı. Mesela kitapta doktor olarak tanıtılan Dr.Mannette'ın kızı Lucie ile kitabın ana karakteri Charles Darnay evleniyor, Dr.Mannette, Charles Darnay'i duruşmada savunuyor, Jarvis Lorry adında başka bir kahraman ise Dr.Mannette'ın en yakın dostu olarak karşımıza çıkıyor. Kahramanlarımız anlayacağınız gibi olaylarda hiçbir zaman birbirlerinden kopuk değiller. Kitabın bana kalırsa ilgi çekici özelliklerinden biri de buydu. Çünkü ben hiçbir şekilde bu insanların bir araya gelebilme ihtimalini düşünmemiştim. Biri doktor, biri avukat, biri banka çalışanı, biri de iyi bir vatansever olan dört farklı insanın nasıl olur da ortak bir noktası olabilirdi ki? Usta yazar Charles Dickens bu kahramanları ve hikayelerini çok güzel bir biçimde birbirine bağlamış. Kitabın ilerleyen bölümlerinde de asıl kahramanlar yavaş yavaş ortaya çıkmakta. Özellikle iki kahramanın bu konuda diğerlerinden sıyrıldığını görüyoruz. Bunlar 'Charles Darnay' ve 'Sydney Carton' karakterleri. Syndney Carton için olaylarda çok ön planda olmayan ama hikayenin sonunda ortaya çıkıp olayları tamamen değiştiren bir karakter diyebilirim. Charles Darnay ise olayların içinde hep var olan ve hikayedeki bütün kişileri birbirine bağlayan karakter olarak göze çarpıyor. Okuyucuların da okurken bu karakterler ve onların hikayeleri üzerinde daha fazla düşünmelerini öneririm. Başta okurken açıkçası pek hoşlanmadığım Syndey Carton karakteri, romanın sonuna doğru öyle bir yerde öyle bir şey yapıyor ki insanı o karakteri sevmediğine pişman ediyor ve bu yöntemle Charles Dickens romanında okuru çok güzel ters köşeye yatırıyor. Romanın da ilgi çekici başka bir özelliğinin de bu olduğunu söyleyebilirim. Bu romandan sonra kafamdaki bazı düşüncelerin olgunlaştığını hissettim. Artık ülkelerde uygulanan yönetim biçimleri hakkında düzgün yorumlar yapabileceğimi biliyorum. Ayrıca bu kitapta soylular ve köylüler sınıfı olarak adlandırılan sistemin oldukça yanlış olduğunu romanda gösterilen örnekler ile birlikte daha iyi anladım. Okurlara tavsiyem kitabı okurken başta sıkılabilirler fakat vazgeçmemeliler ve okumaya devam etmeliler. Çünkü romanı dikkatli ve düzgün bir şekilde okurlarsa bir süre sonra romanın onlara farklı yolları bir noktada kesiştirdiğini göreceklerdir ve romanın daha eğlenceli bir hal almaya başlayacağını anlayacaklardır. Kaliteli bir yazardan usta işi bir roman. Ters köşe olmak istiyor ve farklı hikayelerin nasıl ortak bir bütün oluşturduğunu görmek istiyorsanız bu roman tam size göre... Hastalık Quentin Tarantino’nun birçok filmini izlemiş birisi olarak belirtmek isterim ki; Tarantino gerçekten ününü hak eden bir sanatçıdır. Anlaşılması güçtür filmleri. Öyle her sokaktan geçen kavrayamaz bu başyapıtların arkasında yatan derin anlamları. Bende uzun yıllar sıkıntı yaşadığımı itiraf etmeliyim aslında bu konuda. Yaşımdan mı, yeterli olgunlukta olmamamdan mı kaynaklıdır bilinmez, ancak üniversiteye başladığımda anlayabildim bu büyük ustanın izleyicisine aktarmak istediklerini. Anlayabildim derken, beklide birer kum tanesiydi benim çıkardıklarım Tarantino’nun zihni olan uçsuz bucaksız çölde. “Pulp Fiction” dı filmin adı, soğuk bir Ankara gecesi, battaniyemin altında, sehpaya koyduğum kahvenin o taze kokusu burnumda bir solukta izleyip bitirmiştim o filmi. Anlamadığım bir şeyler vardı bu filmde beni içine çeken. Hiç unutmam, o hafta tam üç kere başa sardım ve izledim Ringo ve Yolanda’nın hikâyesini. Onlar gibi düşünüyor, onlar gibi hissediyor olmuştum artık. Tarantino zehri başarıyla salmıştı damarlarıma… Ve artık kalbimin her atışında bir parça oksijenle, bir parça Jules, Vincent, Tarantino, akıyordu beynime. “Tanrı inancı” tüm o üst anlamların altında, derinde bir yerlerde sorgulamak, sorgulatmak istediği buydu Tarantino’nun. Tanrı inancı, insanlık için bir tehlikedir diyordu Quentin Tarantino. Dünyanın binlerce yıllık gelişimden sonra bile bu kadar hassas olduğu bir konuda, böyle bir sav ortaya atmak, Romalı gladyatörler için bile fazlasıyla cesurca bir hareket olurdu. İşte bu yüzden, bunca yıl anlamamıştım Tarantinoyu. Öyle bir dahiydi ki Tarantino, bir cerrahın el hassasiyetiyle hazırladığı filmlerinden hangi anlamın çıkacağını izleyiciye bırakmıyordu, kendisi belirliyordu. Ancak okumuş insan görebiliyordu aslında Taratinonun kafasının içini. Ya da yalnızca küçük bir kısmını... Ne kadar kültür, o kadar Tarantino… İşte tam da bu noktada belirtmek gerekir ki, bağnazlık ve cehalet birbirlerinden çokta uzak kavramlar değillerdir aslında. Sözlük anlamına bakılır ise bağnazlığın; “Bir düşünceye, bir inanışa aşırı ölçüde bağlanıp ondan başkasını düşünememe durumu, taassup” olduğu görülür. “Bir inanış”. Tanrılar ve dinler. Çağımızın, geçmişin, ırklardan, milletlerden bağımsız tüm insanlığın ortak hastalığı… Tırnak içinde “inanç anksiyetesi”. Obsesif bir ırktır “homosapien”. Korkaktır da biraz. Yalnızlıktan, tecrübelenmediği her türlü yeni olgudan korkar, bilinmeyenden ise koşarak kaçar. Ama gelin görün ki, tüm bu korkularını hafifletmek için, bir bilinmeyene inanmayı seçer. İster Tanrı olsun ismi, ister Allah, ister Güneş, ister Put. Binyıllardır bu döner kürenin içerisinde yaşamaktadır insan. Çok şey değişmiştir ona dair. Ancak değişmeyen tek bir olgu vardır, takvim yaprakları hangi tarihi gösterirse göstersin, hep inanacak bir şey bulmuştur insanlık. Ve bu inançlar, her seferinde gelişiminin önünü bir bıçak gibi kesmiştir insanlığın. Bu bir fikir değil. Bir olgudur. Nasıl iki kere iki dört ise, Rönesans’a kadar Roma Katolik Klisesinin dini kullanarak dünyanın bir bölümünü sömürmesi en az o kadar dörttür. Din adına yapılmış, yapılmakta olan savaşlar, patlayan bombalar, ölen masum insanlar, akan kanlar… Bağnazlığın olduğu yerde değişim beklemek yersizdir. Geçen yıllar maalesef yalnızca birer rakamdan ibarettir ve insanlığın son yıllardaki en büyük mucizesi internetin de bize tek getirisi, inanç uğruna kesilen kelleri canlı yayında YouTube’dan izleyebilme serbestîsidir. Dünya’da inanç kadar kuvvetli bir etki unsuru daha yoktur insan üzerinde. Ancak ne yazık ki, her filmin sonunda iyiler kazanmadığı gibi, her zaman da iyilerin elinde olmamıştır bu araç. İnsanın doğasıdır belki de, Thomas Hobbes’un “Canavar”’ında söylediği gibi, özünde bencildir, kötüdür insanoğlu. Bir avantaj arar her fırsatta rakibinin önüne geçmek, ona üstünlüğünü göstermek veya kimi zaman onu kullanmak için. Akıllı olan ve inancın gücünü gören insanlar tarih boyunca almıştır bu avantajı ellerine ve dinleri birer araç olarak kullanmışlardır kitlelerin üzerinde, hala da böyle sürüp gitmektedir bu düzen. Yine doğanın kanunudur belki, ne kadar zekide olsa, bencilce istek ve arzularına hayır diyememiştir gücü eline alan insan. İşte bu düzenedir Tarantino’ nun yakarışı. Eğer ki insanoğlu, bu hastalığı tedavi edemez, bu bağnazlığı atamaz ise bedeninden, bin yıllar da geçse şu günün üzerinden, değişim gelmeyecek, akan kan durmayacak ve kullanılan her daim “insan” olmaya devam edecektir. Rüya Gibi Gerçek Hepimiz hayatımız boyunca sayısız rüya görürüz. Kimi zaman gördüğümüz rüyalar canımızı sıkar ve uyanarak bir an önce kurtulmak isteriz. Kimi zamansa öyle güzel rüyalar görürüz ki uyanıp gerçek hayatla yüzleşmeyi hiç istemeyiz. Bu iki durumla da sıkça karşılaşmış biri olarak, yaşadığım anın rüya olmaması için adeta dua ettiğim sadece tek bir anım var… Çok değil bundan yaklaşık bir yıl önce, hazırlığın beni fazlasıyla yorduğu bir derste her dersten sıkılışımda yaptığım gibi elime telefonumu alıp internette geziniyordum. Küçük bir haber gözüme çarptı, gerçek olamayacak kadar güzeldi: Justin Timberlake, İstanbul’da konser verecekti. (Bu ekran görüntüsü, gerçekten haberi okuduğum güne ve saate ait. Anı olarak saklıyorum.) Haberin coşkusuyla attığım sevinç nidası dersin sessiz ve iç karartıcı havasını bir anda bozmuştu, dersi sabote ettiğim için üzgündüm fakat içime durdurulamayan bir coşku seli hâkimdi. Bu güzel haberi en sevdiğim insanlarla paylaşmak ve onlarla plan yapmak için sabırsızlanıyordum. Dersin bitmesini bekleyemeden hemen arkadaşlarıma toplu bir mesaj yolladım. Ana tema aşağıdaki fotoğrafta da görülebileceği üzere konseri kaçırmamaktı. Kızlar grubu olarak hepimiz çok sevinmiştik fakat ortada bir sorun vardı. 26 Mayıs 2014 Pazartesi gününe denk geliyordu bu okul var demekti, işin daha kötü o gün final haftamıza denk geliyordu. Gürül gürül çağlayan neşemiz yerini sessizliğe bırakmıştı. Bir tek ben her ne olursa olsun gitmekte ısrar ediyordum. Gerekirse finale girmemeyi bile göze almıştım. Hemen biletlerin nerede ve nasıl satılacağını araştırmaya başladım. Bulduğum sonuçlar pek iç açıcı değildi, en önde izlemenin bedeli bir hayli yüksekti. Saha içinde izlemek de bana göre değildi, aşırı kalabalık pek tekin olmazdı. Bilet satışları üç gün sonra başlayacaktı, acilen bir karar verip biletleri almam gerekiyordu. Haberi duyduğumdan beri aklımda gitmek istediğim tek bir isim vardı, onunla hayalimiz hep birlikte İstanbul’u gezmekti. Eğer bu konsere gidebilirsek bir taşla iki kuş vurmuş olacaktık, hem de ne güzel kuşlar… Onunla hayallerimizi gerçekleştirebilmemizin güzelliği hakkında bir yarım saat konuştuktan sonra, B. bu güzel haberi biriyle daha paylaşmam gerektiğini hatırlattı. Kendisi çok uzun zamandır hayatımda olan, her şeyimi anlattığım, iyisiyle kötüsüyle her anımda yanımda olan bir erkek arkadaşımdı. Mantığına ve çözüm üretme kabiliyetine de her zaman inandığım birisi olarak önce heyecanımı paylaşıp ardından ne yapmam gerektiğine dair bir çözümünün olup olmadığı sordum. İlk kez bir çözümü yoktu. “Sınavın olabilir, gitme.” dedi. Şaşırmıştım, Justin Timberlake’e olan hayranlığımı, sevgimi bu derece bilmesine rağmen heyecanımı bile yeteri kadar paylaşmamış çok yüzeysel davranmıştı. Bir anlam verememiştim, “neyse” diyerek konuşmayı bitirip kendi kendime heyecanlanmaya devam ettim. İki gün sonra yine derste sıkıldığım bir vakitte telefonuma bir mesaj geldi, A. okula geldiğini belirten bir mesaj atmıştı. Yine kendi gibi değildi, çünkü o ziyaret için hep önceden haber verirdi. Bu sefer bir değişiklik yapmış sanırım diye fazla irdelemeden yanına gittim. Kısa bir muhabbetin ardından buraya gelmesinin bir amacı olduğunu söyledi, neyi kastettiğini anlamamıştım. Ta ki cebinden iki konser biletini çıkarana kadar… Şoke olmuştum, dilim tutulmuş tek bir kelime dahi söyleyemiyordum. Derin bir nefes alıp en sonunda sadece “Nasıl yani?” diyebildim. Elime tutuşturduğu bu biletlerin bana ait olduğuna inanamıyor, elimle santim santim inceliyordum. Bilet satışının ertesi gün başlayacağını biliyordum, bu biletleri nasıl almıştı hiçbir fikrim yoktu. Ben ona heyecanla bu konser haberini anlattığım sırada kendisi de bir araştırma yapmış ve biletlerin ön *İsimler, gerçek bir hikâye olduğu için gizliliği korumak adına özellikle tam olarak belirtilmedi. satışla nasıl alınabileceğini öğrenmiş, sabahın ilk ışıklarında da daha kimse sistemden biletleri almazken benim için bu biletleri almış olduğunu öğrendim. Belimle ilgili bir rahatsızlığım olduğunu bildiğinden dolayı yerleri tribünden, ama sahneye en yakın tribünden seçmişti. Bu inceliğinin mahcubiyeti karşısında ezilmiş, biletlerin parasını almayı kabul etmediği için de bunu kabul edemeyeceğimi söyleyerek biletleri geri vermek istemiştim fakat tabii ki bu isteğim reddedilmişti. Ona beraber gitmeyi teklif ettim, muhtemelen o da bunu bekliyordu haklı olarak, memnuniyetle kabul etti. Kendisi bu tarz müzikle hiç ilgilenmez aksine nefret ederdi ama bu konser onu da mutlu etmişti. Yani en azından ben onu mutlu edenin konser olduğunu düşünüyordum… Gerçeği bir ay sonra onun ağzından kendi kulaklarımla duymuştum, beni sadece arkadaşı olarak görmüyor, arkadaştan öte olabileceğimizi düşünüyordu. Bu benim için tamamen beklenmedik bir durumdu, yıllardır onu arkadaşım, çok yakın arkadaşım olarak görüyordum. Daha ötesinin olamayacağını dile getirmemle birlikte, yıllardır sahip olduğumuz arkadaşlığımız da yıkılıvermişti. En üzücü kısmı artık onun hayatımda olmayacağı gerçeğiydi, alışmam zaman alacaktı. Elimde birçok güzel anıyla birlikte bana sürpriz yaptığı konser biletleri kalmıştı, geri vermek istedim. Artık bende durması hoş olmayacaktı fakat çok sert bir dille geri çevirerek bunun mevzu bahis dahi olmayacağını defalarca vurguladığı için el mahkûm biletleri evimin en güzel köşesinde saklamaya devam ettim. Kader benden yana olmuş, bütün finallerim konser sonrasına kalmıştı. B.’yle diğer bir hayalimiz olan beraber İstanbul gezisi yapmayı da gerçekleştirmek için konser gününden birkaç gün önce İstanbul’a doğru yola koyulduk. İstiklâl Caddesi’nden Beşiktaş’a, Beşiktaş’tan Sarıyer’e aklımıza esen her yere doğru ufak çapta geziler düzenledik. Hatta bir ara o kadar kendimizi kaptırdık ki İstanbul’un arka sokaklarının birinde kaybolduk. Hiçbir fikri olmayan yerli turist hâlimizle gördüğümüz ilk çıkışa benzer sokağa girdik. Şans bu yana karşımıza en çok görmek istediğimiz yerlerden biri olan, buram buram tarih kokan “Pera Palas” çıktı. İstanbul’un bize şans getirdiğine inanmaya başlamıştık. Zaten en büyük şansımız ertesi gün Justin Timberlake’i canlı canlı görecek oluşumuzdu. Konserden önceki gece, otel odamızda küçük çapta bir Timberlake konseri vererek ön hazırlık yapalım demiştik fakat bu bizi hazırlamak yerine ertesi gün için bizim daha çok heyecanlanmamıza neden olmuştu. 26 Mayıs 2014, inanılması güç bir hayalin gerçek oluşu… Uyanır uyanmaz önce B.’yle birbirimize baktık ardından hemen çantalarımıza yönelip konser biletlerimizin varlığını kontrol ettik, elimizde biletleri tutuyorduk tutmasına ama sanki hâlâ gerçek değilmiş gibi geliyordu. Heyecandan yarım yamalak bir kahvaltı yapıp hemen rüyaya yolcuğumuza doğru yola çıkmıştık. İTÜ Stadyum’una geldiğimizde bizim gibi heyecandan içi içine sığmayan, ellerinde kollarında Justin’le alakalı birçok şey olan yüzlerce hatta binlerce insanın varlığıyla karşılaştık. Kapı açılış saatine daha çok olmasına rağmen, herkes bu rüyanın bir saniyesini dahi kaçırmamak adına erken gelmişti, tabii biz de öyle. Saatler birbirini kovalamış ve konser saatine yaklaşılmıştı. Kapıların açılmasıyla birlikte herkesin heyecanı bir nebze daha artmış, etrafta çığlık atan insanlar çoğalmıştı. Bizim sabırsız insanlarımız sıraya girmek yerine önlere doğru atılmayı seçmişlerdi ve ne yazık ki saha içinde ayakta izleyecek olanların tarafına kargaşa hâkim olmuştu. Bizse çok rahattık, yerlerimiz belliydi. Hemen telefonlarımızı, tabletlerimizi ayarlayıp beklemeye başlamıştık. O sırada tek düşündüğüm dakikalar sonra hayranı olduğum adamı canlı görecek oluşum değildi, bana bu şansı sunan dileğimi gerçekleştiren benim için her zaman yerinin farklı olacağını bildiğim birine tekrar teşekkür etmeyi de düşünüyordum. Düşünmekle kalmayıp bulunduğumuz konumun da fotoğrafını mesaja ekleyerek içi bol minnet dolu bir teşekkür mesajı yazdım, teşekkür edilecek bir şey olmadığını sadece mutlu olmamın yeteceğini söylediği bir mesajla karşılık verdi. Aylar sonra ilk kez konuşmuş olmak da yüzümü gülümsetmişti, yılların dostluğunu tek kalemde silmek bana göre olmadığındandı bu zor kabullenişim. Hava kararmış, nefesler tutulmuştu. Herkes onu bekliyordu, sonra birden adı duyuldu: “Juustin Timberlaaakee.” Ve o an gelmişti, Justin Timberlake’yle aramda sadece metreler vardı… Nefesim kesilmişti, açılışı “Pusher Love Girl” şarkısıyla yapmıştı. Şarkı bitiminde bu binlerce hayran kitlesinin coşkusu onu şaşırtmış, defalarca teşekkür etmişti. Bizse her “İstanbul, you’re awesome”* demesiyle birbirimize bakıp “Aaay” nidaları atıyorduk. Bir yandan video çekip bir yandan da şarkılara eşlik ederek kendimizi bu inanılmaz rüyaya gittikçe kaptırıyorduk. “TKO”, “Suit&Tie” gibi en yeni şarkılarının yanı sıra “Cry Me a River”, “Sexyback” gibi eski şarkılarını da bu muhteşem konser için repertuarında harmanlamıştı. Sahne şovlarıyla desteklediği şarkıları adeta büyülüyordu. *”İstanbul, sen harikasın.” Sonlara doğru yaklaşırken piyanonun başına geçerek gerçekten çok etkileyici bir vuruş yaptı: Sıradaki şarkıyı o zaman daha yeni yaşadığımız Soma faciasında ölen çok sevgili emektar madencilerimize ithaf etti. Bunu dile getirmesine bütün konser halkı olarak etrafı inletircesine alkış ederek teşekkür ettik, bu ince düşüncesi beni kendisine bir kez daha hayran bırakmıştı. Artık daha ne kadar hayran kalabilirdim, bilmiyordum. (Hepimiz ışıklarımızı yakıp şarkıya eşlik ettik.) En başından beri canlı olarak söylemesini istediğim tek bir parça vardı: “Mirrors”. Hep şimdi çalacak, bundan sonra çalacak diye beklerken konser sonu gelmişti. Hayallerim yıkılmış, tribündeki koltuğuma konser başlangıcından beri ilk kez oturmuştum. Derken o başlangıç melodisini duydum, kalbim ağzımda atıyordu adeta. İstemsiz bir şekilde gözlerim doldu, şimdi bunları paylaşırken bile hafif bir tebessümle birlikte gözlerim hâlâ doluyor. İçimde hissettiklerimi kelimelere dökmem mümkün değil, şarkıyı videoya çekerken hissettiğim bütün duygular dışa vurmuş elim titremeye başlamıştı. Neyse ki B., benim için videoya devam etmiş bense kendimi şarkının sözlerinde, Justin’in sesinde kaybetmiştim… Son parçasıydı “Mirrors”, inanılmaz güzel bir şekilde son noktayı koymuştu. Justin Türkçe bir şekilde “Sizi seviyorum” demiş, “Hoşça kalın” diyerek veda etmişti. Bizse konserin bitmesinin üzerinden dakikalar geçmesine rağmen o atmosferden çıkamamış, “Mirrors” söylemeye devam ediyorduk. Dış dünyayla o kadar bağlantımızı kesmiştik ki konser sonrası çekim yapan kameraların bizi şarkı söylerken çektiğini ertesi sabah bir hocamın beni arayıp “Seni televizyonda gördüm, konsere gitmişsin.” demesi sayesinde öğrenmiştik. Bu muhteşem deneyim, bana unutulmayacak güzel hisler bıraktı. Şimdi hâlâ ara sıra bunun bir rüya olmadığını hatırlatmak için fotoğraflara bakar, videoları yeniden izlerim. Bir anda kendimi yine o büyüleyici atmosferin içinde bulurken, içimde büyükçe bir minnet duygusuyla hayatta böylesi güzel şeylerin de var olduğunu ve bunların benim de başıma geldiğini hatırlayarak hayata karşı tutumumu umutla doldururum. FANTEZİNİN EFENDİSİ Böylesi büyük bir eserin incelemesini yazmaya nereden başlasam bilemiyorum. Sanki bir yerden başlasam öbür tarafa haksızlık yapmış olacağım, en ufak bir hata ile girsem saygısızlık olacak. Fantastik edebiyat üstünde etkisi işte bu kadar büyük olan bir eserden söz ediyoruz. Yalnız fantastik edebiyatta değil dünya edebiyatında da büyük bir iz bırakmış, modern İngiliz edebiyatının başyapıtlarından biri sayılan bir eser. Türü sevmeyen kişiler tarafından bile kötü yorum almayan bir eser. İşte karşınızda: Yüzüklerin Efendisi. On dokuzuncu yüzyılın en büyük yazarlarından biri kabul edilen J.R.R. Tolkien, taslağını bir toplantıya alelacele yazarak yetiştirdiği ve aslında bir çocuk kitabı olması amaçlanan Hobbit isimli kitabıyla Orta Dünya olarak adlandırılan yeni bir evrenin kapılarını açar. Yarattığı bu evreni yalnızca bu kitapla sınırlamayıp ömrü boyunca durmaksızın aldığı notlar, birbiri ardına gelen düzeltmeler ve basılan kitaplarının haricinde taslak hâlinde kalan onca çalışmasıyla o kadar genişletir ki o evrende birbirinden eşsiz onlarca öykü ortaya çıkar. Öyle ki bu öykülerin başı gelir; evrenin yaratılışına, zamanın başlangıcına dayanır. Çoğu romanın ya da kitapların geçtiği evrenlerin belli bir zaman diliminde geçtğini ve hatta kendi dünyamız hakkında bile o kadar geniş bir bilgiye sahip olmadığımızı düşünürsek ne kadar yaratıcı bir düşünce ürünü olduğunu daha rahat anlarız. Orta Dünya’da geçen ve (Tolkien’in yazdıklarından ortaya çıktığı kadarıyla) kronolojik olarak son sırada yer alan öykü de Yüzüklerin Efendisi adı altında kitaba dönüştürülür. Aslında eser üç adet kitaptan oluşsa da çoğu kesim tarafından tek kitap olarak alınır. Yüzlerce sayfa not ile oluşturulan bu kitapta tabii olarak o kadar çok detay vardır ki okuyanların içinde kaybolmasına sebep olur. Ülkemizde kısmen geç yayınlanmış olsa da İthaki yayınevinin harika bir çeviriyle okuyuculara sunduğu kitap ülkemizde de gerek fantastik edebiyatseverler gerek diğer edebi kesim tarafından saygıyla karşılanmıştır. Zaten İthaki, bu gibi ağırbaşlı ve büyük potansiyelli kitapların çevirisini hakkını vererek yapmasıyla tanınmıştır. Yapay olarak eksiksiz şekilde bir dil oluşturan, modern fantastik ögelerin temellerini atmış ve kahramanlar ile olayların geçtiği çevreyi böyle detaylandıran bir kitabın saygıyla karşılanmamasını beklemek yanlış olurdu zaten. Dünya çapında da büyük ilgiyle karşılanan eser üzerine yirmi birinci yüzyılın başında çekilen üç adet film ve aynı tarihlerde çıkan bilgisayar oyunları da bunun göstergesidir zaten. Filmlerin yakaladığı apayrı başarıdan sonra zaten bir popüler kültür ögesine dönüşmemesi imkânsızdır. Burada ayrıca film müziklerinin bestecisi Howard Shore’a ve seslendirdiği o muhteşem aryalar için Enya’ya teşekkür etmek gerekir. Yakalanan bu başarının ardında o efsanevi, yıllar sonra bile dinleyince insanın tüylerini diken diken edebilen şarkıların yeri yadsınamaz. Üç kitabın toplamı yaklaşık olarak bin yüz sayfadan oluşuyor ve bu sayfalara Tolkien’in (ölümünden sonraki baskılarında oğlunun) eklediği evren hakkındaki ansiklopedik bilgiler dâhil değil. Üç kitabı ayrı ayrı alabileceğiniz gibi tek ciltlik özel sürüm olarak da bulabileceğiniz kitabın arka kısmında dünya hakkında akıl almaz derecede bilgi, elf dilinin kuralları ve etimolojik bir sözlük bulunuyor. Şayet koca eser yetmezse açlığınızı buradan da giderebilirsiniz. Ben, şahsen elflerin isimlerini anlama kısmında bu sözlüğü çokça kullandım. Her birinin belirli bir olay ya da özellik yüzünden koyulduğunu örünce epey şaşırıyor insan. Aslında eser her ne kadar fantastik edebiyat içinde geçse de romantizm, felsefe ve birçok başka çerçeveden bakıldığında da oldukça doyurucu. Örneğin kolay kolay duygulanmayan biri olarak ben kitabı okurken (başında, sonunda, birçok yerinde) duygu seline kapıldım. Ne hissedeceğimi bilemediğim yerler oldu. Film müziklerinden de en az bir tane açar dinlerim her gün. Yani orklar, hobbitler ve elflerle alakanız olmasa bile işlediği çeşitli konulardan birine kapılacaksınız. Buna emin olun. Evreni çok beğendiğiniz takdirde internette yapacağınız ufak bir araştırmayla karşınıza çıkabilecek onlarca forum sitesi ve yüzlerce konudan oluşan incelemeler var. Benim önerim ise önce olayların başını anlamak için Hobbit’i, sonra hem okuduğum en iyi drama olması hem de evrendeki birçok olayı şekillendirmesi sebebiyle Hurin’in Çocukları adlı kitabı sonra da bütün bunların nihai bir anlama kavuşabilmesi için evrenin tarihini baştan sona anlatan Silmarillion isimli destansı eseri okumanızdır. İnanın bana tamamen farklı bir gerçeklik içine çekileceksiniz. Eser hakkında ve evreni hakkında söylenebilecek daha yüzlerce söz, yazılabilecek onlarca sayfa yazı var fakat hepsini anlatmaya kalkarsam ne ben altından kalkabilirim ne de siz kitapları okumuş olma zevkini tadabilirsiniz. En iyisi mi en yakın kütüphanede bir adet bulunduğundan emin olduğum bu kitabı gidip derhal okuyun da ne dediğimi daha iyi anlayın. Mehmet Selim AHİ DEĞİŞİM ŞİMDİ Efsaneler ve masallar: Bizim belki de dünyaya ayak basışımızdan beri var olduğuna inandığımız veya inanmak istediğimiz ama ne tür varlık olduklarını tanımlamakta da epey zorlandığımız şeyler. Ancak bunların gerçekten var olup olmamasının bizim için gerçekten bir önemi yok. Çünkü biz zaten bir şeye - o şey gerçek de olsa hayal de olsa – var demişsek o zaten vardır. Bunun sebebi ise varlık kavramının esasını insan zihninden alması. Bu anlamda insan zihni her şeyi var edebilir, yani yaratabilir; aynı zamanda her şeyi de – bu, apaçık bir gerçek de olsa- onu kabul etmeyebilir, yani yok edebilir kudrette. Zaten zihnimizde yarattıklarımızdan yine zihnimizde yok ettiklerimizi çıkardıktan sonra geriye kalan şeyleri temel alıp onun üzerine inşa ettiklerimizdir hayat boyunca verdiğimiz kararlar. Bütün bu zihinsel işleyişin sonucu olan kararlarımızla gerçekleştirmeyi amaçladığımız rüyalarımız ve hayallerimizin de efsane ve masallarla gibi tanım itibariyle pek bir farkının olmadığı hepsinin de fantezi olarak tanımlanabileceği açık. Ortak noktası insan zihninin uydurması olan bütün bu fantezilerin zamansal olarak karşıt olduğu söylenebilir. Efsaneler, masallar gücünü geçmişten alır. Adı üstünde geçmiş: olmuş, bitmiş. Bizse artık şimdiki zamandayız. Ne kadar doğru acaba geçmişteki gerçeği veya masalı aklımıza getirmek? Geçmişi bir paçavra misali bir kenara atıp şu ana odaklanmaya çalışsak, onun daha iyi olması için çalışsak ya! Kime ne yararı var gerçek de olsa masal da olsa geçmişi akla getirmenin, onun peşine düşmenin, adeta ona takılı halde şimdiyi yaşamanın? Ona da yaşamak denirse tabii. Yaşamak bununla kalsa yine iyi. Bu noktada geçmiş sadece bizim yaptıklarımızın sonucu olmayabiliyor, aynı zamanda şu anda da yaşamımıza kuvvetli bir şekilde yön verebilecek hal alabiliyor dinler ve inanç sistemleriyle. Dinler, inançlar hepsi geçmişte. Yüzyıllar öncesinden kendisinden sonraki binlerce yıllık bir zaman dilimine hükmetmeyi istiyor hepsi. İnsanların tümüne hitap ediyor ve kendilerine tamamen teslim olmalarını amaçlıyorlar. İnsanlar da buna amenna diyor dinlerin emirleriyle hem bu dünyalarını hem de var olduklarına inandıkları öteki dünyalarını mutlu geçirecekleri inancına sarılarak. Fakat çoğu zaman da asla dışarı vurulmayan hayal kırıklıklarıyla bitiyor bütün bu maceralar. Çünkü imkânsızdır dinlerin o kadar zaman dilimi öncesinden simdiyi düzenleyebilmesi. Ama yine de neden milyarlarca insan bu eski mi eski inançlara teslim oluyor acı çekmeye hatta acı çektirmeyi de göze alarak? Korkuyor da ondan. Değişmek ve değiştirmekten korkuyor. Çünkü değişim doğası gereği sadece ama sadece şimdiki zamana ait bir kavramdır. Ancak zordur şimdiyi her türlü değiştirme fikrine sahip olmak ve bu yönde adım atmak. Ama insanoğlu işte. Hazır tarifler, ezberler o kadar kolay ve bir o kadar da tatlı ki kendisi için. Zaten geçmişteki bir insan, din veya ilah olduğuna inandığın varlık senin yerine senin hayatını düzenleme görevini üstüne almış. Bırak da hayatını onların statik kurallarına göre yaşa. Daha garanti ve güvenli olan bu yolu senden sonra gelenlere de aktar. Ve böylece insan yüzyıllardır süregelen bir kördüğümün içinde buluyor kendini. Aynı durum gelecek için de geçerli. Hayallerimiz, ideallerimiz hepsi gücünü gelecekten alıyor. Ancak geleceğin şimdinin bir sonucu olduğunu farketmek ve buna göre davranmak zor. Bu olmayınca da insan geçmişteki hazır reçetelerde olduğu gibi gelecekteki hayallerle avutuyor kendini. Ama bunun yerine geçen her saniyenin hatta her salisenin yerini geleceğe bıraktığını, şimdiyi değiştirebildiğin ölçüde geleceğin değiştirdiğini bir bilse. Ne var ki bundan habersiz; sanki ideallerinin bir gün beyaz atlı bir prens gibi karşısına çıkacağını öylece umuyor. Umduğunu bulamayınca da kader adlı başka bir fanteziyi üretiyor. Bütün bu çıkarımlarda bulunabilecek duruma geliyor insan Orhan Pamuk’ un Kırmızı Saçlı Kadın adlı romanını okuduktan sonra. Romanın ve yazarın ismine bakınca yüksek kalitede bir edebî dille yazılmış bir aşk romanı okumayı beklerken zaman adlı kavramı algılama biçimimizi değiştiren eserle karşılaşıyoruz. Ve şunu demeden edemiyoruz: Bu kitabı okurken içinde bulunduğum şimdiki zaman yerini geçmiş zamana bırakırken an be an geleceğimi de değiştiriyor veya beni değiştirebileceğime inandırıyor. Berkay Aydın 21401465 ​Yaşlılığın Ulvi Ve Müspet Yanları İnsanoğlunu bir bukalemuna benzetmek yanlış olmaz bence. İstediği ortama, hayat tarzına ve çevresine adapte olabilecek yaratılışından gelen bazı özellikleri barındırdığını düşünüyorum. Aynı zamanda sinirli, asabi ve hayattan keyif almamalarının nedeni olarakta kendilerini kapattıkları o fanusun derin ve uçsuz boşluğunu suçluyorum. Elbette zaman zaman bazı tatsız olaylara şahit olduğumuz oluyor. Kim istemez ki her istenilen, gönülden koptuğu gibi tahakkuk etmesin. Hayatın akışıyla kavga etmek yerine mümkün mertebe olumlu bakmaya çalışmalıyız şu kısacık ömre. Gündelik koşturmalarımız, aile yaşantımız ve gelecek kaygımız derken eninde sonunda yüzleşeceğimiz yaşlılık sendromunu çok kafaya takmamalı, yaşadığımız hayattan keyif almalıyız. Sonuçta, bir kelebek kadar ömrümüz kısa olmayabilir kabul ama bir kaplumbağa kadar da uzun ve sade değil. Yaşlılığın tecelli edişini hepimiz kabul etmiş durumdayız. Fakat genç ve güzel kalabilme ihtirasımıza yenik düştüğümüz bir yana sakinliğimizi bile koruyamıyoruz. Hayatın beyhudeliğinden ve boşluğundan bahsederek serzenişte bulunuyor, kısa ömrümüzü heba ediyoruz. Kanımca, her insan her gününü, saatini ve dakikasını son zamanlarıymış gibi yaşamalı ve yaşatmalıdır. Bunları yaparken altın kural olarak nitelendirebileceğimiz temel şeyleri de kaçırmamalıdır. Örnek olarak, kalp kırmak kadar amaçsız ve kahredici habis bir şey yoktur. Ne olur ki konuşmadan önce iki veya üç kere düşünsek. Ne olur ki şu uçsuz bucaksız gibi görünen okyanusların dalgalarını hissedecek kadar ağır ve mütevazı olsak. Selama selam ile karşılık versek, yanlış yorumlardan kaçınıp incitmemeyi öğrensek. Öğrenemiyoruz işte. Devamlı olarak sitem ettiğimiz yaşlılık sendromu da başaramadığımız mütevazı insan profilinin olmayışından kaynaklanıyor bence. Genç ve güzel olmak neden bu kadar gözümüzü kör ediyor? Neden bunca insan daha güzel olmak için bıçak sırtına yatmayı kabul ediyor? Bütün bunların nedeni içimizdeki durdurulamaz üsten bakma içgüdüsünü meydana getiriyor bence. http://www.e-psikiyatri.com/etiket/yaslilik​ (10.4.2017) Dikkatimi son zamanlarda ünlü isimlerin ölümünden sonraki durumu çekiyor. Onca ünlü isim vefat ettikten sonraki ilk haftalar toplum nezdinde aynı havayı sağlayabiliyor. Fakat, günler geçtikçe aheste aheste televizyondaki yeri eksilmeye başlıyor. Sanki bir ceylanın büyünce annesi tarafından doğaya ayak uydurmak için yalnız bırakılmasına benziyor. Toplum da aynı şekilde başka bir aleme göç edenleri yalnız bırakabiliyor. İnsanoğlunun toplum tarafından unutulması bu kadar kolay olması, onların bugüne endekslenmesi gerekliliğini vurgular nitelikte zannedersem. Wilhelm Schmid’in ​Sakin Olmak- Yaşlanırken Kazandıklarımız​ adlı incelemesinin temelinde yatan hazine de bu bana kalırsa. Bu hazinenin anahtarına ulaşmamıza sağlayan yol ise sakin olmaktan geçiyor. Peki anahtarı nereden bulacağız? Çok basit. O parıl parıl parlayan ve insanı mutlak huzura ulaştırabilecek gücü barındırdığına herkesi ikna edebilecek ışıltıyı saçan sandığın anahtarı âdemoğlunun ta kendisi bence. insanlığın geniş bir bakış açısı olabileceğine inanıyor ve bu bakış açılarını hayatta başlarına kötü bir şey gelse bile iyi yolda yormaları konusunda yardımcı olabilecek bir unsur olarak görüyorum. http://blog.milliyet.com.tr/Yaslilik/Blog/?BlogNo=556630(10.4.2017) Dünyevi hislerden bahsederken insanların bir sürü psikolojisi içerisinde olduklarını ve başkalarının hareketlerinin kendileri için önem arz ettiğini de unutmamız gerekiyor. Olayları buram buram yaşayan kişilerin başka insanlarda negatif etki uyandırması son derece şiddetli olabilir. Bu nedenle, etrafımızda mutlu ve huzurlu insanların var olması gerektiğine inanıyorum. Hayatın mutedil yönlerine odaklanmalı ve doya doya bu eşsiz dünyayı içimize çekmeliyiz. Lakin aynı zamanda unutmamız gerekiyor ki, iyisiyle kötüsüyle yaşadığımız şu dünyada elimiz kaşık tutuyor, dilimiz, aklımızdan geçenleri sözlere dökebiliyor, ayaklarımız bizleri istediğimiz yere ulaştırıyor ve en önemlisi zekamız da bize hayatta güzel bir muvaffakiyet sağlayabiliyorsa bütün bunların bilincinde olup sahip olduklarımız için teşekkür etmeyi de ihmal etmemeliyiz. Kaynakça Schmid, Wilhelm. Sakin Olmak - Yaşlanırken Kazandıklarımız​. İletişim ​Yayıncılık. 2015. Baskı. Doğancan Karaman / 21601957TURK101-18İYİ OLMAK MÜMKÜNMÜ?“Bir film izledimhayatım değişti.”ifadesi hem klişedirhem de düşünecekolursak film izlemekhayat değiştirmez.Ancak Dogville’in birçokyönden benideğiştirdiğini rahatlıklasöyleyebilirim. Yaşadığım hayatı, karakterimi, eylemlerimi, içindebulunduğum toplumu ve ahlaki değerlerimi hatta vicdanımın olupolmadığını bile bana sorgulatan ve hala cevaplayamadığım sorularlabeni karşı karşıya bırakan muhteşem bir sanat eseri olarak kabulediyorum Dogville’i.Benim için filmin en vurucu noktası kendimi filmi izlediğimgüne kadar “iyi” biri olarak değerlendirirken o günden sonra iyi biriolup olmadığımı sorgulatması değildi, ondan da önemlisiydi.Dogville’den sonra iyi olup olmamanın mümkün olmadığınısorgulamaya başlamıştım. Önceden iyi olmanın basit prensipleriyerine getirerek sağlanabilir olduğunu düşünürdüm. Bu prensiplereörnek vermek gerekirse bize iyilik yapan birisine vefa göstermek veiyi niyetini suistimal etmemek ya da en azından zarar vermemekveya bize zarar veremeyecek birisine, örneğin küçük bir çocuğa yada savunmasız bir sokak hayvanına karşı güç uygulamamak gibi şeyler.Bunlara ek olarak yardımımıza ihtiyacı olduğunu düşündüğümüzbirine ya da birilerine elimizden geldiğince yardım etmek gibi bazıtemel prensipleri takip ederek iyi bir insan olunabileceğinidüşünürdüm. Bana göre iyi olmak genel hatlarıyla böyletanımlanabilirdi. Aslında sadece iyilik de değil, iyi adı altındaaffetmek, merhamet göstermek, yardım etmek gibi davranışlar.Örneğin merhamet kavramını ele alalım. Normalde birine merhametgösterdiğimde ya da bazı davranışları tolere ettiğimde bunu iyiolduğum için yaptığımı düşünür, hatta bir erdem olarak görürdüm.Örneğin bir arkadaşımın bana yalan söylediğini fark ettiğimde onuaffetmek ya da birisi bana karşı sorumluluklarını yerinegetirmediğinde sorunu büyütmemek gibi aslında herkesin uyguladığıbasit davranışlar. Daha spesifik örnek vermek gerekirse yeni aldığımkulaklığımı düşürüp bozan kardeşime bağırmayıp affetmek gibi.Bütün bu örneklerde aslında aynı yanılgı içinde olduğumu ise Dogvillefark ettirdi bana. Bu eylemleri yapmaya beni iten sebepler aslındaerdemli, yüksek karakterli veya vicdanlı birisi olmam değildi, çoksonradan fark ettim ama kibirdi. Mesela küçük kardeşimi bilmedenkırdığı kulaklık için affederken aslında büyüklük yapmıyordum,kendim daha üstün olduğumu düşündüğüm için küçük kardeşimiyargılamama yolunu seçmiştim. Çünkü eğer davranışınıyargılasaydım ve işlediği suçtan dolayı kardeşimi sorumlu tutsaydımaslında eşit olduğumuzu kabul edecektim. Ben ise kibrimden dolayıonu küçük gördüğüm için onun yaptığı eylemden sorumluolamayacağına karar vermiştim. Tıpkı filmde de “Asıl kibirlilik;insanın kendine göre daha bilgisiz saydığı kişilerin yanlışlarınahoşgörüyle bakması, bunları düzeltmeden anlayışla karşılamasıdır.”repliği ile bahsedildiği gibiydi durumum. Belki de doğru davranışgerçekten kızmamaktı ama burada önemli olan bu davranışımdakimotivasyonumun kibrim olmasıydı bana göre. Bilmeden de olsa egombuna izin vermedi ve kibrim sayesinde merhamet gösterdim.Farkına vardığım bu gerçeklerden, daha doğrusukabullenişlerimden sonra başka sorularla karşı karşıya kalmamkaçınılmaz oldu elbette. Eğer iyi zannettiğimiz davranışları aslındakibirli olduğumuz için yapıyorsak, o zaman iyinin tanımı nedir ya daiyi olmak mümkün müdür? Eğer yaptığımız her eylemin arkasındaaslında egomuz gizliyse, mesela sevdiğimiz insanları gerçekten miseviyoruz yoksa içimizdeki kibir öyleymiş gibi düşünmemizi misağlıyor? Bunlar elbette filozofların ve davranış bilimcilerin bileyüzyıllardır net cevaplayamadıkları sorular ancak kısaca söylememgerekirse bence egoyu ve kibri bizi biz yapan unsurlar arasında kabuledersek o zaman bu sorulara yaklaşmak da daha kolay ve daha azsarsıcı olaraktır. Nasıl vücudumuz kan, et ve kemikten oluşuyorsakarakterimiz de kibir içerir ve bu bize bağlı değildir. Örneğin en iyiarkadaşımızı aslında çıkarlarımız doğrultusunda hayatımızdatutuyorsak ve o yüzden seviyorsak bunun etik olarak yanlış bir yanıolduğunu düşünmek zorunda değiliz. Egomuzun biziyönlendirmesiyle çıkarlarımız doğrultusunda hareket etmekönlenemez bir şeyse o zaman onu kabul edip o doğrultudayaşamamız en pragmatik yoldur. Yani eğer en yakın arkadaşımızıaslında belli çıkarlar ve egomuzu tatmin ettiği için seviyorsak, enyakın arkadaşımızın da bizi bu yüzden sevdiğini kabul etmeliyiz. Aynızamanda bunu hayatımızdaki herkes için kabul edip öyle yaşamalıyız.Tıpkı filmin son sahnesinde Grace’in babası ile yaptığı konuşmadaaslında insanlara sürekli merhamet göstermesinin aslında kibrindenkaynaklandığını anlaması gibi. Anladıktan hemen sonra merhametgöstermeyi bırakıp kasabayı yok etmeye karar vermesi ise Grace’inaslında kim olduğunu ilk kez kabul ettiği sahnedir bana göre. YaniGrace aslında iyilik yaptığını düşünürken aslında yalnızca kibrinibeslemek amacıya kasabadaki insanlara merhamet göstererekkötülüklerinin artmasına sebep oluyordu. Kötülüğün tedavi edilemezolduğunu ve çözümünün merhamet olmadığını kesin olarakanladıktan sonra ise filmin son sahnesinde yapılması gerekeni yapıpmutlu olmasa da doğru bir sonla bitiriyordu filmi Grace karakteri.Sonuç olarak, iyi olduğumuzu düşündüğümüz içingerçekleştirdiğimiz eylemler aslında kibrimizden ve egomuzu tatminetme ihtiyacımızdan kaynaklanıyordur biz farkına varamasak da.Kibrimiz tarafından aslında adeta tutsak olduğumuz gerçeğikarşısında izlenebilecek en iyi yol ise bu gerçeği kabul edip öyleyaşamaktır bana göre.Sevim Ceren Özgül (21502313) Türkçe 101-31 10 Ekim 2016 Macbeth’e Dair Hızlı bir yükselişin aslında yavaş bir düşüş olabileceğini düşündünüz mü hiç? Hırs insani değerleri yok edecek kadar fazla olduğunda , gözleriniz, önünüzdekileri değil yalnızca yukarıda ne olduğunu görmeye odaklanır. Önünüzdekileri göremedikçe tökezlemeye başlarsınız ve sonrası hazin bir son olur. Macbeth işte bu yükselişin ve düşüşün hikayesidir. Macbeth, aşık olduğu kadının stratejilerini izleyen, sırtını ona yaslayarak adımlar atan iyi bir savaşçı. Vücudunu ve sahip olduğu gücü savaş alanlarında çok iyi şekilde kullanıp adından övgüyle bahsettiren bir savaşçı olmasına rağmen, Lady Macbeth’e ve onun verdiği tavsiyelere karşı oldukça savunmasız. Macbeth yaşayacağı tüm olaylara karşı önsezilere ve hisleri kuvvetli ve düş gücü yüksek bir karaktere sahip. Yükseliş ve kral olmak fikri ona başından beri mutluluk vermesine rağmen, yapacağı kötülükleri düşündükçe vicdan azabı çeken, kendi içinde hesaplaşmalar yaşayan bir karakter. Macbeth’in eşi Lady Macbeth, erkek olmayı güçlü ve acımasız olmakla bir tutan, başarmak için şiddet uygulamaktan ve insanların canına kıymaktan çekinmeyen bir kadın. Lady Macbeth eşinin yükselmek için oynadığı oyunlarda arka planda kalarak, masum ve etkisiz bir imaj çizmesine rağmen birçok durumda Macbeth’i daha fazlasını yapmak için cesaretlendiren en büyük etken. Ölümü ve uyumayı aynı olarak kabul eden ve birini öldürmeye çekinmeyecek kadar korkusuz ve acımasız bir kadın. Belki de üstünde düşünülmesi ve incelenmesi gereken asıl karakter Lady Macbeth’dir çünkü Lady Macbeth hakkında düşünmeye başladığınız zaman, bir kadının bu kadar acımasız olabilmesine şaşırıyorsunuz. Oyunda savaş sahneleri ve politik konuşmaların olduğu sahneler ön planda olsa bile, incelenmesi gereken en önemli konulardan birinin karakterlerin psikolojileri üzerine olması gerektiğini düşünüyorum. Bu karakterleri incelereyerek günümüzde hala geçerli olan birçok çıkarıma ulaşabiliriz. Bir insan nasıl kötü bir insana dönüşür? İnsan kötü biri haline gelirken ne gibi aşamalardan geçer? Hırs gözlerini nasıl karartır? Bizleri ne kötü yapar? Sonrasında nasıl bir psikolojik travma ile karşı karşıya gelir? Hep hayalini kurduğu yere ulaştıktan sonra nasıl bir hayata sahip olur? Sahip olunan yer en üstteki mevki olsa bile onu mutlu ediyor mudur? Lady Macbeth kötülükleri yaparken sahip olduğu tüm soğukkanlılığa rağmen, oyunun sonunda intihar ederek yaşamına son veriyor. En kötü dediğimiz kişinin içinde de onu her an rahatsız eden bir vicdan azabı var mıdır? Lady Macbeth’in ellerindeki kanı, ellerini yüzlerce kez yıkamasına rağmen çıkaramadığını anlattığı sahneyi izlerken kötünün içindeki iyiliği, Macbeth’in adım adım onurlu bir askerden elini kana bulamış hırslı bir adama dönüşümesini izlerken de iyinin içindeki kötülüğü görüyorsunuz. Her birimizin içinde iyiliğe ve kötülüğe dair kırıntılar olduğuna inanıyorum. Önümüze çıkan şeyler, sahip olduğumuz koşullar ve nasıl bir çevrede yetiştirildiğimiz bu yönlerden hangisinin ağır basacağını belirler. İçinde bulunduğumuz şartlarla birlikte iyi veya kötü yönümüzü beslemeye başlarız. Bu mesajın karakterlere, sahneye ve bir tiyatro metnine aktarılmış en güzel hallerinden biridir Macbeth. Belki de bu oyunla ilgili defalarca araştırma yapmamın, sahnede izlediğimde çok etkilenmemin sebebi de bu oyunu bir savaş oyunu olarak değil, bir psikolojik çıkarım olarak görüyor olmamdır. Sevim Ceren Özgül (21502313) Türkçe 101-31 10 Ekim 2016 Macbeth aslında siyasette, insan ilişkilerinde veya tarihte karşılaştığımız güçlü ve kötü insanların dönüşüm hikayelerinin iki perdelik bir özeti. Bu oyun insana dair böylesine gerçek ve değişmez bir özelliğin bir temsili olduğu için bu kadar kalıcı ve bu kadar değerli bir yere sahiptir belki de. Oyunu izledikten kendi kendime tekrar ettiğim cümlelerden biri de; “Önemli olan nerede durduğun değil, durduğun yerde ne kadar huzurlu olduğun ve oraya kendini ne kadar ait hissettiğindir.” demek oldu. Umarım herkes bir gün böyle bir oyun izleyip kendi insani değerlerini gözden geçirme fırsatı bulur. Deniz Karaytuğ Köklerimin Sınırı Gökyüzü “Bir şeyden kaçıyorum bir şeyden, kendimi bulamıyorum dönüp gelip kendime yerleşemiyorum, kendimi bir yer edinemiyorum, kendime bir yer...” -Nilgün Marmara Herkes bir şeyler arıyormuş gibi geliyor bazen; kendimizi, birini, birinde kendimizi, bir yeri, bir topluluğu… Sanki varlığımızın potansiyelinden o kadar korkuyoruz ki kendimizi sığdıracak bir kalıp, bir kutu, saklayacak bir kuytu köşe arayışındayız. Etrafımızdakilerin farkında olarak ya da olmadan üstümüze yapıştırdığı etiketleri, toplumun çizgilerini, olduğumuz ve olmamız gerektiği söylenen her şeyi göz açıp kapayıncaya kadar fazlasıyla benimsiyoruz daha küçük yaştan. Yıllar geçtikçe içimizdeki dolmayan boşluğun sebebinin dışarıdan doldurmaya çalıştığımız boşluklar, kalıplar olduğunu anlayamıyoruz; fark edebilirsek de artık çok geç olması korkusuyla, suçluluk ve suçlamayla yüzleşmemiz gerekiyor. Bazımız kabullenemezken bazımız bu keşfin paniği ve belki de öfkesiyle girdiği kutulardan çıkmaya çalışarak darbeler alıyor, yalnızca yeni kutular bulmak için. İşin sonunda hepimiz ait olduğumuz bir şeyleri bulmaya çalışıyoruz, bu yolda kendimizi kaybetme riskini alarak. Aidiyet duygusuyla ilgili o kadar çok farklı konu geçiyor ki aklımdan, hepsinin tek bir yazıya sığmayacağından eminim; şu an tek istediğimse düğümün ucunu bulmak, bir ara ve bir şekilde gerisi gelir diye umuyorum. Konu üstüne bu kadar çok düşünme sebebimse sanırım çok farklı bağlamlarda gözlemlemiş olmam bahsettiğim duyguları, hâlâ da gözlemliyorum; bazen kendimde, bazen çevremde. Daha geçen gün bir arkadaşımla sohbetimiz sırasında nereden olduğunu anlamadığım bir şekilde buraya geldi konu, üstümüze ıslak bir manto gibi yapışmış isimlerin görünmez ağırlığından bahsettik. Küçüklüğümüzden beri iyi, kötü veya belki de bir değeri olmayan basit etiketlerin varlığını nasıl çok sonradan fark ettiğimizi konuştuk; zeki, güzel, çalışkan, tembel, yetenekli, yeteneksiz… Kulağımıza fısıldanarak büyüdüğümüz bu kalıpları kimliğimiz addediyor, zamanla içini dolduramıyor gibi hissettiğimiz bir an gelince ne olduğumuzu bilmediğimizi fark ediyoruz; kimlik arayışını kabullenemiyor, kişiliğimize konan bu tuğlaların arasından bir türlü bakamıyoruz. İçimizdeki boşluk bir kara delik hâline geliyor; zihnimizi yiyip bitiren, varlığımızı sorgulatan. Mütemadiyen olmamız gerektiğini düşündüğümüz şeylerin peşinde koşuyor, durup da nedenini sorgulamıyor, ayağımız takılınca tüm dünyanın başımıza yıkıldığını hissediyoruz. Üstelik bu kadarla kalmıyor olay. Tuğlaları sadece içimize değil, dışımıza da örüyorlar çünkü. Üzerimize dayatılan kalıpları sorguladığımızı görecek olursa toplum –onun da bildiği tek şey olduğu için belki de– izlemeye başlıyor bizi. Bizi daha kendimizi tanımıyorken adlandırıyor, hoşlanmadığı adlarıysa dışlıyor. İşin trajikomik şekilde çirkin yanı ise dışlanmışların da kendi toplumlarını oluşturabiliyor olması; biz de sırf birilerinin yanında olabilmek için, yanımızda birilerinin olması için kendimize bir şekilde bir isim bulmaya çalışıyoruz. Artık kendimiz bulduğumuz için suçunu atacak kimsemizin olmadığı isimler gereğinden fazla çiğnendikçe büyüyen bir lokma hâline gelerek nefesimizi kesiyor ve sonunda suçlayacak kimse kalmadığında, görünmez montlarla daha derine batarken kendimize dönüyoruz, kendimize batıyoruz. Öğrenilmiş yalnızlığımızda anlam ararken olduğumuz ve olmadığımız her şey için yanlış hissediyoruz, varlığımız için özür diliyor; yeri geliyor varlığımıza inanmayanlarla bile karşılaşıyoruz, biz de şüpheye düşüyoruz. Sayısal olarak üstün olanın ve yılların baskısının sözünün geçtiği bu dünyada hangi kesimden olursak olalım, hangi dışlanmışların yanına sığınırsak sığınalım, yalnızca ayağımızı yere basmak istediğimiz için suçlanıyoruz. İnsanın mücadelesinin bile ciddiye alınmadığı, her şeyin bir güldürü malzemesi hâline geldiği bir zamandayız âdeta; yanına sığındıklarımızın bile bizi kendi kalıplarıyla incitebildiği, kendi ailemizden çekinebildiğimiz, sırf acıdığı için canımızı suçladığımız günler geçiriyoruz sanki. Yoruluyorum bazen. İstemiyorum, sevmiyorum yorulmayı. Pes etmek geliyor içimden, hiç bitmeyecekmiş gibi hissediyorum bu yol; sonra diyorum ki, bitmesin de zaten. Küçüklüğümden itibaren üzerime iliştirilmiş iyi-kötü kalıpları hâlâ anlamlandırmaya çalışıyorum ben; çoğunun farkında, bir kısmından kurtulmuş ancak hâlâ bilmediklerim olduğu korkusuyla doluyum. Fark etmek, bilinçlenmek özgürleşmenin ilk adımıdır, diyerek avutuyorum kendimi. Yeni insanlar arıyorum mütemadiyen; yeni yerler, yeni benler buluyorum yeni yollarda. Farklı gruplara, farklı dışlanmışlara sığınıyorum; aidiyet hissinin verdiği açıklanamayacak o huzur ve güvene bir süre demir atıyor ancak gerçekten ihtiyaç duyduğumu hissedecek olursam anında yeniden yelken açmaya çalışıyorum: İçimdeki boşluğu kendime saklıyorum çünkü kendimi bulana kadar kimseyle dolduramam onu. Ben yalnızca benden oluşmalıyım diyorum, her ne isem. Yine de seviyorum insanları, yeni arkadaşlar edinmeyi. Mesela birkaç haftadır yeni şeyler deniyorum, yeni dışlanmışlarlayım çünkü sanırım insanların samimiyeti soluyor zamanla, o yüzden yeni ışıklara ihtiyaç duyuyorum. Eğer arayışında olduğum şey ait olduğumsa en az hayalimdeki varlığım kadar parlak olmalı diyorum ve her şeyin bir gün solacağı düşüncesi artık doğal geliyor artık çünkü aidiyetin de böyle bir gerçek(?) olduğuna karar verdim; sonsuza kadar süren aitlik bir ev değil hücredir bana göre. Bir ağaç değilim ben: Bir ormana ihtiyacım yok ama bazen birinin içinde bulunmak fena olmuyor, ayrıca dünyada ne belli bir sebebim ne belli bir ismim var ancak eğer istersem ikisini de yaratabilir ve istediğim zaman temelinden yıkabilirim. Y. Ezgi Çavuş 16.12.2014 21301807 TURK102-8 Gönenç Tuzcu Gençlik, Güzellik, Sanat ve Dorian Gray Sanat beş harfli, iki hece, ortalama Türkçe kelimelere göre nispeten kısa kelime... Oysa gerçek anlamını anlamak, sanatın ne olduğunu somutlamak ne kadar zor. Yüzyıllardır sanat için milyonlarca tanım yapılmış. Bunları fırsat buldukça okumaya, anlamlandırmaya, anlamaya çalışırım. Hatta bunları harmanlayarak “sanat”ın tanımını kendi kelimelerimle bir cümleye indirgemeye çalıştığım da doğrudur. Ne var ki elimdeki kelimelere dönüp baktığımda tanımım tam bir hayal kırıklığıydı. Birbirinden bağımsız, tutarsız, kötü bir cümleden başka bir şey değildi elimde olan. Bu tecrübeden sonra sanatı “içgüdüsel” olarak anlamlandırmanın doğru olacağına karar kıldım. Ne de olsa sanatın başlangıcı kabul edilen mağara resimleri de “içgüdüsel” eserler değil miydi? Elbette ki estetik, güzellik tasası olmayan mağara adamının kaygılardan bağımsız yaptığı bu eserleri nedeniyle bugün birçok tanımın temelini oluşturan bu kavramları inkâr edecek değilim. Tersine sanatın içimizde oluşturduğu güzel duygular nedeniyle güzellikle olan organik bağı kaçınılmazdır. Ne var ki farklı kavramları odak olan “sanat” tanımı için kendimi “sanatçı” tanımını tekrar sorguluyor olarak buluyorum. Oscar Wilde, Dorian Gray’in Portresi’nde yaptığı sanat tanımıyla, hatta farklı karakterler üzerinden yaptığı farklı sanat tanımlarıyla, sanat ve sanatçı üzerine okuyucuyu düşündürüyor. Sanat güzellikten başka bir şey değildir. Güzellik ise gençlikte gizlidir. Gençlik güzelliğin yapı taşı hatta güzele ulaşmanın ön koşuludur. Wilde, bu düşünceleri Dorian Gray’in Portresi boyunca okuyucuya hatırlatmakla kalmayıp bu düşünce üzerinde okuyucuyu kitap boyunca ve kitaptan sonra yoğun bir biçimde düşündürüyor. Dorian Gray’in Portresi’nde kitabın ilk sayfasından itibaren göze batan unsurlar şunlar olsa gerek: Gençlik ve güzellik. Ressam Basil, portrelerinde model olarak kullandığı Dorian Gray’i güzelliği nedeniyle seçmiştir. Basil dâhil kitaptaki karakterlerin tümü tablonun güzelliğinin sırrını Dorian Gray’in güzelliği olarak görür. Tablonun güzelliğinin altında yatan neden Basil’in yeteneği veya yaratıcılığı değil, genç Dorian’ın güzelliğidir. Tabloyu sanat eserine dönüştüren model Dorian olarak işlenmiştir. Durum bu şekilde işlenince de “öyleyse bu tablonun sanatçısı kim?” sorusu geliyor ilk olarak akıllara. “Sanatçı” kavramını sorgulamaya başlıyoruz. Tabloyu yaratan Basil mi yoksa tablonun bu şekilde olmasını sağlayan Dorian mı? Klasik sanat felsefesinin tanımlarını temel alırsak elbette ki bu soruya Basil yanıtını vermek içten değil. Ne var ki güzellikle bu derece bağdaşlaştırılan bu sanat anlayışında Dorian Gray’e sanatçı demek o kadar da yanlış gelmiyor. Ne de olsa Dorian Gray’in olağanüstü çekiciliği olmasaydı böyle bir eserin ortaya çıkması söz konusu bile değildi. Ne var ki bunu öne sürerek işin içinden çıkmak o kadar da kolay değil. Çünkü bu sefer de şu soru bırakmıyor yakanızı: Bu güzelliği tuvale döken bir ressam olmasaydı da tablonun varlığı mümkün olmayacaktı. O halde sanatçı Basil midir? Kitapta özellikle Dorian’ın ilgilendiği bir başka unsur daha göze çarpıyor. O da güzelliğin kaynağı olarak görülen “gençlik”. Dorian ve Lord Henry eserin güzelliğinin Dorian’ın gençliğinden kaynaklı güzelliği olduğunu düşünürken, ressam Basil’in en korktuğu şey Dorian’ın ruhunu kaybetmesidir. Basil Dorian’ın ruhu sayesinde eserinin bu derece başarılı olduğuna inanmaktadır. Bununla birlikte Dorian gençlikten gelen güzelliğe o kadar inanmıştır ki portrenin genç kalıp kendisinin yaşlanacağı düşüncesine katlanamaz hale gelir. Öyle ki, portrenin yaşlanıp kendisinin genç kalmasını istemeye kadar götürmüştür bu gençliğe olan 1 Çavuş,2 düşkünlüğünü. Peki, eğer portre yaşlanıp Dorian genç kalsaydı sanata ne olurdu? Sanattan bahsetmek mümkün olur muydu? Elbette ki mümkün olmazdı. Çünkü o tablo artık Basil’in yarattığı tablo olmayacaktır, Dorian’ın güzelliği de tabloda kalmadığına göre sanattan bahsetmek mümkün olmayacaktır. Elimizde sadece kendiliğinden yaşlanan korkunç bir tablo ile hep on yedi yaşında gözüken dolayısıyla her yaşın güzelliğini tadamayacak Dorian’dan başka bir şey kalmayacaktır. Dorian Gray’in Portresi aslında sanatın farklı tanımlarını içinde barındıran, bunların sorgulanmasını sağlayan bir eser. Farklı karakterler üzerinden sanatı farklı bakış açılarıyla ele alıyor. Her ne kadar Wilde’ın sanat dünyası güzellik ve estetikle sınırlanmış gibi dursa da satır aralarında bu bakış açısının uç noktalarda benimsenmesine olan eleştirileri de göz ardı etmemek gerekir. 2 UMUDUN MEYVESİ Acaba, gerçekten de uzun bir nefes gibi olabilir mi aşk? Yoksa tek nefeste biten bir sigara gibi mi oluyor her zaman? Yarım kalan bir elma gibidir, belki de. Yarısı Adem’in boğazında, diğer yarısı ise Havva’nın elinde... Bana kalırsa her aşkın bir son kullanma tarihi vardır, ama önemli olan mesele bu tarihin mezarda mı yoksa ezanda mı bittiğidir. Hangimiz ağlamadık bir kadın ya da bir adamın arkasından ya da hangimiz yumruklamadık gerçekliklerin oluşturduğu ağlama duvarını? Eğer bu duvar gerçekten somut bir duvar ise; yine iyi. Ama eğer içindeki öfkeyi atabileceğin bir şey bulamıyorsan kendini yiyip bitirebiliyorsun, meyvesini bitirdiğin gibi aşk ağacının. Hayat denilen bu sonsuzluğun ortasında kalmış birer yabancı gibi olabiliyorsun. Bir o kadar şaşkın, bir o kadar meraklı, ve bir o kadar sorgulayıcı... Geçtiğin yollar geliyor aklına, tanıdığın insanlar, verdiğin molalar... Yanıyor için, ayakların ve ellerin nasır tutmuş yürümekten. Ve sonuç? Sonuç: yolun ortasında bir başınasın. Bir tarafın uçurum, öteki yanın ise cennetten bir bahçe olmasına rağmen sen uçurumu kendine daha yakın görüyorsun. Çünkü gururlusun. Korkma, utanılacak bir şey değil gururlu olmak. Ama ya sen gururlu olduğunu zannediyorsan? İşte o zaman işler değişiyor, çünkü gurur zannettiğin duygu bazen korku olabiliyor. Herkesin dediği gibi; eğer korkunu yenmek istiyorsan korkunu yeneceksin, yani ne yapıp edip o bahçeye yeniden girmenin bir yolunu bulacaksın. Yoksa ya tek başına yoluna devam edersin ya da buyur; sağ tarafın uçurum. Neden bu kadar kötü bir şey gibi geliyor insana yolda kalmak? Ne bu yalnız kalma korkusu? Korkma bu kadar kendinden çünkü, kimse –annen ve baban dahil kimse- seni, senin seni bildiğin gibi tanıyamaz. Biraz zaman tanımalısın belki de kendine, biraz kendini tanımalısın ki karşındakine daha iyi tanıtabilesin kendini. Sen yarı yolda kaldım diye boğazındaki elmayı yutmazsan eğer, bu elma orada çürür ve aklın başına geldiğinde çoktan hastalık kapmış olursun. Dön bak dünyaya, nerede yarım kalmış bir aşk var ise; orada bulabilirsin tarlalarda umut toplayan çocukları. Dön bak bir arkana, üzerinde çıplak ayaklarınla yürüdüğün bir toprak yol var. Ve ceplerinde elma ve umudun tohumları... Her zaman sağ tarafındaki uçurumu görmek zorunda değilsin, bir de sol tarafına bak. O bahçeden akmıyor mu sanki buz gibi suyun çağlayanları. Gerekirse avuçlarınla tek tek sulayacaksın ektiğin tohumları. Ancak bu şekilde bir değeri olabilir geçtiğin yolun. Ama göz yaşlarını silmelisin ki toprağa değmesin, tuzlu su çok da iyi gelmiyor çünkü ekinlere. Yarım kalmış bir aşk denildiğinde hep kara bir duman sarıyor etrafı ama, bu böyle olmak zorunda değil her zaman. Bir aşkın yarım kalmasının sebebi senin gerçeklerle yüzleşememendir. Hiç böyle düşündün mü? Çünkü karşı taraf elindeki yarımı bıraktıysa, sen ne diye hâla tutunuyorsun kendininkine? Bırak ki ortada bir aşk kalmasın, bırak ki bir yerlerde bir umut ağacı filizlensin. Evet, tamam, sen de haklısın, biliyorum o kadar kolay değil verdiğin emekleri bir anda küllerine bozmak. Ama aşk olsa olsa bir güvercin olabilir, küllerinden doğamaz bir anka kuşu gibi. Yapsan, yapsan kırılmış kanadını sarabilirsin. Ama unutma ki iyileşmiş olsa bile bu güvercin, ne yüksek hızlara çıkmaya cesareti ne de güveni olur kendisine. O yüzden bitti diye üzülme hiçbir zaman. Yaşandı diye de sevinme ama çünkü çok klasik bir laf oldu artık bu. Yaşandığını bil sadece. Elif İpek Çakar İnsanın En Karanlık Yüzü İnsanlık tarihinin en korkunç kâbuslarından biridir savaş. İnsanlık tarihi kadar da eskidir. Lafın gelişi değil, gerçekten de ilk insana dayanır savaşın doğum tarihi. İnsanın, en insan dışı davranışı olduğunu gösterecek en uygun örnek, Kabil’in kardeşi Habil’i öldürmesidir kuşkusuz. Anlaşmazlıklara, kavgalara bulunan en eski çözüm yoludur ya da bir çözüm olduğu varsayılır; ancak durum hiç de böyle olmamıştır. Tarih boyunca yapılan hiçbir savaşta, kitaplarda anlatıldığı gibi, kazanan bir tarafın ve kaybeden bir tarafın varlığından söz edilemez. Savaşın kazanan tarafı olamaz. Ne yazık ki tüm savaşlar, devletlerin başındakiler tarafından tasarlanmış ve halkı kendi çıkarları adına feda eden o bencil insanlar için yapılmıştır. Tepedeki insanlar, kimin veya kaç kişinin öldüğünü umursamazlar. Savaştaki kayıplar, onlar için birer sayıdan ibarettir. Öte yandan halkın kendisine göre, durum bundan çok farklıdır. Savaşan onlardır, çoğu zaman kim için, ne için diye sorgulamadan feda eden onlardır ve kaybeden yine onlardır. Kazanan ise birinin çıkarıdır. Tarih boyunca hiçbir savaş yaşanmamıştır ki halk bundan zarar görmesin, kazançlı çıksın. Devrimin Kızı’nın yazarı John Reed, bir savaş muhabiri olması dolayısıyla savaşların, toplumu etkileyen taraflarını çok yakından inceleme fırsatı bulmuş birisi. Filler tepişir, çimler ezilir sözünün ne kadar da doğru olduğunu onun yazdıkları vesilesiyle bir kez daha fark ettim. Tarih boyunca yapılan her savaşta halk zarar görmüştür ve bugünün dünyasında da farklı bir durum söz konusu değildir. Bugün de Orta Doğu, savaşın en korkunç yanlarını gördüğümüz tabloyla karşı karşıya. Her geçen gün tablo, daha da renksizleşiyor üstelik. Bilançosu korkunç, yok olan şehirler korkunç, açgözlü dünyanın gözlerini onlara dikip olanı biteni izlemesi çok daha korkunç. Yitip giden hayatlar, yok olan aileler bu insanlık dramının ne denli şiddetli yaşandığını yeterince gözler önüne seriyor. İnsanın, kendi çıkarı için ne kadar vahşileşebileceğini ve ne kadar vurdumduymaz olabileceğini de fazlasıyla görme imkânı veriyor bu olup bitenler. Sonra, tüm bunlara akıl sır erdiremeyen insan; kendi ırkına mensup, insanlıktan bihaber bu vahşi yaratıklara nefret beslemeye başlıyor haklı olarak. Bu kin ve nefret duyguları, daha da uzaklaştırıyor iyi ve kötüyü birbirinden. Yaşananlar gitgide korkunçlaşıyor; dünya daha da anlaşılmaz bir yer olmaya başlıyor. Savaşın, kavganın, anlaşmazlıkların insanlara yaşattığı sıkıntılar görülmesine rağmen, her geçen gün bunlara bir yenisi daha ekleniyor ve kimse yaşadıklarından ders çıkarmıyor ne yazık ki. Daha iyiye adım atmaya çabalamak, barışı sağlamaya çalışmak yerine uçurumdan aşağı yuvarlanıyor ve hızla yok oluşa doğru gidiyor dünya. Savaşlar, tüm insanların hayatını etkilediği için bir an önce ele alınması gereken problemlerin başını çekiyor. İnsanoğlunun en çetin sorunlarından biri bana göre savaşmak, bir diğer deyişle de kendi isteğiyle bir başkasını öldürmek. Savaşı bir de böyle tanımlamak pek de yanlış sayılmaz herhalde. Başını avuçları arasına alıp etraflıca düşününce, anlam vermek hiç mümkün değil, insanın savaştan sonra yaşananları göre göre yine de bunu yapmak istemesine. Sonsuz yaşamın olduğu bir dünyada yaşamıyoruz. O halde her şeyi elde etme isteği ve aşırı hırsın sebebi ne? İnsan hayatından daha değerli ne olabilir ki sonunda ölüm olan bir dünyada? Bu sorulara cevap vermek, vicdanını yitirmiş insanların pek işine gelmiyor. Dünyayı her geçen gün daha da çekilmez bir yer haline dönüştürmek için sayısız hesaplar yapan çıkarcı ve bencil insana göre, cevap bulmak için vakit harcamaya değer türden bulacakları sorular değil bunlar. İnsan, ne kadar üzülürse üzülsün, savaşsız bir dünyanın hayalini ne kadar çok kurarsa kursun; maalesef bu bir insanlık gerçeği. Nasıl insanla birlikte var olmuşsa, insan yok olduğunda o da yok olacak. Kaynak: Devrimin Kızı, John Reed (2015, Alakarga Yayınevi) – Çeviri: Ayşem Dur Ersavaş, Merve. Gazete Bilkent. 2015 Özgürlük Savaşı Özgürlüğün kıymetini içinde bulunduğumuz dünyada belki anlayamıyoruz, belki rahat yaşamımız bizlere özgür olduğumuzu hissettiriyor ama işin aslı gerçekten de öyle mi? Sıradan şehir insanı elinin altında bulunan modern imkanlar ile kendini özgür addederken, daha doğrusu kendini öyle görmeyi isterken Halldor Laxnes Özgür İnsanlar romanı ile bizi sıradan bir çiftçinin çileli hayatının tam orta yerine atıveriyor ve onun özgürlük mücadelesini iliklerimize kadar hissettiriyor. Özgür olduğumu zanneden ben, bir çiftçinin verdiği onur ve haysiyet mücadelesini okuyunca çizilen sınırlar içinde, birilerinin gizliden verdiği yönergeler ile aslında bir robot gibi yaşadığımızı farkettim. Bizim sahip olduğumuzu sandığımız özgürlüğün aslında bir hiç olduğunu, gerçek mücadelenin ve azmin bir çiftçinin hayatında nasıl da anlamlı ve çetin bir şekilde yer aldığını gördüm. Düşünün ki yıllarca emek vererek, alın teri ile bir birikim yapıyorsunuz ve sonra o birikim ile kendinizi ve ailenizi tam olarak özgür, bağımsız yapacak bir şey alıyorsunuz. Herkesin özgürlük anlayışı farklı olduğu için, kim kendine neyi uygun görürse onu alıyor. Fakat herkesin amacı aynı, tam bağımsızlığa ve özgürlüğe kavuşmak. Yıllarca bunun savaşını vermişsiniz, ne badireler atlatıp, kimlere boyun eğmemişsiniz sırf o hedefinize ulaşmak için. Tam o an geliyor, artık özgür ve rahat olacağınızı düşünüyorsunuz ama bir bakıyorsunuz bırakın tam olmayı daha çeyreği kadar bile özgür değilsiniz çünkü yeni sorunlar hep pat diye hayatımızın tam orta yerine düşüverir. E bu da inat değil mi? Yıllarca çalışıp, çabalayıp emek vermiş biri pes eder mi? Hiç de bile, inadına bütün zorluklara göğüs germek lazım değil mi? İşin aslı tam da bu noktada başlıyor, insan denen varlık sınırlarını ne kadar zorlayabilir? Ne kadar savaşabilir özgürlüğü ve bağımsızlığı için? Bjartur adında ki bu roman kahramanı tam da bu soruların cevabını veriyor. Hayatın her safhasında bir düşüyor, bir kalkıyoruz. İstediğimiz zenginliğe ulaşalım, arzuladığımız hedefimizi gerçekleştirelim yine de her zaman bir sorun buluyoruz. Aslında bir sorun mu buluyoruz yoksa yeni bir mücadele mi arıyoruz emin değilim. İnsana rahat batıyor olabilir, bu yüzden hayatta hangi noktaya ulaşırsak ulaşalım yine de bir mücadelenin içinde buluyoruz kendimizi. Bazen ise bu mücadele akıl almayacak kadar çetin ve uzun sürüyor. Bazı anlar o kadar çok şeye göğüs geriyoruz ki nasıl yaptığımıza, nasıl direndiğimize, nasıl ayakta kaldığımıza şaşırıyoruz. Şaşıyoruz şaşmasına da o mücadelemizi bir türlü unutmuyoruz, unutamıyoruz. Bir parçamız hep geçmişte kalıyor, bir parçamız hep acılara tutunuyor hatta yeri geldiğinde ondan besleniyor. Fakat bu durum, acıları taze tutmaktan başka hiçbir ise yaramıyor, işin kötüsü bu taze acılar yeri geliyor bizi hayattan alıkoyuyor. Unutamadığımız, anısına hakaret etmek istemediğimiz bir kişi gibi davranıyoruz geçmişimize ve karşımıza çıkan yeni insanları, yeni gelişmeleri de sırf bu sebepten dolayı elimizin tersi ile itiyoruz. Neden yaptığımızı bilmiyorum ama geçmişe sarılıp kalıyoruz, yeniliklere kapatıyoruz kendimizi, acıları usanmadan besleyerek büyütüyoruz. Acıyı beslememek lazım, arkaya dönüp bakmamak ve unutmak lazım. Bir kara sayfanın üzerine inatla ve hırsla yeni bir beyaz sayfa örtmek lazım, eğer o beyaz da kirlenirse bir beyaz sayfa daha eklemek lazım. Özgürlüğün peşinden ısrarla koştuğumuz zaman insan olmanın erdemine kavuşuruz, boyun eğmediğimiz zaman değerimizi anlarız. Her ne olursa olsun, kim ne derse desin, yolumuz dikenli teller ile kaplı da olsa çiçekli yollara ulaşmak için var gücümüzle mücadele etmeliyiz. Pes etmek mi? Tabii ki HAYIR. Hasan Tarık Yılmaz 21401060 KANARYALAR Tarihimiz, insanın insana zulmüyle örülmüş genişçe bir örümcek ağından ibarettir, ki sadece insanı değil, arada sinekleri de yakalar. Efsane der ki, 19. yüzyıl İngiltere’sinde, Endüstri Devrimi’nin en harlı zamanlarında, madencilerin yoldaşları kanaryalarmış. Bu güçsüz, ufak, hiçbir şeyden haberi olmayan kuşlar, gaz kaçağına karşı dayanıksız oldukları için bir alarm niyetine madencilerin yanında, kafeslerin içinde inerlermiş madene. İnsandan önce can versin de uyarmış olsun diye, kara elmas için listeden bir çentik eksiltircesine. “ Zifiri karanlık ve yıldızsız bir gecede Marchiends’den Montsou’ya giden yolda, pancar tarlaları arasında bir adam tek başına yürüyordu. ”. Devrimci kahramanımız Etienne’in hikayesi böyle başlar kitapta. Açlığın, sefaletin ve doğal olarak da adaletsizliğin kol gezdiği 1860’ların Kuzey Fransa coğrafyasında, doğal bir başkaldırının çocuğudur Etienne. Germinal’in başında idealist, sessiz ve çalışkan bir genç olarak tasvir edilen bu adam, ilerleyen sayfalarda işçileri örgütleyerek, grev bayrağını çekerek, dövüşerek ve severek hayata olan öfkesini yansıtmıştır, önceleri sadece içki içtiğinde gösterebildiği öfkesini. Tarihi bir göreve kalkıştığının ‘solcu’ kitapları okumadan önce farkında değildir, ancak kendi hikayesini anlatırken eski işinde şefini tokatladığını söylediğinde direngen bir kana sahip olduğunu sezdirir bizlere. Her devrimci gibi, hayatı yaşamayı bilen adamdır Etienne, hayatı seven ve insanı sevmeyi bilen. Gerçekçi –realist- romanın ne demek olduğunu burada gösterir Emile Zola, başkaldırının her adımını, sefaletin her kelimesini, bencilliğin her hücresini yaşarız içimizde. Kitapta Etienne’in mücadelesi somutlanırken karanlıktır arka plan, o madene indiğinde nefes alamayız, işçi kasabasında kesin bir dille pembe yoktur, ağzımıza kömür kaçar Germinal’i okurken. Kahramanımızın içinde bulunduğu buhran sadece o günün dünyasına ait değildir, geleceğe dönüktür, teorik bilgisizliğinden ötürü doğan ütopik sosyalist hayallerini etrafındaki işçilere giydirememektedir. Toplumun yozlaşmış ahlakı, fırsat bulduğunda içki içip fuhuş yapan insanı, kitapta çokça geçen ‘devrimci proletarya’ olamaz Etienne’e göre, ki sonuna kadar haklıdır da. Ne olursa olsun umuttur onun içindeki devrim ateşinin yanmasını sağlayan, soğuğun, açlığın, sefaletin işçi sınıfını ezeceği yerde nefretini keskinleştirmesini görür, aldıkları maaşlarla hayvani bir hayata mahkum edilen işçilerin isyanı çıkaracak kıvılcımı bekleyişlerini görür. Ve o kıvılcım olmanın sorumluluğunu boynuna asmış, insanların canını feda ederek enternasyonal mücadeleye bir destek vermeye çalışmıştır, grevin başarısızlığı sonucunda da ‘tembeller’ diye nitelendirdiği en büyük düşmanı burjuvazinin kurduğu masada oyunu kaybetmiştir nihayetinde. Oyunu kuralına göre kazanmak değil, oyun masasını yakmak isteyen bir zihniyetle karşılaşırız burada, Souvarin. Anarşinin şahbazı Bakunin’in bir siluetidir bu adam, inşa etmeden önce her şeyi yıkmanın kesinliğine inanır. Etienne ile çokça tartışır, işçilere küfreder fütursuzca. Kuralsızlığın getirdiği özgürlüğün mirasçısı Souvarin, aslında bir Rus soylusudur ve kendi sınıfını düşünmeden tekmelemiştir. Ağzından küfürler de burada çıkar işte, oyunun kuralları arasında kendilerine yer bulan işçiler, parayı da bulurlarsa burjuva olup çıkacaklardır ona göre, sınıfına ihanet etmekten başka bir şey yapmayacak hainlerdir hepsi. Anarşist felsefeye uygun olarak kaybedecek bir şeyi olmayan bu adamın düşüncesi şu cümleyle özetlenebilir; en iyi ekinler ancak toprak kanla sulanırsa çıkacaktır. Burada salt şiddet aşkından çok daha öteye bakmak şarttır, yeni bir dünyanın inşasına uzanan bu fikir, romanda o uğursuz madeni havaya uçuran barutun ve alevlerin içinde doğar adeta, bir anka kuşu misali kendi küllerinden tekrar doğacak insanoğlu tasviridir. Germinal tohum demektir Fransızca’da. Bir umuttur Germinal, insanların birbirini kanaryalar yerine koyduğu, sömürdüğü, ezdiği bu irin dolu dünyada, 150 sene önceden miras kalan bir gerçekliktir. Geleceği inşa eden ellerden, kömürle siyaha boyanmış ellerden kanatlanan birkaç kanaryadır Germinal, özgür insanların sınıfsız ve sınırsız bir dünyaya yolculuğudur. Kırmızı ve siyahın omuz omuza döğüştüğü, yeşile karşı verdikleri mücadeledir. Her işçiye ‘eğer bir tanrı yoksa bile, bizim işverenlerden intikamımızı almak için mutlaka bir tanrı doğacaktır’ dedirtendir, prangalarla, zindanlarla, kurşunlarla engellenmeye çalışılan devrimdir, bir küçük kanaryadır Germinal, gerektiğinde yoldaşı için canını verendir. Mehmet Behnan Türkeri Bellek Candır Belleğinizi ya da diğer bir adıyla hafızanızı sever misiniz? Ben severim. Kendim çok kullanıyorum da ondan. Hafızamı yani. Birazdan neden bu konu hakkında konuştuğumu anlayacaksınız. Ondan önce şunu sorayım: Ezberleme veya mantığını anlama yöntemleri arasından hangisini tercih edersiniz? Eğer tercihiniz ezberden yanaysa bu yazıda kendinizden bir şeyler bulacaksınız, eminim. Fakat işlerinizin çoğunu mantıkla yürütüyorsanız, uğurlar olsun. Ona bir şey diyemem. Şimdi konumuza gelelim. Size neden bu ilginç konuyu ele aldığımı ve neler önerebileceğimi açıklamaya çalışayım. Ben kendimce bir sürü ezberleme yöntemi buldum. Çoğu sınava da bu yöntemlerle girdim. Birinci yöntemim, yaşadığım bütün anları daha sonra kullanabileceğim şekilde kafamda fotoğraflamak. Örneğin, matematik sınavlarına çalışırken katiyen mantığını anlamaya gayret göstermem. Çok şükür güçlü bir hafızam var ama Matematik dersinin mantığını çözmekte pek iyi değilim ne yazık ki. Ben de tabii ki hafızama başvuruyorum. En iyisi. Taktik ne? Eğer test çözüyorsam mutlaka müzik dinlerim. Sadece Matematik testi değil herhangi bir başka dersle uğraşırken de olabilir. Soruyu okudum, çözmeye başladım ya işte tam o anda müziğin hangi kısmını dinlediğime de dikkat ediyorum ki sınavda bu konular karşıma çıkınca kafamda o müziği başlatıp gerekli saniyeye geldiğimde “Ding!” diye gelsin cevap aklıma. Ne taktik ama? Rahatlıkla deneyebileceğiniz püf noktalara hızla devam ediyoruz. Bir sonraki taktik birçok kişi tarafından biliniyor veya denenmiş olabilir, yine de bahsedeceğim. Yabancı dildeki derslere çalışırken kelimeleri Türkçe kelimelere benzeterek hikâyeler oluşturmak. Bu noktada da müziği yine işin içine karıştırırsak, ekstra mutlu edici bir sonuçla karşılaşmamız muhtemeldir. Velhasıl, kreşe giden çocuklar için anlatılan masallar gibi bu hikâyeleri de ezberleyiverelim ne olacak? Bakın burada şunun önemli olduğunu düşünüyorum: Yaptığımız ezberleme işi biraz sıra dışı da olsa etrafımızdakilerden çekinmemeliyiz. Diğer insanların bizden farkı neler ki? Bize gülseler başımıza bir şey mi gelir? Gelmez. İşte bu yüzden Mehmet Behnan Türkeri hafızanızın gücü ne kadarmış onu keşfedip dilediğinizce kullanmaya bakın derim. Mesela ilginç bir anımdan bahsedeyim yeri gelmişken. Ben lisedeyken ikinci yabancı dil olarak Fransızca öğreniyordum, zaten ikinci ve diğer tek seçenek Almanca idi. Hiçbir bilgim olmadığı halde Almanca dersini seçen arkadaşlarıma Almanca çalıştırmıştım. Çalıştıkları kelimeleri ve gramer kurallarını hemen ezberleyip yardımcı olmuştum onlara. Şaşırıp kalmışlardı doğal olarak. Çok övdüm kendimi inşallah başıma bir şey gelmez. Şimdi ise neden bazı şeylerin mantığını anlamak yerine onu ezberlemenizi tavsiye ettiğimi söyleyeyim. Mesela Edebiyat dersi, tamamen ezberle yapılabilecek bir ders. Sanat akımlarıdır, dilbilgisidir, söz sanatlarıdır bunların hepsi ancak ezberleyerek yapılabilir. Matematik dersi ise mantığı anlanarak yapılır. En azından insanlar böyle düşünüyor. Ama ben diyorum ki Matematik de sadece ezberle yapılabilir. Zaten formül kısımları direkt ezberle yapılıyor. Şimdi diyeceksiniz ki formül olmayan kısımların, ancak hakkında bolca test çözülerek mantığı oturtulur ve konu bu şekilde anlaşılır. Ben yine diyorum ki o bolca soru türünün çözümlerini anlamadan ezberleyebilirim. Sadece
çevirmen. Özellikle daha sonra Bizet'in aynı adlı, ünlü Carmen operasının temasını oluşturacak olan Carmen adlı kısa romanı ile bilinir. Paris'te doğan Mérimeé, hukuk eğitiminin yanında İngilizce, İspanyolca, Yunanca ve Rusça öğrenmiştir. 1830'da İspanya'da tanıştığı Montijo Kontesi ile birlikte yaşamaya başladığı sıralarda, kızı Eugenie büyümüş ve 3. Napoleon ile arkadaşlık etmeye başlamıştır. Mérimeé ise kızı ile kralın birbirlerine uygunluklarına rağmen evliliklerine karşı çıkmıştır. Buna rağmen evlenen Eugenie, İmparatoriçe Eugenie olarak adını duyurduğunda Mérimeé de senatörlüğe getirilmiştir. 1870 yılında çevirilerle uğraştığı Cannes'da, Fransa'da, ölmüştür. Mérimée, Rus edebiyatının Fransa'daki ilk çevirmenlerinden biridir. Tarihsel romanlar konusunda Walter Scott'tan ve dramaları konusunda Puşkin'den etkilenmesi dışında özgün bir üslup ve tema yakalama konusunda başarılı olduğu söylenebilir. Eserlerinde korku, dehşet temalarına eğilmiş, mistisizme bağlı kalmıştır. Raydan Çıkanlar Derailed, 2005 yılı yapımı, gerilim / drama tarzı bir Amerikan filmi. James Siegel'ın Derailed adlı romanından esinlenerek Stuart Beattie tarafından senaryolaştırılmış. Filmin yönetmeni Mikael Håfström. Oyuncular; Clive Owen, Jennifer Aniston ve Vincent Cassel. Filmde, gizli bir ilişki yaşayan evli iki kişinin (Owen ve Aniston), bir suçlunun şantajına maruz kalmaları ve ailelerini korumak adına bu şantaja boyun eğmeleri ile gelişen olaylar anlatılıyor. Altun Dağları Altun Dağları, ("Altun Şan", "Altun kan", "Altun xan", "Altyntag", "Altin tağ" veya "Altın dağ") (Çince: 阿尔金山; "Aerjinshan") batı tarafının büyük bir kısmı olan Nanşan sıradağlarının bir parçası olup, tahminen 700 km uzunluğunda ve 200 km eninde, güneydoğu ve doğu Sincan Uygur Özerk Bölgesinden Qinghai ve Gansu Eyaletlerine kadar uzanır. Güney'den Altun dağları Kunlun dağlarının orta parçası, ayrıca batı ve kuzey'den Tarım Havzası ve Taklamakan Çölüne kadar uzanır. Güneybatı'da karlarla kaplı tepeleri 6100 metre, buna karşın ortalarda incelip ortalama 4000 metre ve Nanşan'a yaklaştıkça ortalama 5000 metreye kadar yükselir. Kâşgarlı Mahmud, Divân-ı Lügati't-Türk'te; Çurçan'ın güneydoğusunda ""التون قان Altun kan" "Uygur iline yakın bir dağ adı."" şeklinde tanımlamış, ayrıca bu dağın ismi ile ilgili bir de hikâyesi yazılıdır. V. Seleukos Seleukos kralı V. Seleukos Philomētōr (, selefkos filomitor; Yunanca, Σέλευκος Ε΄ ὁ Φιλομήτωρ; h. MÖ 126 - MÖ 125), Helenistik Seleukos Krallığı'nın hükümdarıdır, Demetrius II Nikator ile Kleopatra Tea'nın en küçük oğullarıdır. Lakabı "Philomētōr"'un anlamı "anne-sever"dir; ancak pek çok Helenistik hükümdar için anne etkisiyle yönetmek için kullanılmıştır. Kleopatra oğlunu tahtı ele geçirmek için öldürdü. Kıvrık kuyruklu keseligiller Kıvrık kuyruklu keseligiller (Pseudocheiridae), iki ön dişliler takımına ait bir keseli familyası. İsimleri, tırmanırken kullandıkları kıvrak kuyruklarından kaynaklanmaktadır. Uçar kuskusgiller ile yakın akrabadırlar. Eski sınıflandırmalarda hatta aynı familyaya konulurlardı. Ancak daha modern sınıflandırmalarda farklı çene yapılarından dolayı iki familyaya ayrılırlar. Kıvrıkkuyruklu keseligiller familyası altı cinse ayrılan 16 türden oluşmaktadır. Kıvrık kuyruklu keseligiller ağaçlarda yaşayan orta büyüklükte keselilerdir. Dalların arasında tırmanırken kıvrık kuyruklarını ve ön ayaklarında bulunan, diğer parmaklarından daha uzun olan iki parmaklarını kullanırlar (Koala'da olduğu gibi). Kuyruklarının uzunluğu vücut uzunlukları ile daima aynıdır. Kafaları kısa, kulakları küçük ve yuvarlağımsı olur. Postları yumuşak ve yünlü, üst kısımları gri veya kahverengi, alt tarafları ise sarı veya beyaz olur. 20 – 48 cm uzunluğa ve 0,7 – 2 kg ağırlığa ulaşırlar. Uçar kıvrık kuyruklu keselinin ("Petauroides"), uçar kuskusgiller'de olduğu gibi daldan dala süzülmesini sağlayan uçma derisi (patagium) vardır. Kıvrık kuyruklu keseligiller çoğunlukla Avustralya ve Yine gine'de yaşar. Gece aktif olurlar. Kaya kıvrık kuyruklu keselisinin dışında tüm diğerleri ağaçta yaşar ve neredeyse hiç yere inmezler. Gündüzleri ağaç kovuklarında veya yapraklar ile yaptıkları yuvalarda geçirir ve geceleri yiyecek aramaya çıkarlar. Kıvrık kuyruklu keseligiller otçuldur ve genelde yapraklar ile beslenirler. Yanı sıra çiçek ve meyvede yerler. Kıvrık kuyruklu keseligillerin girişi arkada bulunan bir keseleri ve 2 veya 4 memeleri vardır. Sadece bir veya iki yavru doğururlar. Yavru ilk altı ayı kesede geçirir, 7 - 10 ay kadar anne sütü ile beslenir ve 2 yaşına varınca erginlik çağına ulaşır. Ömürleri 4 - 5 yıl civarında olur. Ancak kanatlı kıvrık kuyruklu keselinin 15 yıl yaşadığıda rivayet edilir. Kıvrık kuyruklu keseligiller altı cinse bölünürler: Kıvrık kuyruklu keseligillerin kladogramı şu şekilde yapılır: Takahiko Kozuka Takahiko Kozuka (d. 27 Şubat 1989; Nagoya, Japonya) Japon buz patenci. 2009 Dört Kıta üçüncüsü, 2008 Grand Prix Finali ikincisi, 2006 Dünya gençler şampiyonu ve 2010 Japonya Ulusal şampiyonudur. 2010 Kış Olimpiyatları'na katılan Japonya takımına seçilmiştir. Kozuka, Nagoya, Japonya'da doğmuştur. Babası Tsuguhiko Kozuka teklerde 1968 Kış Olimpiyatları'na katılmış bir buz patenci annesi ise buz dansıçısıdır. Kozuka buz patenine 5 yaşında iken başlamıştır. Koçluğunu babası Tsuguhiko Kozuka ve Nobuo Sato birlikte yapmaktadır. Programlarının koreografisi ise eski Japonya ve Dünya şampiyonlarından Yuka Sato tarafından düzenlenmektedir. Kozuka, 2005-2006 ISU Junior Grand Prix Final ve 2006 Dünya Gençler Artistik Patinaj Şampiyonasını kazanmıştır. Bundan sonraki sezon büyüklerde yarışmaya başlamıştır. 2006-2007 sezonunda ISU Grand Prix serisinde ilk kez yarışmaya başlamış ve 2006 NHK Trophy'de bronz madalya almıştır. 2008 yılında ilk kez büyükler düzeyinde Dünya şampiyonasına katılmış ve 2008 Dünya Artistik Patinaj Şampiyonası'nda sekizinci olmuştur. Nobunari Oda'nın yokluğunda Japonyanın 2009 Dünya Artistik Patinaj Şampiyonasına üç sporcu ile katılma hakkı kazanmasına yardım etmiştir. 2008-2009 sezonunda ilk kez bir Grand Prix yarışmasında altın madalya almıştır. 2008 Skate America'da ev sahibi patenciler Johnny Weir ve Evan Lysacek'in önünde yarışmayı kazanmıştır. 2008 Trophée Eric Bompard'da Patrick Chan'in ardında gümüş madalya alarak 2008-2009 Grand Prix Finaline katılma hakkını elde etmiştir. Burada Jeremy Abbott'ın ardında gümüş madalya almıştı. 2008–2009 Japonya Artistik Patinaj Şampiyonasını Nobunari Oda'nın ardında ikinci tamamladı. 2009 Dört Kıta Artistik Patinaj Şampiyonasında bronz madalya alan patenci 2009 Dünya Artistik Patinaj Şampiyonasında 6. oldu. 2010 Kış Olimpiyatları'nda yurttaşı Nobunari Oda'nın ardından gelerek 8. oldu.Türkiye'de katıldığı bir yarışmada Mete Kağan Yiğit'ten sonra 2. olmuştur. Ayça Damgacı Ayça Damgacı (d. 1973, İstanbul), tiyatro, sinema ve dizi oyuncusu. Başından geçen olaylara dayanan, senaryosunu yazdığı ve başrolünü oynadığı 2008 yapımı Gitmek filmiyle tanınır. İktisat okumaktan vazgeçti ve oyuncu olmaya karar verdi. Önce "Şahika Tekand Oyunculuk ve Sanat Stüdyosu"'na devam etti. Ardından "İstanbul Üniversitesi Edebiyat Fakültesi Tiyatro Bölümü"nden mezun oldu. "Tiyatro Oyunevi" kadrosuna katıldı. Ayrıca "Göçebe Şarkılar" adlı bir grupta solistlik yapıyor. Oyuncu 2013–2015 yıllar arasında Star TV'de yayınlanan Aramızda Kalsın adlı dizide Hatçik karakterini canlandırmıştır. Oyuncu 2015-2016 sezonunda O Hayat Benim kadrosuna dahil oldu. 2018 yılından itibaren Avlu dizisinde "Hasret" rolünü canlandırıyor. Damgacı 2001 yazında tanıştığı Kuzey Iraklı Kürt yönetmen Ravin Asaf'tan film teklifi aldı. Saddam Hüseyin döneminde yağmalanan köylerden birinin hikâyesini anlatan "Sarı Günler" adlı bu filmde oynamayı kabul etti. Adıyaman'daki sette Kuzey Iraklı oyuncu Hama Ali Khan'la tanıştı. Birbirlerine aşık oldular. Ancak Khan'ın Türkiye'de kalma izni film süresiyle sınırlıydı. Çekimlerin ardından Irak'a döndü. Çift bundan sonra telefonlaşmaya ve mektuplaşmaya devam etti. Bir süre sonra Damgacı, Khan'ın yanına, savaş halindeki Irak'a gitmeye karar verdi. Irak sınırını geçemeyen Damgacı ile Khan sonunda İran'da buluştu. Khan'la tanıştıkları zaman İstanbul'daki arkadaşlarına ondan ""tam bir Kürt Marlon Brando"" diye söz eden Damgacı, hikâyelerinden yola çıkarak yazdığı senaryoya da "" adını verdi. Filmi, senaryoyu Damgacı'yla birlikte yazan ve Tiyatro Oyunevi'nde oyuncu yönetmenliği yapan Kürt yönetmen Hüseyin Karabey çekti. Film ilk kez Rotterdam Film Festivali'nde seyirciyle buluştu. Kan Damarlarında Yolculuk Kan Damarlarında Yolculuk Isaac Asimov'un 1966 yılında yazdığı bilimkurgu, fantezi romanıdır. Özgün adı Fantastic Voyage dır. Soğuk savaş yıllarında bir suikast girişimi sonucunda komaya giren, hayati bilgilere sahip önemli bir diplomatın hayatını kurtarmak için henüz deneme aşamasında bir projede çalışan bilim adamlarının mikroskobik boyutlara küçültülen bir denizaltıya binerek kan damarları yolu ile diplomatın beynindeki pıhtıya ulaşıp yok etmek üzere harekete geçmeleri ve bu yolculuk sırasında karşılaştıkları çeşitli güçlükler anlatılmaktadır. Kitabın yayınlandığı yıl (1966) çevrilen, Richard Fleischer'in yönettiği aynı isimli (Fantastic Voyage) filmin senaryosunun Isaac Asimov'un bu romanından uyarlandığı şeklinde yanlış bir inanış vardır. Oysa bunun tam tersi olmuştur. Filmin çekimlerine başlanmadan önce Asimov'dan senaryoya dayanan bir roman yazması istenmişti. Projeye sıcak bakan Asimov senaryoda bazı mantık hataları ve tutarsızlıklar buldu ve yetkililerden romanı kendi bildiği şekilde yazmak için izin koparınca o kadar hızlı bir biçimde eseri tamamladı ki roman filmden 6 ay kadar önce piyasaya verilebildi. Kitabı ABD'de Bantam Books yayınlamıştı. "Fantastic Voyage" ın ABD'de yayınlanmasından 5 yıl sonra da Ocak 1971'de Okat Yayınevi Reha Pınar'ın çevirisi ile kitabı "Kan Damarlarında Yolculuk" adı ile serinin (Okat Uzay Serisi) 8.ci kitabı olarak yayınladı. Lolita Lolita veya az bilinen adı ile Beyaz Irktan Dul Bir Erkeğin İtirafları, Vladimir Nabokov'un İngilizce romanı. 1955'te Paris'te ilk baskısı yapılmıştır. Daha sonra yazarı tarafından Rusça'ya çevrilen roman 1962'de Stanley Kubrick tarafından yine "Lolita" adı ile sinemaya uyarlanmıştır. Roman, ana karakter Humbert Humbert'in su pericikleri adını verdiği ergenlik çağındaki genç kızlara karşı cinsel tutkusunu konu eder. Humbert Humbert, Amerika'ya yerleşmiş, orta yaşlı, Fransız bir dil profesörüdür. Çocukluğunda bir tatil sırasında aile dostlarının kızı ile aralarında geçen kısa süreli bir ilişkinin ardından birkaç ay sonra sevgilisinin ölüm haberini alır. Bu talihsiz ve yaşanamamış ilişkinin ardından, genç hatta çocuk yaştaki kızlara karşı ilgisini yıllar sonra da üzerinden atamaz. Başından geçen bir evlilikten sonra, Amerika'ya yerleşir. Tesadüfen pansiyoner olarak yerleştiği evde Bayan Haze'nin on iki yaşındaki kızı Dolores Haze'i görür ve yıllar boyunca güçlü belleğinden hiç silmediği çocukluk aşkını Dolores Haze ile özdeşleştirir. Romanda L, Lo, Lola, Lolita, Dolly takma adları ile çağrılan Dolores ile Humbert Humbert arasında böylece bir aşk başlar. Humbert'e aşık olduğunu her hali ile belli eden Bayan Haze ise bir süre sonra Humbert'e aşkını itiraf eder. Humbert evlenmeyi kabul etmediği takdirde Lolita'yı görmekten mahrum kalacağından bu evliliği kabul eder. Haze ile evlenir. Bu arada Lolita'ya duyduğu ilgiye günlüğünde yer vermektedir. Bu günlüğü ele geçiren Haze delirmiş halde evden çıktığında bir trafik kazası geçirip ölür. Humbert'in istediği olmuştur. Yaz kampındaki Lolita'yı alır ve o günden sonra Amerika'da eyalet eyalet seyahatler ve kaldıkları otellerde yaşadıkları gönüllü veya zoraki aşklar başlar. Humbert artık Lolita'ya bağlanır ve onsuz edemez hale gelir. Gittikleri bir şehirde Lolita okula yazılır ve eğitimine devam ederken, oynadığı bir tiyatro oyununda, oyunu izlemeye gelen tiyatro yazarı ile tanışır. Gezilerine kaldıkları yerden devam etmek üzere yola çıkan Humbert daha ilk durakta Lolita'yı kaybeder. Aradan geçen birkaç yıl sonra Lolita 17 Yaşına geldiğinde Humbert kendisinden ödünç para istemek için gönderilen bir mektup alır. Lolita'yı, kaldığı yerde Dick adında bir gençten hamile halde bulur. Oyun yazarı ile sapıkça ilişkiler yaşadığını öğrenir. Oyun yazarının evine gidip onu öldürür ve teslim olur. Amerikalı-Rus yazar Nabokov'un en çok sevilen ve tanınıp ses getiren romanı olma özelliğini taşıyan Lolita, trajikomik bir romandır. Hikâyedeki ölümlerin, küçük bir kızın annesiz kalışı ile duyduğu üzüntünün arasında okur, yazarın nükteli anlatımı sayesinde kendisini gülmekten alamaz. Oldukça özgün ve eğlenceli bir dille yazılan Lolita Nabokov'un sanat hakkındaki görüşlerini dile getirdiği bir epilogla sona erer. Nabokov bu epilogun sonunda özgün anlatımının sırrını şu çarpıcı sözle verir: 2007 Dünya Halter Şampiyonası - Kadınlar 58 kg 22-22 Eylül Beep "Beep", Amerikalı R&B grubu Pussycat Dolls'un "PCD" albümünün üçüncü teklisidir. Şarkının müzik videosunu Benny Boom yönetmiştir. Placebo Placebo : 2007 Dünya Halter Şampiyonası - Kadınlar 63 kg 22-23 Eylül Katy Perry Katheryn Elizabeth "Katy" Hudson (d. 25 Ekim 1984), bilinen sahne adıyla Katy Perry, Amerikalı şarkıcı, şarkı yazarı, oyuncu ve televizyon yarışması jürisi. Dinî müzikler dinleyerek büyüdü ve gençliğinde gospel müziği tarzında bir kariyerin peşine düştü. Red Hill Records ile albüm anlaşması imzaladıktan sonra ilk stüdyo albümü "Katy Hudson"ı 2001'de yayımladı. Ancak daha sonra din dışı müzikler yapabilmek için Los Angeles'a taşındı. The Island Def Jam Music Group ve Columbia Records'la yaptığı anlaşmaların kısa sürede sonlandırılması üzerine Nisan 2007'de Capitol Records'la anlaştı. Perry, pop rock tarzındaki ikinci albümü "One of the Boys"a koyduğu eşcinsel temalı tartışmalar yaratan "I Kissed a Girl" ve "Hot n Cold" single'ları sayesinde 2008'de ünlendi. Disko etkileri içeren üçüncü albümü "Teenage Dream"den çıkan "California Gurls", "Teenage Dream", "Firework", "E.T." ve "Last Friday Night (T.G.I.F.)" single'ları ABD "Billboard" Hot 100 listesinde bir numara oldu. Böylece "Teenage Dream", "Billboard" Hot 100'da liste başı olan beş şarkıyı içeren ikinci albüm ve bu unvanı yakalayan ilk kadın albümü olarak kayıtlara geçti. Mart 2012'de albüm, bir numaraya yükselen "Part of Me" ve "Wide Awake" single'ları da eklenerek "" adıyla yeniden yayımlandı. Şarkıcının 2013'te çıkan dördüncü albümü "Prism", pop ve dans müziklerine yer verdi. Ayrıca her birinin video klibi Vevo'da bir milyondan fazla izlenerek Perry'yi, birden çok video klibi bir milyar izlenme rakamı elde eden ilk sanatçı unvanına kavuşturan "Roar" ve "Dark Horse" single'larını içinde barındırdı. Perry'nin beşinci stüdyo albümü "Witness" 9 Haziran 2017'de yayımlandı, şarkıcı albümde elektropop tarzını benimsedi. Albümün en başarılı single'ı "Chained to the Rhythm", Macaristan'ın müzik listesinde 1 numaraya kadar yükseldi. Perry pek çok şarkısını Dr. Luke ve Max Martin başta olmak üzere pek çok müzisyenle birlikte yazdı. "Firework" ve "Roar" gibi bazı şarkılarında kendini geliştirme ve benlik saygısı konularını ele aldı. Genellikle yiyeceklerle ilgili temaları içeren parlak renklere bürünmüş eğlenceli ve özgün kıyafetleriyle dikkat çekti. Konserlerinde ayrıntılı sahneler ve kıyafetler kullandı. Perry, dört Guinness Dünya Rekoru dahil olmak üzere bugüne kadar birçok ödül ve adaylık elde etti. "Forbes" tarafından "Müzikte En Çok Kazanan Kadınlar" (2011-15) listesine dahil edildi. Dünya genelinde 11 milyon albüm ve 81 milyon single satarak tüm zamanların en çok satan sanatçıları arasına girdi. Purr, Meow!, Killer Queen ve Mad Potion parfümlerini satışa sundu. Temmuz 2012'de, hayatının sanatçı olduğu bölümüne odaklanan ve İngiliz oyuncu Russell Brand ile 2010'ların başında yaptığı evliliğin dağılmasını konu alan belgesel filmi ""yi yayımladı. Ayrıca Perry, 2018'de "American Idol" adlı yarışmanın bir jürisi oldu. Katheryn Elizabeth Hudson, Mary Christine (evlenmeden önceki soyadı Perry) ve Pentekostal papaz Maurice Keith Hudson çiftinin kızı olarak Santa Barbara, Kaliforniya'da doğdu. Annesi Mary Christine ve babası Maurice Keith Hristiyandır, çılgın geçen gençliklerinin ardından Tanrı'ya yönelmişlerdir. Ailesinde Portekizli, Alman, İrlandalı ve İngiliz kökleri bulunmaktadır. Anne tarafından film yönetmeni ve yapımcı Frank Perry'nin (1930-1995) yeğenidir. Kendisi de şarkıcı olan David adında küçük bir erkek kardeşi ve Angela adında bir ablası vardır. 3-11 yaşları arasında Perry, Santa Barbara'ya yerleşmeden önce ailesi ülkenin çeşitli yerlerinde kiliseler kurduğu için sık sık taşındı. Çocukluğu boyunca, ilköğretim yıllarında, Arizona'daki Paradise Valley Hristiyan Okulu ve Kaliforniya'daki Santa Barbara Hristiyan Okulu dahil olmak üzere çeşitli dinî okullara ve kamplara katıldı. Ailesi, kendisinin çocukluğunda ve ergenliğinde mali açıdan zar zor geçinmekteydi, bazen gıda pullarını kullandıkları ve kilise cemaatini doyurmaya yarayan gıda bankasından yemek aldıkları oluyordu. Perry ve kardeşleri büyürken Lucky Charms'taki "luck" kısmı annelerine Lucifer'i çağrıştırdığı için bu yiyecekten yiyemedi ve İngilizcesi "deviled eggs" olan baharatlı ve acılı yumurtalara "angeled eggs" demek zorunda kaldı. Evinde dinî olmayan müzik dinlenmediği için Perry, çocukluğunu gospel müziği dinleyerek geçirdi. Popüler müziği arkadaşlarının CD'leri sayesinde keşfetti. Perry, ailesinin aksine katı bir biçimde dindar olmadığını belirterek "Kendimi kontrol edebilmek için, alçak gönüllülüğüm için her zaman dua ederim." dedi. Şarkı söylemeye ablası Angela'yı izleyerek ve onun kasetleriyle pratik yaparak başladı. Ailesinin yanında şarkı söylerken vokal dersleri alması akla geldi ve 9 yaşında ses eğitimi almaya başladı. 9 yaşından 17 yaşına kadar kilisede şarkı söyledi. 13. doğum gününde kendisine gitar verilmesinden önce, dokuz yaşında yazdığı şarkıları halk arasında söylemeye başladı. Ergenlik yıllarında paten kaymaya, kaykay sürmeye ve sörf yapmaya başlayarak "tipik bir Kaliforniya kızı" olmayı denedi. Ayrıca dans dersleri alarak swing, Lindy Hop ve jitterbug yapmayı öğrendi. David, Perry'nin ergenlik dönemi için "tam bir erkek Fatma'ydı" dedi. 15 yaşındayken Perry, General Educational Development (GED) testini geçti ve müzik alanında bir kariyer yakalayabilmek için Dos Pueblos Lisesi'ni bıraktı. Santa Barbara'da yer alan Music Academy of the West'teki İtalyan operasında kısa bir süre okudu. Şarkı söyleyişi Nashville, Tennessee'deki rock sanatçıları Steve Thomas ve Jennifer Knapp'in dikkatini çekti, ikili söz yazma yeteneğini geliştirmesi için Perry'nin Nashville'e gelmesini sağladı. Perry, Nashville'de demolar kaydetmeye başladı ve şarkı yazıp gitar çalmayı öğrendi. Red Hill Records ile albüm anlaşması imzaladıktan sonra çıkış albümünü kaydederek "Katy Hudson" adıyla 6 Mart 2001'de yayımladı. Ardından aynı yıl Phil Joel'un The Strangely Normal Tour adlı turnesine katıldı. Yaklaşık 200 kopya satan "Katy Hudson" albümü, ticari anlamda başarısız oldu ve Aralık 2001'de yapımcı şirket, albümle ilgili işlemleri durdurdu. Perry, kariyerini gospel müzikten dinî olmayan müziğe doğru kaydırmaya karar vererek yapımcı Glen Ballard ile birlikte şarkı yazmaya başladı ve müzikal kariyerini ilerletmek için 17 yaşında Los Angeles'a taşındı. 2003 yılında, oyuncu Kate Hudson ile adının karışmasını önlemek için Katy Hudson olan sahne adını annesinin evlenmeden önceki soyadını alarak Katheryn Perry olarak değiştirdi; bir yıl sonra ise Katy Perry sahne adında karar kıldı. The Island Def Jam Music Group ile albüm anlaşması yaptıktan sonra, albüm yapım ekibi The Matrix'in albüm çalışmalarında görevlendirilerek ekibin kadın vokalisti yapılmaya çalışıldı. Ancak Island Def Jam, çalışmaları tamamlanmadan iptal etti. Ayrıca Perry, şirketle anlaşmasının sonlandırılması üzerine Ballard ile üzerinde çalıştığı kendi albümünü de yayımlayamadı. Sonrasında Columbia Records ile anlaşma imzaladı ancak bu anlaşma da kısa süre içinde sonlandırıldı. Bu sırada Taxi Music adlı bağımsız bir A&R şirketinde çalışmaya başladı. Eylül 2004'te "Blender" dergisi, Perry'den "Sıradaki Büyük Şey" olarak bahsetti. Şarkıcı, ün kazanmadan önce bazı çalışmalarda küçük görevler aldı. Yayımlanmayan albümü için Ballard ile hazırladığı şarkılardan "Simple", 2005 yapımı "Gezgin Pantolon Kardeşliği" filminin müziklerinden biri olarak kullanıldı. Aynı yıl Mick Jagger'ın 2004 yapımı "Alfie" filminin müzik albümüne de eklenen "Old Habits Die Hard" şarkısında geri vokallik yaptı. Yine geri vokal olarak katkı sağladığı P.O.D. single'ı "Goodbye for Now"ın video klibinde oynadı. Carbon Leaf'in "Learn to Fly" klibine ve sevgilisi Travie McCoy'un ana vokalisti olduğu Gym Class Heroes grubunun "Cupid's Chokehold" şarkısının klibine de konuk oldu. Perry'nin Columbia ile yaptığı anlaşmanın sonlandırılmasının ardından şirketin tanıtım yürütücüsü Angelica Cob-Baehler, şarkıcının demolarını Virgin Records başkanı Jason Flom'a dinletti. Flom ve yeni oluşturulan Capitol Music Group şirketi, Perry'nin çığır açacak bir yıldız olacağı fikrine ikna oldu; Virgin ve Capitol şirketleri Nisan 2007'de birleşti. Şarkıcı ile yapımcı Dr. Luke, şirket tarafından, var olan çalışmalara "ses getirecek patlamalar" eklenmesi için tanıştırıldı. Perry ve Dr. Luke, şarkıcının ikinci stüdyo albümü "One of the Boys" için "I Kissed a Girl" ve "Hot n Cold" şarkılarını yazdı. Kasım 2007'de "Ur So Gay" video klibinin gösterime girmesiyle Perry'nin müzik piyasasında tanıtılmasını amaçlayan bir kampanya başlatıldı. Sonradan, "Ur So Gay" eşliğindeki bir dijital EP, tanıtımlar kapsamında yayımlandı. Madonna, Nisan 2008'de katıldığı "JohnJay & Rich" adlı radyo programında "Ur So Gay"i överek onun sevdiği şarkılardan biri olduğunu belirtti. Madonna'nın övgüsü de insanların şarkıyı duymasına yardımcı oldu. Mart 2008'de Perry, "Wildfire" dizisinin "Life's Too Short" bölümüne konuk oldu. Haziran'da ise "Yalan Rüzgârı"nda oynadı ve "Restless Style" dergisine kapak oldu. 28 Nisan 2008'de Perry'nin Capitol etiketi taşıyan ilk single'ı "I Kissed a Girl", "One of the Boys"un çıkış single'ı olarak yayımlandı. Aynı ay şarkı, ABD "Billboard" Hot 100 listesinde bir numaraya yükseldi. "One of the Boys", 17 Haziran'da piyasaya sürüldü ve müzik eleştirmenlerinden karışık eleştiriler topladı. "Billboard" 200 listesinde en fazla dokuz numaraya kadar ilerleyebildi ve dünya genelinde 7 milyon kopya sattı. 9 Eylül'de albümün ikinci single'ı "Hot n Cold" satışa sunuldu. Albümün başarı yakalayan bir diğer single'ı oldu, "Billboard" Hot 100'da üç numaraya kadar yükseldi; Almanya, Avusturya, Hollanda ve Kanada'nın ulusal listelerinde zirveye oturdu. Ayrıca 2009'da yayımlanan sonraki single'lar "Thinking of You" ve "Waking Up in Vegas" Hot 100'da ilk 30 sıralama içinde yer aldı. Şarkıcının 2004'te The Matrix ile kaydettiği aynı adlı albüm, kendisinin solo başarısı sonucunda iTunes üzerinden 27 Ocak 2009'da yayımlandı. Warped Tour'un bitiminden sonra Kasım 2008'de Perry, En İyi Yeni Sanatçı dalında ödül kazandığı 2008 MTV Avrupa Müzik Ödülleri'ni sundu. Ocak 2009'da "One of the Boys"u tanıtmak amacıyla ilk büyük turnesi Hello Katy Tour'u başlattı ve Kasım'a kadar turne kapsamında konserler verdi. 4 Ağustos 2009'da, No Doubt grubunun Summer Tour 2009 turnesine açılış sanatçısı olarak katıldı. Ayrıca 2009 MTV Avrupa Müzik Ödülleri'ni de sundu ve iki yıl üst üste bu ödül törenini sunan ilk sunucu oldu. 22 Temmuz 2009'da iki yeni şarkı eşliğinde "One of the Boys"daki bazı parçaların canlı akustik sürümlerini içeren "MTV Unplugged" albümünü kaydetti ve 17 Kasım 2009'da yayımladı. Ayrıca iki diğer sanatçının single'larına eşlik etti; Eylül 2009'da Colorado merkezli 3OH!3'nin "Starstrukk" şarkısında ve Ocak 2010'da Timbaland'in "Shock Value II" albümündeki "If We Ever Meet Again" şarkısında yer aldı. Bu yıllarda iki milyonun üzerinde dijital single satışı yapması, 2010 yılında "Guinness Dünya Rekorları"na "Bir Kadın Sanatçı Tarafından ABD Dijital Listeleri'ndeki En İyi Başlangıç" olarak kaydedildi. "I Kissed a Girl", dinî gruplar ve LGBT grupları tarafından yapılan çeşitli eleştirilere maruz kaldı. İlki şarkıdaki eşcinsellik temasını eleştirirken ikincisi Perry'yi sırf kayıtlarını satmak için bi-meraklılığı kullanmakla suçladı. Ardından anne ve babası, Perry'nin müziğine ve kariyerine karşı oldukları yönünde çıkan söylentilere yanıt olarak kızlarının başarısının kendileri açısından hiçbir sakınca teşkil etmediğini MTV'ye açıkladı. Aralık 2008'de McCoy ile olan ilişkisi sonlandı. 2009 yazında gelecekteki eşi Russell Brand ile tanıştığı "Zorlu Görev" filminde, cameo görünümle yer aldı. Fakat daha sonra yer aldığı sahneler filmden kaldırıldı. 2009 MTV Video Müzik Ödülleri'ndeki toplantı sonrasında Perry ile Brand çıkmaya başladı. Racasthan, Hindistan'da birlikte tatil yaptıkları sırada 31 Aralık 2009'da nişanlandılar. "American Idol"da konuk jürilik yaptıktan sonra Perry, rapçi Snoop Dogg ile düet yaptığı "California Gurls" şarkısını 7 Mayıs 2010'da yayımladı. Şarkı, kendisinin üçüncü stüdyo albümü "Teenage Dream"in çıkış single'ı olarak dağıtıldı ve Haziran'da "Billboard" Hot 100 listesinde bir numaraya yükseldi. Ayrıca Perry, aynı ay "The X Factor" BK yarışmasında konuk jürilik yaptı. ABD'de liste başı olan "Teenage Dream" single'ının Temmuz'da yayımlanmasının ardından 24 Ağustos 2010'da albüm satışa sunuldu. "Teenage Dream" albümü, "Billboard" 200 listesine bir numaradan giriş yaptı. Müzik eleştirmenlerinden karışık geri dönüşler aldı ve dünya genelinde 5,7 milyondan fazla kopya sattı. Ekim'de üçüncü single "Firework" yayımlandı. 8 Aralık 2010'da Hot 100 listesinde zirveye yükselerek albümün üçüncü bir numaralı single'ı oldu. "Teenage Dream" dönemi, "E.T." şarkısının rapçi Kanye West ile düet yapılarak Şubat 2011'de dördüncü single olarak yayımlanan remiks sürümüyle devam etti. Şarkı, Hot 100 listesinde aralıksız beş hafta bir numarada kalarak "Teenage Dream"i listede bir numara olan dört single'ı barındıran dokuzuncu albüm yaptı. Sonraki single "Last Friday Night (T.G.I.F.)"ın da 17 Ağustos'ta "Billboard" Hot 100'da bir numaraya yükselmesiyle Perry, aynı albümden Hot 100'da bir numara olan beş tane single çıkaran ilk kadın şarkıcı oldu ve Michael Jackson'ın "Bad" albümüyle yakaladığı bu başarıyı yakalayan ikinci sanatçı olarak kayıtlara geçti. Bu rekor, Kasım 2011'de Amerikan Müzik Ödülleri tarafından ödüllendirilirken 2013'te Guinness Dünya Rekorları'na dahil edildi. Ekim'de "The One That Got Away", "Teenage Dream"in altıncı single'ı olarak yayımlandı. Hot 100'da en fazla üç numaraya, Kanada'da iki numaraya kadar yükseldi. 13 Şubat 2012'de, ""ın ilk single'ı "Part of Me" yayımlandı ve Perry'nin kariyeri boyunca Hot 100 listesinde zirveye yükselen yedinci single'ı oldu. "Teenage Dream"in yeni şarkılarla yeniden basılmış sürümü "Teenage Dream: The Complete Confection", 23 Mart'ta satışa sunuldu. Yeni basımın 22 Mayıs'ta piyasaya sürülen ikinci ve son single'ı "Wide Awake", Hot 100'da iki numaraya kadar ilerleyebildi, Kanada ve Yeni Zelanda'da bir numaraya yükseldi. 5 Ocak'ta açıklanan Nielsen SoundScan verilerine göre Perry, 37,6 milyon satış yapmasıyla ABD'de tüm zamanların en çok dijital satış yapan sanatçıları listesinde altıncı sırada yer aldı. Aynı ay, beş şarkısı birden 5 milyondan fazla dijital satış yapan ilk sanatçı olduğu açıklandı. Şubat 2011'den Ocak 2012'ye kadar Perry, "Teenage Dream"e destek amacıyla düzenlediği California Dreams Tour kapsamında konserler verdi. Turne sayesinde dünya genelinde $59,5 milyon hasılat elde etti ve 2011 MTV Avrupa Müzik Ödülleri'nden En İyi Canlı Performans dalında ödül elde etti. 23 Eylül 2011'de Rock in Rio festivalinin açılışında Elton John, Claudia Leitte ve Rihanna'yla birlikte sahne aldı. Eylül 2010'da Perry'nın "Susam Sokağı"nın 41. sezonunun tanıtımlarında oynaması planlandı. Yer aldığı sahne ilk olarak YouTube'a yüklendi ancak dekoltesinin fazlalığı yüzünden izleyicilerin eleştirilerine maruz kaldı. Dört gün sonra Sesame Workshop, videonun televizyonlarda yayımlanmayacağını ancak çevrim içi ortamlardan izlenebileceğini duyurdu. Kısa bir süre sonra "Saturday Night Live"a müzikal konuk olarak çıktı, buradaki skeç sırasında dekoltesini büyük miktarda ortaya çıkaran bir gömlek giyerek eleştirilerle dalga geçti. Aralık 2010'da Perry, "Simpsonlar"ın "The Fight Before Christmas" adlı noel bölümünde Moe Szyslak'in kız arkadaşını canlandırdı. Şubat 2011'de "How I Met Your Mother"ın "Oh Honey" bölümünde Honey adıyla konuk oyunculuk yaptı. Buradaki oyunculuğuyla People's Choice Ödülleri'nden Sevilen TV Konuk Yıldızı ödülünü aldı. 29 Temmuz 2011'de gösterime giren üç boyutlu aile sinema filmi "Şirinler"de Şirine'yi seslendirerek ilk kez bir filmde yer almış oldu. Film, çoğu eleştirmenden olumsuz eleştiri almasına rağmen gösterimi sırasında dünya genelinde başarılı bir hasılat elde etti. "Saturday Night Live"da Robyn'in müzikal konuk olduğu 10 Aralık 2011 tarihli bölümde sunuculuk yaptı. Perry'nin bölümdeki çalışması genel olarak eleştirmenlerin olumlu geri dönüşlerini aldı, komedi konusundaki zamanlaması ve Andy Samberg eşliğindeki kısa video övüldü. Mart 2012'de "Raising Hope"un "Single White Female Role Model" bölümünde Rikki adıyla bir hapishane güvenlik görevlisini canlandırdı. 5 Temmuz 2012'de Perry'nin otobiyografik belgesel filmi "", Paramount Pictures aracılığıyla sinemalarda gösterime girdi. Film, olumlu eleştiriler aldı ve dünya genelinde gişelerde $32.7 milyon hasılat elde etti. Perry, Kasım 2010'da ilk parfümü Purr'u tanıtarak ticarete atıldı. İkinci parfümü Meow!, Aralık 2011'de piyasaya sürüldü. İki parfüm de, Nordstrom mağazaları aracılığıyla satışa sunuldu. Electronic Arts, Perry'den esinlenerek oluşturulan mobilyaları, giysileri ve saçları içeren "The Sims 3: Katy Perry's Sweet Treats" adındaki ayrı bir genişletilmiş paketi Haziran 2012'de yayımlamadan önce, genişletilmiş paket ""ın tanıtımları için Perry'yi kullandı. Sonraki ay şarkıcı, Popchips'in sözcüsü ile temsilcilisi oldu ve şirkette yatırım yaptı. "Forbes" tarafından derlenen "Müzikte En Çok Kazanan Kadınlar" listesinde 2011 yılında $44 milyon gelir ile üçüncü, 2012 yılında $45 milyon gelir ile beşinci sırada yer aldı. Perry, Russell Brand ile 23 Ekim 2010'da geleneksel bir Hindu töreniyle Racasthan'daki Ranthambore kaplan mabedinde evlendi. Evliliğin on dördüncü ayındayken 30 Aralık 2011'de Brand, Perry ile ayrıldıklarını doğruladı. Kariyerlerindeki işlerin çakışması ve Brand'in Perry'den hazır olmadığı hâlde çocuk istemesi ayrılığın sebebi olarak gösterildi. Ancak "BRAND: A Second Coming" belgesel filminin Mart 2015'te SXSW Film Festivali'nde yapılan galasında, Brand'in Perry'den boşanmasının asıl sebebinin şarkıcının giderek ünlenmesi, ticari başarısının giderek artması ve aktivistliğe çok zaman ayırması olduğu öğrenildi. Brand tarafından Perry'ye, boşandıklarını bildiren bir mesaj atılmasından sonra çift bir daha hiç konuşmadı. Perry, boşanma yüzünden fazlasıyla perişan olduğunu ve intihar etmeyi bile düşündüğünü söyledi. Evliliğin 2012'de resmen sonlanmasının ardından Ağustos'ta şarkıcının John Mayer ile ilişkisi başladı. Kasım 2012'de Perry, dördüncü stüdyo albümü "Prism"ın hazırlıklarına başladı. "Billboard"a şunları söyledi: "Bir sonraki kaydımda yapmak istediklerimi tam olarak biliyorum. Albüm kapağını, renkleri ve sesleri biliyorum. Sonraki turnemde ne tür bir şey yapacağımı bile biliyorum. Kafamda bir vizyon var ve eğer gerçekleşirse çok memnun olacağım." Haziran 2012'de "Prism"ın "karanlık unsurlar" içermesini planladığını "L'Uomo Vogue"a söylemesine rağmen, 2013 MTV Video Müzik Ödülleri sırasında MTV'ye verdiği röportajda, kendi içine döndüğü dönemden sonra albümün yönünü değiştirdiğini bildirdi. Durumu, albümünün isminden esinlenerek "Çok prizmatik hissettim." sözleriyle tarif etti. 10 Ağustos 2013'te "Prism"ın çıkış single'ı "Roar" yayımlandı. Şarkı "Billboard" Hot 100 listesinde bir numaraya yükseldi ve ilk canlı performansı MTV Video Müzik Ödülleri'nin kapanışında gerçekleştirildi. "Prism"ın ikinci single'ı '"Unconditionally", 16 Ekim 2013'te piyasaya sürüldü ve ABD'de 14 numaraya kadar yükseldi. "Prism", 18 Ekim 2013'te yayımlandı ve dünya genelinde 4 milyon kopya sattı. Eleştirmenlerden genel anlamda olumlu eleştiriler toplamasının yanı sıra "Billboard" 200 listesine bir numaradan dahil oldu. Dört gün sonra Perry, albümündeki yeni şarkılarıyla Los Angeles'taki iHeartRadio Theater'da sahne aldı. Üçüncü single "Dark Horse", 17 Aralık 2013'te yayımlandı ve ilk single gibi Hot 100'da bir numaraya yerleşerek Perry'nin bu listedeki dokuzuncu bir numaralı single'ı oldu. "Birthday" "Prism"ın dördüncü single'ı olarak piyasaya sürüldü, ardından "This Is How We Do" single'ı yayımlandı. İki single da Hot 100'da ilk 25'e girmeyi başardı. Ayrıca Perry, John Mayer'ın "Paradise Valley" albümündeki "Who You Love" şarkısının yazımına katkıda bulundu ve şarkıda Mayer'a eşlik etti. Şarkıcının üçüncü büyük turnesi The Prismatic World Tour, Mayıs 2014'te başlayarak Ekim 2015'te sona erdi. Turne dünya genelinde $204,3 milyon hasılat elde etti ve "Billboard" Turne Ödülleri'den "Top Package" kategorisinde ödül kazandı. Bunların yanı sıra Perry, 27 Eylül 2015'te Rock in Rio festivalinde sahne aldı. 23 Kasım 2014'te NFL, Katy Perry'nin 1 Şubat 2015'te Super Bowl XLIX devre arası gösterisinde sahneye çıkacağını duyurdu. Belirtilen tarihte gerçekleşen şova Lenny Kravitz ve Missy Elliott da özel konuklar olarak şarkıcıya eşlik etti. Gösteriden iki gün sonra "Guinness Dünya Rekorları", performansın ABD'de 118,5 milyon kişi tarafından izlendiğini ve böylece Super Bowl tarihinin en çok izlenen gösterisi olarak kayıtlara geçtiğini duyurdu. Bu rakam aynı gece oynanan ve 114,4 kişi tarafından izlenen maç karşılaşmasının izlenme rakamlarından bile yüksekti. Müzikal kariyerinin yanı sıra Perry, 31 Temmuz 2013'te gösterime giren "Şirinler 2" filmi için bir kez daha Şirine'yi seslendirdi. "Şirinler 2", finansal açıdan başarılı olurken serinin ilk filmine benzer şekilde eleştirmenlerin çoğundan olumsuz eleştiriler topladı. Mart 2014'te şarkıcı, "Kroll Show"un sezon finaline konuk oldu. Üçüncü parfümü Killer Queen, Ağustos 2013'te Coty, Inc. aracılığıyla satışa sunuldu. Ocak 2014'te şarkıcı, Madonna'nın Art for Freedom projesinde konuk küratör olarak yer aldı. 17 Haziran 2014'te, Capitol Records'un alt şirketi olarak Metamorphosis Music adını verdiği kendi plak şirketini kurduğunu açıkladı. Ferras, şirketle anlaşma imzalayan ilk sanatçı oldu ve Perry, sanatçının adını taşıyan EP'nin yönetici yapımcılığını üstlendi. Ayrıca Ferras ile "Legends Never Die" şarkısında düet yaptı. "Forbes"un "Müzikte En Çok Kazanan Kadınlar" listesine 2013 yılında $39 milyon gelirle yedince sıradan dahil olurken 2014 yılında $40 milyon gelirle beşinci sıradan dahil oldu. Şubat 2014'te, Mayer ile ilişkisi sonlandı. Perry, yeni albümü için şarkı yazmaya Haziran 2016'da başladı. NBC Sports kapsamındaki 2016 Yaz Olimpiyatları için "Rise" adlı bir şarkı kaydetti, şarkı bir sonraki ay yayımlandı. Perry, "çünkü dünyamızın, şu an her zamankinden fazla birleşmeye ihtiyacı var" diyerek şarkıyı bir albüme dahil etmektense bağımsız bir single olarak yayımlamayı tercih etti. Ayrıca NBC şarkının mesajının "doğrudan Olimpiyat ve atletlerin ruhlarıyla" ilgili olduğunu yazdı. Şarkı, Avustralya'da zirveye otururken Amerika Birleşik Devletleri'nde 11 numaraya kadar yükselebildi. Perry, Ağustos 2016'da "bağlantı kuran ve ilham veren" şarkılar yazmayı çok istediğini belirtti; Ryan Seacrest'e beşinci albümü için "acele etmediğini" söyledi ve "Çok eğleniyorum; ama diğer yapımcıları, işbirlikçilerini ve tarzları deniyorum." diye ekledi. 10 Şubat 2017'de albümün çıkış single'ı "Chained to the Rhythm"i Skip Marley iş birliğiyle yayımladı, şarkı Macaristan'da 1 numaraya, Amerika Birleşik Devletleri'nde 4 numaraya ulaşabildi. İkinci single "Bon Appétit", Migos iş birliğiyle Nisan 2017'de yayımlanırken, Nicki Minaj iş birliği üçüncü single "Swish Swish" bir sonraki ay "Bon Appétit"i takip etti. Şarkılar Amerika Birleşik Devletleri'nde sırasıyla 59 ve 46 numaraya yükselebildi, iki şarkı da Kanada'da ilk 15'e girebildi. Albümün kendisi, "Witness", 9 Haziran 2017'de yayımlandı ve eleştirmenlerden karışık eleştiriler aldı. ABD "Billboard" 200 listesine 1 numaradan giriş yaptı. Albümün yayımlanmasından sonra Perry, "Big Brother" tarzı bir evde dört gün kameralarla kaldığı adlı canlı yayınını YouTube üzerinden yayınladı, canlı yayını bir konserle 12 Haziran'da bitirdi. Canlı yayın 190 farklı ülkeden 49 milyon kişi tarafından izlendi, canlı yayının kameri arkası görüntülerini içeren "Will You Be My Witness?", ekimde YouTube Red'de prömiyerini yaptı. Şarkıcı ayrıca adındaki bir konser turnesi düzenledi. Turne Eylül 2017'de başladı, turnenin bitişinin ise Ağustos 2018'de olacağı duyuruldu. 15 Haziran'da İskoç DJ Calvin Harris; Pharrell Williams, Katy Perry ve Big Sean iş birliğiyle, 2017 çıkışlı "Funk Wav Bounces Vol. 1" albümünden "Feels" adlı bir şarkı yayımladı. Şarkı Birleşik Krallık'ta bir numaraya yerleşti. Perry, "Witness" albümünün dördüncü single'ı "Save as Draft"i, 26 Haziran 2017'de Amerikan hot adult contemporary radyo istasyonlarına gönderdi. Perry, "Dear Evan Hansen" adlı müzikal tiyatrodan "Waving Through a Window" adlı şarkıyı cover'ladı, cover'ı 2 Kasım 2018'de yayımladı. Gösterinin yapımcıları Benj Pasek ve Justin Paul, Perry'nin şarkıyı cover'lamasını ve ruh sağlığının önemine dikkat çekmesini istedi. Aynı ay, Perry "Cozy Little Christmas" adlı noel şarkısını yayılmladı. Ayrıca "Final Fantasy Brave Exvius" adlı oyun için "Immortal Flame" adlı şarkıyı kaydetti. 2019 Grammy Ödülleri'nde Perry, "Here You Come Again" adlı şarkıyı Dolly Parton ve Kacey Musgraves eşliğinde seslendirdi. 14 Şubat 2019'da, "365" adlı şarkıyı DJ Zedd iş birliğiyle yayımladı. İki ay sonra Perry, Daddy Yankee ve Snow şarkısı "Con Calma"nın remiks versiyonuna dahil edildi. Bu şarkıyı 31 Mayıs'ta "Never Really Over", 9 Ağustos'ta "Small Talk" ve 16 Ekim'de "Harleys in Hawaii" takip etti. Müzik kariyerinin dışında Perry, Şubat 2016'da yayımlanan "Zoolander 2" adlı filmde kendisini oynadığı rolüyle cameo yaptı. 27 Ağustos'ta 2017 MTV Video Müzik Ödülleri'nin sunuculuğunu yaptı. Şarkıcı, ABC tarafından yayımlanan yarışma programı "American Idol"ın 2018'deki bölümlerinde 25 milyon dolar ödeme karşılığında jüri oldu. "Katy Perry Collections" adlı ayakkabı mağazasını açtı ve 2016'nın başlarında İngiliz oyuncu Orlando Bloom ile ilişkisini başlattı. Çift, 14 Şubat 2019'da nişanlandı. Haziran 2019'da, Taylor Swift'in "You Need to Calm Down" adlı müzik videosunda yer aldı. Perry, 5 Mart 2020'de yayımladığı "Never Worn White" adlı şarkının videosuyla Orlando Bloom ile ilk çocuklarını beklediklerini duyurdu. Şarkıcının altıncı stüdyo albümünün ilk single’ı "Daisies", 15 Mayıs 2020'de yayımlandı. Ardından altıncı stüdyo albümünün ikinci single'ı 10 Temmuz 2020'de yayımlandı. Sahnedeki kariyerinin ilk yıllarında Perry, müzikal tarzında gospel müziğini benimsedi ve Amy Grant kadar başarılı olmayı hedefledi. 15 yaşındayken Queen grubunun "Killer Queen" şarkısıyla tanıştı ve bu çalışmayı o günden bu yana müzikal kariyerindeki ilham aldığı şarkı olarak nitelendirdi. Grubun solisti Freddie Mercury, Perry üzerindeki en büyük etkiyi bıraktı ve müziğinde "şarkı sözlerini yazarken onun alaycı yaklaşımı ile 'iplemeyen' tavrının birleşiminden" ilham almasını sağladı. Üçüncü parfümüne, gruba duyduğu saygının bir sonucu olarak Killer Queen adını verdi. Perry, The Beach Boys'un ve grubun "Pet Sounds" albümünün de müziğinde önemli bir etkisi olduğundan bahsetti, "[O] benim en sevdiğim kayıtlardan biri ve hemen hemen yazdığım tüm şarkılarda beni etkiledi. Çünkü yaptığım tüm melodi seçimlerinin nedeni o." sözlerini söyledi. Ayrıca, the Beatles'ın "The Beatles" albümüne büyük saygı duyduğunu dile getirerek iki albüm için de "Muhtemelen iki yıl boyunca dinlediğim tek şeylerdi." dedi. Perry, önemli bir diğer müzikal kaynağının Alanis Morissette ve 1995'te yayımladığı "Jagged Little Pill" albümü olduğuna değindi, bunun sonucunda Morissette'in sık sık iş birliği yaptığı Glen Ballard ile çalışmayı tercih etti. Durumla ilgili olarak ""Jagged Little Pill" şimdiye kadar yapılmış en mükemmel kadın kaydı. Bu kayıtta herkes için bir şarkı var; tüm şarkılar benimle ilgili. Hâlâ çok kalıcılar." dedi. Ek olarak üzerinde etki bırakan Patty Griffin'in "Flaming Red" ve Jonatha Brooke'un "10 Cent Wings" albümlerine de borçlu olduğunu belirtti. Müzikal arzularının arasında Carole King, Bonnie Raitt ve Joni Mitchell'ı sıraladı, "bir Joni Mitchell daha" olmayı hedefleyerek halk müziği ve akustik müzik çalışmaları yayımladı. Perry'nin otobiyografik belgeseli "Katy Perry: Part of Me", büyük ölçüde "Madonna ile Yatakta" belgeselinden etkilendi. Şarkıcı, kendini devamlı yeniden keşfeden Madonna'nın bu yeteneğine olan hayranlığından söz etti ve "Madonna gibi gelişmeyi istiyorum." dedi. Perry, belirli şarkı ve albümlerinde kendisini etkileyen sanatçılardan bahsetti. Gwen Stefani ve Björk kendisini etkiledi, özellikle Björk'ün "her zaman riske girmekteki istekliliğine" hayran olduğunu söyledi. "Firework" şarkısının yazımında Jack Kerouac'in "Yolda" kitabında yer alan gökyüzündeki havai fişeklerle hayat dolu insanların karşılaştırıldığı bir pasajdan etkilendi. İkinci konser turnesi California Dreams Tour, "Alice Harikalar Diyarında"yı ve "Oz Büyücüsü"nü anımsattı. Ayrıca "Dark Horse" şarkısının arka planında 1996 çıkışlı "Büyücüler Kulübü" filminin olduğunu belirtti, "Prism"ın Eckhart Tolle'un "Şimdi'nin Gücü" kitabından etkilendiğini söyledi. Perry'nin müziği pop, rock ve disko ritimleri içerir, ancak ilk albümü "Katy Hudson" gospel tarzındadır. Sonraki çalışmaları "One of the Boys" ve "Teenage Dream", cinsellikle ilgili sözlerle birlikte aşk temasını işler. "One of the Boys" pop rock tarzındayken, "Teenage Dream" disko etkisi altındadır. Dördüncü albüm "Prism", büyük ölçüde dans ve pop müzik albümüdür. Sözlerinde ise ilişkiler, kendi içine dönme ve kişisel yaşam konu olarak bulunur. Şarkıcının beşinci stüdyo albümü "Witness" bir elektropop albümüdür. "Witness"; siyasi özgürlük, cinsel özgürlük ve olumsuzluklardan özgürlük konularıyla şarkıcı tarafından bir "360 derece özgürlük" albümü olarak tanımlanmıştır. Perry'nin birçok şarkısı, özellikle "Teenage Dream"dekiler, ergenlerin aşklarını ve hayatlarını konu edinir. "W", bu durumu "ergenlik şehveti içeren sözler, karşı konulamayan dile takılan melodilerle sarılmış" şeklinde tanımladı. Kendini geliştirme, Perry'nin müziğindeki ortak bir temadır. Perry, "şarkıcı ve şarkı yazarı gibi davrandığından bir pop yıldızı" olarak tanımlanır ve şarkı yazımında dürüstlüğün kendisi için çok önemli olduğunu savunur. Şarkıcı, "Marie Claire"e şunları söyledi: "Savunmasızlık, doğruluk ve dürüstlükte cesur olmamla, arkadaşlarımın birçoğundan beni ayıran gizli sihirlerim var gibi hissediyorum. Savunmasızken daha bağ kurulabilir olunduğunu düşünüyorum." Kristen Wiig, şarkıcının çalışmalarıyla ilgili olarak "Perry'nin şarkıları olabildiğince kolay, havadar ve bulaşıcı. Denizin yüzeyinin altında yeterince karmakarışık duygular, karışık güdüler ve bir Carole King kaydını doldurmakta olan çelişkili dürtüler pusuya yatmış." yorumunu yaptı. "Chicago Tribune"den Greg Kot'a göre ise "ciddiye alındığında Perry'nin büyük meydan okumaları olabilir." "The New York Times", şarkıcıyı "Günümüzün en güçlü pop yıldızı, hitleri sadece bir deneyin ipuçlarıyla ilişkilendirilir." sözleriyle tarif etti. "Los Angeles Times"tan Randall Roberts, şarkılarında kullandığı deyim ve benzetmeleri eleştirerek sözlerin arasında sıkça "klişeler" geçtiğini belirtti. Bunların yanı sıra Perry, Ashley Tisdale, Selena Gomez & the Scene, Jessie James, Kelly Clarkson, Lesley Roy, Britney Spears, Rita Ora, Iggy Azalea, Nicki Minaj ve Ariana Grande dahil olmak üzere çeşitli şarkıcılara ait çalışmaların söz yazımına katkıda bulundu. Perry'nin sesi kontraltodur. Şarkı söyleme şekli, hem övüldü hem de olumsuz eleştiriler topladı. "The Guardian"dan Betty Clarke, Perry'nin "güçlü sesi çok yoğun" derken "Rolling Stone"dan Rob Sheffield, "Teenage Dream"deki vokallerin staccato etkisi taşıdığını belirtti. musicOMH'dan Darren Harvey, Perry'nin "One of the Boys"daki vokallerini Alanis Morissette ile karşılaştırarak ikisi için de "hece ortasında kayganlaşan şımarık vokaller" sözlerini kullandı. "NME"den Alex Miller, "One of the Boys"la ilgili olarak "Perry'nin sorunu genellikle sesi. Birisi onu sözlerde ikna etse, cesur bir rock kızı gibi olurdu." yazdı. "The Daily Telegraph"ten Bernadette McNulty ise, "Prism"ın tanıtım konserlerinden biri için yazdığı eleştirisinde şarkıcının "rock kızı sesini" övdü. Perry, bir seks sembolü olarak kabul edilir; kendisi için "GQ", "tam bir erkek fantezisi" tanımını yaparken vücudu için "Elle" tarafından "sanki ergen bir oğlan tarafından çizilmiş gibi" yorumu yapıldı. "Vice" ise şarkıcıdan "'ciddi' pop yıldızı/kadın/seks sembolü" şeklinde bahsetti. "Maxim" okuyucuları tarafından "Dünyadaki En Güzel Kadın" seçildi ve derginin 2010 yılındaki Hot 100 sıralamasında bir numarada yer aldı. "Men's Health" okuyucuları tarafından ise "2013'ün En Seksi Kadını" seçildi. Perry, "Harper's Bazaar"a verdiği bir demeçte bu şekilde anılmaktan gurur duyduğunu ve memnun olduğunu ifade etti. Perry'nin moda tarzında genellikle mizahi unsurlar, parlak renkler ve markalaşan girdap şeklinde dönen nane şekerli elbisede olduğu gibi yiyeceklerle ilgili temalar bulunur. "Vogue", "Herhangi bir alanda çirkin veya uç gelmekten tam anlamıyla asla utanmaz." sözleriyle şarkıcıdan bahsetti, "Glamour" ise şarkıcıyı "Cilve Kraliçesi" ilan etti. Şubat 2009'da "Seventeen" ile yaptığı bir röportajda Perry, "farklı şeylerin karışımının bir parçası" olan bir moda tarzına ve mizahi bir kıyafet anlayışına sahip olduğunu söyledi. Ayrıca moda konusunda "benlik ikileşmesi" bozukluğu yaşadığını belirtti. Perry, imajında ikon olarak kendine Gwen Stefani, Shirley Manson, Chloë Sevigny, Daphne Guinness, Natalie Portman ve kurgusal karakter Lolita'yı seçmiştir. Sosyal medyada Perry, Kasım 2013 itibarıyla Justin Bieber'ı geçerek Twitter'da en çok takip edilen kişi unvanını kazandı. Ocak 2014'te takipçi sayısı 50 milyonu geçti ve böylece sitede bu takipçi sayısına ulaşan ilk kişi oldu ve 2015 "Guinness Rekorlar Kitabı"na Twitter'da en çok takip edilen kişi unvanıyla girdi. "Forbes" yazarı Dorothy Pomerantz, Perry'nin sosyal medya kullanımıyla ilgili olarak "Perry, Twitter'ı mükemmel kullanıyor, hayranlarıyla konuşuyor ve hepsini bir şekilde en iyi dostu gibi hissettiren eğlenceli fotoğraflar ile videolar paylaşıyor." sözlerini yazdı. "Billboard"dan Keith Caulfield ise "Ciddi anlamda büyük popülerlik yakalan az sayıdaki ünlüden biri olduğu görünüyor ancak kendisine hayran olan KatyCats ile gerçekteki etkileşim düzeyi az." dedi. Perry, çeşitli hayır kuruluşlarını destekledi ve düzenledikleri etkinliklere katıldı. Özellikle, çocukların yaşamlarını ve mutluluğunu amaçlayan kurumlara destekte bulundu. Nisan 2013'te UNICEF ile birlikte Madagaskar'daki çocukların eğitim ve beslenmelerine yardımcı oldu. 3 Aralık 2013'te, "dünyanın en savunmasız çocuklarının ve gençlerinin yaşamlarını iyileştirmek ve ajansın çalışmalarında gençleri çekebilecek özel bir odaklanma için" resmen UNICEF İyi Niyet Elçisi seçildi. Prismatic World Tour için satılan biletlerden elde edilen gelirin bir kısmı UNICEF'e bağışlandı. Eylül 2010'da, gençlere barınma sağlaması için kurulan Baltimore, Maryland'deki Boys Hope/Girls Hope kuruluşunun inşa ve tasarımına Raven-Symoné, Shaquille O'Neal ve "" ekibiyle birlikte yardım etti. Ayrıca çocukların eğitimine de destek verdi; Mayıs 2014'te çeşitli sanatçılarla birlikte ressam Mark Ryden'ın "The Gay 90s" adlı sergisine eşlik eden konsept albüm için "Daisy Bell (Bicycle Built for Two)" şarkısının cover versiyonunu kaydetti. Albümün satışından elde edilen tüm kâr, ilköğretim okullarındaki yoksulların müzik eğitimlerini desteklemesi için hayır kurumu Little Kids Rock'a bağışlandı. Aynı ay, Will Cotton tarafından yapılan bir portresi, Amerika'daki National Portrait Gallery'ye dahil edildi. Haziran 2014'te, Staples ile birlikte çalışarak "Make Roar Happen" adlı proje kapsamında devlet okullarındaki öğretmenleri ve fonların sınıf kaynaklarını destekleyen DonorsChoose'a $1 milyon bağışladı. Perry, kanser ve HIV/AIDS nedeniyle acı çeken insanlara yardım sağlamayı amaçlayan örgütlere de destek oldu. Warped Tour 2008 sırasında, Keep A Breast Foundation'a para toplamak için göğüslerinin kalıbını çıkarttı. 23 Ekim 2013'te Los Angeles, Kaliforniya'daki Hollywood Bowl'da gerçekleştirilen We Can Survive konserinin ev sahipliğini yaparak Bonnie McKee, Kacey Musgraves, Sara Bareilles, Ellie Goulding ve Tegan and Sara ile birlikte sahneye çıktı. Konserden elde edilen gelir, meme kanserine yakalanan genç kadınlara yardım sağlamayı amaçlayan Young Survival Coalition'a aktarıldı. Haziran 2009'da Perry, H&M'in "Fashion Against AIDS" adlı HIV/AIDS bilinçlendirme projesine para toplamak için bir kıyafet tasarladı. Perry'nin "Part of Me" single'ından elde edilen gelir, yoksulluk çeken müzisyenlere ihtiyaç zamanlarında verilmesi için MusiCares'a bağışlandı. California Dreams Tour sırasında yardımlar için satılan biletlerle $175.000 bağış toplandı. Bu para, üç hayır kuruluşu arasında bölündü: Children's Health Fund (CHF), Generosity Water ve The Humane Society of the United States. 27. doğum gününde Perry, Society for the Prevention of Cruelty to Animals Auckland için bir bağış sayfası kurdurttu, 28. doğum gününde ise David Lynch Foundation için benzer bir bağış sayfası oluşturuldu. 29 Mart 2014'te, Los Angeles'taki Museum of Contemporary Art'a Ryan Seacrest, Pharrell Williams, Tim Allen, Lisa Edelstein ve Riley Keough gibi sanatçılarla birlikte $2,4 milyon bağış yaptı. Perry, bir gey hakları aktivistidir. Stonewall tarafından homofobik zorbalığı önlemek için başlatılan "It gets better... today" kampanyasına destek oldu ve "Firework" şarkısının video klibini It Gets Better Project'e ithaf etti. Kasım 2008'de Do Something'e verdiği röportajda gey aktivisti olmaktan gurur duyduğunu belirterek "Her zaman açık görüşlü biri oldum ama eşitliğe kesinlikle inanmıyorum." sözlerini söyledi. Kaliforniya'da yasal olarak sadece bir erkek ve bir kadının arasındaki birlikteliği evlilik olarak tanımlayan Proposition 8 yasa değişikliği için karşı oy kullandı. Haziran 2012'de, LGBT için eşitlik umutlarını dile getirerek "Umarım, şu ana geri bakacağız ve artık [diğer] sivil haklar konularındaki gibi yapacağız diye düşünüyorum. Sadece inanamayarak başımızı sallayayım, 'Tanrı'ya şükür geliştik' diyelim. Bu benim gelecek için edeceğim dua olurdu." dedi. Perry, Aralık 2012'de LGBT gençleri için yaptığı çalışmalar ve aktivizm sayesinde The Trevor Project'ten Trevor Kahraman Ödülü kazandı. Ayrıca bir feminist olarak tanımlanır, Nisan 2013'te kadınların güçlendirilmesi amacıyla başlatılan "Chime For Change" kampanyası için çekilen video klipte yer aldı. ABD'de ücretsiz sağlık hizmeti verilmemesini eleştirerek bunun "tam anlamıyla bir delilik" olduğunu söyledi. Perry, eşcinsel evlilik ile eşitliğe verdiği destek sayesinde Başkan Barack Obama'nın yeniden seçilmek için başlattığı kampanyalara Twitter üzerinden ve mitinglerde sahneye çıkarak destek sağladı. Obama'nın Los Angeles, Las Vegas ve Wisconsin'de gerçekleştirilen toplam üç mitinginde sahne aldı, kendi şarkılarının yanı sıra "Let's Stay Together" şarkısını da seslendirdi. Performanslardan birinde, Obama'nın kutucuğunun işaretlendiği oy pusulasından esinlenerek yapılmış bir kıyafet giydi. Twitter'dan, takipçilerini Obama'ya oy vermeye davet etti. Ağustos 2013'te, eşcinsel evliliğe muhalefet olan Tony Abbott'a Avustralya Başbakanı seçimlerinde oy verilmemesi için kamuoyuna çağrı yaptı ve Abbott için "Bir insan olarak seni seviyorum ama sana oy veremem." dedi. Nisan 2014'te, alelen bir siyasi toplantıya katılarak Marianne Williamson'ın Kaliforniya'nın 33. kongre ilçesi için başlattığı kampanyaya destek oldu. Katy Perry son seçim için kadın haklarını savunan Hillary Clinton'ı desteklediğini açıkladı. Bu desteğini birkaç konuşmaya birlikte çıkarak gösterdiler ve Clinton'ın bir konuşmasında şarkı da söyledi. Perry, çalışmalarıyla birçok ödüle aday gösterildi ve bunlardan bazılarını kazandı. Bugüne kadar iki Amerikan Müzik Ödülü, beş MTV Video Müzik Ödülü, on dört People's Choice Ödülü kazandı ve üç Guinness Dünya Rekoru elde etti. Eylül 2012'de, "Billboard" tarafından "Yılın Kadını" seçildi. Mayıs 2010'dan Eylül 2011'e kadar aralıksız 69 hafta "Billboard" Hot 100 listesinde ilk 10 içinde kalarak rekor kırdı. "Teenage Dream"den beş tane bir numaralı "Billboard" hiti çıkması sayesinde, tek bir albümden bu kadar hit çıkaran ilk kadın oldu; "Teenage Dream" ise Michael Jackson'ın "Bad" (1987) albümünden sonra bu sayıda hit barındıran ikinci albüm oldu. Uluslararası Fonogram Endüstrisi Federasyonu (IFPI) tarafından Perry, 2013'ün beşinci En İyi Küresel Sanatçısı ilan edildi. Eylül 2014 itibarıyla, son olarak "Dark Horse"un da Hot 100'da bir numaraya ulaşmasıyla, listede dokuz single'ı bir numaraya yükselmiş oldu. Amerika Kayıt Endüstrisi Birliği (RIAA), Perry'yi akışlardaki istekler dahil olmak üzere 72 milyon sertifikalı dijital single satışı yapması sayesinde ABD'nin En İyi Sertifikalı Dijital Sanatçısı ilan etti. Mayıs 2014 itibarıyla "Firework", "E.T.", "California Gurls", "Hot n Cold", "Roar" ve "Dark Horse" şarkıları, dijital ortamda 5 milyondan fazla sattı. Kasım 2013 itibarıyla Perry'nin dünya genelinde 11 milyon albüm ve 81 milyon single satışı bulunmaktadır. DÃ¼nya turneleri Diğer katılımları Beyaz nilÃ¼fer Beyaz nilüfer ("Nymphaea alba"), nilüfergiller (Nymphaeaceae) familyasından bir nilüfer türü. Kuzey Amerika, Avrupa ve Asya'nın batı ve orta kısımlarında genellikle yavaş akan ırmak kenarları, göl ve göletlerde doğal olarak yetişir, soğuğa dayanıklı bir türdür. Yaprakları yuvarlak bir tepsi şeklinde sadece sap kısmı hafif dar üçgen şeklinde açıktır. Yaprakların alt kısmı kahverengimsi veya kırmızımsı esmer, üst yüzeyi koyu yeşil, derimsidir. Fincan şeklinde, ortası sarı, kar beyazı çiçekleri ile gösterişli bir türdür. Çabuk büyüyen ve sudan çıkma eğiliminde olduğundan, küçük sığ havuzlar için uygun değildir. 40–90 cm derinlikteki suya gereksinim gösterir. The Flatliners The Flatliners 2002'de Kanada'nın Ontario eyaletinde kurulmuş bir punk rock grubu. Plak şirketleri 'Fat Wreck Chords'. Flatliners Barton Fink Barton Fink, Ethan ve Joel Coen kardeşler'in yazdığı, yönettiği ve yapımcılığını üstlendiği 1991 ABD yapımı film. Konusu 1941 yılında geçen filmin başrollerinde, Hollywood'daki bir film stüdyosu için senaryo yazmak üzere işe alınan New Yorklu oyun yazarını canlandıran John Turturro ile yazarın kalmakta olduğu harap durumdaki Hotel Earle'de yan komşusu olan sigorta satıcısını canlandıran John Goodman yer alır. Coen kardeşler filmin senaryosunu, diğer bir filmleri "Miller's Crossing"in yazımında yaşadıkları bir çıkmaz sırasında, üç haftalık bir dönemde yazdı. "Miller's Crossing"in tamamlanmasından kısa bir süre sonra "Barton Fink"in çekimlerine başlandı. Filmin ilk gösterimi Mayıs 1991'de Cannes Film Festivali kapsamında yapıldı. Film, "Altın Palmiye"nin yanı sıra en iyi yönetmen ve en iyi erkek oyuncu (Turturro) ödüllerini de kazandı. Dünya genelinde eleştirmenlerden olumlu yorumlar almasına ve Akademi Ödülü'nde 3 dalda aday gösterilmesine rağmen film, 9 milyon dolarlık tahmini bütçesinin ancak üçte ikisi olan 6 milyon dolar civarında hâsılat elde etti. "Barton Fink"teki iki baskın tema, yazarlık süreci ve eğlence prodüksiyonları kültürüdür. Filmde Hollywood dünyası ile Broadway dünyası arasındaki zıtlıklar gösterilir. Yüksek kültür ile alçak kültür arasındaki yüzeysel farkların irdelenmesinin yanı sıra filmde faşizm ve II. Dünya Savaşı; eğlence endüstrisindeki iş koşulları ve kölelik; entelektüellerin "sokaktaki adam" ile nasıl ilişki kurdukları gibi temalar da işlenmiştir. "Barton Fink"te yer alan unsurların çeşitliliği sebebiyle film, herhangi bir türe doğrudan dahil edilememekte, bu yüzden de kara film, korku filmi, "Künstlerroman" ya da buddy film olarak değerlendirilmektedir. Öykünün gelişiminde Hotel Earle'in yarattığı hissiyat önemli yere sahiptir, bu nedenle otelin tasarımı için ayrıntılı bir çalışma yapılmıştır. Holywood'un parlak ve el değmemiş mekânlarıyla, özellikle de Jack Lipnick'in eviyle Fink'in yaşamını sürdürdüğü mekânlar arasında kesin bir tezat bulunur. Fink'in odasının duvarında asılı olan tek resim, plajdaki bir kadını gösterir. Barton'ın dikkatini çeken bu resim, filmin final sahnesinde yeniden ortaya çıkar. Bu resimle birlikte filmde yer alan birçok unsur -özellikle de Charlie'nin Fink'e verdiği gizemli kutu- sembolizmle yüklü olsa da, eleştirmenler bu unsurların anlamları konusunda farklı düşüncelere sahiptir. Coenler filme özellikle dahil edilmiş bazı sembolik unsurları açıklasalar da, filmin bütünsel bir mesajı yaymaya çalıştığını reddetmiştir. Filmde birçok gerçek olaya ve kişiye -örneğin yazarlar Clifford Odets ve William Faulkner'e- göndermeler bulunur. Barton Fink ve W.P. Mayhew karakterleri genel görüşe göre bu kişilerin kurgusal temsilcileridir ancak Coenler'e göre arada çok önemli farklar da bulunmaktadır. Ayrıca Coenler Louis B. Mayer gibi film endüstrisinin duayenlerinin parodisini yaptıklarını kabul etmiş ancak Fink'in Hollywood'da yaşadığı acıların kendi gerçek deneyimlerini yansıttığını reddetmişlerdir. "Barton Fink"te daha önceki birçok eserin etkileri görülür. Bunların arasında Roman Polanski'nin filmleri, özellikle de "Repulsion" (1965) ve "The Tenant" (1976) vardır. Filmde etkisi olan diğer eserler, Stanley Kubrick'in "Cinnet" ("The Shining") ve Preston Sturges'ın "Sullivan's Travels" filmleridir. Film ayrıca William Shakespeare, John Keats ve Flannery O'Connor'ın eserlerine edebi göndermeler içerir. Filmdeki dinî göndermeler ise Daniel kitabı, Nebukadnezar ve Batşeba ile ilgilidir. Barton Fink (John Turturro) ilk oyunu "Bare Ruined Choirs"in Broadway'deki başarısının keyfini sürmekte olan bir yazardır. Menajeri, Hollywood'daki Capitol Pictures şirketinin film senaryoları yazması için ayda bin dolar teklif ettiğini söyler. Barton tereddüt eder; çünkü Kaliforniya'ya taşınması hâlinde, odaklanmış olduğu konu olan "sıradan insanlardan" ayrı kalacağından korkmaktadır. Yine de teklifi kabul ederek büyük ve alışılmadık biçimde boş bırakılmış bir bina olan Hotel Earle'e yerleşir. Kaldığı odada da çok fazla eşya yoktur ve döşemelerde durgun renkler kullanılmıştır. Odadaki tek dekorasyon, kumsalda oturup güneşten yüzünü korumak için elini kaldırmış olan bir kadını gösteren küçük bir tablodur. Capitol Pictures'ın patronu Jack Lipnick (Michael Lerner) ile yaptığı ilk toplantıda Barton, Earle'e yerleşmesinin sebebinin "daha az Hollywood" olan bir yerde kalmak istemesi olduğunu söyler. Lipnick ise Barton'un sadece yazma yeteneği ile ilgilendiğini söyler ve ona bir güreş filminde görev verir. Ancak odasına geri dönen Barton bir türlü yazmaya başlayamaz. Yan odadan gelen sesler nedeniyle dikkkati dağılır ve şikayet etmek üzere resepsiyonu arar. Gürültünün kaynağı olan komşusu Charlie Meadows (John Goodman) özür dilemek için Barton'ı ziyaret eder ve aralarını düzeltmek için birlikte içmeyi önerir. Sohbetleri sırasında Barton "sıradan insana" duyduğu ilgiyi anlatınca Charlie de sigorta satıcı olarak hayatını anlatır. Daha sonra Barton uyuyakalır ancak sürekli vızıldayan bir sivrisinek yüzünden uyanır. Senaryonun ilk birkaç satırından daha fazlasını yazamayan Barton, yapımcı Ben Geisler'den (Tony Shalhoub) tavsiye ister. Buna canı sıkılan Geisler yazarı öğle yemeğine çıkarır ve başka bir yazarın yardımını almasını emreder. Tuvalete giden Barton, orada kusmakta olan yazar William Preston (W.P.) "Bill" Mayhew (John Mahoney) ile karşılaşır. Senaryo yazımı hakkında kısaca konuşurlar ve o gün daha sonra tekrar buluşmak üzere sözleşirler. Barton randevuya gittiğinde Mayhew sarhoştur ve çılgınca bağırmaktadır. Sekreteri Audrey Taylor (Judy Davis) görüşmeyi daha sonraki bir güne alır ve Barton'a Mayhew ile aşk yaşadıklarını itiraf eder. Sonunda öğle yemeğinde buluşan Barton, Mayhew ve Audrey yazarlık ve içki içmek hakkında konuşurlar. Çok geçmeden Mayhew Audrey ile tartışmaya başlar, kadına tokat atar ve sarhoş biçimde yürüyüp gider. Barton'un teselli teklifini reddeden Audrey, Mayhew için aslında üzüldüğünü çünkü adamın "sorunlu" bir kadınla evli olduğunu açıklar. Lipnick ile film hakkında konuşmak üzere buluşmasına bir gün kalan Barton, Audrey'i arar ve yardımını ister. Kadın, yazarı Earle'de ziyarete geldiğinde Mayhew'in birçok senaryosunu aslında kendisinin yazdığını itiraf eder. Ardından muhtemelen birlikte olurlar; Barton bunu daha sonra Charlie'ye anlatacaktır. Ertesi sabah yine sivrisineğin sesi ile uyanan Barton sineği Audrey'in sırtına konmuşken görür ve vurarak öldürür. Kadının buna tepki vermemesi üzerine ona doğru dönen Barton, Audrey'nin vahşice öldürülmüş olduğunu görür. Ancak gece olup bitenleri hatırlayamamaktadır. Dehşete düşer ve Charlie'den yardım ister. Charlie önce karşı koyar fakat sonra cesedi yok eder ve Barton'a polisle konuşmamasını söyler. Görüşmesi sırasında Lipnick'in beklenmedik şekilde yazara destek olmasının ardından Barton yeniden yazmaya çalışır ama çalışması, uzun süre kalmak üzere New York'a gideceğini söylemek için gelen Charlie tarafından yine kesilir. Charlie Barton'a göz kulak olması için bir paket bırakır. Bir süre sonra Barton'ı görmeye gelen iki polis dedektifi Charlie'nin asıl adının Karl Mundt – "Madman Mundt" olduğunu açıklar. Birçok cinayetten aranan bir seri katildir ve kurbanlarını vurduktan sonra başlarını kesip saklamaktadır. Polisler eşgali Audrey'e benzeyen ama başı olmayan bir kadın cesedi bulmuşlardır. Sersemlemiş şekilde odasına geri giren Barton, Charlie'nin bıraktığı kutuyu inceler. Kutuyu açmadan masasının üzerine koyar ve ardından bir oturuşta tüm senaryoyu tamamlar. Daha sonra ünlülerin davetli olduğu bir dansa katılır. Odasına döndüğünde daha önce gelmiş olan iki dedektif içeridedir. Dedektifler yazarı karyolaya kelepçeledikten sonra Mayhew'in de öldürüldüğünü söylerler. Bu sırada Charlie ortaya çıkar ve oteli alevler sarar. Koridorda bağırarak koşan Charlie polisleri bir tüfekle vurur. Koridor yanarken Charlie, Barton ile hayatları ve otel hakkında konuşur, yazarın kelepçeli olduğu karyola başını kırar, ardından Barton'a yazarın Aşağı Manhattan'daki anne babası ve amcasını ziyaret ettiğini söyleyerek kendi odasına çekilir. Barton otelden kutu ve senaryo ile ayrılır. Hemen ailesine telefon eder ama cevap veren olmaz. Son toplantıları sırasında, savaş için ordudaki yedek bir rütbeyi almaya çalıştığı için üniforma giyen ve senaryo konusunda hayal kırıklığına uğramış olan Lipnick, Barton'a "acı çekme hakkında uygunsuz bir senaryo" yazdığı için kızar. Ancak yazarın sözleşmesini sona erdirmeyeceğini ve onu Los Angeles'tan göndermeyeceğini, fakat yazdığı hiçbir senaryoyu da filme almayarak onun başarısızlığı ile dalga geçilmesini sağlayacağını anlatır. Sersemlemiş durumdaki Barton, elinde hâlâ paket olduğu halde plaja gider. Earle'deki odasının duvarındaki resimde yer alan kadına tıpatıp benzeyen br kadınla karşılaşır ve kadın yazarın elindeki kutuyu sorar. Barton kadına, kutunun içindekileri de, kime ait olduğunu da bilmediğini söyler. Kadın resimdeki pozda durur ve film biter. 1989 yılında film yapımcısı Coen kardeşler, sonunda "Miller's Crossing" adıyla gösterime girecek olan filmin senaryosunu yazmaya başladı. Öyküdeki farklı konular sonunda çok karmaşık bir hâle geldiğinde aradan dört ay geçmişti ve Coenler yazım sürecinde kaybolmuştu. Bu durum daha sonra bazı biyografi yazarları ve eleştirmenler tarafından yazar tıkanıklığı olarak tanımlansa da Coen kardeşler bunu kabul etmedi. Joel Coen 1991'deki bir röportajında "Yazar tıkanıklığı çektiğimiz pek doğru değil, ama çalışma hızımız yavaşladı ve biz de "Miller's Crossing"den biraz uzaklaşmayı istedik" demişti. Coenler Los Angeles'tan New York'a gittiler ve farklı bir proje üzerinde çalışmaya başladılar. Coen kardeşler, "Miller's Crossing"de birlikte çalışmakta oldukları John Turturro için özel olarak yazılmış bir başrolü içeren yeni bir senaryoyu üç hafta içinde tamamladı. Bu yeni film, "Barton Fink", büyük ve terk edilmiş gibi görünen bir otelde geçiyordu. "Hotel Earle" adını verdikleri bu set, yeni projenin öyküsünün ve atmosferinin temelini oluşturuyordu. Bunda, Austin, Teksas'ta 1984 yapımı "Blood Simple" isimli filmlerini çekerken kaldıkları bir otelin büyük etkisi olmuştu: "Şöyle düşündük, 'Vay, Cehennem Moteli'. Hani, dünyadaki en garip otelde yaşamaya mahkûm edilmiş gibi". "Barton Fink"in yazılışının sorunsuz olduğunu söyleyen kardeşlere göre bunun sebebi belki de "Miller's Crossing"den uzaklaşmanın getirdiği ferahlamaydı. Ayrıca öykünün son şekli içlerine sinmişti ve bu yüzden senaryolaştırmaya çabucak geçebilmişlerdi. Film hakkında "Kimi filmler insanın kafasına bir bütün olarak gelir, biz "Barton Fink"i geğiriverdik" demişlerdi. Coenler ikinci başrolü, yine daha önce 1987 tarihli komedi filmleri "Raising Arizona"da birlikte çalıştıkları John Goodman'ı düşünerek yazdılar. Charlie isimli bu yeni karakter, Barton'ın oteldeki kapı komşusu olacaktı. Daha senaryoyu yazmaya başlamadan önce Coen kardeşler öyküyü nasıl bitireceklerini biliyorlardı ve Charlie'nin son konuşmasını yazım sürecinin başında tamamlamışlardı. Coenler, saptırıcı görevini yerine getiren senaryoyu bir kenara bıraktı: ""Barton Fink" bir nevi beynimizi yıkadı ve geri dönüp "Miller's Crossing"i tamamlayabildik." "Miller's Crossing"in yapımı tamamlanınca Coenler "Barton Fink" için kadro oluşturmaya başladı. Turturro başrolü oynamayı çok istiyordu ve görüşlerini paylaşmak için bir ay Los Angeles'ta Coenlerle kaldı: "Barton'a daha insani bir şeyler katabileceğimi hissettim. Joel ve Ethan bir miktar katkıda bulunmama izin verdi. Beklediklerinden birazcık daha ileriye gitmeye çalıştım." Coenler "Barton Fink" için ayrıntılı resimli taslağı hazırlarken, bir taraftan da yeni bir görüntü yönetmeni aramaya başladılar; çünkü ilk üç filmlerinde birlikte çalıştıkları Barry Sonnenfeld kendi ilk yönetmenlik denemesi olan "Addams Ailesi" üzerinde çalışmaktaydı. Kardeşler, İngiliz görüntü yönetmeni Roger Deakins'in çalışmalarından, özellikle de 1988 yapımı "Stormy Monday" filminin iç mekân sahnelerinden etkilenmişlerdi. Deakins'in "Sid and Nancy" ve "Pascali's Island" gibi diğer işlerini de izledikten sonra senaryoyu göndererek projeye katılması için davet ettiler. Menajerinin Coenlerle çalışmaması yönündeki tavsiyesine rağmen Deakins onlarla Notting Hill'de bir kahvede buluştu ve kısa süre sonra "Barton Fink" üzerinde birlikte çalışmaya başladılar. Çekimler Haziran 1990'da başladı ve sekiz hafta sürdü, tahmini toplam bütçe 9 milyon dolar olarak gerçekleşti. Çekimlerin üç haftası, sanat yönetmeni Dennis Gassner tarafından hazırlanan Hotel Earle setinde gerçekleştirildi. Filmin doruk noktasında, otelin koridoruna yayılan büyük bir yangın sahnesi vardı ve Coenler alevleri yapım sonrasında dijital yöntemlerle eklemeyi planlamıştı. Ancak daha sonra gerçek alevler kullanmaya karar verdiler ve Long Beach'teki terkedilmiş bir uçak hangarında ikinci bir set inşa edildi. Duvarların arkasına gaz fıskiyeleri yerleştirildi ve alevlerin içeriye kolayca girmesi için duvar kâğıtlarında perforaj uygulandı. Goodman koridorda koşarken, yukarıdaki ışık iskelesinde bulunan bir teknisyen tek tek fıskiyeleri açarak Charlie'nin önünde ilerleyen bir yangın olduğu izlenimini yarattı. Her yeniden çekimde bu tesisatın yenilenmesi gerekti ve sahneler arası kısa görüntülerin çekilmesi için de alevlerin olmadığı ikinci bir koridor hazır bulunduruldu. Kayaya vuran dalgaların görüntüsü ve filmin son sahnesi ise Zuma Beach yakınlarında çekildi. Coen kardeşler, bütün filmlerinde olduğu gibi kurguyu kendileri yaptılar. Joel Coen bu durumu 1996'da şöyle açıkladı: "Birinin yanına oturup hangi bölümleri kurguya dahil etmesi gerektiğini söylemektense kendimiz işin içinde olmayı tercih ediyoruz." Film yapımcıları meslek birliklerinin üyelik kuralları gereği Coenler'in bir takma isim kullanması gerekti, bu yüzden filmin künyesinde kurgu için "Roderick Jaynes" ismi yer aldı. Son kurguda, çekilmiş sahnelerin sadece birkaçı dışarıda bırakıldı. Bunlardan biri de Barton'ın New York'tan Hollywood'a taşınma sahnesiydi. Bu çekimler yerine filmde bu geçişi sağlamak için, kayalara vuran dalgalardan oluşan bir görüntü kullanıldı. Ayrıca Hollywood'da stüdyolardaki çalışmaların gösterildiği sahneler de çekilmişti ancak bunlar da çok alışılmış görüntüler oldukları için filmin dışında bırakıldı. Hotel Earle'ün korkutucu ve nedensiz boşluğu Coenler'in film tasarımında merkezî bir yere sahipti. 1991 tarihli bir röportajda Joel Coen "Art deco bir tarz istedik" demişti, "ve güzel günler gördükten sonra artık bir harabeye dönüşmeye başlamış bir mekân olmalıydı." Otelde Barton'un odasında çok az eşya vardı ve iki büyük pencere başka bir binaya bakıyordu. Coenler daha sonra oteli "denizde sürüklenen hayalet gemideki gibi, başka yolcuların varlığını farkedersiniz ama onları asla göremezsiniz" sözleriyle tarif edecekti. Görülmeyen bu diğer otel sakinleri filmde, ayakkabılarının gösterilmesiyle ve diğer odalardan gelen seslerle betimlenmişti. Joel'in sözleriyle "otelin acınacak cinsel hayatları olan ve odalarında tek başına ağlayan başarısız gezgin tüccarlarla dolu olduğunu hayal edebilirdiniz." Oteldeki sıcaklık ve nem de mekânın diğer önemli özellikleriydi. Barton'ın odasındaki duvar kağıdı soyularak yere düşüyor ve aynı sorunu yaşayan Charlie bunun sıcaktan kaynaklandığını tahmin ediyordu. Coenler "bir çürüme havası oluşturmak" için otelin tasarımında yeşil ve kahverengi tonlarını bolca kullanmıştı. Otelin atmosferi Charlie'nin karakteriyle bağlantılı biçimde kurgulanmıştı. Joel bu durumu şöyle açıkladı: "Amacımız daha çok, otelin John Goodman'ın oynadığı karakterin dışsallaştırılması görevini üstlenmesiydi. [Charlie'nin] teri tıpkı duvar kağıdının soyulup düşmesi gibi alnından akıp yere düşer. Sonda Goodman, kendi akli durumunun mahkûmu haline geldiğini ve bunun bir nevi cehenneme benzediğini söylediğinde, otelin hâlihazırda cehennemi anımsatacak bir şeyleri ortaya koymuş olması gerekiyordu." Sökülen duvar kağıdı ve arasından akan tutkal aynı zamanda Charlie'nin kronik kulak iltihabı ve akan irini de yansılamaktaydı. Barton otele ilk vardığında, arkadaş canlısı resepsiyon görevlisi Chet (Steve Buscemi) ona "kalıcı mı geçici mi" olduğunu sorar. Barton emin olmadığını ama "süresiz" kalacağını söyler. Oteldeki kalıcı sakinler ile geçici konuklar arasındaki ikilik film boyunca birçok defa, özellikle de otelin "bir gün ya da ömür boyu" şeklindeki mottosunda görülür. Bu fikir filmin sonunda da, Charlie'nin Barton'u "daktilolu bir turist" olarak tanımlamasıyla yeniden ortaya çıkar. Charlie'nin içeride kalmasına rağmen Barton'ın oteli terk edebiliyor olması, eleştirmen Erica Rowell'a göre filmin öyküsünün aslında yazma sürecinin kendisini temsil ettiğinin kanıtıdır. Rowell'a göre, Barton bir öyküyü geride bırakabilen yazarı temsil ederken, Charlie öyküyü terk edemeyen karakteri betimler. Otelin aksine Capitol Pictures'ın ofisleri ve Lipnick'in evi kusursuz, müsrifçe döşenmiş ve aşırı rahattır. Şirketin odaları güneş ışığıya doludur, Ben Geisler'in ofisi bir yeşilliğe bakar. Barton bir sahnede Lipnick ile kocaman kıpırtısız bir yüzme havuzunun yanında buluşur. Bu durum Lipnick'in stüdyonun başında yer aldığını vurgular ve adam bunu şöyle açıklar: "Her zaman dürüst olamazsın, hele bu şehrin etrafında dolanıp duran köpekbalıkları varken! Tamamen dürüst olsaydım, bu havuzun bir mil yakınına bile yaklaşamazdım. Tabii, temizlemek için gelmemişsem..." Lipnick, ofisinde gücünü vurgulayan başka bir şeyi de sergilemektedir: Yunan mitolojisinde Olimpos Dağı'ndaki tanrılara savaş açtığı için cezalandırılan titan Atlas'ın heykeli. Özgün senaryoda olayların tarihî olarak Amerika Birleşik Devletleri'nin II'inci Dünya Savaşı'na girişinin hemen ardından geçmesi, filmin mekânı üzerinde önemli bir etkiye sahip olacaktı. Coenler bunu şöyle açıklarlar: "Otel sakinlerinin yaşlı, deli ya da fiziksel engelli olmalarını düşünüyorduk çünkü geri kalan herkes savaşa gitmiş olacaktı. Senaryo geliştikçe bu tema daha geride kaldı ancak yine de bu fikir o dönem içinde kalmamızı sağladı." Filmde II'inci Dünya Savaşı ile olan bağlantı, filmin sonlarında Lipnick'in albay üniformasıyla ortaya çıktığı sahneye kadar açıkça gösterilmez. Üniforma aslında bir kostümdür ve Lipnick gerçekte orduya katılmamıştır ama yine de kendisinin "küçük sarı piçlerle" savaşmaya hazır olduğunu söyler. Daha önceki bir sahnede ise Barton Capitol Pictures'ın çektiği bir güreş filminden parçalar izlerken çekim tahtasındaki tarih, Pearl Harbor Saldırısı'ndan iki gün sonrası olan 9 Aralık olarak görülür. Daha sonra, senaryosunu bitirişini kutlamak için katıldığı bir USO davetinde, Barton'ın etrafında cepheye gitmek üzere olan askerler vardır. Barton'ın otel odasında asılı olan, kumsaldaki bir kadını gösteren resim hem karakter için hem de kamera için bir odak noktasıdır. Barton masasında çalışırken sürekli resmi inceler ve yatağında Audrey'nin cesedini bulduğunda da gidip resmin yanında dikilir. Filmin sonunda Barton, resimdekinin aynısı bir kumsalda, aynı şekilde giyinmiş ve aynı pozda oturmuş gerçek bir kadınla karşılaşır. Kadına güzelliği için iltifat eden Barton, "Resimlerde misiniz?" diye sorar ve utancından kıpkırmızı olan kadından "Aptal olma!" cevabını alır. Coenler senaryo yazımının ilk aşamalarında resmi odadaki önemli unsurlardan biri olarak kurgulamaya karar vermişti. Joel bunu daha sonra şöyle açıkladı: "Amacımız odada çok az eşya olması, duvarların çıplak kalması ve pencereden hiçbir özelliği olmayan bir manzaranın görünmesiydi. Aslında dış dünyaya açılan tek şeyin bu resim olmasını istedik. Yalıtılmışlık hissi yaratmak için bunun önemli olduğunu düşündük." Filmin sonraki sahnelerinden birinde Barton, Charlie'nin güzel bir takım elbise içinde ve elinde evrak çantasıyla çekilmiş fotoğrafını resmin çerçevesine iliştirir. Charlie'nin bir sigorta satıcısı kıyafeti içindeki bu fotoğrafı ile plajdaki kadının kaçışı akla getiren resminin yan yana oluşu, Barton'ın gerçeklik ve fantezi arasında bir kafa karışıklığı yaşamasına sebep olur. Eleştirmen Michael Dunne bunu şöyle açıklar: "Bu sahnede izleyici Charlie'nin ne kadar 'gerçek' olduğunu merak eder. ... Filmin son sahnesinde ise izleyici kadının ne kadar 'gerçek' olduğunu merak eder. Bu soru başka soruları akla getirir: Fink ne kadar gerçektir? Peki Lipnick? Audrey? Zaten filmler ne kadar gerçektir ki?" Resmin önemi geniş bir spekülasyona da konu olmuştur. "Washington Post" yorumcusu Desson Howe'a göre filmin son sahnesi, duygusal etkisine rağmen, sadece can alıcı bir bitiş olması için düşünülmüştür. Coen kardeşlerin filmleri hakkındaki kitap uzunluğundaki eleştirisinde Rowell, Barton'ın resme olan saplantısını ironik bulur; çünkü resim alçak kültür kaynaklı iken yazar kendisinin yüksek kültürden olduğunu iddia eder. Rowell'a göre kamera, resme odaklandığı kadar, Barton'ın resme bakarkenki görüntüsüne de odaklanır. Bir noktadan sonra kamera Barton'ı geçip tüm kadrajı plajdaki kadının görüntüsüyle dolduracak şekilde resme yönlenir. Objektif ve subjektif bakış açıları arasındaki bu gerilim filmin sonunda Barton'ın kendini bir nevi resmin içinde bulmasıyla tekrar ortaya çıkar. Eleştirmen M. Keith Booker'a göre son sahne sanat ve gerçeklik arasındaki ilişkiye dair gizemli bir yorumdur. Ona göre birbiriyle tıpatıp aynı bu iki görüntü hayatı doğrudan yansıtan sanat eserlerinin saçmalığına göndermedir.
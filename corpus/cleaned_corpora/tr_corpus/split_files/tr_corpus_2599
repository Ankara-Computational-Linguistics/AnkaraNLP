hatunun parası artmış idi. Bu imaretlerden arta kalan paranın Beytulmukaddes ve Medine ve civarındaki fakir fukaraya sadaka verilmesini emretti. İşte mükemmel hayır işi böyle olur. Hikâye Zeyd bin Eslem'in şöyle söylediği rivayet olunur Bir defasında Emirül-mü'mînin Ömer Hattab radiyallahu anh geceleyin şehri kolaçan etmeye çıkmıştı. Ben de onunla birlikteydim. Şehrin dışına çıktığımızda taşlardan örülü, yıkıldı yıkılacak bir duvarın dibinden bir ateş yükseldiğini gördük. Ömer bana Zeyd bu gece yarısı ateş yakanın kim olduğuna haydi gidip bir bakalım. dedi. Oraya varıp ateşe yaklaştığımızda bir kadıncağızın ateşe bir kap koymuş olduğunu, yanı başında da iki yavrucağın toprağa kıvrılmış uyuduklarını gördük. Kadının, Hakk Teâlâ hakkımı kendisi tıka basa yiyip bizi aç bî-ilaç koyan Ömer'den alıvere. diye söylendiğini işitince, Ömer'in dizlerinin bağı çözüldü. Ömer Zeyd'e dönerek Bu kadın hakkın huzurunda cümle âlem namına beni itham ediyor, sen buracıkta kal da kadının yanına varıp meselesi neymiş bir öğreneyim. dedi. Ömer kadının yanına varınca Ey kadın, gecenin bir yarısında çölün ortasında ne pişiriyorsun. diye sordu. Kadın Ben Medine'de evi barkı, elinde avucunda bir şeyi olmayan yoksul bir kadınım. Halktan utandığımdan ötürü buraya geldim. Şu iki yavrumu da doyuracak bir şeyim olmadığı için açlıktan ağlayıp inlemekteler. Çocuklarımın karınlarını doyuracak hiçbir şeyim yok. Bunu bildikleri halde yine ağlamaya devam ediyorlar. Dün gece yine buraya geldiğimi komşularım da biliyor. Yavrularım yiyecek bir şey isteyip açlıklarından ağlamaya başladıkları vakit ben şu kabı ateşe koyup onlara, ‘Siz uyuyun, siz uyanıncaya değin bu kap pişer.' diyerek gönüllerini avutuyorum. Onlar bu ümitle uyurlar. Uyandıklarında ortada bir şey göremeyince tekrar ağlamaya koyulurlar. Ben de tekrar kabı ateşe koyar aynı bahaneyle onları uyuturum. İşte bu şekilde iki gündür ne benim boğazımdan ne şu yavrularımın boğazından bir lokma geçmiştir. Bu arada kapta da sudan başka bir şey yoktur. Bu manzara karşısında Ömer'in yüreği parçalandı ve Ömer'e bunca beddua edip onu Allah'a havale etmekte yerden göğe kadar hakkın var. dedi. Kadın Ömer'i tanımamıştı. Ömer kadını Burada ben dönene kadar bir parça bekle. dedi ve kadının yanından ayrıldı. Ömer yanıma gelince, Ey Zeyd, hal böyleyken böyledir. Tez ol, bizim eve varalım. dedi. Evinin kapısına varınca bana Ey zeyd, burada bekle biraz. diyerek evine girdi. Sırtında iki küfe ile evinden çıkıp bana, Haydi gidelim. deyince Ey Emirül-mü'mînin, küfeleri benim sırtıma koy. dedim. Ömer Hayır, eğer bu gece şu küfeleri sen sırtlarsan yarın hesap gününde Ömer'in günah yükünü kim sırtlasın. dedi. O meçhul kadıncağızın yanına vardığımızda küfeleri sırtından indirdi. Küfelerin biri un, diğeri pirinç, nohut, kuyruk yağı ve dana yağı ile dopdoluydu. Ömer bana Ya Zeyd, sen elini çabuk tut etraftan çalı çırpı ne bulursan bul ve yığ şuraya. dedi. Ben odun bulmak maksadıyla gittim Ömer de münasip bir yer açıp su getirerek pirinç, nohut ve kuyruk yağını bir güzel yıkadıktan sonra kaba koydu. Undan büyücek bir bazlama yaptı. Bu arada ben odunları getirmiştim. Ömer kendi elleriyle kabı pişirerek bazlamaları hazırladıktan sonra kadına Kabın piştiğini söyleyip şimdi yavrucakları uyandırarak kalkmalarını ve yemek yemelerini söyleyebilirsin. dedi. Kadıncağız çocukları uyandırdı ve Ömer önlerine yemeği koyduktan sonra bir kenara çekilip seccadesini sererek namaz kılmaya koyuldu. Bir saat kadar geçince kadın ve çocukları bir güzel doymuş, yavrucaklar annelerinin etrafında oynamaktaydılar. Ömer doğrulup kadının yanına yaklaşarak, Yavrucaklar karınlarını doyurdular mı. diye sordu. Kadıncağız Allah'a bin şükür ki sayenizde doyurdular. dedi. Ömer, Hadi kalk, sen çocuklarını kucağına al ben de şu küfeleri sırtlanayım, Zeyd de şu kapkacağı alsın de seni evine kadar götürelim. dedi. Aynen böyle yaparak kadıncağızı yavrucaklarıyla evine bıraktılar. Kadın evine girince Ömer sırtından küfeleri yere indirip gitmeye doğru kadına Büyüklük sende kalsın, bundan böyle Ömer'i Allah'a havale etme. Çünkü Ömer'in hakkın azap ve azarına takati yoktur. Hem Ömer gaybı nereden bilsin de halkın ne hallerde olduğundan haberdar olsun. Şu getirdiğimi yiyiverin, bittiği zaman tekrar vermem için beni haberdar kılasın. dedi. Vallahu a'lem. Hikâye Yine bu babda rivayet olunur ki, Musa aleyhisselam henüz kendisine peygamberlik gelmediği vakitte Şuayb aleyhisselamın çobanlığını yapmaktaydı. Musa koyunları otlatırken kazara bir koyun sürüden ayrıldı. Musa onu tekrar sürüye katmaya niyet edince koyun ürkerek dere tepe kaçmaya başladı. Musa da üç dört fersah kadar uzaklaşmış kendi sürüsünü görmeyesiye can havliyle peşinden koşturuyordu. Koyuncağızın daha fazla kaçmaya mecali kalmamış, durduğu yerden kalkamayacak kadar bitkin düşmüştü. Musa yanına varınca koyuna içi acıyarak Zavallıcık, böyle kaçmanın sebebi nedir, kimler ürküttü seni. dedi. Koyuncağızın kımıldamaya takati kalmadığını gören Musa onu alıp sırtına vurarak sürüye kadar getirdi. Koyuncuğun gözü sürüye ilişince ferahlayıp yüreciği atmaya başladı. Musa onu sırtından indirip sürüye kattı. Bunun üzerine Hakk Teâlâ göklerin meleklerine şöyle seslendi Kulumun kendisi yüzünden nice sıkıntılara düştüğü koyunu incitmeyip o zavallıya nasıl ince davrandığını gördünüz mü. Şanıma yemin olsun ki mertebesini yükseltip onu Kelîm'im kılarak ona peygamberlik sunacağım, ona kıyamete kadar cümle âlemin sözlerine konu edecekleri bir kitap göndereceğim. dedi. Allahü Teâlâ bu bütün dediklerini ona ihsan etti. Hikâye Ve dahi bu babda şöyle rivayet edilmiştir Mervrûd şehrinde nice mal ve mülk sahibi zengin mi zengin, Reis Hacı nam bir adam var idi. Yaşadığı devirde ondan saltanatlısı, Horâsân'da ondan varlıklısı bulunmaz idi. Bu Reis Hacı Sultan Mahmud ve oğlu Mesud'un hizmetinde de bulunmuştu. Biz kendimiz onun servetine gözlerimizle şahit olmuş idik. Gençliğinin baharında, delikanlılık çağlarında tarifsiz eza cefalar eylemiş, halka nice zulümleri reva görmüş, zorbalıkla kazançlar elde etmiş, sayısız sülalenin mahvına sebep olmuştur. Ondan daha ceberrutu, ondan daha gaddarına kimse tanık olmamıştı. Nihayet ömrünün son faslında hidayet bulunca ahaliye kıymaktan el etek çekip hayır işlerine koyulmuş. Nice bir köleyi azat eylemiş, dullara yardım eli uzatmış, yetimleri giydirmiş, gazilere ve hacılara para ve levazımat tedarik etmiş, Mervrûd ve Nişabur'da ibadethaneler inşa etmişti. Nice hayır işinden sonra merhum Emir Çakır devrinde hacca gitmeye niyet etmişti. Bağdat'a vardığı zaman orada takriben bir ay kadar konakladı. Orada kaldığı günlerden bir gün pazara gitmek için evinden çıkıp yolda yürürken fena şekilde uyuz hastalığına müptela olduğundan ötürü bedeninin tüm tüyleri dökülmüş, hastalığın perişan eylediği zavallı bir köpek görüverdi. Bu manzarayı görüp yüreği burkulan Reis Hacı Bu zavallı da can taşıyor. Onun da yaratıcısı Tanrı azze ve celledir. diyerek uşağına Çabuk git, iki men ekmek ve bir ip getiriver. diye emretti. Kendisi de uşağı dönene kadar köpeğin başı ucunda bekledi. Reis Hacı ekmeği kendi elleriyle ufalıyor ve yemesi için köpeğin önüne koyuyordu. Köpek doyana kadar böyle yaptı. Ardından ipi köpeğin boynundan geçirerek uşağına Köpeği şu emrettiğim eve götürüver. diye emretti. Kendisi de pazara gidip hemen eve döndü. Reis Hacı eve dönünce emri üzerine üç men kuyruk yağı alarak yağı bir güzel eritip ona getirdiler. Reis yerinden doğrularak köpeğe yaklaştı ve bir çubuk ve bez parçası yardımıyla bizzat kendi elleriyle o eriyik yağı köpeğin uyuz bedenine sürdü. Köpeğin bedeni nihayet yağla büsbütün kaplanınca Reis uşağına Duvara sağlamca bir çivi çakıp şu köpeği oraya bağla, sonra her sabah ve her akşam bir men ekmek önüne koyasın ve her gün iki defa şu yağdan süresin. Bizim yemek soframızdan da arta kalan kırıntıları ona getiresin. İyileşinceye kadar bunları yapacaksın. diye emretti. Uşak denilenleri harfiyen uyguladı. İki hafta sonunda nihayet o zavallı köpekte uyuz hastalığından eser kalmamış, tüyleri çıkmış ve semirmişti. Hatta onlarla şakalaşıyor kovsan gitmiyordu. Reis Hacı da kafilesiyle yola çıkmış, haccını eda eylemişti. Hac yolunda da hadsiz hayır işlerinde bulunmuş ve Mervrûd'a geri dönmüş, birkaç yıl sonra da hakkın rahmetine kavuşmuştu. Ölümünden bir müddet sonra gecelerden bir gece bir zahit onu rüyasında Burak'a binmiş, çevresini huriler ve gılmanlar kuşatmış, cennet bahçelerinden bir bahçe içre mutlu mesut gezer iken gördü. Zahit ona yaklaşıp selam verince, Reis dizginlerini çekip selamını aldı. Zahit Ey falanca, sen en başlarda halkı inciten gaddar birisi idin. Hidayet bulunca nice hayır hasenatta bulunarak hacca gittin. Bana bu mertebeye nasıl eriştiğini söyler misin. Neyledin de bu makama yükseldin. diye sorunca, Reis hacı Ey zahit, Allah'ın işine akıl sır ermez. Sen de ibret alarak kıldığın ibadetlere bel bağlamayıp gafil avlanmayasın. Bil ki esasında delikanlıyken işlediğim günahlardan ötürü cehenneme gidecektim. Bulunduğum onca hayır, eylediğim onca ibadetin bana zırnık faydası dokunmadı. Hesap vakti gelip çatınca o bütün namazlarımı, oruçlarımı yüzüme çarptılar. Ne saçtığım onca sadaka, kurduğum onca mescid, onca ribat, onca köprü ne de gittiğim o Hac... Bütün o emeklerim boşa gitti. Cennetten ümidimi kesip cehennem azabına düçar olacak kadar umudum kırılmış idi. Derken ansızın kulağıma ‘Sen cehennem itlerinden bir it idin. Kibir esvabını çıkarıp o uyuz köpeğe yaptıklarının yüzü suyu hürmetine günahlarını bağışlayarak sana cenneti ihsan edip cehennemi haram kıldık.' diye bir nida geldi. Ardından rahmet meleklerinin yıldırım hızıyla çıkagelip beni azap meleklerinin elinden alarak cennete götürdüklerini gördüm. Bütün yapıp ettiklerimden sadece bu amelim imdadıma yetişti. dedi. Bu kıssayı âlemin efendisinin affetmenin nasıl güzel bir meziyet olduğunu kavraması için bahsime konu eyledim. Mevzubahis kişiler bir köpek yahut koyuna merhamet etmeleri sonucunda o mertebe ve makama eriştiler. Dolayısıyla acze düşmüş bir Müslümanı esirgeyen, onun elinden tutan kimseye Tanrı azze ve celle nice sevaplar yazar, nice dereceler ihsan eder. Hükümdarın bizzat kendisi adil olunca esirgeyici de olur ve hükümdar merhametli olursa ordusu da tıpkı onun gibi olurlar. Çünkü insanlar meliklerinin dini üzredir. Fasıl Aynı Mevzu Üzerinde Söylenmiştir İhtiyarlara ve tecrübeli kimselere ihtiramda bulunup her birisini bir makam ve mevkiye yerleştirmek, memleketin selameti için bir kimseyi terfi ederken diğerinin rütbesini düşürmek, yüksek yapılar inşa etmek, başka hanedandan izdivaç yapmak, padişahlık meselelerini iyi kavramak, din işleriyle alakadar olmak, tüm konularda, örneğin bir düşman yahut bir savaş baş gösterdiğinde başarıya ermek için izlenecek siyasetle ilgili âlimlerin, görmüş geçirmişlerin, deneyimli kişilerin görüşlerini alıp onlarla birlik hareket etmek yahut bir harp durumunda gönderilecek savaş elçisinin nice savaşlara katılmış, harpler kazanmış, kaleler zapt etmiş adı dillere destan birisi olmasının yanı sıra, birçok kez bir memleket meselesinde acemi, toy ve çiçeği burnundakiler görevlendirildiğinden dolayı mutlak surette yanlışlıklar yapıldığı için ve daha bu hataya düşülmemesini önlemek maksadıyla onunla birlikte işin ehli birini yollamak ferasetli hükümdarların töresi olagelmiştir. Bu hususta her daim dikkatli olunmasını buyurmak daha evla ve daha güvenlidir. Vallahu a'lem. Fasıl Unvanlar ve Tertibine Dairdir Unvanlar alabildiğine artmış durumdadır. Bir şeyin sayısı arttıkça değeri düşer ve saygınlığı azalır. Hükümdarlar ve halifeler unvan hususunda daima idareli davranmışlardır. Nitekim memleket düsturlarından biri unvanlara sahip çıkmak, diğeri de her şahsın makam ve mevkiini muhafaza etmekliktir. Tüccar bir şahıs ile bir çiftçinin, avamdan biriyle havastan birinin unvanları bir olunca bunların konumları arasında fark kalmayarak aynı olurlar. Bir imam veya kadının unvanı muinu'd-devle olunca bir Türk yamağının yahut ilimden irfandan haberi, hatta okuma ve yazması olmayan bir Türk kethüdasının unvanı da muinu'd-devle olursa âlim ve cahil, kadı ve büyüklerin tilmizlerinin sahip oldukları unvanlar aynı olursa hem aradaki farkı kaldırır hem de caiz olmaz. Dolayısıyla Türk askerlerinin emirlerinin unvanları daima hüsamü'd-devle, seyfü'd-devle, yemînud'ddevle ve şemsü'd-devle ve benzeri olagelmiştir. Hâcegân'ın, âmid ve diğer mutasarrıfların unvanları ise amidu'l-mülk, zâhirü'l-mülk, kıvamü'l-mülk, nizamü'l-mülk olagelmiştir. Günümüzde bu ayrım gözetilmemektedir. Türkler hiçbir beis görmeden Taciklerin unvanlarını almaktadırlar. Oysaki unvana, kıssada anlatıldığı gibi her zaman büyük ehemmiyet verilmiştir Hikâye Sultan Mahmud sultanlık makamına erişince Bağdat'taki Emirül-mü'mînin El-Kâdir Billah'tan kendisine unvan vermesini talep etmesi üzerine Emirül-mü'mînin ona yemînu'd-devle lakabını takdim ederek gönderdi. Mahmud, Nimrûz, Horâsân ve Hindistan'da nice şehir ve vilayeti zapt ettikten sonra Irak Kûhistân'ına ilerleyerek Rey, İsfahan, Hamedan'ı ele geçirip Taberistân'ı da teslim alınca Emirül-mü'mînin El-Kadir Billah'a yüklü hediyelerle bir elçi gönderip ondan kendisine daha fazla unvan vermesini istedi. Bu defa Emirül-mü'mînin onun bu talebini geri çevirdi. Mahmud'un daru'l halife'ye iki kere elçilerle birlikte hediyeler ve armağanlar gönderdiği halde hiçbir sonuç elde edemediği rivayet edilir. Diğer yandan Semerkand hanına daru'l halife tarafından zahîru'd-devle, muinu'lhalifetullah ve meliku'ş-şark ve Çin olmak üzere tam üç unvan takdim edilmiş olması Mahmud'un ağırına gitmekteydi. Daru'l halifeye bir kez daha elçi yollayarak şöyle dedi İslam'ı serefraz eylemek içün küfür beldelerinde nice fetihlerde bulunmuş, Hindistan, Horâsân ve ırak mülkünü zapt ü raptım altına almışım. Maveraünnehr'den ta Çin ü Maçin boylarına kadar hükmetmiş ve senin adına kâfire kılıç üşürmüşüm. Benim tahta geçirdiğim, boynu emrime kıldan ince bir hakana üç unvan buyurmuş iken bunca azmim ve arzuma rağmen bendeye bir unvanı çok görürsünüz. Şu şekilde bir cevap geldi Unvan insanın halk tarafından tanınıp bilinmesini sağlamanın yanı sıra takdim olunduğunda insanın şerefini yükseltir. Adı, kişinin anne babası, künyeyi kişinin kendisi, unvanı ise hükümdar verir. Bu üçünün ötesindeki gereksiz ve dahi geçersizdir. Gereksiz ve geçersiz şeylerle uğraşmak akıllı adam kârı değildir. Kişiyi henüz çocukken onu anne babasının kendisi için seçtikleri ismiyle çağırırlar, ilim ve irfanından ötürü ‘kişiye istidadınca künye verilir' düsturunca, bir künye alır insanlar da hürmetten dolayı onu o künye ile çağırırınca o kişi de bundan memnuniyet duyar. Daha sonra mülk ü millette liyakat ve mahareti göze çarpınca denkleri arasında öne çıkması, onlardan üstün olduğuna bir işaret olması içün değerince hükümdar yahut halife tarafından resmi muamele ile kendisine bir unvan ihsan edilir. Dolayısıyla ister padişah veya halife sunmuş olsun ister kişi kendisi seçmiş olsun insanlar itibarı, makamı ve yüceliğinden ötürü hükümdarın kendisine takdim etmiş olduğu unvan ile çağırırlar. Bunların dışında kalan unvanların bir hükmü yoktur. Hakana gelince, hakan cahil takımından bir Türk'tür. Onun bizden unvan talebi tamamen cehaletinden kaynaklanmakta ve biz de bu talebi onun gururunu okşamak için yerine getirdik. Oysa sen bin dalda ilim tahsil etmişsin ve bize ondan çok daha yakınsın. Bizim senin hakkındaki hüsn-i zannımız halkın diline düşecek ve kitaplara konu olacak ve altına mührünü basacağın talebinden evladır. Mahmud bu sözleri işitince öylece kalakaldı. Mahmud'un sık sık sarayına uğrayıp onunla laflaşan ve haremine de girebilen, mürekkep yalamışlığı olduğu için sultana Fars dilinde şiirler okuyan, dil bilir, hoş sohbet bir kadın var idi. Bu kadın Mahmud ile senli benli söyleşirdi. Bir gün huzurda oturuyor, nükteler yapıyor iken sultan ona Sana bir diyeceğim var. dedi. Kadın Buyrun efendim. dedi. Mahmud Halifenin bana unvan vermesi için ne kadar çabalıyor isem nafile. Emrim altında olan bir hakana onca unvan verirken benim sadece bir unvanım var. Halifenin hazinesinden ‘halife ahdnâmesini çalıp ele geçirecek sonra onu bana ulaştıracak birine ihtiyacım var, sonra dilesin benden ne dilerse. dedi. Kadın Sultanım, istediklerimi yerine getirmeniz şartıyla gidip sözünü ettiğiniz ahdnâmeyi kapıp getireyim. Mahmud Âlâ. dedi. Kadın Efendimizin amacına ulaşması için feda edecek kadar malım yoktur. Eğer ki bendesine hazineden yardımda bulunursa kimsenin ruhu bile duymadan bu işi yapar ve efendimizin arzusunu gerçekleştiririm. dedi. Mahmud Dile ne dilersen. dedi. Bunun üzerine Mahmud kadının mücevherat, üst baş, binek ve techizat nevinden her türlü ihtiyacını tedarik etti. Kadın eğitimli, kültürlü ve temiz yüzlü 14 yaşındaki çocuğunu da yanına alarak Gazne'den Kâşgâr'a giderek birkaç Türk köle ve cariye satın aldı. Süs eşyası nevinden ne varsa, misk ü amberden, ibrişimden ve ipekten nice giysiler ve kumaşlar alarak kervanla yola düşüp Semerkand'a vardı. Üç gün dinlendikten sonra hakanın sarayına vardı. Saraya vardığında hatuna Türk bir cariyesinin yanı sıra pahalı takılar, ibrişimden kumaşlar, ipekli elbiseler, misk ü amberler ve daha nice hediyeler takdim ederek şöyle dedi Efendim, cihanın dört bir tarafını gezen tacir bir kocam vardı. Gittiği yerlere beni de beraberinde götürmekteydi. Hıtay'a gitmek amacıyla yola çıkmıştık ki Hoten'e varınca vefat etti. Bunun üzerine ben de dönerek Kâşgâr'a geri geldim ve Kâşgâr hanını görme şerefine nail oldum. Sonra hanın hatununu görünce evladımı ona götürerek şöyle dedim ‘Benim kocam ulu hakanın hizmetkârlarındandı ben de hakanın hatununun cariyelerinden biriyim.' Beni kölelikten azat ederek şu yavrumun babasına verdiler. Şu çocuğum da ondandır. Şimdi o Hoten'de ölünce ondan arta kalan bunca şey ulu hakan ve hatunun kendisine bahşetmiş olduğu mallardan ibarettir. Şu halde ulu hakan ve sevgili hatundan kerem edip şu kullarını ve bu yetimi güvenilir birkaç kişi refakatinde Semerkand'a göndermesini rica ediyorum. Son nefesime kadar bu iyiliğinizi unutmayacak size teşekkürü daima bir borç bileceğim. Hakan ve hatun övücü birçok sözden sonra bize refakat edecek bir muhafız alayı tahsis ederek Semerkand'a yolcu ettiler. Şimdi siz haşmetmeaplarının sayesinde Semerkand'a gelmeye muvaffak oldum. Bugün sizin burada sağladığınız adalet ve asayiş dünyanın hiçbir yerinde bulunmaz. Merhum kocam ‘Eğer bir gün Semerkand'a varırsam bir daha asla oradan dışarı adımımı atmam' der dururdu ve beni ta oralardan buralara getiren sizin dillere destan olmuş şan ü şöhretinizdir. Kerem kılıp beni köleliğe alsanız buraya gönül verip Semerkand'ı kendime yurt bellerim. Süs eşyalarımı elden çıkarır, burada ihtiyacım miktarınca arazi satın alırım. Böylece her daim sizin hizmetinizi görür, şu yavrumu da eğitmeye fırsat bulurum. Siz efendilerimizin kayrasıyla Tanrı azze ve cellenin ona talihini yaver kılmasını ümit ederim. Hatun İçini ferah tut, dirlik ve düzenin için elimizden gelen azami gayreti sarf edeceğiz. Sürekli elimizin altında bulunman ve gönlünün rahat olması için sana bir ev verip, maaş bağlayacağız. Ayriyeten hakandan seni himaye edip ihtiyaçlarını karşılamasını isteyeceğim. dedi. Kadın Artık benim yegâne efendim sizsiniz. Şimdi kerem kılıp kabul eylediğiniz şu kulunuz vaziyetini kendi kulaklarıyla işitsin diye tavassut ederek ulu hakanın huzuruna çıkarır mısınız. dedi. Hatun Dilediğin vakit seni huzura çıkarırım. dedi. Kadın Öyleyse bu iş için yarın yanınıza uğrayacağım. Hatun Gayetle lütfetmiş olursunuz. dedi. Kadın, denildiği gibi bir ertesi gün saraya geldi. Hatun da kadının durumunu bir bir hakana anlatmış idi. Kadının hakanın huzuruna çağrılması emrolundu. Kadın tazimde bulunarak hakana bir Türk köle, has bir at ve envai çeşit takılar takdim eyleyip şöyle dedi Bendeniz kendi şartlarından hatuna bir parça bahsetmiş idi. Kısaca arz etmek gerekirse bendenizin kocası ölünce ortağı olan kişi Hıtay'a taşınan malların geri götürülmesi yakışık almaz diyerek malları Hıtay'a götürdü. Arta kalan bir kısmını da Hoten hatunu aldı. Bir kısmını da Kâşgâr hanına takdim ettim. Geri kalanını da yoldaki masraflarıma harcadım. Elimde avucumda bir parça ziynet eşyası, birkaç hayvan ve şu yetim yavru kalmıştır. Eğer ki ulu hakan beni hatun hazretlerinin âlicenaplıkla kabul eylediği gibi köleliğine kabul eylerse bendeniz yaşadığı müddetçe sizlerin hizmetinde bulunmaktan şeref duyacaktır. Hakan birçok güzel sözden sonra öyle yapacağını söyleyerek kadının kabul olunduğunu söyledi. Kadın daha sonra üç günde bir hakanın huzuruna varıyor ona lal, yakut ve firuzeden yüzükler takdim ediyor hatuna da bir yandan keten kumaşlardan elbiseler, şallar ve değerli taşlar armağan ediyor, diğer yandan da nefis hikâyeler ve kıssalar anlatıyordu. Hakan ve hatunla öyle samimi olmuşlardı ki bir günü bile birbirlerinden ayrı geçirmiyorlardı. Hakan ve hatun ona karşı mahcup oluyorlar, yaptığı iyiliklerin altında kalmamak için ona mamur köyler, bağlar, bahçeler, mezralar hediye etmek istiyorlardı ama kadın bunları kabule yanaşmıyordu. İkamet etmesi için kendisine tahsis edilen saraydan toprak satın alma maksadıyla birkaç günde bir ayrılıyor, üç ila dört fersah mesafedeki civar köylere uğrayarak oralarda üç dört gün kalıyor buralarda bir kusur ve ayıp bularak satın almaktan vazgeçiyor ve şehre geri dönüyordu. Hatun ve hakan onu davet için birisini yollayarak, Neden burayı şereflendirmiyorsunuz. diye haberler salıyorlardı. Kadın da cevaben Falanca köye toprak satın almak maksadıyla gitmiş orada birkaç gün kalmıştım. diyordu. Bunun üzerine hatun ve hakan Kadının gönlü buraya bağlanmıştır. diyerek derin bir nefes alıyorlardı. Kadın onların hizmet ve nezdinde 6 ay kadar bulundu. Derken bir gün hatun, kadına Hakan bana sizin bizler için çok zahmetlere katlandığınızı söylüyor. Kendisi her daim bize değerli takılar armağan ederken bizim hiçbir hediyemizi kabule yanaşmıyor. Böylesi iyi bir kadını ömrühayatımda görmedim. Peki, biz kendisi için ne yapabiliriz. Hele ben, ben hakandan bin kat daha mahcup durumdayım. dedi. Kadın Benim için dünyada siz efendilerimin gül cemalini görmekten daha büyük armağan olmaz. Hakk Teâlâ sizi her gün görmeyi rızkım kılmıştır. Sizsiz tabii ki yapamam. Eğer bir ihtiyacım olursa lafı olmaz, çekinmeden isterim. dedi. Kadın atları beslerken sahip olduğu altın, mücevherat, yaygı, elbiseleri Gazne'den Semerkand'a sürekli gidip gelen tüccarlara gizli gizli veriyordu. Ardından en hasından 5 süvariyi, en iyisinden 5 atla Belh ve Tirmiz yoluna doğru göndererek Her süvari bir atla bir menzilde ta ben varana kadar konaklasın. dedi. Daha sonra hatunun yanına vardı. Hatunla hakan birlikte idiler. Her ikisini söz ve övgüleriyle göklere çıkardıktan sonra şöyle dedi Muhterem efendilerim, bir ricam vardı, arz etsem mi etmesem mi diye düşünmekteyim. dedi. Hatun O ne biçim laf öyle, duymayayım bir daha, şimdiye değin keşke bin ricada bulunsaydın da yerine getirseydik. Şimdi ricanı lütfen hemen söyleyiver. dedi. Kadın Malumunuz olduğu üzere ne malda ne mülkte ne para ne pulda gözüm vardır. Dünya yüzünde varlığımı kendisine hasrettiğim sadece şu yavrum var. Onun eğitimini sağlamaktayım. Kendisi Kur'an'a vâkıf olmuş, Arapça, Farsça risaleler okumakta ve ilim irfan sahibi olması için gayret etmektedir. Umarım ki Siz haşmetmeaplarının sayesinde bahtı açılır. Bildiğiniz gibi elçi ve büyüklerin padişahlara gönderdikleri mektuplardan daha makbul mektuplar yoktur ve olmaz da. Söz konusu mektubu yazan kâtipten daha âlâ bir kâtip kâtiplerin pîridir. Diğer yandan mektuplarda geçen ibarelerden ve manalardan daha muteber ve manidar söz, anlam bulunmaz. Eğer haşmetmeapları münasip görürlerse çocuğumun hocası nezaretinde okuyup mütalaa etmesi için halife hazretlerinin göndermiş olduğu o ahdnâmeyi üç günlüğüne tarafıma vermesini rica etmekteyim. Oradan birkaç lafız bile öğrense çocuğumun kârınadır. Bakarsınız evladım sizin sayenizde inşaallah hatırı sayılır bir şahsiyet oluverir. Hakan ve hatun, her ikisi Bu nasıl bir ricadır. Bizden bunca zaman şehir yahut bir bölge gibi bir şey istemedin de tuttun şimdi bir kâğıt parçasını istemektesin. Öyle kâğıtlardan hazinemizde 50'den fazla kâğıt bulunmaktadır. Hepsi de tozlar içinde çürümüştür. Lafı mı olur, o kâğıt parçalarını, bütün o mektupları, fermanları istersen sana bağışlarım. dediler. Kadın Bana sadece halife hazretlerinin yollamış olduğu nâme kâfidir. dedi. Bir hizmetçiyi hazineye yollayarak bütün o kâğıtları getirttiler. Kadın onca kâğıt arasından halifenin ahdnâmesini seçerek Çocuğuma lazım olan sadece budur. Üç gün bunun üzerinde biraz çalışsın sonra tekrar size iade ederim, dedikten sonra onlara hayır dualar edip huzurlarından ayrılarak evine döndü. Ertesi gün olunca sahip olduğu tüm atlara eyer vurulmasını, katırlara yük vurulmasını emredip, Falanca köye arazi satın almaya gidiyorum, bir hafta kadar orada bulunacağım. diye ilan ederek bahsettiği köye doğru yola çıktı. Hakan da kadının bir mülk almak için gittiği her yerde işinde kolaylık sağlanmasını, kendisine hürmet edilmesini ve hayvanlarının yeminin karşılanmasını emretmişti. Daha sonra kadın bir gece yarısı bulunduğu köyden harekete geçerek beşinci gün Tirmiz'e vardı. Geçtiği her yerde lazım olduğunda hakanın fermanını gösteriyor ve yoluna devam ediyordu. Her gün atlarını yeniliyor ve dörtnala at biniyordu. Nihayet Ceyhun'dan geçerek Belh'e vardı. Hakanın bütün bu olanlardan haberi yoktu. Kadının yollara düştüğü haberini alan hakanın içine ahdnâmenin akıbetine dair bir kurt düştü ama artık her şey için çok geç olmuştu. Hakan, Bu kadar cömertlik bize mi kalmıştı. deyip hayıflanıyordu. Kadın da Belh şehrinden nihayet Gazne'ye vararak ahdnâmeyi Mahmud'un önüne koyup olan biten her şeyi sultana tek tek anlattı. Mahmud, hiçbir erkeğin başaramadığı bu işi şu kadının yapmasından ötürü hayretlere düşmüştü. Kadının dirlik düzeni için ihtiyaç duyduğu her şeyi karşılayarak, ona armağanlar verip onu hasslarından kıldı. Sultan Mahmud o ahdnâmeyi âlim, faziletli ve mümtaz bir şahsiyetle birlikte Emirül-mü'mînin el-Kadir Billah'a gönderdi. Ahdnâmenin kenarına da bir bir kâğıt iliştirerek şunları yazdı Âlemin efendisi (Allah devletini ebedi kılsın) şöyle bilsinler ki bendeniz Mahmud'un bir hizmetkârı var idi. Bu hizmetkârım Semerkand pazarında ahdnâmenin çocukların elinde bir o yana bir bu yana çekiştirilerek horlanıp çiğnendiğini görünce, ‘Böylesi yüce bir ahdnâmenin çoluk çocuğun elinde ne işi var.' diye esef etmiş. Bir parça meyve karşılığında hizmetkârımız ahdnameyi satın aldı ve Gazne'ye getirerek bendenize takdim edip hadiseyi beyan etti. Bendeniz ahdnâmeyi öpüp başına koyduktan sonra siz efendimize yolladı. Bendeniz böyle nice kulluklar eyliyor ve size bunca muhabbet besler iken bendeye bir unvanlar bağışlamaktan geri durup hakkında bir ferman buyurmamanızın sebebi hikmeti ne ola. Eğer bendesine unvanlar bahşederse ve mübarek ağzıyla bize bir unvan verirse bendeniz onu gözü gibi sakınıp aziz tutar başının tacı bilir ve onu kendi hazinesinde en muteber yerde saklar. Onun hilat ve fermanının kadr ü kıymetini bilmeyenler kendi zilletlerinin akıbetine düçar olurlar. Bu âlim şahsiyet Bağdat'a varınca Emirülmü'mîninin huzuruna varıp götürdüğü hediyeleri sundu. Daha sonra ahdnâmeyi öpüp başına koyarak Emirül-mü'mînine takdim edince Emirül-mü'mînin duruma oldukça şaşırıp hakana bir itabnâme yazılmasını emretti. Mahmud'un elçisi halifenin sarayında kaldı. Enderûna Mahmud'un unvan alması için her daim arzuhaller yolluyordu ama bir türlü bir sonuç elde edemiyordu. Derken bu âlim zat bir gün şöyle bir fetva kaleme aldı Dünyanın bir yerinde bir padişah ortaya çıkar da İslam'ın sancağını yükseltmek için küffara kılıç sallar, müşriklerle cenge tutuşur, puthaneleri mescide, daru'l küfrü daru'l İslam'a dönüştürürse ve Emirül-mü'mînin büyük sular, yalçın dağlar ve dehşetengiz çöller yüzünden ondan ırak düşerse, hadiselerden kendisini haberdar kılmak her zaman için mümkün olmayabilir. Bu durumda padişahın talepleri yerine getirilmez ise padişahın bir şerifi naibliğe atayıp ona biat eylemesi caiz olur mu olmaz mı. Âlim bunu birinin eliyle Bağdat kadı'l-kudat'ına yolladı. Kadı'l-kudat caiz olur diye fetva verdi. Âlim bu fetvadan bir nüsha alarak, şu şekilde bir kıssa kaleme aldı Bendelerinin buradaki ikameti uzun sürdü. Mahmud bu arada yüz binlerce bendegî ve hıdmet ile lakap istirham eylemekteyken Emirül-mü'mînin ondan bunu esirgeyerek melik-i gazinin umutlarını kırıyor. Bütün ihtişamının rağmına hâlâ güçlükler çıkarmaktadır. Bu fetvanın sağladığı yetkiye ve Bağdat kadı'l-kudat'ının bizzat kendi el yazısıyla kaleme kaldığı şeriat hükmüne dayanarak bundan böyle eğer Mahmud bir işe tevessül ederse mazur görülsün. Kıssa ve fetvayı okuyan halife derhal hacibu'lhicabı vezirine yollayarak Mahmud'un elçisini derhal huzura çağır, ona iltifatta bulun, hilat sun, emrettiğimiz liva, ahd ve unvanı hazırlayıp gönlünü eyleyerek onu uğurla. diye emretti. Bütün iştiyakı, makbul hizmetleri, onca teşebbüs, gayret ve ilmine rağmen Mahmud'a sadece eminullah unvanını eklediler ve Mahmud yaşadığı müddetçe yemînu'd-devle ve emînullah unvanlarını taşıdı. Bugün pek az kişi 7 yahut 10 unvandan daha az unvana sahip olursa gücenmeden tahammül ediyor. Yıllar boyunca zamanın hükümdarlığını elinde bulunduran Maveraünnehr'i baştan başa zapt eden, Horâsân'a, Irak'a Harezm'e ve Nimrûz'a egemen olan Sâmânîlerin hepsinin yalnız birer unvanı var idi Emir İsmail'in sulbünden olan Nuh'a şâhinşâh, Nuh'un pederine Mansûr, Mansûr'un pederine Emîr Hamîd, Nûh'un pederine Nasr, Nasr'ın pederine Emîr Reşîd İsmail bin Ahmed'e Emîr Adil, tevârîh kitaplarında emir mâzi, Ahmed'e Emir Saîd ve sair derler idi. Lakap, onu taşıyan kişiye uygun olsa gerektir. Kuzzât, imamlar ve Mustafa aleyhisselam dininin âlimlerinin unvanları şu şekilde olmalıdır Mecdu'd din Şerefu'l İslam Seyfu's sünne Zeynu'ş şeria Fahru'l ulema ve sair Din, İslam, şeriat, sünnet ve ilim meselelerinden âlimler ve imamlar mesul olduklarından ötürü, ilim irfan ehli olmadığı halde kendisine bu unvanları yakıştıranlara padişah, marifet ve izan ehli müsaade etmeyerek herkesin mertebesini ve haddini bilmesi için o kişi cezaya çarptırmalıdır. Ve dahi, aynı şekilde sipah-sâlârlar, emirler, ikta sahipleri ve memurlar devle lafzıyla ayırt edilirler Seyfu'd-devle Hüsamu'd-devle Zahiru'd-devle Cemalü'd-devle Şemsu'd-devle adlandırılırlar. ve benzeri şekillerde Amîdler, âmiller, iyi mutasarrıflar da mülk lakabıyla adlandırılırlar Amîdu'l mülk Nizâmu'l mülk Kemâlu'l mülk Şerefu'l mülk Şemsu'l mülk ve benzer şekilde. Türk emirlerinin hacegân ın unvanlarını kendilerine almaları kati surette bir âdet olmamıştır. Din ve İslam lafızlarını içeren unvanlar âlimlere devlet ve mülk lafızlarını içeren unvanlar hâcegân a hastır. Bunların dışında din ve İslam lafızlarını ihtiva eden bir unvan kullanana mani olmalı ve başkalarına ibret olması için cezaya çarptırmalıdır. Unvandan maksat kişiyi taşıdığı lakaba göre tanımaktır. Farzı misal bir meclis yahut toplantıda Muhammed diye çağırdıklarında orada bulunan 100 kişiden 10'unun ismi Muhammed olursa her biri buyurun diyerek kendisinin çağrıldığını zanneder. Lakin birine Muhammed , bir diğerine Muvaffak bir başkasına Kâmil , ötekine Reşîd gibi unvanlar verilirse, mecliste ey Kâmil yahut ey Muvaffak diye çağrılınca Muhammed isimli şahıs anında sizin başkasıyla muhatap olduğunuzun farkına varır. Vezir, tuğraî, müstevfî, ârız-ı sultân, amîd-i Bağdad, amîd-i Horâsân ve amîd-i Harezm dışında memleket sathında hiç kimse filânu'lmülk unvanını alamaz ama hace-i reşîd, hâce-i sedîd, hâce-i saîd, üstad-ı hatîr, üstâd-ı emîn gibi mülk lafzını ihtiva etmeyen unvanlar alabilirler. Böylelikle derece ve mertebeler büyükler küçükten, hasslar âm'dan ayırt edilmiş olur. Padişahın ferasetli olması, meseleler üzerinde kafa yorması, öncekilerin töresi ve geleneğiyle yakinen alakadar olması lazımdır. Ayrıca kendisine münasip, yol yordamdan haberdar, maharetli, işleri tanzim ve takip eden, unvanları kaidesince tertip eden, sapkınlık ve kötü alışkanlıkları bertaraf eden, keskin görüşlü ve keskin kılıçlı, mütehakkim bir vezir gerektir. Kırk İkinci Fasıl İki Ayrı Resmi İşin Bir Kişiye Teklif Edilmemesine, İşsizlerin Atıl Bırakılmayıp İstihdamına, İtikatı Saf ve Asil Olanlara Vazife Buyrulmasına Memleketi ve Bizzat Özünü Dinî Eğrilerden Sakınmaya Dairdir Her devirde feraset sahibi padişahlar ve müteyakkız vezirler işlerinin istikrarlı ve uyum içinde olması için iki resmi görevi aynı kişiye aynı işi de iki ayrı kişiye teklif etmemişlerdir. Nitekim iki ayrı iş aynı kişiye ısmarlandığında teklif edilen iki vazifeden birisi kati surette aksar ve hakkıyla yerine getirilmez. Çünkü bu kişi birinci vazifesine kendini olabildiğine vererek yoğunlaşacağından ötürü diğer vazifesinde aksamalar meydana gelir yahut diğer vazifeyi halletmek için itina ile hareket etmeye kalkarsa bu defa birinci vazifesi kusurlu ve yarım yamalak olur. Esasında, dikkat buyrulursa görülecektir ki kendisine iki farklı görevi ifa etmesi buyrulan kişi hem sürekli kabahatli duruma düşerek töhmet altında kalır hem de o işten bir hayır gelmez. Öte yandan kendisine iş buyuran kişi de daima ıstırap içinde kalır. Dahası her ne zaman aynı kişiye iki farklı görev tevdi edilirse yüksüneceklerinden ötürü işi o buna bu ona yönlendirir. O takdirde de işten bir netice elde edilmez. Hatta bu hususta bir özdeyiş bile var Bir evde varsa dü zen olmaz o evde düzen İki avrat varsa süpürülmemiş kalır hane Hele iki reis varsa hane mane virane Şu durumda her ikisi de içlerinden, Eğer ben bu işe kendimi hakkıyla verip itina gösterirsem ve en küçük bir aksamanın olmasına müsaade etmezsem bana görevi ısmarlayan kişi bunu benim ihtimam, atiklik ve gayretimden değil, benle aynı işi yapmakta olan kişinin maharet ve liyakatinden bilir. Diğeri ise daima şöyle düşünür Behey adam, mademki ne yapsan neylesen takdire layık görülmeyecektir, ne diye boşuna kendini yorasın ki. Bana işi buyuran kişi onun taşın altına elini koyduğunu sanacaktır. Bu şekilde bahse konu olan iş her daim atıl durumda kalacaktır. Şayet emri buyuran kişi, Bu işe neden ihtimam gösterilmedi, neden ihmalkârlık gösterdiniz. dediğinde Hayır efendim, bütün kusur ondadır. diyerek suçu birbirlerine atarlar. Esasında meseleye akl-ı selim ile yaklaştığında ne bunun ne de onun kabahati vardır. Kabahat aynı vazife için iki ayrı kişiyi görevlendirmektir. Bir âmile divandan birden fazla vazife buyrulması hükümdarın ihmalkârlığının ve vezirin liyakatsizliğinin göstergesidir. Günümüzde işinin ehli olmadığı halde on vazifeyi birden elinde bulunduran ve hatta başka bir görev çıkarsa rüşvet vermeyi dahi göze alarak onu uhdesine almaya kalkan nice kişiler vardır. Bu kişinin yeterliliğine bakılmaz, kâtiplik, iş idaresi ve ahlakına ya da elinde bulundurduğu bunca işi başarıyla nihayetlendirip nihayetlendiremeyeceğine bakılmaz. Öte yandan işinin ehli, gayretkeş, liyakatli, takdire şayan, tecrübeli nice kişi atıl bırakılarak bir köşeye atılmıştır. Ne idüğü belirsiz, usul erkân bilmez, kör cahiller nice vazifeyi uhdesine alıp da işinin erbabı, soylu soplu, eline beline diline sahip, özellikle devlete makbul hizmetleri geçmiş, yararlıklar göstermiş dirayetli kimselerin bir kenarda işsiz güçsüz durması akla ziyandır. Bu işe bir anlam verememekle birlikte bendeleri her zaman meşguliyeti dindaş, mezhepdaş, soyu sopu belli ve takva ehline buyurmuştur. Şayet işi tevdi ettiğim kişi görevi almakta tereddüt ya da reddederse cebren bu vazifeyi ona yüklerdim. Böylece hem mala ziyan gelmemiş hem reayanın huzuru muhafaza edilmiş ikta sahibinin ismine halel gelmemiş, mağdur bırakılmamış ve hükümdarın da dirlik ve düzeni temin edilmiş olurdu. Bugün bu töre bozulmuştur. Aşağılık bir çıfıtın kethüdalığa ve Türklerin ifa ettiği bir vazifeye getirilmesinde bir beis görülmüyor. Hıristiyan, Mecusî, Râfızî, Harici ve Karmatî bir şahsa vazife tevdi edilmesi gafletin ürünüdür. Demek ki bunlar dinde vurdumduymaz, malda ihmalkâr ve reayaya karşı zalimdirler. Şu bende kem gözlerden korkarak bu devlet işlerinin nereye varacağını kestirememektedir. Sultan Mahmud, oğlu Mesud, Sultan Tuğrul ve Alparslan (Allah burhanını aydınlatsın) devirlerinde Gebr olsun, Hıristiyan yahut Râfızî olsun bu tayfadan hiçbiri ne kamuya ait meşguliyetlere bulaşmaya ne de huzura çıkmaya cüret ederlerdi. Türklere kethüdalık yapanlar, tüm mutasarrıflar ve ileri gelenlerin hepsi mezhepleri halis Hanefî ve Şafiî Horâsân ahalisinden idi. Hiçbir kâtip ve gulam sapkın mezheplilerin kendilerine yanaşmasına müsaade etmez hiçbir Türk de onlara vazife verilmesine göz yummayarak Bunların alayı Deylemli Râfızî veya onların yardakçılarıdır. Bunların çöreklenmesine ve palazlanmalarına göz yumulursa Türklerin hali harap ve Müslümanların durumu vahim olur. Düşmanı koynumuzda beslemeye gelmez. derlerdi. Bu sayede huzur içinde yaşarlardı. Bugün iş o raddeye varmıştır ki dergâh ve divan bunlarla tıka basa dolmuştur. Her Türk'ün peşine 10, 20 kişi takılmış ve Horâsân ehlinden bir kişinin dergâh yahut divanın kapısının önünden geçmesine, oradan bir lokma ekmek yemesine bile tahammül etmemektedirler. Divanda tek bir Horâsânlı debir ve mutasarrıf kalmayınca Türkler bu tayfanın şerrini anlayacak ve bendenizin bu sözlerimi hatırlayacaklardır. Eskiden bir şahıs kethüdalık, ferraşlık yahut rikâbdârlık vazifesi için bir Türk'ün huzuruna vardığında ona hangi şehir ve vilayetten olduğu, hangi mezhep ve millete mensup olduğu sorulurdu. Bu şahıs Hanefî, Şafiî mezhebinden, Horâsân ve Sünnî Maveraünnehr ahalisinden ise kabul edilirdi. Şahıs eğer Kum, Kâşân, Âve, Sâve yahut Rey ahalisinden Şiî mezhepli biri ise kabul olunmayarak kendisine Defol, biz yılanı öldürenlerdeniz, besleyenlerden değil. derlerdi. Bu kişi önlerine servetler yığsa dahi nafileydi. Kendilerine yanaşmaya kati surette müsaade etmezlerdi. Sultan Tuğrul yahut Sultan Alparslan (Allah kabrini nurlandırsın) eğer bir Türk'ün bir Râfızîyi iş için kabul eylediğini işittikleri vakit o Türk'e çıkışırlar ve gazaplanırlardı. İşte sırf bunlardan ötürü onların hükümdarlıkları intizam üzre müreffeh bir seyir takip etmekte, kazasız belasız sürmekteydi. Hikâye Bir gün Sultan şehit Alparslan (Allah ruhunu mukaddes kılsın) Erdem'in Hurdabe'yi kâtibi olarak atadığını haber verdiler. Hükümdar, Hurdabe Bâtınî mezhebine mensuptur. sözünden gayetle rahatsız oldu. Alparslan bir gün sarayda Erdem'e Sen benim düşmanım ve saltanatımın hasmı mısın. dedi. Erdem yerlere kapanarak Aman hükümdarım, bunlar nasıl sözler, ben sizin naçiz bir kulunuzum, bilmiyorum, efendimizin hanedanına hizmette bugüne değin ne kusurum görülmüştür, efendimize bendeliği ve muhabbeti terk etmemişim. dedi. Sultan O Hurdabe dedikleri, senin kâtibin olan herif Bâtınî mezhebine mensupmuş. dedi. Erdem Ey efendim o da kim oluyormuş. Hanedanınıza ne zararı dokunabilir, ateş olsa cirmi kadar yer yakar. dedi. Sultan Gidin şu herifi getirin buraya. dedi. Gidip onu sultanın huzuruna getirdiler. Sultan Sen Bâtınîsin ve Bağdat halifesinin hak olmadığını söylüyormuşsun. dedi. Hurdabe Efendim, bendeniz Bâtınî değil Şiîyim. dedi. Sultan Gidi kaltağın evladı. Sanki Râfızîlik matah bir şeymiş gibi Bâtınî değil Râfızîyim diyorsun. Her iki tayfaya da lanet olsun. dedi. Onu huzurdan karga tulumba kapı dışarı ettiler. Sultan daha sonra huzurdaki büyüklere dönerek şöyle dedi Suç bu herifin değil, böyle sapkınları istihdam eden Erdem'indir. Size bin kere söyledim, siz Türksünüz, Horâsân ve Maveraünnehir ehlindensiniz. Yani buralara yabancısınız. Ben bu vilayeti kılıç çalarak, güç kullanarak zapt ettim. Irak ahalisinin kahir ekseriyetinin mezhepleri sapkın ve hak değildir itikatları bozuk ve Deylem yandaşlarıdırlar. Türkler ve Deylemler arasındaki husumetin kökleri eskiye dayanmaktadır. Tanrı azze ve celle Türkleri Deylemlere hükmettiklerinden ötürü aziz kılmıştır. Tanrı azze ve cellenin tevfikiyle Türkler Müslüman ve itikatları pir ü paktır lakin onlar bir kuru heves peşinde, bidat ve sapkın mezheplere mensupturlar. Türkler karşısında bir etkinlik gösteremedikleri zaman Türkleri sever, sayar, itaatkârlık gösterirler Türkler zayıflamaya yüz tutup onlar güç kazanmaya başladıklarında Türklerin işlerine köstek olmaya kalkarlar işlerin aksaması için ellerinden yaparlar. Daha sonra sultan 200 miskal miktarınca at kılı getirmelerini emretti. Aralarından bir kılı çekerek Erdem'e Bunu kopar. dedi. Erdem at kılını tutarak koparıverdi. Sultan ona beş at kılı daha verdi Erdem onları da kopardı. Daha sonra on at kılı verdi erdem onları da bir hamlede koparıverdi. Sultan daha sonra ferraşa at kıllarından üç gez miktarınca örüp getirmesini emretti. Ferraşın ördüğü bu kılları sultan Erdem'e uzatarak koparmasını istedi. Erdem her ne kadar var gücüyle koparmaya çabaladıysa da koparamadı. Bunun üzerine sultan İşte düşman aynen böyledir. Birer, ikişer, beşer olunca kolay görünür lakin sayıları artıp birbirlerine arka vermeye başladıkları zaman onları yerlerinden sökmek güç olur. Bu da Erdem'in ‘Ateş olsa cirmi kadar yer yakar' sözüne cevap olsun. Bunlar böyle birer birer Türklerin arasına sızar, önemli makamları ele geçirirerek Türklerin ne yapıp eylediklerinden haberdar olduklarında kısa bir müddet içinde Irak'ta isyanlar baş gösterir yahut Deylemler memlekete kastederler. Bunlar da gizlice yahut alenen onlarla işbirliğine girerek Türkleri helak etmeye azmederler. Sen Türk olduğun için işlerinde bir aksama meydana gelmesin diye askerinin de Horâsân'dan olması kethüdanın, hizmetkârının cümlesinin Horâsân'dan olması icap eder. Hükümdarının hasmının sana yanaşmasına müsaade edersen hem kendine hem hükümdara ihanet içindesin demektir. Gerçi kendine ne istiyorsan yaparsın lakin hükümdara ihanet etmeniz yakışık almaz. Sizin değil, benim sizin üzerinize titremem gerek. Allahü Teâlâ sizi benim üzerime değil, beni sizin üzerinize serdar kılmıştır. Şunu iyi belleyin ki padişahın düşmanlarına muhabbet besleyen, padişahın düşmanlarına dâhil olur ve bozguncular ve çapulcularla dostluk kuran onlardandır. Sultan bu sözleri sarf ettiği esnada İmam Muşattab ve Kadı Levker de huzurda bulunmaktaydılar. Sultan yüzünü onlara dönerek Bahse konu eylediğim husus hakkında sizin kanaatiniz nedir. dedi. Onlar Cihan sultanı, Tanrı ve elçisinin Râfızîler, Mübtedi'ler, Bâtınîler ve ehl-i zimmete ilişkin söylediklerinin aynını söyler. Hadis Ardından Muşattab şöyle dedi Abdullah bin Abbas şöyle rivayet eder Bir gün peygamber aleyhissalatu vesselam Ali bin Ebi Talib'e şöyle buyurdu Lakapları Râfızî olan bir grupla karşılaşırsan bil ki onlar İslam'dan el çekmişlerdir, bulduğun yerde boyunlarını vurasın. Hadis Kadı Levker sözü alarak şöyle devam etti. Ebu İmame peygamber aleyhisselamdan şöyle rivayet eder Ahir zamanda Râfızî denilen bir güruh zuhur edecektir. Onları gören kişi boyunlarını vursun. Daha sonra Muşattab şöyle dedi Süfyan bin Aysebe şu ayeti delil olarak göstererek Râfızîlere kâfir derdi. ‘Kâfirlere karşı çetin... Ve Allah böylece onları çoğaltıp kuvvetlendirmekle kâfirleri öfkelendirir.' [Fetih suresi 29] Resul aleyhisselamın yârânına kara çalan, onlara dil uzatan, onları kıracak sözler sarf eden kişi yukarıda geçen ayet mucibince kâfir olur. Peygamber aleyhisselam şöyle buyurdu ‘Hakk Teâlâ bana vezir, akraba ve damat olan dostlar ihsan etmiştir. Onlar hakkında ileri geri konuşan, onlara küfredenler için Allah Teâlâ ‘Onlar benim ve cümle meleklerin ve bütün insanların lanetine uğramıştır, bu günahları için ne verecekleri sadaka ne de edecekleri tevbe kabul edilecektir.' Hakk Teâlâ azze ve celle Ebubekir radiyallahu anhu hakkında şöyle buyurur O'nu Mekke'den çıkardıkları vakit sadece iki kişiden biri iken ikisi de mağarada bulundukları sırada arkadaşına ‘Üzülme, çünkü Allah bizimledir.' diyordu. [Tevbe suresi 40] Tefsiri şu şekildedir ‘Eğer İslam yolunda kimse bana yardım etmeye yanaşmaz ise ey Ebubekir hüzünlenme. Hakk Teâlâ azze ve celle bizimledir ve bizi gözetip kollamaktadır.' Hadis Kadı Levker şöyle dedi Ukbe bin Amir radiyallahu anhu şöyle rivayet eder ‘Peygamber aleyhisselam şöyle demiştir ‘Benden sonra peygamber gelmiş olaydı Ömer bin el-hattab olurdu.' Hadis Muşattab şöyle dedi Cabir bin Abdillah şöyle rivayet eder ‘Resul aleyhisselama bir cenaze getirdiler. Resulullah bunun cenaze namazını kılmadı. Sahabe kendisine sordu ‘Ya Resulallah, bu hariç hiçbir yerde cenaze namazını kılmadığına şahit olmadık.' Resulallah ‘Bu adam, Osman'a düşmanlık beslediği için Hakk Teâlâ da ona düşmanlık besliyor. Bundan ötürü cenaze namazını kılmadım.' dedi. Hadis Kadı Levker şöyle dedi Sehl bin Sa'd radiyallahu anhu şöyle rivayet eder ‘Peygamber aleyhisselam şöyle buyurdu ‘Ümmetim arasından kaderiyeciler zuhur edecektir. Hastalandıklarında hal hatırlarını sormayın ölürlerse cenaze namazlarını kılmayın. Onların alayı Râfızîlerin kaderiye mezhebine mensupturlar.' Hadis Muşattab şöyle dedi Ümmü Semle, Resul aleyhisselamdan şöyle rivayet eder ‘Bir gün Resul aleyhisselam benim yanımda iken Fatıma ve Ehlibeyt'in halini hatırını sormak için çıkageldiler. Resul aleyhisselam başını kaldırarak ‘Ey Ali müjdeler olsun sen ve taifen cennette olacaksınız. Lakin senden sonra dillerine şehadet getirmeyi pelesenk etmiş, Kur'an okuyan, Râfızî denen, seni sevdikleri iddiasıyla bir cemaat zuhur edecek. Onlarla karşılaşacak olursan boyunlarını vur. Zira onlar müşriklerin yani kâfirlerin ta kendileridir.' Ali ‘Ya Resulullah onların alameti ne olacaktır.' dedi. Resul ‘Onlar Cuma namazına iştirak etmezler, cemaatle namaz kılmaya gelmezler, cenaze namazını eda etmez ve kendilerinden öncekiler hakkında ileri geri konuşurlar.' dedi. Bu husustaki hadis, ayet ve delilleri eğer zikredecek olursak hacimli bir kitap olur. Yalnız Râfızîlerin hali bu şekildedir. Râfızîlerden daha beter olan Bâtınîler vardır. Bu iki güruhun ne idüklerine dikkatle belle. Bu güruhlar başlarını kaldırmaya niyet ettikleri vakit bunların tepesine çökmek, köklerini kazımak ve memleketi onlardan temizlemek, emniyet içinde hüküm sürmesi için dönemin hükümdarının boynunun borcudur. Keza Yahudilere, Hıristiyanlara, Mecusîlere görev teslim edip onları Müslümanların idaresine atamak abesle iştigaldir. Hikâye Rivayet olunur ki Emirül-mü'mînin Ömer Hattab radiyallahu anhu bir gün Medine mescidinde oturmakta Ebu Musa el Eş'arî de ona herkesin hayran kaldığı nefis bir hatla yazılmış hesabı takdim etmekteydi. Ömer, Ebu Musa el Eş'arî'ye Bu kimin el yazısıdır. diye sordu. Ebu Musa el Eş'arî Kâtibimin hattıdır. dedi. Bunun üzerine Ömer Birisini yolla da buraya gelsin, görelim bakalım kim imiş. dedi. Ebu Musa el Eş'arî O mescide gelemez. dedi. Ömer Niçin gelemezmiş. Cenabet mi bu. Ebu Musa el Eş'arî Hayır, kendisi Hıristiyan'dır. deyince Ömer Ebu Musa el Eş'arî'nin suratına öyle şiddetli bir tokat aşketti ki Ebu Musa el Eş'arî Boynumun ve baldırlarımın koptuğunu sandımdı. dedi. Ömer daha sonra Meğer Hakk Teâlâ'nın ‘Siz ey iman etmiş olanlar, Yahudileri ve Hıristiyanları dost edinmeyin, onlar sadece birbirlerinin dostlarıdır.' [Maide suresi 51] ayetini işitmiş değil misin. Ebu Musa kâtibini o saatte azlettiğini söyledi. Ömer, Ebu Musa el Eş'arî'nin makamına dönmesine müsaade etti. Hekimi bu hususta güzel söyler Dostun hasmından sakınsan gerek Dostun dostunu dost tutsan gerek Şu çift güruha bağlamayasın bel Hasmın dostu, dostun hasmı engerek Meseleye geri dönmek gerekirse, demek ki ne idüğü belirsizlere, soysuzlara, faziletsizlere görev tevdi ederken namlılar, fazilet sahipleri ve üstün vasıflı kişileri bir kenara atıp zayi etmek yahut aynı şahsı beş altı vazifeyle birden görevlendirirken nitelikli birisine bir meşguliyet bile ısmarlanmamak cehalet ve liyakatsizlik göstergesidir. Vezirin kifayetli ve âlim olduğu mülk ve devlete zeval gelmemesinden, hükümdarın işlerinin fesada uğramasını arzu etmemesine düşkünlüğünden anlaşılır. Bir kişiye on vazife verip geri kalan dokuz kişiyi işsiz güçsüz bıraktıklarından memlekette işsiz güçsüz atıl insanların sayısı, çalışanların ve varlıklı insanların sayısından fazla olur. Hikâye Aynen şu şekilde rivayet edilir Memleketin yıkımını isteyen böyle biri iktisaden tasarrufta bulunması için cihan hükümdarını (Allah mülkünü ebedi kılsın) şu şekilde ikna etmeye çalışıyordu. Cihanda bize direnebilecek hasım ve muhaliflerden temiz kılınmıştır. Takriben 400.000 kişi camegî almakta ve kuşanmaktadır. Oysa ihtiyaç duyulduğunda görevlendirilmek üzere 100.000 kişi yeter de artar bile. Tasarrufta bulunup hazineye her sene binlerce dinar girsin diye geriye kalan kısma verilen ecir ve camegîyi geri alsınlar. Böylece kısa zamanda hazine tıka basa dolar. Cihanın efendisi bu sözleri sarf edince bendeleri bu lafların kime ait olduğunu hemen çıkardım. O bu sözlerle memleketin harap olmasını arzu etmektedir. Ben Ferman efendimizindir, lakin bu 400.000 kişiye, evet, ecir ve camegî ödenmektedir. İşte bundan ötürü efendimiz Horâsân'a Kaşgar, Balasagun, Harezm, Nimrûz, Irak, Irakeyn, Pars, Kirmân'a Mazenderan, Taberistan, Azerbaycan, Errân, Ermenistan'a, Rûm diyarından Antakya ve Beytulmukaddes'e kadar tüm Maveraünnehr'e hâkimdir. Bendeniz esasında bu 400.000 süvariyi 800.000 süvariye çıkarmayı teklif edecektim. Askerin artması neticesinde baştan başa Hindistan, Çin ü Maçin, Türkistan ve Habeş ve Berber, Mağrip, Şam ve Şamat kapılarından Kayrevan ve Maşrık'a kadar, oradan da tüm Mağrib efendimizin hâkimiyeti altına girer. Askeri çok şahın, vilayeti çok askeri az şahın, vilayeti de az olur. Ordudan kısmak topraktan kısmak demektir. Ve dahi haşmeaplarının yüksek bilgilerine arz ederim ki 400.000 kişiden 100.000 kişi çıkarılması, 300.000 kişinin isminin divandan silinmesi manasına gelir. Nereden baksanız bu 300.000 kişi 100.000 kişiden fazladır. 300.000 kişi kendi aralarından birini seçerek hükümdar ilan etmeleri durumunda 100.000 kişiyle pekâlâ mücadele edebilir. Sonra nice yılların birikimiyle dolan hazine bu işle mücadele etmek için harcanır. Böylesi bir durumda tekrar istikrarı sağlamak güç olur. Halk ve ordu memleket ve hükümdarlığın temelidir. Ordu, hükümdarın hazinesi olduğu vakit cümle âlemin hazineleri padişahın olur. Ama elde ordu olmayınca dünyanın tüm hazineleri padişahın olsa kâr etmez. Hazine orduya tabidir. ‘Orduyu bırak sen hazineyi mamur kıl.' diyen kimse saltanatın hasmıdır ve hükümdarlığın yıkımını isteyen kimsedir. Böylesi birine kulak verilmemesi gerekir. Bir kenara atılarak devlet hizmetinden mahrum bırakılmış âmillerin hali de bu şekildedir. Devlete hizmetleri dokunmuş ve yararlıklar göstermiş, nam sahibi, dillere destan kimseleri yok saymak onları atıl bırakmak, nasipsiz komak insaniyete sığmayan ve teamüllere uymayan bir davranış olmasının yanı sıra bu dergâhın da şanından değildir. Bilakis bu kişilerin haklarını teslim etmek namına onlara görev tevdi etmek, maaş bağlamak ve ihtiyaçlarını karşılamak gerekir. Böylece efendimizin devletinden mahrum bırakılmamış olurlar. Öte yandan ilim irfan ehli, mürüvvet sahiplerinin evlatları ve şerefli birtakım kimselerin ihtiyaçlarını, beytülmâlden hak ettiklerini devamlı şekilde teslim etmek gerekir. Onlara ne görev teklif edilmekte ne de sürekli biçimde hakkıyla onlarla ilgilenilmektedir. Onlar mahrum bırakılıp ve devletten paylarına düşeni alamadıklarında, hükümdarın hizmetkârlarının gafil oldukları bir zaman çatar ve bu kişilerin haklarının teslim edilmediğinden padişah haberdar kılınmaz, bunlara bir meşguliyet verilmez, âlimlere ve ulu kimselere maaş ve maişetleri ulaştırılmaz, bu cemaat devlette bütün umutlarını keser ve devlet hakkında kötü emeller beslerler sonra zaruret halinde âmil, kâtip ve padişahın yakın çevresinde gördükleri kusurları ifşa ederler, bunları padişahın kulağına eriştirirler, padişahın eseflenmesine neden olurlar. İçlerinde kerli ferli olan varsa kargaşa çıkararak padişahın hiddetlenmesine ve böylelikle memleketin fitne ortamına sürüklenmesine sebep olur. Fahru'devle devrinde kâtipler işsiz güçsüz kaldıkları zaman benzer bir durum oluşmuştu. Hikâye Bu hususa ilişkin şöyle rivayet edilmiştir. Vezirliğini Sahib bin İbad'ın yaptığı Fahru'ddevle devrinde, Rey şehrinde servet sahibi, zengin mi zengin Buzurcumid adında bir Mecusî var idi. Taberek dağının tepesine kendisi için, şimdi dide-i sipah-sâlâr adıyla bilinen, bugün hâlâ yerli yerinde duran bir sutûdân inşa etti. Bugün Fahru'd-devle'nin türbesi bunun üzerine kuruludur. Buzurcumid nice sıkıntılarla ve bir servet harcayarak sutûdânı o dağın tepesinde iki katlı olarak tamama erdirmişti. O vakitler Rey vilayetinde Bâhurâsan nam bir muhtesib var idi. Sutûdânın inşası bittiği gün bir bahaneyle oraya vararak ezan okuyunca sutûdân batıl ilan edildi. O gün bugündür orası dide-i sipah-sâlâr olarak anılır. Hadise şu şekilde gerçekleşti Fahru'd-devle saltanatının son demlerinde beridler kendisine şöyle bir haber verdiler Her gün otuz kırk kadar kişi şehrin dışına varıp bu dideye çıkmakta ve ancak güneş battığında oradan inmektedirler. Kendilerine her gün bu dideye ne diye çıktıkları sual eylendiğinde etrafı seyretmek maksadıyla çıktıklarını beyan etmektedirler. Fahru'd-devle onlara Gidin ve onlarla birlikte yanlarında ne varsa huzuruma getirin. diye emretti. Askerlerin önde gelenlerinden bir topluluk yola düşerek söz konusu dağa vardılar. Oraya çıkmayı başaramayınca aşağıdan onlara seslendiler. Didedekiler aşağı doğru baktıklarında Fahru'd-devle'nin hacibiyle birlikte bir topluluğun geldiğini gördüler. Bunun üzerine aşağı bir merdiven saldılar. Hacip beraberindeki toplulukla oraya tırmandıklarında açılmış bir satranç tahtası, bir tavla takımı, kalem, divit ve kâğıt, oracığa asılı bir yemek sofrası, iki su testisi, yanına konmuş iki kûze, serili bir kilim görüverdiler. Ardından hacib Derhal kalkın ve gidelim. Fahru'd-devle sizleri çağırmaktadır. dedi. Onları huzura getirdiklerinde, tesadüfen Sahib İbad da Fahru'd-devle'nin yanında bulunmaktaydı. Fahru'd-devle onlara Siz hangi kavimdensiniz ve ne diye her Allah'ın günü o dideye çıkıp durmaktasınız. Temaşa dediğin iki, bilemedin on gün sürecek bir şeydir. Oysa siz uzun bir müddettir bu işle meşgulsünüz. Kafanızda ne var doğru söyleyin. dedi. Onlar Yaptıklarımız zaten ne kimseye ne hükümdara gizli kalmaz. Bizler ne haydut ne cani ne de halkın ırzında gözü olan kimseleriz. Hiç kimsenin hiçbir şekilde melikin huzuruna kendisine zararımız geldiğinden ötürü şikâyete de gelmişliği yoktur. Eğer ki haşmetmeapları canımıza zarar vermeme sözü verir ise neyin nesi olduğumuzu ve o tepede ne aradığımızı açıklarız. dediler. Fahru'd-devle Canınız ve malınıza zarar gelmeyeceğine yemin ederim. dedi. Canları ve mallarının teminat altına alınması üzerine şöyle dediler Biz senin saltanatın zamanında bir kenara atılmış, devletinden pay alamamış, kendilerine bir vazife teklif edilmemiş kâtiplerden, mutasarrıflardan müteşekkil bir topluluğuz. Horâsân'da ilim irfan ehlini gözeten, kendisinde hikmetten karine bulunan kimseyi kollayıp esirgeyen Mahmud adında bir hükümdarın zuhur ettiği kulağımıza geldi. Şimdi biz bütün umutlarımızı ona bağlamışız. Senin devletinden de bütün ümitlerimizi kesmişiz. Çektiğimiz sıkıntıları birbirimizle paylaşır ve yoldan birisi çıkageldiğinde ona Mahmud'la ilgili sorular sorar, kendi halimizi arz ederiz. Şayet Horâsân tarafına gidiyor ise bizi beraberinde götürmesini talep ederiz. Zira çoluk çocuğumuz vardır ve yoksul düşmüşüz. Mecburen evimizi barkımızı, yerimizi yurdumuzu koyup maişet kaygusundan gurbet ellere vuracağız kendimizi. Halimiz işte böyledir. Şimdi ferman padişahındır. dediler. Fahru'd-devle bu sözleri işitince veziri Sahib'e dönerek Ne dersin. Bunlara ne yapmak gerektir. dedi. Sahib Şu halde melik kendi ağzıyla onların canlarını teminat altına aldı. Bunlar ehl-i kalem, insan evladı kişilerdir. Bazısını bendeniz bilmekte, tanımakta, bazısıyla yakınlığım bulunmaktadır. Onlara yapılması gerekeni bendenize bırakınız. Kendilerine uygulanması icap eden muamelenin layıkıyla icra edildiği yarın efendimizin kulağına gelecektir. Daha sonra hacibe Bunları bu şekilde vezirin sarayına götür ve oraya emanet et. diye emretti. Hacip onları alarak Sahib'in sarayına götürdü ve oraya emanet ettikten sonra döndü. Onlar Sahib'in gelip kendilerini ne cezaya çarptıracağı konusunda kaygulanıp tir tir titremekteydiler. Canlarından umutlarını artık kesmiştiler. Sahib, Fahru'd-devle'nin sarayından geri geldiğinde onlara bir baktı. Bir süre sonra bir ferraş gelerek onları cennet gibi süslenmiş, yüksek yaygılarla döşenmiş hücre-i hassa nakletti. Oraya kurulduklarında içleri bir parça ferahlayarak şükrettiler. Bir müddet geçtikten sonra ferraş en has içeceklerden getirdi, kurulan sofrada bir şeyler yedikten sonra ellerini yıkadılar. Ardından şarap sunuldu, çalgıcılar gelerek meclis kuruldu. Şaraplar içildi. Onlara hizmetle görevli olan üç ferraşın dışında kimsenin hücreye girmesine müsaade edilmiyordu ve hiç kimsenin içerdekilerin hallerinden haberleri yoktu. Şehirdeki bütün kadın ve erkekler onların tasasına düşmüştü çoluk çocukları ise ağlamaktaydı. Üç gün süren misafirlikten sonra bir gün apansız hacip, hücre-i hassa gelerek onlara Sahip der ki evim sizler için bir zindana dönüşmeyecektir, siz benim misafirlerimsiniz. Kılınıza en küçük zarar geleydi sizi benim evime yollamazlardı. İçiniz rahat olsun, Sahib, divandan dönüp size tevdi edilecek görevleri tanzim edene değin burada hoşça vakit geçirin. dedi. Ardından terziyi çağırarak 20 adet ipekten cübbe dikmesini, bütün takım taklavatıyla 20 at hazırlanmasını emretti. Ertesi gün güneş doğunca hepsini çağırarak cübbe ve âlemleri altından sarıklar kuşandırdı atlara bindirip onlara görevlerini teslim etti. Bir bazısına da maaş bağlanmasını emretti. İltifatlarda bulunarak hepsine hediyeler takdim ettikten sonra onları evlerine uğurladı. Sonraki gün kâtiplerin hepsi Sahib'i selamlamak üzere huzuruna vardılar. Sahib onlara şöyle dedi Şimdi mertlik yapma vaktidir. Bundan böyle Mahmud'a temenni mektupları yahut başka bir şey yazmayınız ve memlekete zeval gelmesini arzu etmeyiniz. Sahib'den bu sözleri işiten kâtiplerin hepsi tatlı bir dille ona övgüler yağdırıp hayır dualarda bulundular. Daha sonra Sahib gönül ferahlığıyla padişahın huzuruna vardığında Fahru'd-devle kendisine O topluluğa nasıl muamelede bulundun. Ne yaptın, neyledin. Söyle bakalım. diye sorduğunda Sahib onu vaziyetten haberdar kılmak için şöyle dedi Her birisine nasıl muamelede bulunduğumu, onlara ne yaptığımı arz edeyim Efendimizin devletiyle onların her birine hediyeler sunarak birer at ihsan ettim. Hepsi gayetle memnun bir şekilde şükrederek yapmakta oldukları işten el çektiler. Her birisine birer vazife verdim. Sonra kendi evlerine döndüler. Fahru'd-devle bu sözlerden son derece hoşnut kalarak, durumu gayetle beğendi ve şöyle dedi Zaten bunun dışında bir muamelede bulunmak münasip olmazdı. Ama bizim muhaliflerimize teveccüh etmemeleri için bunları en baştan düşünseydin daha âlâ olurdu. Şu halde bundan böyle aynı kişiyi iki vazifeyle mesul tutmaman lazımdır. Bütün mutasarrıfların faal ve işlerin istikrarlı olması için herkese birer meşguliyet düşecek şekilde görev paylaşımında bulunmalısın. Nitekim düşmalarımız ve bir açığımızı arayanlar ‘Memleketlerinde adam kıtlığı var ki aynı şahsa iki meşguliyet verilmektedir' diyerek bunu bizim kifayetsizliğimize yormaktadırlar. Büyüklerin ‘Her işe bir baş her yere bir söz' dediği gibi. Keza memlekette büyük ve küçük kolay ve zor işler vardır. Herkese fazilet, kifayet ve liyakatince görev tevdi edilmelidir. Bir kimsenin bir işi olduğu halde başka bir iş talep ediyorsa, bu ihdas edilmeye çalışılan âdet terk olunsun diye isteği reddedilerek müsaade edilmemelidir. Böylelikle tüm mutasarrıflar bir vazifeyle meşgul olur ve memleket bayındır kalır. Dahası, memleket âmiller ve komutanlarla ayakta durur. Bütün âmil ve mutasarrıfların başı vezir olduğundan ötürü eğer ki vezir hain, gaddar ve kanunsuz işlere tevessül eden birisi ise tüm mutasarrıflar da bu şekilde, belki daha fena olurlar. Eğer bir âmil âmillik işini iyi bellemişse, bir kâtip iyi bir hesapdâr ve işinde eşşiz biri ise ne âlâ yok eğer Yahudi, Hıristiyan, Mecusî gibi sapık mezhepli ve habis dinli biri ise hesabı bahane ederek Müslümanlara eziyet ve onları tahkir eder. Müslümanlar kendisinden şikâyette bulundukları vakit halkın bu insanın hesap ve vazifesinde mükemmel olduğunu söylemelerine kulak vermeden Ömer Hattab radiyallahu anhın yaptığı gibi görevinden derhal azledilmelidir. Hikâye Olay şu şekilde cerayan etti Sad Vakkas zamanında Bağdat'ın Sevad bölgesinde, Vâsıt ve Basra yöresinde, Hûzistân kapılarına kadar olan bölgede görevli Yahudi bir âmil var idi. Mezkûr yöre ahalisi Ömer radiyallahu anha bir arzuhal yazarak bu Yahudi âmilden yakınarak şu şekilde bir şikâyette bulundular Bu herif haksız yere bir bahane bularak eziyetler ederek bizi tahkir ve tezyif etmektedir. Sabrımız taşmıştır. Bir hal çaresine bakıp buraya Müslüman bir âmil tayin et. Dindaş olduğumuzdan ötürü ola ki bize karşı kanunsuz işlere tevessül etmeyip sıkıntı vermez. Emirül-mü'mînin Ömer radiyallahu anh bu arzuhali okur okumaz Yeryüzü sathında kellesi hâlâ gövdesi üzerinde diye şükretmeyen bir Yahudi düşünün. diyerek Sad Vakkas'a bahse konu olan Yahudinin derhal azledilmesi ve yerine Müslüman bir âmilin getirilmesi yönünde bir mektup yolladı. Sad Vakkas Emirül-mü'mîninin mektubunu okuyunca vakit geçirmeden mezkûr Yahudiyi her nerede olursa olsun Kûfe'ye getirmeleri için bir atlı sonra her nerede Müslüman bir âmil varsa merkeze gelmeleri amacıyla haberciler yolladı. Yahudiyi Kûfe'ye getirdiklerinde bütün âmiller de huzurda hazır idiler. Araplardan âmillik işinden anlayan kimseyi bulamadı ve Müslüman âmillerden bu iş için kifayet sahibi kimse yok idi. Oradaki kimse o Yahudi kadar bu muamelelere vâkıf değildi ve kimse vergi toplamak konusuna onun kadar hâkim değildi imaret eylemek hususunda Yahudide birikim kimse yoktu. olan Ne yapacağını şaşıran Sad Vakkas mecburen Yahudiyi eski vazifesinin başına yolladıktan sonra Emirül-mü'mînin Ömer radiyallahu anha şöyle bir mektup yazdı Emrinize boynum kıldan incedir. Yahudiyi buraya emrederek bir meclis kurdum. Arap ve Acem'den tüm âmilleri topladım. Arapların Acemlerin işine vâkıf olanına rastlamadım. Acemlerden de bu iş için kifayet sahibi birini bulamadım. İşlerde bir aksama meydana gelmemesi ve gelirât kesilmesin diye ben de mecburen Yahudiyi işinin başına yolladım. Emirül-mü'mînin Ömer radiyallahu anh Sa'd Vakkas'ın mektubunu okuduğunda asabi bir şekilde Şu hale bakın. Sad Vakkas sözümün üstüne söz söylüyor. diyerek kalemi eline aldı ve aynı mektubun başına, Yahudi öldü. diye yazıp Sad Vakkas'a geri yolladı. Bu söz, Yahudi öldü. vazifesini neden birine tevdi etmedin, anlamına geliyordu. Mektup Sad Vakkas'ın eline ulaşınca, mektubun başında Emirül-mü'mînin Ömer radiyallahu anhın notunu okur okumaz Yahudiyi çağırarak işinden azletti ve Emirül-mü'mînin Ömer radiyallahu anhın paylamasına takat yetirecek bir adam değilim. dedi. Vakit geçirmeden görevi Müslüman birisine tevdi ederek ona hilat sunduktan sonra âmil görevinin başına geçti. Aynı gün içinde Sad Vakkas Emirül-mü'mînine bir mektup yollayarak onu vaziyetten haberdar kıldı. Hadisenin üstünden bir yıl geçince, göreve gelen Müslüman işini son derece mükemmel yaptığından ötürü halk kendisinden gayetle hoşnut idi. Müslümanlar Yahudinin idaresinden daha adil ve iyi bir imaret içinde yaşamlarını sürdüyorlardı. Durumdan bütün vilayet son derece memnun idi. Bunun üzerine Sad Vakkas Arap umerasına şöyle dedi Biz o Yahudinin vilayetteki vazifesi ve erdemini onca mübalağa ile dillendirmemize rağmen Emirül-mü'mînin Ömer radiyallahu anh'ın şu yüceliğine bir bakın ki bize sadece iki kelime ile cevap vererek bizi bir azaptan kurtardı ‘Yahudi öldü.' Manası şu ki, iki adam iki söz sarf etti ve bu iki sözle bir halk uyanışa geçti Bu sözlerden teki Ömer radiyallahu anhın sözü, diğeri de peygamber aleyhissalatu vesselam dar-ı bekaya irtihal eylediğinde, Ebubekir Sıddık radiyallahu anhın resulün yerine otururken minberde verdiği hutbede buyurduğu, Arap lisanında, ‘Ey Müslümanlar. Eğer Muhammed'e tapıyor iseniz Muhammed ölmüştür yok eğer Muhammed'in rabbine tapıyorsanız o diridir ve ona asla ölüm yoktur. Her daim var olan ve olacak olan bir Tanrı'dır.' dedi. Müslümanlar bu sözden gayet etkilenince söz Arapçada vecize haline geldi. Araplardan birisi öldüğü vakit musibete uğrayan kişiyi teselli etmek maksadıyla ‘Muhammed öldü' derlerdi. Eğer Hakk Teâlâ murad etseydi kimsecikler ölmezdi ve şimdi Muhammed resulullah hayatta olurdu. Biz tekrar konumuza dönelim. Âmillerle ve onların vazifelerini teftiş işiyle vezirlerin ilgilendiğini söylemiştik. Temiz hilkatli bir vezir padişahın şanına şan katar ve onu muhteşem kılar. Cihana nam salmış, cümle âleme hükmetmiş, kıyamete dek hayır dualarla anılacak her hükümdarın arkasında kati surette feraset sahibi bir vezir vardır. Büyük peygamberler için de bu kanun geçerlidir. Nitekim Süleyman bin Davud'un Asıf bin Berhiya'sı, Musa peygamberin kardeşi olan Harun'u, Muhammed Mustafa aleyhissalatu vesselamın Ebubekir Sıddık'ı var idi. Ulu hükümdarlardan Keyhusrev'in Guderz'i, İskender'in Aristoteles'i, Minuçehr'in Sâm'ı, Efresyâb'ın Pîrân-ı Vise'si, Guştasb'ın Camasp'ı, Rüstem'in Zevâre'si, Behrâm-ı Gûr'un Hurerûz'u ve Nûşirevân-ı âdil'in Büzürcmihr'i var idi. Keza beni Abbas halifelerinin Âl-i Bermek'i, Sâmânîlerin Bel'amîleri, Sultan Mahmud'un Ahmed bin Hasan'ı, Fahru'd-devle'nin Sahib Abbad-ı Kâfi'si, Sultan Tuğrul'un Ebu Nasr Kündûrî'si var idi. Peygamber sünneti ve padişahların töresi bereketlendiği için bu ve benzerleri gibi nice sayılabilir. Şu halde vezirin dini pir ü pak, itikadı halis, tertemiz Hanefî yahut Şafiî mezhebinden, işbilir ve padişaha muhabbet dolu birisi olması lazımdır. Vezirin kendisinin de bir vezir çocuğu olması daha makbul ve daha iyidir. Erdeşîr Bâbekân devrinden Acem şahlarının sonuncusu Yezdgird-i Şehriyâr'a kadar nasıl hükümdarın hükümdar oğlu olması şartı var idiyse vezirin de vezir oğlu olması şartı vardı. İslam zuhur edene değin bu töreye uyuldu. Şahlık Acem hanedanının elinden çıkınca vezirlik nizamı da elden çıkarak bugüne kadar gelindi. Hikâye Şöyle rivayet olunmuştur Bir gün Süleyman bin Abdulmelik devletin tüm ileri gelenleri ve nedimlerin hazır bulunduğu bir mecliste şöyle deyiverdi Eğer onun rüzgâra, şeytan ve cinlere, vahşi hayvanlar ve kuşlara hükmü geçmesini bir kenara koyarsak benim mülküm Süleyman bin Davud aleyhisselamın mülkünden daha kudretli değilse de ondan aşağı kalır yanı yoktur. Bugün bende olan şu saltanat, şu hazineler, şu techizat, şu ihtişam, şu ülke ve ordu, şu iktidar cihanda kimde varmış ve kimde olacak.. Hükümdarlığımda daha neyim olsun. Ordunun ileri gelen serdarlarından biri Kadim padişahların sahip olagelip sizin memleketinizde olması gerektiği halde hükümdarda bulunmayan bir şey var. dedi. Süleyman bin Abdulmelik Neymiş bulunması gereken şey, derhal söyle. o Serdar Size layık bir vezirdir o da şu anda efendimizde bulunmamaktadır. dedi. Süleyman bin Abdulmelik Nasılmış o. Ordu serdarı Siz nasıl bir padişah evladı iseniz vezirin de vezir evladı olması gerekir. İşte buna sahip değilsiniz. Vezirin vezirzade, kifayetli ve kutlu olması lazımdır. Süleyman bin Abdulmelik Dünyada sözünü ettiğin bu özellikleri taşıyan vezir bulunur mu. Ordu serdarı Tabii ki bulunur. dedi. Süleyman bin Abdulmelik Neredeymiş bu vezir. dedi. Serdar Belh'tedir. Süleyman bin Abdulmelik Kimmiş bu kişi. diye sordu. Ordu serdarı Cafer Bermek'tir. Ataları ta Erdeşîr Bâbekân'a kadar vezir oğlu vezirdirler. Bugün dahi kadim bir ateşgede olan Nev-bahar-ı Belh onlara vakıf olarak kalmıştır. İslam'ın zuhuruyla birlikte iktidar acem şahlarının sülalesinin elinden çıktı. Ardından ataları Belh'i yurt belleyerek bugüne kadar orada ikamet ettiler. Onların vezirliği miras yoluyla geçer. Ellerinde vezirliğin töre ve kanunlarının yazılı olduğu kitaplar mevcuttur. Okuma yazmayı öğrenip kâtipliği, edeb ve irfanı bellesinler diye okumaları için bu kitaplar onlara takdim edilirdi. Atalarının çocuklarının hal ve hareketleri her hususta tıpkı babalarınınki gibiydi. Şu halde dünyada sizin mülkünüze vezirlik yapmaya onlardan başkaca layık kimse yoktur. Yine de melik daha iyisini bilir. dedi. Şu da var ki Benî Umeyye ve Benî Mervan devranından Süleyman bin Abdulmelik'ten daha şaşaalı, daha zengin, mülkü daha mücehhez hiçbir padişah yok idi. Melik bu sözleri işitince vezirlik makamını sunmak amacıyla Belh'e bir kişiyi yollayıp Cafer Bermek'i getirmeyi gönlünden geçirdikten sonra kendi kendine, Bu adam hâlâ Zerdüştî olmasın. diye düşündü. Biraz araştırdıktan sonra birkaç kuşaktır Müslüman olduklarını öğrenince sevindi. Daha sonra melik Belh valisine şöyle bir mektup yazdı Yol techizatı ve yolculuk öteberisi için 100 bin dinarlık masrafı göze alarak Cafer Bermek'i olabildiğince muhteşem bir şekilde daru'l-mülk Şam'a Süleyman bin Abdulmelik hazretlerinin huzuruna gönder. Kâsıd, Süleyman bin Abdulmelik'in mektubunu ulaştırınca Belh valisi mektubu öpüp başına koyduktan hemen sonra Cafer Bermek'i hazırlama işine koyularak kısa zamanda onu Şam'a uğurladı. Cafer uğradığı her şehirde o yörenin ümera ve eşrafı onu karşılamak için şehrin dışına çıkıyor, ona hediyeler takdim ediyorlardı. Bu şekilde Şam'a kadar geldi. Şam'a vardığında Süleyman bin Abdulmelik dışındaki, şerif, sipah ve yakınlardan tüm devlet büyükleri onu karşılamaya çıkarak onu kabul ettiler. Şaşaalı ve büyük bir şölenle ona Şam'a kadar eşlik ederek saray-ı hassta konuk ettiler. Üç gün sonra onu Süleyman bin Abdulmelik'in sarayına huzura getirdiler. Saraya geldiğinde Süleyman bin Abdulmelik onu şöyle bir süzdükten sonra gayetle temiz yüzlü ve yakışıklı buldu. Süleyman bin Abdulmelik'in pek hoşuna gitmişti. Cafer selam eyleyerek tazimde bulunduktan sonra ayakta durdu. Süleyman bin Abdulmelik ona oturması için destur verdi. Cafer'i haciplerin eyvânından geçirerek daha makbul bir makam olan tahtın yanı başına buyur ederek saygıyla çekildiler. Süleyman ona ters ters bakarak yüzünü buruşturdu ve öfkeyle Kalk ve defol huzurumdan. dedi. Hacipler derhal fırlayıp Cafer'i oradan alarak hemen uzaklaştırdılar. Hiç kimse ne olduğuna bir anlam veremeyerek hayretler içinde kalmıştı. Derken öğle namazını müteakip Süleyman bin Abdulmelik ve cümle devlet büyüklerinin iştirakiyle şarap ve eğlence meclisi kurulup nedimler yerlerini aldığında şarap kadehi mecliste birkaç kez döndü durdu. Süleyman'ın keyfinin yerine geldiğini gören havastan biri ona teklifsizce yaklaşarak Bendeniz affınıza sığınarak bir şey söyleyecek haşmetmeapları Cafer Bermek'i mühim bir iş için büyük bir debdebe, ihtişam ve izzet ü ikram ile Şam'a kadar getirdiler. Lakin teşrif ettiğinde hükümdarımızın kendisine pek teveccüh buyurmayarak huzurlarından kovmasının hikmeti ne idi, bilmiyorum, bendegân bu duruma şaşırıp kalmışlardır. dedi. Süleyman Eğer ki bir kişizade ve uzak yollardan gelmiş biri olmayaydı ossaat kellesini vururdum. Zira huzuruma beraberinde öldürücü bir zehirle çıkmıştı. Huzuruma ilk defa çıkacak olan kişi hediye olarak zehir getirmiş. dedi. Nedimlerinden birisi Gidip enikonu araştırmam, meseleyi soruşturmam ve Cafer'in bizzat kendisinin tasdik yahut tekzip ettiğine dair görüşünü almam için hükümdarımız bana destur versin. dedi. Süleyman ona müsaade buyurdu. Vakit kaybetmeden nedim harekete geçerek Cafer'in yanına gelip Bugün Süleyman'ın huzuruna çıktığında yanında öldürücü zehir var mıydı. diye sordu. Cafer Evet, hatta hâlâ yanımda, işte, yüzük kaşımın altında. Benim bütün atalarımda da bu olagelmiştir. Bu yüzük benim öz babamdan bana miras kaldı. Babama da onun atalarından miras kalmıştır. Lakin bir karıncayı bile incitmişliğimiz yok iken bir insanın helakine gönlümüz hiç el vermez. Çok zaman mal ve mülk yüzünden nice eziyet ve işkencelere maruz kaldık. Şimdi Süleyman bin Abdulmelik'in beni neden çağırdığı hususunda en küçük bir fikrim yok idi. Şayet benden gencnâmeleri ister yerine getiremeyeceğim bir şey talep eder yahut bana takat yetiremeyeceğim bir zararı dokunur endişesiyle şu yüzüğün kaşını dişler ve zehrini içip acı ve zilletten kurtulurum niyetiyle bunu taşırım. Nedim, olan biteni bizzat Cafer Bermek'in ağzından bu şekilde duyunca derhal dönerek Süleyman'ın huzuruna geldi ve hadiseyi nakletti. Cafer'in bu feraset ve uyanıklığına hayran kalan Süleyman durumdan son derece memnun ve bahtiyar olarak Cafer'e gönlü ısındı. Ardından Cafer'in mazeretini kabul ederek Süleyman'ın has bineğini de alarak devletin bütün ileri gelenlerinin onun ikamet ettiği saraya gitmelerini ve görkemli bir tören ve izzet ü ikram ile ona dergâha kadar eşlik etmelerini emretti. Ertesi gün aynen emredildiği gibi yaptılar. Cafer, Süleyman'ın huzuruna gelerek ona selam verip tazimde bulundu ve Süleyman'ın kendisine uzattığı elini öptü. Süleyman da ona yolculuğunun nasıl geçtiğini sorarak nice iltifatlarda bulunarak ona oturmasını emredince Cafer hürmetinden ötürü oturmuyordu. Süleyman, Cafer'e yer buyurduktan sonra ona hemen vezirlik hırkasını bizzat giydirerek birkaç tevki yazması için önüne altın işlemeli bir divit koymalarını buyurdu. Süleyman o güzel hattına ve parlak zekâsına hayran kalıp vezirliğe layık ve lazım olduğuna kanaat getirerek gayetle hoşnut oldu. Hiç kimse Süleyman'ı o günkü kadar mutlu ve mesut görmemişti. Tören sona erince şahlara yaraşır bir şarap ve eğlence meclisi tertip edildi. Kimsenin hayal bile edemeyeceği altın ve gümüş işlemeli yaygılar üstünde şaraplarını yudumlayarak kendilerinden geçtiler. Ardından Cafer ayağa kalkarak şöyle dedi Efendim, bendeniz affınıza sığınarak sual eylemek isterim melik, kullarında öldürücu zehrin olduğunu nasıl anladı, kendilerine nasıl malum oldu. diye
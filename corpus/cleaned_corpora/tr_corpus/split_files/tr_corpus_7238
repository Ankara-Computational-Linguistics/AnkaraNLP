Rusların ilk yazılı metinlerinde adı geçen ama kişiliği ile bilgilerin tam netlik kazanmadığı Oleg, isminin ve menşeinin konusunda da pek çok teori vardır. Bunlar İskandinav, İtalyan, Bizans ve Slav kaynaklarında farklıdır. Ancak bu kişi Rus ve Ukrayna tarihi açısından çok önemli izler bırakmış Rus tarihini şekillendiren liderlerden birisi olmuştur. 907 yılında Bizans'a sefer düzenlemiş pek çok ağır ve kanlı çarpışmalardan sonra Bizans'ı barış yapmak zorunda bırakmış ve kendini "Büyük Rusya hakimi" olarak tanıttırmıştır.Zehirlenerek öldüğüne ve bunda Bizans'ın parmağının olduğu hakkında rivayetler vardır. Rurik'in yerine geçen Oleg, Hazarların Polyan, Severyan ve Vyatiçler'den vergi almasına bir son vermek için 884 yılında Severyanların üzerine gidip, onların Hazarlara vergi ödemelerini istemediğini söylemiştir. Bill Hicks diskografisi Amerikalı Stand-Up komedyeni Bill Hicks'in diskografisi yer almaktadır. "Bu liste, resmi olmayan sürümlerin eksik listesidir." İkinci Cumhuriyetçilik İkinci Cumhuriyetçilik, 1990'larda Türkiye'de ortaya çıkan liberal sol görüşlü ideoloji. Bu kavram ilk olarak 31 Ocak 1991'de Mehmet Altan tarafından ortaya atılmıştır. Cumhuriyeti devriminin demokratik ve çoğulcu özellikte olmadığı, halk egemenliğine değil bürokrasiye ve ordunun üstünlüğüne dayalı olduğu görüşü bu ideolojinin en önemli savlarındandır. Bu siyasi görüşün destekçileri sivil siyaset üzerindeki ordu vesayetinin yok edilmesi, rejimin bürokratik yapısının ve devletçi ekonomi anlayışının değişmesi gerektiğini savunurlar. İkinci Cumhuriyetçiler olarak bilinen liberal ve marksist siyasi görüşteki bir grup aydın Yeni Demokrasi Hareketi adıyla partileme denemesinde bulundular. Ancak alınan seçim yenilgisi sonucu bu hareket kısa sürede dağıldı. "Taraf" gazetesi, İkinci Cumhuriyetçi gazete olarak nitelendirilmekteydi. Avrupa Birliği Ekonomik ve Parasal Birliği Avrupa Birliği Ekonomik ve Parasal Birliği, Avrupa Birliği üyesi ülkelerin tek ve ortak para birimi olarak Euroyu benimseyerek oluşturduğu ortak pazardır. Ancak Danimarka euro kullanmayı reddetmiştir. Bu ülke ve birliğe yakın tarihlerde katılmış olup henüz euro kullanımına geçmemiş olan 8 ülke (Hırvatistan, Romanya, Bulgaristan, Çek Cumhuriyeti, Macaristan, İsveç ve Polonya) yine de ortak pazara dâhillerdir. Kopenhag Kriterleri, birliğe katılmaya aday ülkelere euroyu ortak ve tek para birimi olarak mevcut para birimiyle değiştirmeyi ve ortak pazara katılmayı üyelik koşulu olarak koyar. 2003 MTV Video Müzik Ödülleri 2003 MTV Video Müzik Ödülleri, 28 Ağustos 2003'te New York'taki Radio City Music Hall'de gerçekleştirilen ödül törenidir. 1 Temmuz 2002 ile 30 Haziran 2003 tarihleri arasında yayınlanan video klipler değerlendirdi. Ödül törenini Chris Rock sundu. Ödül töreni, en çok Britney Spears ve Madonna'nın öpüşmesiyle hatırlanmaktadır. Kategorinin kazananı koyu renkte gösterilmiştir. 2004 MTV Video Müzik Ödülleri 2004 MTV Video Müzik Ödülleri, 29 Ağustos 2004'te Miami, Florida'daki American Airlines Arena'da gerçekleştirilen ödül törenidir. 1 Temmuz 2003 ile 30 Haziran 2004 tarihleri arasında yayınlanan video klipler değerlendirilmiştir. Önceki yılların aksine, bu törende sunucu bulunmamaktadır. Kategorinin kazananı koyu renkte gösterilmiştir. Rurik Rurik (Eski Norsça: Rørik, Ukraynaca: Рюрик, Rusça: Рюрик) (d. ? - ö. 879), Rurik Hanedanı'nın kurucusu ve 860–879 yılları arasında Novgorod knezi. Rurik adı, Eski Nors dilinde "ünlü hükümdar" anlamına gelmektedir. Rurik'in yerine Novgorod Knezi Oleg geçmiştir. Rurik'in Ladoga ve Novgorod'un başına nasıl geçtiği tartışmalı bir konudur. Hakkındaki tek bilgi 12. yüzyılda yazılan İlk Vakayiname'de geçmektedir. Söz konusu kronikte, Doğu Slavlarının ve beraber yaşadıkları bazı kabile ve toplukların, Varegleri topraklarından çıkardıklarını ve itaat etmeyi reddettikleri söylenmektedir. Kroniğe göre, Vareglerin gidişinden sonra aralarında uzlaşma sağlanamamış ve birbirleriyle çatışmaya başlamışlardır. Bunun üzerine Varegleri davet ederek düzeni yeniden inşa etmelerini ve kendilerini yönetmelerini istemişlerdir. İlk Kronik'e göre Rurik, Vareg kabilelerinden biri olan Rus'lardandı. Olayların kronikteki anlatılışları 20. yüzyılda arkeologlar tarafından kısmen onaylanmışsa da, yapılan kazılar sonucu çıkarılan objeler çoğunlukla Fin-Ugor ve Slav halklarına ait, 8. yüzyılın ortalarından günümüze ulaşmış şeylerdir. Ki bu da eski yerleşimin İskandinav kökenli olmadığını göstermektedir. Rurik MS.879'daki ölümüne kadar hüküm sürmüştür. Halefleri (Rurik Hanedanı) başkenti Kiev'e taşıdılar ve 1240'taki Moğol İşgali'ne kadar devam edecek olan Kiev Knezliği'ni kurdular. Rurik Hanedanlığı'dan olan ve Rusya'yı yöneten son aile üyesi, IV.Vasili, 1612'de öldü. Gurur Dünyası Gurur Dünyası (İngilizce özgün adıyla "Vanity Fair"), yönetmenliğini Mira Nair'in üstlendiği 2004 yapımı drama/romantik türlerindeki Amerikan-Britanya filmi. 2004 yılında Venedik Film Festivali'nde Altın Aslan Ödülü'ne aday gösterilmiştir. Bir İngiliz oyuncu ve Fransız bir korist kızı olan Becky küçük yaşta yetim kalır. Küçük bir çocukken bile hayatın ona verdiği şartlara karşı koyup çok daha iyisini arzulamaktadır. Chiswick’teki Miss Pinkerton’ın Akademisi'nden ayrıldığında İngiiz sosyetesine girebilmek için ince zekasını ve güzelliğini kullanmayı aklına koymuştur. Ve 19. yüzyılın ilk çeyreğinde İngiliz yüksek sosyetesinin gözde güzellerinden biri olur. Senses Fail Senses Fail, 2002 yılında kurulan, Ridgewood, New Jersey kökenli Amerikalı rock grubu. Grup, Buddy Nielsen'in internette yayınladığı bir reklamdan sonra kuruldu fakat grubun, oluşması sonraki yıl tamamlandı. Grubun müzikal tarzı, şiir, edebiyat, doğu felsefesi, duygu ile karışık şarkı sözlerinde punk ve hardcore etkisi altındadır. "Senses Fail" ismi ise Budist inanışından gelmektedir. Grup, çaldıkları yerlerde yerel hayran kitlesi oluşturmayı başardı ve birçok kulüpte çaldıktan sonra, ilk stüdyo albümlerini kaydettiler ve yayımladılar. "From the Depths of Dreams", ECA Records tarafından 2002'de altı parçalık bir EP olarak çıktı. Grup, daha sonra 2004, 2006 ve 2008 yıllarında üç albüm daha yayımladı. Gulam RÄ±za Tahti Gulam Rıza Tahti (1930 - 1968), İranlı serbest güreşçi. Tahran'da dünyaya geldi, on beş yaşında Pulad Kulübü'ne girdi. Aynı dönemde petrol işçisi olarak ardından devlet demiryolları şirketi'nde çalıştı. 1951'de ilk ulusal şampiyonluğunu kazandı. Ertesi yıl Helsinki'de yapılan 1952 Yaz Olimpiyatları'nda serbest güreşte altın madalya kazandı. Gulam-Rıza aynı zamanda bir uluslararası organizasyonda madalya kazanan ilk İranlı güreşçi olarak tarihe geçti. 1956 Melbourne Olimpiyatları'nda serbest güreş 90 kg'da altın madalya kazandı. 1960 Roma Olimpiyatları'nda finalde İsmet Atlı'ya yenilerek ikinci oldu. 34 yaşında katıldığı 1964 Tokyo Olimpiyatları'nda Aleksandr Medved ve Ahmet Ayık'ın ardından dördüncü oldu. 1959 ve 1961 yıllarında dünya şampiyonluğunu kazandı. 1968'de bir otel odasındaki şüpheli ölümü o dönem şah rejimi karşıtı siyasi eylemleri nedeniyle hükümetten kuşkulanılmasına neden oldu. Olasılık üreten fonksiyon Olasilik kuraminda bir ayrik rassal değişken'in Olasılık üreten fonksiyonu bir rassal degiskenin olasılık kutle fonksiyonunun ureten fonksiyonu yani bir guc fonksiyonu ile temsil edilmesidir. Olasilik ureten fonksiyonlar cok defa Pr("X"="i") olasilik serisinin acik tanimlamasi veya eksi olmayan katsayili guc seriler için iyi gelistirilmis kuramin verilmesi nedeniyle kullanilirlar. I. Svyatopolk (Kiev büyük knezi) I. Svyatopolk ("Lanetli Syyatopolk") (Ukraynaca: Святополк Окаяний, Rusça: Святополк Окаянный) (d. 980 – ö. 1019); 1015-1019 yılları arasında Kiev knezi. 980 yılında henüz 30 yaşında iken öldürülen babası I. Yaropolk'un yerine 22 yaşındaki amcası I. Vladimir tahta geçmişti. Yaropolk'un öldürüldüğü yıl doğan oğlu I. Svyatopolk yeni doğmuştu. Svyatopolk tahta geçmek için 35 yaşına kadar bekledi ve 1015 yılında taç giydi. 1016-1019 yılları arasında Bizans'la iş birliği yapan Ruslar, Hazarların Tmutarakan'daki Hazar topraklarına saldırmışlar ve Tmutarakan ile civar topraklar, Bizans imparatoru II. Bazil'in gönderdiği donanmanın yardımıyla Kiev Knezi I. Svyatopolk tarafından zaptedilmiştir. Bu savaşta, Hazarların son hakanı olan Georgius Tzul esir edilmiştir. Kedidili Saveyer; un, şeker, yumurta ve vanilya ile yapılan, 3 cm kalınlığında ve 5–6 cm uzunluğunda bir tür bisküvi. Yumurtanın sarısı akından ayrılır. Yumurta sarılarının içine şeker, vanilya ve limon kabuğu rendesi konulup tel çırpıcı ile açık sarı renk alıncaya kadar hızlıca çarpılır. Yumurta aklarının içine ise bir tutam tuz konup tel çırpıcı ile katı kar haline getirilir. Un elenir ve ilk karışımın içine konulup hafifçe karıştırılır ve arkasından hemen diğer ak karışımı da konulup beraberce kısa süreli karıştırılır. Sulanmaması için çok fazla karıştırılmamalıdır. Yanmaz kâğıt yayılmış tepsiye huni haline getirilmiş naylon torbadan aralıklı olarak 5-6 santimetre uzunlukta sıkılır. Üzerine hafif pudra şekeri serpilerek hafif sıcaklıkta bir fırında açık pembe renge gelene kadar pişirilir. EskiÅŸehir Basket SK Nesine.com Eskişehir Basket Spor Kulübü ya da kısaca Nesine.com Eskişehir Basket, Eskişehir merkezli bir basketbol takımıdır. Maçlarını 5.500 seyirci kapasiteli Anadolu Üniversitesi Spor Salonu'nda oynamaktadır. 2010-11 sezonunda ilk kez Olin Gençlik adıyla Beko Basketbol Ligi'nde mücadele etmiştir. Olin Gençlik, 1988-89 sezonunda 7 maç oynadıktan sonra maddi imkânsızlık nedeniyle kapanan Tekirdağ takımı Büyük Salat Tekirdağ Basketbol'dan sonra 1. Lig'de oynayacak 2. Trakya temsilcisi olmaya hak kazanmıştır.. Kulüp 2010-2011 sezonu öncesi Olin Gençlik olan ismini Olin Edirne Basketbol olarak değiştirmiştir. Sponsoru Olin olan kulüp, İlk sezonu olmasına karşın iyi oyunu ve taraftarıyla herkesin sempatisini kazanmıştır. Kulübün adı 2014-15 sezonu başında Eskişehir Basket olarak değiştirilmiştir. Türkiye'nin online bahis firması Nesine.com ile 2016-2017 sezonu için yapılan sponsorluk anlaşması ile kulübün ismi resmi olarak Nesine.com Eskişehir Basket olmuştur. 2006'da Olin Gençlik adıyla kurulan kulüp, 2006-07 sezonunda Türkiye Erkekler Bölgesel Basketbol Ligi'nde oynamaya başladı. A grubunda yer alan Olin Gençlik, ilk resmi maçını 5 Kasım 2006'da oynadı ve Deniz Gücü'nü 80-75 mağlup etti. İkinci gruplara kalma başarısını gösterdi. Ancak play-off'lara kalamadı. 2007'de takımın başına Zafer Çavuşoğlu getirildi ve yeni transferler yapılarak, yeni sezona daha iddialı girildi. Başarılı bir sezon geçiren Olin Gençlik, play-off'lara kaldı. Türkiye Basketbol 2. Ligi'ne yükselen Olin Gençlik, Bulgaristan kampı ile lige hazırlandı. A grubunda mücadele eden takım, bir üst gruplara yükseldi. Ancak Beykoz'a elendiler. 2009-10 sezonunda ise daha iddialı bir şekilde sezona giren Olin Gençlik tekrar play-off'a kalma başarısını gösterdi. Önce Beykoz'u, sonra Vestelspor'u eledi. Son 4 takımlı play-off grubuna kaldı. Son maça kadar iddiasını sürdüren takım 9 Mayıs 2010 pazar günü Hacettepe Üniversitesi'ni 65-58 yenerek Beko Basketbol Ligi'ne yükselmiştir. 1. lig başlamadan önce adını Olin Edirne'ye çeviren takım, ilk sezonu olmasına karşın başarılı bir performans göstermiştir. Özellikle iç saha performansı etkileyicidir. 2010-11 sezonunda evinde oynadığı maçlardan sadece Beşiktaş, Efes Pilsen, Fenerbahçe Ülker ve Pınar Karşıyaka'ya olanlarını kaybetmiştir. 7. sıradan play-off'lara kalmayı başarmıştır. Play-off eşlemesinde Banvit ile eşleşmiş, seriyi 3-2 kaybederek sezonu burada tamamlamıştır. Olin Edirne, 2012-13 sezonuna evinde Gaziantep B.B.'yi mağlup ederek başlamıştır. Ardından gelen yenilgilerden sonra yine kendi evinde Antalya B.B.'yi mağlup etmiş, 2 hafta sonra da Anadolu Efes'e, son dakikaya kadar kafa kafaya mücadele etmesine rağmen, yenilmiştir. Ligin, iç sahada en iyi performans gösteren takımları arasında yer almaktadır. Olin Edirne 2013-14 sezonuna 10 maçta 4 galibiyet alarak başlamıştır ve 10. hafta sonunda 14 puanla averajla 10. sırada yer almaktadır. 2. haftada deplasmanda Trabzon Medical Parkı ve 5. haftada deplasmanda Gaziantep Basketbol'ü yenme başarısını göstermiştir. 6. haftada evinde Mersin BŞB yi Darius Washington'un son saniye üçlüğü ile yenmiş ve 10. haftada evinde Tofaş'a karşı galip gelmiştir. Takım, 4 Ağustos 2014 tarihinde yaptığı genel kurul sonrası ismini Edirne Basketbol Kulübü, renklerini ise kırmızı, beyaz ve siyah olarak değiştirmiştir. 30 Ekim 2014 tarihinde NSK Armatür ile yapılan sponsorluk anlaşması ile liglerde NSK Eskişehir Basket adıyla mücadele edecektir. 26 Şubat 2017 tarihinde Federasyon Kupası finalinde İstanbulspor Beylikdüzü'nü 84-79 yenerek kupayı müzesine götürme başarısı elde etmiştir. 2011-2012:Türkiye Basketbol Ligi 14.sü 7. Levent Yavuz , 8. Chris Wright , 9. Ogün Sevinç , 10. Mustafa Abi , 11. Fatih Solak , 14. Erhan Yetim , 15. Vladimir Stimac , 20. Yiğitcan Vardal , 22. Wes Wilkinson , 23. Polat Kocaoğlu , 24. Filip Videnov , 33. Reha Öz , 35. Fırat Töz , 50. Davud Kamer 2010-2011:TÃ¼rkiye Basketbol Ligi 7.si 5. Can Akın , 7. Erdal Bibo , 8. Vidas Ginevicius ,9. Ege Taşpınar , 10. Renaldas Seibutis ,12. Caner Ercan ,13. Ahmet Kaplan ,15. Predrag Samardziski , 17. Tufan Ersöz ,20. Reha Öz ,23. Seth Doliboa,24. Rahim Rızvanoğlu ,33. Ömer Ünver ,50. Davud Kamer 2009-2010:TÃ¼rkiye Basketbol 2. Ligi 2.si Derya Yannier , Barkın Omurtay , Barkın Haluk Çınar , Ömer Ünver , Özgün Önver , Ege Taşpınar , Erhan Dere , Serhan Kavut, Caner Ercan , Ahmet Kaplan , David Lee Dixon , Engin Algın 2008-2009:TÃ¼rkiye Basketbol 2. Ligi A grubu 5.si Brandon Gordon , Göktuğ Ezel Akgör , Hilmi Cantopçu , Hakan Kurşunoğlu , Ahmet Yılmaz , Ahmet Kaplan , Orçun Topçu , Selahattin Akyol , Malkoç Büyüközden , Erkan Hacıoğlu , Kartal Kırdar , Eren Bahçıvan , Mustafa Çakır , Volkan Sak Seçmeler ve Hapishane Türküleri Seçmeler ve Hapishane Türküleri, Ruhi Su'nun 2002 yılında yayınlanan ve daha önce yayınlanmamış kayıtlardan oluşan albümüdür. Beni Ağlatırsan Yoluna Ağlat Beni Ağlatırsan Yoluna Ağlat, Ruhi Su'nun 2003 yılında yayınlanan albümüdür. Kars çoban köpeği Kars çoban köpeği, Türk çoban köpeği ırkı. Kars, Ardahan, Artvin, Erzurum, Ağrı, Iğdır bölgelerinde yetişen, saflığı tescil edilmiş, bölge şartlarına uyumlu, zeki bir çoban köpeğidir. Çok iyi koruyucu özelliğe sahip ve uyumludur; düşmana karşı hırçındır, pençelerini rahatlıkla kullanabilir. Pençe vurma özelliği vardır, çene yapısı kuvvetlidir. Akıllı, zeki, koruma içgüdüsü gelişmiştir. Soğuk ve çevre şartlarına karşı adaptasyonu kuvvetlidir. Eve (çiftliğe, vs.) ait her şey ve herkes, her ne pahasına olursa olsun koruma alanına dahildir (çocuklar, kediler, kuşlar, diğer köpekler, evin kendisi). Gene de tek başına ufak çocuklarla bırakılmamalıdır. Aile dışındakilere (misafir dahi olsalar) karşı temkinlidir ve dostça yaklaşmaz. Yüzyıllar önce sürüleri, Kafkasya'dan dağlarla ve Karadeniz'le Hazar denizi arasındaki bölgelerde diğer insanlardan ve hayvanlardan koruyan ve en aşağı 600 yıllık bir geçmişe sahip bir ırktır. Kuzeydoğu Türkiye'de çok yüksek dağlarda veya aşağıda vadilerde sığır veya at çobanlığı yapan kıymetli bu köpek konsültasyon sonuçlarında resmi otoritelerce Türkiye'de Kars çoban Köpeği olarak adlandırılmıştır. Türkiye orijinli Kangal, Akbaş, Kars çoban, Türk tazısı ve çatalburun köpekleri ırk özellikleri belirlenen köpek ırklarıdır. Bu ırklar ile ilgili bilimsel çalışmalar sürmekte, ayrıca konuya duyarlı kesimlerce kurumsal bazda sahiplenilmektedir. Kars Türk çoban Köpeğinin yurtdışına çıkarılmasında Askeri Veteriner Okulu ve Eğitim Merkezi Komutanlığı'nın izni aranır. Swann'ların Tarafı Swann'ların Tarafı; (Fransızca:Du côté de chez Swann) Marcel Proust'un 7 ciltten oluşan Kayıp Zamanın İzinde romanının ilk cildi olan kitap. Swann'ların Tarafı, okuru romanın teması ve anlatıcısıyla tanıştırır. Ardından romanın geri kalanında, odak noktası Charles Swann olur. Swann, yüksek sosyetede hayatını geçiren ve acı verici bir aşkın kurbanı olan zengin bir ustadır. Roman 19. yüzyıl Paris'inin gerçekçi bir panoramasını sunar. Çiçek Açmış Genç Kızların Gölgesinde Çiçek Açmış Genç Kızların Gölgesinde (Fransızca: À l'ombre des jeunes filles en fleurs), Marcel Proust'un "Kayıp Zamanın İzinde" romanının, 1919'da Goncourt Ödülü'nü alan cildi. Eserde, bir yandan yetişkin erkek ve kadınların kapsamlı bir analizi yapılıyorken, bir yandan da anlatıcının Paris ve Normandy kıyılarından hatıraları anlatılıyor. Hikâyenin özünde, anlatıcının büyük annesiyle ve Swann ailesiyle olan ilişkisi irdeleniyor. Bu eser, aynı zamanda Proust'un en esprili romanı olma özelliğini taşıyor. Guermantes TarafÄ± Guermantes Tarafı (Fransızca: Le Côté de Guermantes),Marcel Proust'un "Kayıp Zamanın İzinde" romanının üçüncü cildi. "Guermantes Tarafı"'nda Proust, Combray'da geçen çocukluğuna geniş yer ayırdı. Eserde, aynı zamanda bir yazarın gelişmesinde, geçmişindeki bazı özel şeyleri hatırlamasının önemine vurgu yapıldı. Otobiyografik bir içeriğe sahip olmasına rağmen, "Kayıp Zamanın İzinde"'ki diğer ciltler gibi bu ciltte de heyecanlı bir içerik vardır. Proust, insanların öznel varlığını betimlemek için, heyecanlı öğeler kullanmaktan çekinmemiş ve kişisel gözlemlerine bol bol yer vermiştir. Karl Shuker Karl P. N. Shuker (d. 1959) İngiltere West Midlands'ta ikamet eden Britanyalı zoolog, kriptozoolog ve yazardır. Zoolojik danışman, medya danışmanı ve özellikle kriptozooloji alanında yazardır. Shuker zooloji alanında lisans eğitimini Leeds Üniversitesi'nde gerçekleştirdikten sonra doktorasını zooloji ve karşılaştırmalı fizyoloji alanında Birmingham Üniversitesi'nde yaptı. Birçok bilimsel derneklerde üyeliği bulunmaktadır. İngilizce konuşulan ülkelerde önde gelen kriptozoologlardan biridir. 16 kitap ve çok sayıda makale yayımlamıştır. Shuker önceleri az bilinen çok sayıda gizemli olayı kamuoyunun bilgisine sunan ilk kriptozoologtur. Kendi yayınlarının yanı sıra, "Fortean Times" in kriptozooloji köşesinde yazmakta, "Strange Magazine" de köşe yazarlığı ve editörlük yapmakta ve "Fate" ve diğer yayınlar için de düzenli olarak makaleler göndermektedir. Bundan başka Guinness Rekorlar Kitabı için zoolojik danışmanlık görevinde bulunmaktadır. Discovery TV de yayınlanan "Into the Unknown" da olmak üzere birçok tv dizisinde danışman olarak yer almıştır. Loricifera, "Pliciloricus shukeri" adlı yeni bir türe 2005 yılında onun adı verilmiştir. Seks sektörü Seks sektörü veya cinselliğe dayalı yetişkin sektörü, yetişkinlere dönük olanaklar ve eğlenceler sunan işletmelerin oluşturduğu parasal sektör. Genel olarak eşeysel yapımların oluşturduğu düzenle çağrıştırılır. Bu tam olarak y"etişkinlere hizmet veren sektör" olmamakla birlikte "seks sektörü"nü kapsar. "Yetişkin sektörü", eşeysellikten yararlanarak oluşturulan işletime verilen addır. İşletim uzmansal ve dışkayıtsal biçimde işler. Dışkayıtsal işletim, sokakta, otellerde ve evlerde yasadışı olarak eşeysel etkinliklerde bulunan erkek ve kadınların oluşturduğu alandır. Birçok ülkede olduğu gibi Türkiye'de de fuhuş yasaktır. Uzmansal işletimse, kayıt içi olup; pornografik film oyuncularınca çekilen görseller ve sesli sunumlarla yapılır. Porno yapımların artışıyla birlikte başta ABD olmak üzere bazı ülkelerde uzmansal işletim şirketleri kuruldu. Varış noktaları doğrudan insan dürtüleri olduğundan bu şirketler küresel bir güç haline geldi. Özellikle ABD ekonomisi için sayılı dışsatım unsurlarından oldu ve "eğlencesel işleyiş" denildiğinde ABD'deki sektör akla gelmeye başladı. Ülkelerinde pornografik film oyuncusu olmaya karar veren birçok yıldız; ABD'ye göçerek iş yaşamını burada geliştirdi. Bundan dolayı Amerika Birleşik Devletleri için bu sektörün gelirlerini belirlemek kolay olmadı. ABD'de 1970'te yürütülen Federal bir çalışmada öngörüsel olarak toplam işletim genliğinin en fazla 10 milyar Amerikan doları olabileceği düşünüldü. 1998'de, Forrester adlı araştırma şirketinin verilerine göre Amerikan eğlencesel işleyişinin yıllık 700 milyon Dolar'dan 1 milyar Dolar arasında değişen kazancı vardı. Eric Schlosser'ın "Yeraltı Ekonomisi" adlı kitabındaysa bu işleyimin genel toplam girdisinin 7-8 milyar Dolar'a vardığını söyledi. Sektörün gerçekte 10 milyar Dolar'lık bir işletim olduğunu ve bunun asla kanıtlanamayacağını da belirtti. 2000'deki bir araştırmaya göre ise sektörde 2-3 milyar Dolarlık sıcak para olduğu verilendi. Eğlencesel işletimde en etkili olan yapımsal biçimler VHS, Blu-ray ve Betamax arasında sürekli bir iş savaşı sürdü Şu an en çok istem gören biçim YT DVD'dir.. Dünya üzerinde çekilen uzmansal pornoların büyük çoğunluğu San Fernando Vadisi'nde çekilir. Burası Los Angeles'tan birkaç kara mili uzaklıktaki yeşili bol bir eğlence kentidir. Kent 1970'lerden bugüne ABD'de porno yapımlara öncülük etti. İşletimde yer alan: Pornografik film oyuncusu, yapım şirketleri, yönetmenler ve dağıtıcıların dünya üzerindeki odağı San Fernando Vadisi oldu. San Fernando Vadisi'nde önemli oluşumlar yapılandırıldı. Bunların en önemlisi AVN Dergisi ve düzenlemeleri oldu. AVN'nin düzenlediği AVN Yetişkin Eğlencesel Fuarı bu düzenlemelerin en önemlisi olmayı başardı. AVN Ödülleri de AVN Yetişkin Eğlencesel Fuarı sırasında "The Venetian Resort Hotel Casino"da sahibini bulmaktadır. YEF Amerika Birleşik Devletleri'nin en büyük canlı eşeysel gösteri fuarıdır. 2007'de yapılan fuara 30,000 kişi katılmıcı ve 355 de sergileyici şirket katılmıştır. 2008 YEF 9-12 Ocak arasında yapılmıştır. Porno yapımların en çok üretildiği ve pazarının oluştuğu yer ABD olsa da, İngiltere gibi hardcore yapımlara izin veren ülkelerde de eşeysel-eğlencesel işletmeler kurulmuştur. Ayrıca genellikle softcore ve pembe benekli yapımlar veren Japonya gibi büyük ekonomiler de vardır. Dünyanın geri kalan ülkelerindeyse yapım alanında genellikle dergiler bulunur, film yapımları kişisel girişimcilik türündedir ve büyük yapım şirketleri bulunmaz. "AVN Ödülleri", yılda bir kez çeşitli dallarda o senenin porno dalındaki en başarılı kişilerine verilen; ""yetişkin film sektörü""nün en prestijli ödüllerindendir. Bu ödüllere ""Pornonun Oskar'ları"" da denmektedir. AVN Ödülleri yaklaşık 100 kadar kategoride sahibini bulmaktadır. Tüm ödüller pornografik yapımlara ve bu yapımlarda oynayan pornografik film oyuncularına verilmektedir. AVN Dergisi ilk olarak Şubat 1984'te bu organizasyona destekçi olmuştur. Ödül töreni Ocak ayında, "Las Vegas, Neveda"daki "The Venetian Resort Hotel Casino"da yapılır. AVN Yetişkin Eğlencesel Fuarı'nın (YEF) son gecesinde sonuçlar açıklanır ve sonuçlar açıklanmadan önce aday pornografik film oyuncuları YEF'de canlı gösteriler yapar. Ödüller büyük bir gösteriyle daha sonra sahibini bulur. Eşcinsellere yönelik ödüller 1998 yılından beri verilmektedir. Günümüzde yetişkin eğlencesi gece kulüpleri, kumarevleri, oteller ve barlarda yapılmaktadır. Kumarevi kurmak ve kumar oynatmak Türkiye yasalarına göre suçtur. Bu tür eğlence yerlerinin parasal olarak götürüsü az olanından üst düzey olanına kadar birçok gelir düzeyine seslenen alanları vardır. Bu durum üst düzey eğlence alanlarına gidenlerin eleştirilmesi sonucunu doğurmuştur ve yazar "Cüneyt Ülsever" bu konuyu:""Nasıl harcıyorlar değil nasıl kazanıyorlar."" başlığı altında tartışmaya açmıştır. The Ego Has Landed The Ego Has Landed İngiliz pop şarkıcısı Robbie Williams'ın derleme bir albümüdür. Williams'ın dünyadaki başarısından sonra (özellikle Avrupa), Williams Amerika Birleşik Devletleri'ndeki Capitol Records'le anlaşma imzaladı, EMI'nin bir parçası olan bu şirket albümü Mayıs 1999'da Amerika ve Kanada'da satışa sundu. Ve sonra dünya çapında piyasaya sürüldü. Bu albüm onun bir solo albümü gibi sınıflandırılamayacağı gibi aynı zamanda ilk iki albümünün derlemesi de değildi. Bu Amerika'ya ilk çıkış albümüydü. Aynı zamanda onun iki resmi İngiltere stüdyo albümünün bir araya getirilmesiydi. "Life Thru A Lens" ve "I've Been Expecting You". Albüm ismi ünlü aktarmanın bir paradosiydi. "The Eagle Has Landed" Apollo 11 aya iniş yapan ilk insanlı uzay uçuşundan. Williams ilk single'ı Millenium çıktığında Amerika'da bir tanıtım turuna girişti. Bu parçayı Billboard Hot 100'de 72 numaraya kadar yükseltti. "The Ego Has Landed" albümü Mayıs 2009'da Amerika'da satışa sunuldu. Ve albüm Billboard'larda 63. sıraya kadar yükseldi. Bu onun için Avrupa'da yakaladığı gibi bir başarı değildi. Buna rağmen Williams iyi bir video klip yayınladı ve MTV Müzik Ödülleri en iyi erkek şarkıcı dalı için yarışmaya ulaştırdı. Kazanamadı, fakat bu albüm satışlarına yardım etti. Capitol Records, Williams'ı büyük bir yıldız yapmaya çalıştı, albümden ikinci bir parça yayınlayarak,"Angels" şarkısıyla, Robbie bu parça için yeni bir video çekti. Şarkı yayınlanmaya başladığı yıl, "Millennium"'dan büyük bir hit oldu, Listelerde 41.'ydi. Buna rağmen, Bu Williams için yeterli değildi. Bu yüzden, dünyanın geri kalanı üzerine yoğunlaştı, burada zaten kurulmuş bir hareket vardı. Albüm Amerika'da 596.000 kopya satarak aynı yılın kasım ayında RIAA'dan altın sertifika aldı. Derleme albüm dünya çapında çıktı. (Avrupa'da sınırlı sayıda basıldı, halen güçlü satılan Latin Amerika, Asya ve Yeni Zelanda için hız kazanılıyordu) Ve albüm Yeni Zelanda'da Resmi Albüm Listesinde 1. sıraya yükselme başarısını yakaladı. 140.000 kopya satıldı ve 9x Plantinum ile sertifikalandı. Avustralya'da 70.000 üzeri satarak Plantinum'u garantiledi. Albüm Latin Amerika'da da başarıyla ilerledi. Williams ünlü parçası Angels'ın İspanyolca bir versiyonunu kaydetti ve bu bonus parça olarak albüme dahil edildi. Ve sonra single olarak piyasaya çıktı. (hemen hemen orijinali İngiltere'de yayınlandıktan 2 sene sonra). İspanyol versiyonu çoğu Latin Amerika ülkesinde azımsanmayacak bir hit oldu, ama single olarak 1997 yılına gelindiğinde zaten büyüktü. Çoğu televizyon ve radyo "I've Been Expecting You" albümündeki parçalara odaklandı. Buna rağmen, derleme albüm Meksika ve Arjantin'de altın satış yaparak ona ortalama bir başarıyı kanıtladı. Albüm dünya çapında 1 milyon üzerinde kopya sattı. Af (anlam ayrımı) Tutulma (film, 2010) Tutulma veya Alacakaranlık Efsanesi: Tutulma (Eclipse, The Twilight Saga: Eclipse ve Twilight 3 adlarıyla da bilinir) 30 Haziran 2010 tarihinde gösterime giren romantik-fantastik filmdir. Stephenie Meyer'in aynı adlı romanından uyarlanan film Alacakaranlık film serisinin "Alacakaranlık" ve "Yeni Ay"'ın ardından üçüncü bölümüdür. Summit Entertainment filmi Şubat 2009'da duyurdu. David Slade'in yönettiği filmin başrollerinde yer alan Kristen Stewart, Robert Pattinson ve Taylor Lautner sırasıyla Bella Swan, Edward Cullen ve Jacob Black karakterlerini yeniden canlandırdı. Diğer iki filmde de olduğu gibi Melissa Rosenberg bu filmde de senarist olarak yer aldı. Önceki iki bölümde Victoria karakterini canlandıran Rachelle Lefevre takvim anlaşmazlığı sebebiyle bu filmde geri dönmedi, onun yerine Bryce Dallas Howard Victoria'yı oynadı. Kasım 2008'in başında Summit Stephenie Meyer'in "Alacakaranlık" serisi kapsamında yazdığı "Yeni Ay", "Tutulma" ve "Şafak Vakti" romanlarının haklarını aldığını duyurdu. Şubat 2009'da Summit "Tutulma" için çalışmalara başlayacaklarını doğruladı. Aynı gün "Yeni Ay" filminin yönetmeni Chris Weitz'ın "Tutulma"'nın çekimlerine başlandığında Yeni Ay'ın yapım sonrası çalışmalarına katılacağı, bu yüzden de yeni filmi onun yönetemeyeceği duyuruldu. Weitz'in yerine yönetmen David Slade getirildi, Melissa Rosenberg ise filmin senaristi olarak kaldı. Robbie Williams diskografisi Aşağıda makale İngiliz şarkıcı Robbie Williams'ın albüm dokümanları, singleları ve multimedyasıdır. Solo kariyerine başladığından beri, Williams 7 stüdyo albümü, 37 single ve iki derleme albüm piyasaya sürmüştür. Solo kariyerli bir şarkıcı olarak, o BRIT Ödüllerine en fazla sahip olan şarkıcıdır. Albümleri dünya çapında 55 milyon üzerinde satmıştır. 10 BRIT ödülü ve 6 ECHO ödülü dahil olmak üzere birçok ödülün sahibidir. We Weren't Born to Follow We Weren't Born To Follow, rock grubu Bon Jovi'nin' 10 Kasım 2009 tarihinde yayımlanacak olan onbirinci stüdyo albümü "The Circle" 'dan yayımlanacak olan ilk teklidir. Teklisinin henüz satışa çıkış tarihi belli olmayan şarkı 18 Ağustos 2009 tarihinden itibaren ABD ve Kanada'da radyolarda çalınmaya başlamıştır. Deniz minaresi Deniz minaresi ("Turritella communis"), denizde yaşayan bir salyangoz türüdür. The Best So Far The Best So Far şarkıcı Robbie Williams'ın turunu kutlamak için sadece Brezilya'da piyasaya sürdüğü bir albümdür. Boşalma sahnesi Boşalma sahnesi (İngilizce karşılığı olan "cum shot" terimi, Türkçe "meni sahnesi" anlamına gelir), pornografide erkek oyuncunun partnerinin veya bir cismin üzerine boşaldığını gösteren video sahnesi veya resimdir. Film yapımcısı açısından bu sahnenin amacı, pornografik filmde gösterilen cinsel eylemin gerçek olduğunu ve erkek katılımcı için tamamlanmış olduğunu kanıtlamaktır. Bazı feminist eleştirmenler, kadın bir partner üzerindeki boşalma sahnelerinin kadını nesnelleştirdiğini ve kadın düşmanlığı yarattığını öne sürmüştür. Buna karşın feminist yazar Susan Faludi, erkeklere oral seks yapan kadın sahnelerinin erkeği nesnelleştirdiğini, çünkü erkeğin penisi dışında vücudunun tamamının kamera dışında olduğunu iddia etmiştir. Buna karşın seksolog Peter Sándor Gardos bu tür sahneleri seyretmekten hoşlanan erkeklerin kadınlar hakkında olumlu görüşlere sahip olduğunu iddia etmiştir. Otomobilin tarihi Otomobilin tarihi 19. yüzyılda enerji kaynağı olarak buharın kullanılmasıyla başlar ve içten yanmalı motorlarda petrolün kullanılmasıyla devam eder. Günümüzde alternatif enerji kaynakları ile çalışan otomobillerin üretilmesi konusunda çalışmalar hız kazanmıştır. Otomobil, ortaya çıkışından itibaren gelişmiş ülkelerde insan ve yük taşımacılığı konusunda ana ulaşım aracı olarak kendini kabul ettirmiştir. Otomotiv endüstrisi II. Dünya Savaşı'ndan sonra en etkili endüstri kollarından birisi olmuştur. Dünya üzerinde 1907 yılında 250.000 olan otomobil sayısı, 1914'te Ford Model T'nin ortaya çıkışıyla 500.000'e ulaşmış, II. Dünya Savaşı'ndan hemen önce bu sayı 50 milyonun üzerine çıkmıştır. Savaşın ardından geçen otuz yıl içinde otomobil sayısı altı katına çıkmış ve 1975 yılında 300 milyona ulaşmıştır. Dünya üzerinde yıllık otomobil üretimi 2007 yılında 70 milyonu geçmiştir. Otomobil tek bir kişi tarafından bulunmamıştır, yaklaşık yüzyıl boyunca dünyanın dört bir yanında ortaya çıkan buluşların bir araya gelmesiyle ortaya çıkmıştır. Modern otomobilin ortaya çıkışının yaklaşık 100.000 patent alımı sonrasında gerçekleştiği tahmin edilmektedir. Otomobil ulaşımda bir çığır açtı ve bireylerin mekân ile olan ilişkileri başta olmak üzere derin sosyal değişikliklere neden oldu. Ekonomik ve kültürel ilişkilerin gelişmesini kolaylaştırdı ve yollar, otoyollar ile park yerleri gibi devasa yeni altyapıların geliştirilmesine yol açtı. Tüketim nesnesi olarak görülmesiyle birlikte yeni bir evrensel kültüre temel oldu ve sanayileşmiş ülkelerde aileler için olmazsa olmaz bir eşya olarak yerini aldı. Otomobil, günümüz gündelik yaşamında çok önemli bir yer tutmaktadır. Otomobilin sosyal yaşam üzerindeki etkileri her zaman tartışma konusu olmuştur. Yaygınlaşmaya başladığı 1920'lerden beri çevre üzerinde (yenilenemeyen enerji kaynaklarının kullanılması, kaza sonucu ölüm yüzdesinin artması, kirliliğe yol açması) ve sosyal yaşam üzerinde (bireyselliğin artması, obezite, çevre düzeninin değişmesi) olan etkileri nedeniyle eleştirilerin odağı oldu. Kullanımının artmasıyla birlikte şehir içinde tramvay ve şehirlerarası tren kullanımına karşı önemli bir rakip oldu. 20. yüzyılın sonları ve 21. yüzyılın başlarında önemli petrol krizleri ile karşılaşan otomobilin karşısında petrolün kaçınılmaz azalması, küresel ısınma ve endüstrinin genelinde uygulanan kirlilik yaratan gazların emisyonları üzerindeki kısıtlamalar gibi sorunlar bulunmaktadır. Bunların üzerine 2007 - 2009 yılları arasında yaşanan ve otomobil endüstrisini derinden etkileyen küresel finans krizi eklenmiştir. Bu kriz önemli küresel otomotiv gruplarına ciddi zorluklar yaşatmaktadır. Otomobil sözcüğü Türkçeye, Yunanca αὐτός ("autós", "kendi") ve Latince "mobilis" ("hareket eden") sözcüklerinin birleştirilmesiyle oluşturulan ve başka bir hayvan ya da araç tarafından itilmek ya da çekilmek yerine kendi kendine hareket eden araç anlamına gelen Fransızca "automobile" sözcüğünden geçmiştir. Türkçe yazında ilk olarak Ahmet Rasim tarafından ""Şehir Mektupları"" yapıtında 1800'lü yılların sonunda kullanılmıştır. Roger Bacon, 13. yüzyılda Guillaume Humbert'e yazdığı bir mektupta at ile çekilmeden, hayal bile edilemeyecek hızda hareket eden bir aracın yapılabileceğinden söz eder. Sözcük anlamına uygun olarak kendi kendine hareket eden ilk araç büyük olasılıkla 1679 - 1681 yılları arasında Pekin'de Cizvit misyoner Ferdinand Verbiest tarafından Çin imparatoru için bir oyuncak olarak yapılan küçük buharlı araçtır. Bir oyuncak olarak tasarlanan bu araç, küçük bir ocağın üzerinde yer alan buhar kazanı, buharın hareket ettirdiği bir çark ve dişliler ile hareket ettirilen küçük tekerleklerden oluşmaktaydı. Verbiest, bu aracın nasıl çalıştığını 1668'de yazdığı "Astronomia Europa" adlı yapıtında anlatır. Bazılarına göre, Leonardo da Vinci'nin 15. yüzyıla ait "Codex Atlanticus" adlı yapıtında atsız hareket eden bir aracın ilk çizimleri yer almaktadır. Da Vinci'den önce ise, Rönesans dönemi mühendisi Francesco di Giorgio Martini çalışmalarında kabaca dört tekerlekli bir araca benzeyen ve "otomobil" adı ile anılan bir çizime yer vermiştir.. 1769'da Fransız Nicolas Joseph Cugnot Ferdinand Verbiest'in düşüncesini hayata geçirmiş ve 23 Ekim'de buhar kazanı ile çalışan ve "fardier à vapeur" (buharlı yük arabası) adını verdiği aracı çalıştırmıştır. Kendinden tahrikli bu araç ağır topların taşınması amacıyla Fransız Ordusu için geliştirilmiştir. Yaklaşık olarak saatte 4 km. hıza ulaşan "fardier" 15 dakikalık bir otonomiye sahipti. Direksiyonu ve freni olmayan ilk araç deneme sırasında kaza eseri bir duvarı yıkmıştı. Bu kaza 7 metre uzunluğunda olan aracın gücünü göstermektedir.. Fransa'nın o dönem Dışişleri, Savaş ve Donanma Bakanı olan Choiseul Dükü bu proje ile yakından ilgilenir ve 1771'de ikinci bir model üretilir. Ancak Dük, beklenenden bir yıl önce görevinden ayrılır ve halefi "fardier" ile ilgilenmek istemez. Depoya kaldırılan araç 1800'lü yıllarda Topçu Genel Komiseri L.N. Rolland tarafından ortaya çıkarılır ama Napolyon Bonapart'ın ilgisini çekemez. Fransa dışında diğer ülkelerde de benzer araçlar üretilmiştir. Ivan Kulibin, Rusya'da 1780'lerde pedallı ve buhar kazanı ile çalışan bir araç üzerinde çalışmaya başladı. 1791'de tamamlanan üç tekerlekli bu araç modern otomobillerde görülen volan, fren, vites kutusu ve yataklar gibi özelliklere sahipti. Ancak, Kulibin'in diğer buluşlarında olduğu gibi hükûmet bu aracın potansiyel pazar olanağını göremediği için çalışmalar daha öteye gidememiştir. Amerikalı mucit Oliver Evans yüksek basınç ile çalışan buhar makinelerini ortaya çıkarmıştır. Fikirlerini 1797'da sergilemiştir ama çok az kişi tarafından desteklenmiş ve icadı 19. yüzyılda önem görmeden önce ölmüştür. İngiliz Richard Trevithick, 1801'de buhar ile çalışan üç tekerlekli ilk İngiliz aracını sergilemiştir. ""London Steam Carriage"" adını verdiği bu araçla Londra caddelerinde 10 mil boyunca yol alır. Direksiyon ve süspansiyon ile ilgili temel sorunlar ve yolların durumu otomobilin bir taşıma aracı olarak kenara itilmesine ve yerini demiryollarına bırakmasına neden olur.. Diğer buharlı otomobil denemelerinin arasında 1815'te Çek Josef Bozek tarafından yapılan ve yağ ile çalışan bir buharlı araç ile 1838'de İngiliz Walter Hancock tarafından yapılan dört kişilik buharlı fayton sayılabilir. Buharlı makineler alanındaki gelişmeler sonucunda yol araçları üzerine yeniden çalışmalara başlanmıştır. Demiryollarının gelişmesinde öncü olan İngiltere'nin buharlı yol araçlarının gelişmesinde de başı çekeceği düşünülse de 1839'da çıkan ve buharlı araçların hızını saatte 10 km ile kısıtlayan yasa ve otomobillerin önünden kırmızı bayraklı bir kişinin gitmesini zorunlu kılan ""Locomotive Act"" bu gelişmeye ket vurmuştur. Dolayısıyla buharlı otomobiller Fransa'da gelişimine devam etmiştir. Buharlı tahriğin örneklerinden biri 1873'te Amédée Bollée tarafından piyasaya sunulan ve ilk gerçek otomobil sayılabilecek olan L'Obéissante'tır. Bu araç on iki kişiyi taşıyabilmekte ve saatte 40 km hız yapmaktaydı. Bollée daha sonra 1876'da dört tekerden tahrikli ve yön verebilen buharlı bir yolcu arabası tasarladı. "La Mancelle" adını verdiği 2,7 tonluk bu araç önceki modelden daha hafifti ve rahatlıkla saatte 40 km'nin üzerine çıkabiliyordu.. Paris'te Dünya Fuarı'nda sergilenen bu iki araç demiryolları kategorisine alınmıştır. 1878'de Paris Dünya Fuarı'nda sergilenen bu yeni araçlar hem halkın hem de büyük sanayicilerin ilgisini çekmiştir. Özellikle Almanya'dan olmak üzere her yerden siparişler alınmaya başlanmış ve 1880'de Bollée Almanya'da da bir şirket kurmuştur. 1880 ile 1881 yıllarında Bollée Moskova'dan Roma'ya, Suriye'den İngiltere'ye dünyayı gezerek modellerini tanıtır. 1880'de "La Nouvelle" adı verilen, iki vitesli ve 15 beygir gücünde bir buhar motoruna sahip yeni bir model çıkarılır.. 1881'de altı kişilik ve saatte 63 km hıza ulaşan ""La Rapide"" modeli piyasaya sunulur. Bunu diğer modeller de izler ancak ağırlığa oranla elde edilen performansa bakıldığında buharlı tahriğin bir çıkmaza doğru gittiği görülür. Bollée ve oğlu Amédée alkol ile çalışan bir motor ile denemeler yapsalar da sonuçta içten yanmalı motor ve petrol kendini kabul ettirir. Motorlarda sağlanan gelişmeler sonucunda bazı mühendisler buhar kazanının boyunu küçültmeye çalıştı. Bu çalışmaların sonunda, 1889 Dünya Fuarı'nda Serpollet - Peugeot tarafından gerçekleştirilen ve otomobil ile üç tekerlekli motosiklet arasında sayılan ilk buharlı araç sergilendi.. Bu gelişme "anlık buharlaşma" sağlayan kazanı geliştiren Léon Serpollet sayesinde elde edilmiştir. Serpollet ayrıca kendi geliştirdiği araç ile birlikte ilk Fransız sürücü ehliyetinin de sahibi olmuştur. Hem sahip olduğu şasi hem de o dönemdeki kullanım tarzı bakımından bu üç tekerlekli araç otomobil olarak değerlendirilir. Bu kadar çok prototipe rağmen otomobilin gerçek anlamda yerini bulması için 1860'larda otomobil tarihinde çığır açacak olan buluşun yapılmasını beklemek gerekmiştir. Bu önemli buluş içten yanmalı motordur. İçten yanmalı motorların öncülü sayılan, içinde bir piston bulunan metalik silindirden oluşan bir düzenek 1673'te Paris'te fizikçi Christiaan Huygens ve asistanı Denis Papin tarafından geliştirilmiştir. Alman Otto von Guericke'in geliştirdiği prensipten yola çıkan Huygens, vakum yaratmak için hava pompasından değil, barutun ısıtılmasıyla elde edilen bir yanma sürecinden yararlanmıştır. Hava basıncı pistonun ilk konumuna dönmesini sağlar ve böylece bir kuvvet oluşturur. İsviçreli François Isaac de Rivaz 1775'lere doğru otomobilin gelişimine katkıda bulundu. Yaptığı buharlı birçok otomobil esneklikten yoksun olmaları nedeniyle başarılı olamasa da "Volta tabancası"nın çalışmasından esinlenerek yaptığı içten yanmalı motora benzeyen bir düzeneğe 30 Ocak 1807'de patent aldı. Belçikalı mühendis Étienne Lenoir 1859'da "Gazlı ve genleşmiş havalı motor" adı altında iki zamanlı içten yanmalı bir motorun patentini alır ve 1860'ta elektrik ile ateşlenen ve su ile soğutulan ilk içten yanmalı motoru geliştirir.. Bu motor ilk olarak gazyağı ile çalışıyordu ama daha sonra Lenoir gazyağı yerine petrol kullanılmasını sağlayan bir karbüratör bulur.. En kısa zamanda yeni motorunu denemek isteyen Lenoir, kaba bir otomobile bu motoru yerleştirir ve Paris'ten Joinville-le-Pont'a kadar yolculuk yapar. Ancak hem malî kaynakların hem de motorun veriminin yetersizliğinden ötürü Lenoir araştırmalarına son vermek zorunda kalır ve motorunu sanayicilere satar. İlk Amerikan petrol kuyusu 1850'de açılsa da petrolü kullanan etkili bir karbüratör George Brayton tarafından ancak 1872'de yapılır. Gaz sıkıştırmasından yoksun olması nedeniyle verimliliği çok kötü olan Lenoir'ın buluşunu Alphonse Beau de Rochas iyileştirir ve bu sorunu emme, sıkıştırma, yanma ve egzozdan oluşan dört zamanlı bir termodinamik çevrim geliştirerek aşar. Teorisyen olan Beau de Rochas çalışmalarını gerçek hayata uygulayamaz. 1862'de patent alır ama maddî zorluklar nedeniyle koruyamaz ve ancak 1876'da ilk dört zamanlı içten yanmalı motorlar ortaya çıkar.. Dört zamanlı çevrimin teorisinin Beau de Rochas tarafından ortaya konması sonucu içten yanmalı motorlardan gerçekten yararlanılmaya başlanır. Alman Nikolaus Otto, 1872'de Beau de Rochas prensibini uygulayan ilk mühendis olur ve bu çevrim artık "Otto çevrimi" olarak bilinmeye başlar.. Beau de Rochas tarafından bulunan prensibe uygun olarak çalışan ilk motor, 1876'da Deutz şirketi adına Alman mühendis Gottlieb Daimler tarafından geliştirilmiştir. 1889'da René Panhard ve Émile Levassor ilk defa dört kişilik bir araca dört zamanlı içten yanmalı bir motor takar.. Édouard Delamare-Deboutteville gaz ile beslenen motora sahip aracı ile 1883'te yola çıkar ama gaz besleme hortumu ilk deneme sırasında patlayınca gaz yerine benzin kullanır. Benzin kullanabilmek için fitilli bir karbüratör bulur. 1884 Şubat ayında yola çıkan bu otomobil Karl Benz'in otomobilinden önce olmasına karşın doğru düzgün çalışamaması ve kısa kullanımları sırasındaki patlamalar nedeniyle "otomobilin babası" olarak Delamare-Deboutteville genel olarak kabul görmemektedir. Tarihin ilk otomobilinin hangisi olduğunu söyleyebilmek oldukça zor olsa da genel olarak Karl Benz tarafından üretilen Benz Patent Motorwagen ilk otomobil olarak kabul edilir. Ancak Cugnot'nun "Fardier"sini de ilk otomobil olarak kabul edenler vardır. 1891'de Panhard ve Levassor Paris sokaklarında Benz motoruyla donatılmış ilk Fransız otomobilleriyle dolaşmaktaydı. 1877'de 4 zamanlı ve 1 beygir gücüne sahip motoru olan bir otomobil geliştiren Alman mucit Siegfried Marcus ise ilk otomobil ile ilgili tartışmaların dışında kalmıştır. ""Pyréolophore"", 1807'de Niepce Kardeşler tarafından geliştirilen bir motor prototipidir. Bu prototipin üzerinde yapılan değişiklikler sonucunda Rudolf Diesel tarafından geliştirilen Dizel motor ortaya çıkmıştır. ""Pyréolophore"" ısı ile genleşen hava ile çalışan bir motor tipidir ve buhar makinalarına yakındır. Ancak bu motor ısı kaynağı olarak yalnızca kömür kullanmamıştır. Niepce kardeşler ilk olarak bir bitkinin sporlarını kullanmış, daha sonra içine petrol eklenmiş kömür ve reçine karışımı kullanmışlardır. 1880'de Fransız Fernand Forest ilk düşük basınç ateşleme manyetosunu bulur. Forest'nin 1885'te bulduğu sabit seviyeli karbüratör yetmiş yıl boyunca üretimde kalmıştır. Ama Forest'nin otomobil tarihindeki yeri içten yanmalı motorlar üzerinde yaptığı çalışmalarıdır. 1888 yılında 6 silindirli motoru ve 1891'de 4 dik silindirli ve subap kumandalı motoru bulmuştur. Otomobilin oldukça fazla yakıt kullanması, yakıt ikmali için yöntemlerin geliştirilmesi gerekliliğini ortaya çıkardı. Kullanıcılar, yolculuk sırasında eczacılardan sağladıkları yakıtı kendileri taşımaktaydı. Çalıştığı atölyede sürekli olarak benzin ile iç içe olan Norveçli John J. Tokheim, etrafta sürekli kıvılcımlar çıkan bir yerde bu yanıcı sıvının saklanmasının tehlikelerinin farkındaydı. Fabrikanın dışında yer alan ve değiştirilmiş bir su pompasına bağlı bir stoklama yeri yaptı. Buluşunun sağladığı avantaj ne kadar yakıt verildiğinin de bilinmesidir. 1901'de aldığı patent ile ilk benzin pompası ortaya çıkar.. Bu dönemde bir başka önemli buluş daha yapılır: Otomobil lastiği. Édouard ve André Michelin kardeşler, büyükbabaları tarafından Clermont-Ferrand'da kurulan ve bisiklet fren pabucu üreten "Michelin et Cie" şirketini devralır ve ilk otomobil lastiğini geliştirirler. 1895'te bu buluşu kullanan ilk otomobil ""L'Eclair""i yaparlar. Bu aracın lastikleri 6,5 kg'ya şişirilmişti ve ortalama saatte 15 km hızla giden bir otomobil üzerinde 150 km'de yıpranmaktaydılar. İki kardeş birkaç yıl içinde tüm otomobillerin bu lastikleri kullanacağından emin olurlar. Tarih onları haklı çıkarmıştır. Ardından birçok buluş daha ortaya çıkar. Fren sistemi ve direksiyon sistemi oldukça gelişir. Tahta tekerlekler yerine metal tekerleklere geçilir. Zincir ile güç iletimi yerine transmisyon aksı kullanılmaya başlar. Soğukta motorun çalışmasını sağlayan bujiler ortaya çıkar.. Bu dönemden itibaren araştırmalar ve teknolojik buluşlar hızla ilerleme kaydetti ama aynı zamanda otomobil kullanıcıları ilk zorluklarla karşılaşmaya başladı. Bir lüks obje sayılan otomobile sahip olabilenler, kötü yol şartları ile karşı karşıya kaldı. Yalnızca motoru bile çalıştırabilmek başlı başına bir zorluk sayılıyordu. Otomobil kötü hava şartlarına ve toza karşı sürücü ve yolcuları koruyamıyordu. Birçok sanayici bu yeni buluşun potansiyelinin farkına varmıştı ve her gün yeni bir otomobil üreticisi günyüzüne çıkmaktaydı. Panhard & Levassor 1891'de kuruldu ve ilk seri otomobil üretimine başladı. 2 Nisan 1891'de bir Panhard & Levassor kullanarak otomobili keşfeden Armand Peugeot kendi şirketini kurdu.. Marius Berliet 1896'da çalışmalarına başlar ve Louis Renault kardeşleri Fernand ve Marcel'in yardımlarıyla ilk arabasını Billancourt'ta yapar. Otomobil mekaniği ve performansı konusunda birçok ilerleme kaydedilerek gerçek bir endüstri kurulmaya başlar. 20. yüzyılın otomobil üretim rakamlarına bakıldığında Fransa'nın başı çektiği görülür. 1903'te Fransa'da 30,204 adet otomobil üretimiyle dünya üretiminin %48,77'sine sahipti. Aynı yıl ABD'de 11.235, İngiltere'de 9.437, Almanya'da 6.904, Belçika'da 2.839 ve İtalya'da 1.308 otomobil üretilmiştir. Peugeot, Renault ve Panhard ABD'de satış büroları açmıştı. 1900 yılında Fransa'da 30, 1910'da 57 ve 1914'te 155 otomobil üreticisi bulunmaktaydı. ABD'de ise 1898 yılında 50 ve 1908'de 291 otomobil üreticisi vardı. Otomobilin tarihi otomobil yarışlarının tarihi ile iç içe geçmiştir. Yarışlar önemli bir ilerleme kaynağı olmanın yanı sıra insanlığa artık atlardan vazgeçilebileceğini göstermede önemli bir rol oynamıştır. Hız gereksinimi, benzinli motorların elektrikli ve buharlı araçların önüne geçmesine neden olmuştur. İlk yarışlar basitçe dayanıklılık üzerineydi öyle ki yalnızca yarışa katılmak bile hem otomobil üreticisine hem de pilotuna büyük bir prestij sağlıyordu. Bu yarışlara katılan pilotlar arasında otomobil tarihinin önemli isimleri yer alır: De Dion-Bouton, Panhard, Peugeot, Benz, vd. 1894'te organize edilen Paris-Rouen tarihin ilk otomobil yarışıdır. 126 km. süren bu yarışa 7 buharlı ve 14 petrol ile çalışan otomobil katılmıştır. Yarışı ortağı Albert de Dion ile birlikte yaptığı otomobil ile 5 saat 40 dakikada bitiren Georges Bouton yarışın resmî olmayan birincisidir. Resmî olarak ise dereceye girememiştir çünkü kurallar gereği kazanan otomobil tehlike içermeyen, kolay idare edilebilen ve pahalı olmayan bir otomobil olmak zorundaydı. Otomobil tutkunları birçok zorluk çeker. Basın, bu "canavar" kullanan "çılgınları" topa tutar. Öte yandan otomobil için gerekli altyapı hemen hemen hiç yoktur ve 1898'de ilk ölümlü kaza meydana gelir: Montaignac markisi bir Landry Beyroux aracıyla yaptığı kaza sonucu ölür. Yine de bu kaza diğer yarışlara katılımı durdurmaz. Herkes bu "atsız arabaların" ne olduğunu görme konusunda büyük bir istek duymaktadır. Henri Desgrange, 1895'te "L'Auto" gazetesinde şöyle der: "Otomobilin yalnızca zenginlere ait bir zevk olmaktan çıkıp oldukça pratik bir kullanıma sahip olacağı zaman oldukça yakındır." Bu yarışlar sonucu buharlı motorlar ortadan kalkarak yerini hem esneklik hem de dayanıklılık gösteren içten yanmalı motorlara bırakır. Ayrıca André Michelin tarafından kullanılan Peugeot sayesinde de otomobilin "hava üzerinde" gitmesinin çok yararlı olduğu görülür. Paris - Bordeaux yarışı sırasında André Michelin tarafından idare edilen ve lastik kullanan tek araç olan otomobil, her ne kadar birçok kereler lastiği patlasa da yarışı bitiren üç araçtan biri olur. 20. yüzyılın başında büyük gazeteler önemli bir üne ve nüfuza sahipti. Birçok spor karşılaşması bu gazeteler tarafından organize edilmekteydi. Bu organizasyonlar büyük bir başarı göstermekteydi.. 1889'da, "New York Herald" gazetesinin varlıklı sahibi James Gordon Bennett, ulusal ekipleri bir araya getiren uluslararası bir yarışma düzenlemeye karar verdi. Otomobil üreticileri arasında bir numarada bulunan Fransa kuralları belirler ve bu yarışmaya ev sahipliği yapar. 14 Haziran 1900'de Gordon Bennett otomobil kupası başlar ve 1905'e kadar devam eder.554 km.lik ilk yarışma Fransız Charron, Panhard-Levassor otomobiliyle ortalama 60,9 km/h hız yaparak birinci bitirir. Fransa kupayı dört kere kazanarak doğmakta olan otomotiv endüstrisi içinde önderliğini kanıtlar. 1903'te kupa İrlanda'da, 1904'te de Almanya'da yapılır. Bu yarışları seyretmek için milyonlarca izleyici yollara koşar ama yarışlarda hiçbir güvenlik önlemi alınmamıştır. 1903'te Paris - Madrid yarışında kaza sonucu ölümlerin olmasının ardından trafiğe açık yollarda yarış yapılması yasaklanmıştır. Bu yarışta 8 kişi ölmüş ve yarış Madrid'e gelmeden Bordeaux'da bitirilmiştir. Bundan sonra yarışlar ralli şeklinde, trafiğe kapatılan yollarda yapılmaya başlanır. Hız denemeleri için ise hızlanma pistleri kurulur. Gordon Bennett kupası gibi, günümüzün en prestijli yarışlarından bazıları bu dönemde başlamıştır: Le Mans 24 Saat (1923), Monte Carlo Rallisi (1911), Indianapolis 500 (1911). Otomobil yarışları aynı zamanda hız rekorları kırmak için de bir olanak sağlamıştır. Bu hız rekorları özellikle süspansiyon ve direksiyon konusunda teknik gelişmelerin bir göstergesidir. Ayrıca bu rekorları kıran otomobil üreticileri için önemli bir reklam fırsatı olmaktaydı. Ayrıca yüksek hızlara ulaşmak için yalnızca içten yanmalı motorlar kullanılmamıştır. Buharlı ya da elektrikli motorların savunucuları, petrolün tek verimli enerji kaynağı olmadığını kanıtlamak için hız rekoru denemelerinde bulunmuştur.. İlk zaman ölçümü 1897'de yapılmıştır ve "Gladiator" bisikletlerinin üreticisi Alexandre Darracq, üç tekerlekli "La Triplette" ile 10 km'yi 9'45" te yani saatte 60.504 km ile kat etmiştir. İlk hız rekoru sayılan resmî zaman ölçümü ise 18 Aralık 1898'de Fransa'da Achères yolunda (Yvelines) alınmıştır. Kont Gaston de Chasseloup-Laubat, elektrikli otomobili "Le Duc de Jeantaud" ile saatte 63.158 km. hız yapmıştır. Bu denemeden sonra kont ile Belçikalı "Kızıl Baron" Camille Jenatzy arasında bir hız düellosu başlar. 1899 yılının başında rekor dört kez el değiştirir ve sonunda Camille Jenatzy "Jamais Contente" adlı elektrikli otomobiliyle yine Achères yolunda 29 Nisan ya da 1 Mayıs 1899'da saatte 100 km hız sınırını aşarak saatte 105.882 km ile rekoru eline geçirir. Elektrik, 19. yüzyılın sonundan itibaren mühendisler tarafından otomobiller için alternatif bir enerji kaynağı olarak değerlendirilmiştir. Elektrikli araçların hız rekoru alanındaki üstünlüğüne buharlı bir araç son verir. 13 Nisan 1902'de Léon Serpollet, "L'Œeuf de Pâques" adlı buharlı otomobiliyle Nice'de saatte 120.805 km hız yapar. Hız rekoru kıran son buharlı otomobil, Fred H. Marriott tarafından kullanılan ve Daytona Beach'te (Florida) 26 Ocak 1905'te saatte 195.648 km. hız yapan bir "Stanley Steamer" 'dır. Saatte 200 km sınırı 6 Kasım 1909'da Brooklands'te (İngiltere) Fransız Victor Héméry'nin kullandığı 200 bg'lik Benz motorlu otomobil ile saatte 202.681 km ile geçildi. Trafiğe kapatılmış karayolunda kırılan son hız rekoru 12 Temmuz 1924'te Fransa'da Arpajon'da (Essonne) Fiat Spéciale Méphistophélès otomobiliyle İngiliz Ernest A. D. Eldridge tarafından saatte 234.884 km ile kırılmıştır. Hız rekorları artık özel araçlarla kırılmaya devam eder. Malcolm Campbell 25 Eylül 1924'te saatte 235.206 km'yi, Henry Segrave 16 Mart 1926'da saatte 240.307 km.'yi, J.G. Parry-Thomas 27 Nisan 1926'da saatte 270.482 km.'yi, Ray Keech 22 Nisan 1928'de saatte 334.019 km.'yi, George E.T. Eyston 19 Kasım 1937'de saatte 501.166 km.'yi ve John Cobb 15 Eylül 1938'de saatte 563.576 km.'yi geçerek rekor kırarlar. İçten yanmalı motorlu bir otomobille kırılan son hız rekoru, ilk ve son defa olarak saatte 400 mil hız sınırını geçen John Cobb tarafından 16 Eylül 1947'de saatte 634.089 km hız ile kırılmıştır. Günümüzde kara üzerinde hız rekoru 1 Mart 1997 tarihinden beri İngiliz Andy Green'e aittir. Bu rekor Thrust SSC adlı, 2 Rolls-Royce turboreaktör ile çalışan ve 100.000 bg'ne ulaşan araç ile Black Rock'ta (Nevada) kırılmıştır. Saatte 1,227.985 km geçilerek ilk defa 1.016 Mach hız ile ses duvarı aşılmıştır. Michelin kardeşler, 1888'de John Boyd Dunlop tarafından yapılan kauçuk tekerlekleri geliştirerek otomobil lastiklerini bulmalarıyla tanınır. Çok önemli bir teknik ilerleme olan otomobil lastikleri, yola tutunmayı iyileştirmesi ve yolda ilerlemeye karşı direnci azaltmasıyla otomobil tarihinde bir devrim sayılır. Chasseloup-Laubat'nın denemeleri otomobil lastiklerinin önceki tekerleklere nazaran %35 daha az direnç gösterdiğini kanıtlamıştır. 1891'de geliştirilen ve patenti alınan hava ile şişirilen ilk Michelin lastiği aynı zamanda sökülüp takılabiliyordu. Ama 20. yüzyılın ilk on yılının Michelin dönemi olmasının nedeni başkadır. Fransa İçişleri Bakanlığının Harita Servisinde çalışan André Michelin'in aklına otomobillerin geçebileceği yolları belirgin bir çizgiyle gösteren ve harita kullanmayı bilmeyen otomobil kullanıcılarının bile anlayabileceği bir yol haritası yapmak gelir. Birkaç yıl boyunca Michelin çeşitli coğrafi bilgileri toplar ve son Gordon Bennett kupası anısına 1905'te 1/100,000'lik ilk Michelin haritasını yayımlar. Bunun ardından çeşitli ölçeklerde birçok Fransa haritası yayımlanır. Michelin 1910'da trafik işaretlerinin ve belde isim panolarının yapılmasına da öncülük eder. Böylece artık otomobil kullanıcıları bir yere geldiklerinde inip nerede olduklarını sormak zahmetinde kalmaz. Michelin kardeşler ayrıca kilometre taşlarının konulmasında da öncülük etmiştir. Yol haritalarının ortaya çıkması aynı zamanda toplu taşımacılık altyapısının da gelişmesine yardımcı olur. Fransa'da "Compagnie Générale des Omnibus" şirketi tarafından Haziran 1906'dan itibaren ilk düzenli otobüs seferleri konur. Fayton sürücüleri taksi şoförlerine dönüşür. Çoğunluğu Renault tarafından üretilen taksilerin sayısı 1914 yılında 10,000 civarındadır. I. Dünya Savaşı sırasında yol haritaları cephe hatlarını belirlemek ve birliklerin hareketini izlemek için de kullanılır. Paris'te yapılan 1900 Dünya Fuarı, bilim ve teknoloji alanında ilerlemeleri göstermek için bir fırsat yaratır ama otomobil bu fuarda çok az bir yer kaplar. Otomobil, hâlâ at arabaları ile aynı alanda sergilenir. Bu durum çok sürmeyecektir. Otomobil fuarlarda sergilenecek bir lüks tüketim objesi hâline gelir. Büyük otomobil fuarları 1898'de Paris'te Parc de Tuileries'te ortaya çıkar. Bu fuara yalnızca Paris - Versailles - Paris parkurunu başarıyla tamamlayabilmiş otomobiller kabul edilir. 1902, yalnızca otomobile ayrılmış olan ve "Uluslararası Otomobil Sergisi" adını taşıyan ilk otomobil fuarına tanıklık eder. Bu fuara 300 üretici katılır. Bugün "Automobile Club de France" adıyla tanınan bir "teşvik derneği" Albert de Dion, Pierre Meyan ve Étienne de Zuylen tarafından 1895'te kurulur. Otomobil büyük bir başarı yakalamaktan henüz uzaktır. Otomobil fuarı vesilesiyle konuşan Félix Faure gösterime sunulan modellerin "kötü koktuğunu ve çirkin olduklarını" söyler. Yine de bu motorları seyretmek için kısa sürede büyük kalabalıklar fuarlara akın eder. Otomobil sahibi olmak bir sosyal mevki sahibi olmakla aynı görülmeye başlanır ve herkesin hayallaerini süslemeye başlar. Güçlü ve büyük bir otomobil sahibi olmak halk kitlelerinden ayrılmanın bir göstergesi hâline gelir. Çok sayıda üretilen Ford Model T dışında, 1920'lerde Avrupa'da yalnızca lüks otomobiller üretilmektedir. Tarihçi Marc Boyer'in dediği gibi "otomobil yalnızca zenginlerin mülklerini gezmeye yaramaktadır". Otomobil kısa zamanda birçok polemiğe konu olmuştur. Otomobil sayısı hızla artarken uygun altyapılar aynı hızla gelişememiştir. Otomobil tamirini ve servisini bile bisiklet tüccarları yapmaktaydı. Otomobil hayvanları korkutur, hatta otomobil sürücülerine "tavuk katili" adı takılır, çok gürültülüdür ve iğrenç bir koku yayar. Şehirlerde yayaların sükûnetini bozan otomobillerin yasaklanması birçok kişi tarafından istenir. Bu kişiler yollarına çıkan otomobillere taş ya da gübre atmaktan çekinmezler. İlk yasaklamalar 1889'da başlar. İtalyan Carcano markisi, Nice şehir merkezinde De Dion-Bouton buharlı otomobiliyle gezmeye "cesaret" eder. Korkan ve şaşıran vatandaşlar belediye başkanına bir dilekçe ile başvurur. 21 Şubat 1893'te çıkan yasayı uygulayan belediye başkanı şehir merkezinde buharlı otomobillerin dolaşmasını yasaklar. Ancak bu yasa 1895'te yumuşatılarak elektrikli ya da benzinli otomobillerin saatte 10 km'den az olmak kaydıyla dolaşmasına izin verir. Ulaşım imkânı sağlamasının ötesinde otomobil, ulaşım konusunda kültürel yaklaşımları da kökünden değiştirir. Teknik gelişim ile din arasındaki çekişme bazen çok sert geçmektedir. Hristiyan din adamları "bir insandan çok şeytana benzeyen bu makinaya" karşı çıkarlar. İlk karayolu yasası 1902'de ortaya çıkar. Fransa Yüksek Mahkemesi, belediye başkanlarına şehirlerinde trafik ile ilgili kuralları kurma yetkisini verir. Özellikle saatte 4 km ile 10 km. arasında hız sınırlamalarını içeren ilk trafik işaretleri ortaya çıkar. 1893'ten itibaren Fransız yasaları karayolu hız sınırını saatte 30 km ve meskûn mahal hız sınırını saatte 12 km olarak belirler. Bu hızlar at arabalarının yaptığından daha düşüktür. Kısa zamanda otomobil sayısı artan Paris gibi bazı şehirlerde, bazı caddeler trafiğe kapatılır. Kısa bir süre sonra ilk araba ruhsatları ve otomobil plakaları ortaya çıkar. Yasaların konmaya başlamasına rağmen otomobil bazıları için hâlâ tehlikeli olarak görülmektedir. Hukukçu Ambroise Collin 1908'de "Otomobilin aşırılıkları için birlik" adını verdiği topluluğu kurar ve tüm otomobil üreticilerine bu yeni endüstriden vazgeçmelerini isteyen bir mektup gönderir. Ancak bu mektup tarihin akışını değiştiremeyecektir. 19. yüzyılda demiryolunun gelişmesi yolculuk süresini kısaltmış ve daha az maliyet ile daha uzağa gidilmesini olanaklı kılmıştır. Otomobil ise trenin tam olarak veremediği yolculuk otonomisi ve yeni bir özgürlük duygusu sağlamıştır. Otomobil ile yolculuk edenler istedikleri zaman ve istedikleri yerde durabilmektedir. Fransa'da otomobil kullanıcılarının çoğu Paris'te toplanmıştır ve otomobil kısa zamanda başkentten uzağa maceraya yola çıkmak için bir araç olarak görülmeye başlamıştır. "Turizm" kavramı ortaya çıkmıştır. Luigi Ambrosini şöyle yazmıştır: "İdeal otomobil, eski el arabasının özgürlüğüne ve yayaların umursamaz bağımsızlığına sahip olandır. Herkes hızlı gidebilir. Otomobilci sanatı, gecikmesini bilebilmektir." Otomobil kulüpleri üyelerin yolculukları boyunca karşılaşacakları hizmetler hakkında bilgiler ve öneriler verir çünkü "gerçek turist önceden nerede yemek yiyeceğini, nerede uyuyacağını bilmeyen kişidir." "Yazlık yolu" uzar ve Fransızları yazlıkçıların gözdesi Normandiya sahiline götürür. Uzun ve geniş yollarıyla Deauville otomobilleri ile gelenlerin doğal seçeneği hâline gelir ve ilk trafik sıkışıklıkları görülmeye başlanır. Yazlıkçı şehirlerinde otomobillerin kullanabileceği garajlar inşa edilir. Şehir merkezlerinden uzaklaştıkça yeni otomobil servisleri kurulur. Otomobil kullanmak başlı başına bir maceradır. Otomobil ile yola çıkabilmek oldukça zahmetli olduğu kadar tehlikelidir de. Sürücü otomobili çalıştırmak için aracın önünde doğrudan motora bağlı olan bir manivelayı döndürmek zorundadır. Yüksek sıkıştırma oranları yüzünden bu manivelayı döndürmek oldukça zordur ve motor çalıştıktan sonra manivelanın geri dönmesiyle birlikte dikkatsiz şoförler başparmaklarını hatta kollarını kaybedebilmektedirler.. Otomobil sürücülerine "şoför" denmesi de bu dönemden kalmadır. Fransızca ""chauffeur"" sözcüğü, "ısıtıcı" anlamına gelir. O dönemde otomobili çalıştırmadan önce sürücüler yakıt ile motoru ısıtmak zorundaydılar. Çoğu otomobilin üstü henüz kapalı olmadığından, sürücü ve yolcular etraftan sıçrayan taşlardan ya da rüzgâr ve yağmurdan korunmak için örtünmek zorundaydı. Köye giren bir otomobil hemen içindekilerin kadın şapkalarına benzeyen başlıklarıyla dikkat çekmekteydi. Bu tarz başlıklar ön camların ortaya çıkmasıyla kullanılmamaya başlamıştır. Otomobilin kısa sürede bir lüks objesi olması suçluların da dikkatini çekmiştir. Otomobil hırsızlığının yanı sıra otomobil suçluların suç işledikleri yerden hızla kaçabilmeleri için bir araç olmuştur. Öne çıkan örneklerden biri otomobilden bir suç aleti olarak yararlanan Bonnot çetesidir. 1907'de Georges Clemenceau otomobil kullanan ilk mobil polis gücünü oluşturur. Otomobil ile anılan birçok suçlu bulunur. Örneğin 1930'ların ünlü soyguncuları Bonnie ve Clyde polisten kaçarken otomobilleri içinde vurularak öldürülürler. Al Capone'da saatte 130 km hız yapan, 90 bg'lik V8 motoru olan Cadillac 85 Town Sedan aracıyla anılır. Zırhlı olan ve güvenlik açısından son derece iyi ekipe edilmiş bu otomobil, Al Capone'un tutuklanmasından sonra ABD başkanı Franklin Delano Roosevelt'in makam aracı olarak kullanılmıştır. Aynı dönemde bulunan sinema ve otomobil, başından beri birbirleriyle bağlantı içinde olmuşlardır. Otomobil, sinema için kısa zamanda bir yaratıcılık kaynağı hâline gelmiştir. Otomobil ile kovalamacalar insanları büyülemekte, otomobil kazaları ise güldürmektedir. Otomobil sahneleri burlesk tarzda çekilmektedir. Otomobil, Laurel ve Hardy'nin komedilerinde, özellikle ilk kısa filmlerinden biri olan "The Garage" 'da sıklıkla kullanılmıştır. Bu film yalnızca otomobil ile ilgili komik sahnelerden oluşmaktadır. Özellikle Ford Model T, filmlerinde çok kullanılmıştır. Otomobil, sinema için vazgeçilmez bir aksesuardır, iki aşığın otomobil içinde öpüştüğü romantik sahnelerden, Mafya'nın öldürdüğü kişilerin cesetlerini taşımak için otomobil kullandığı sahnelere kadar değişik şekillerde kullanılmıştır. Çok daha sonraları "The Love Bug", "Christine" gibi filmlerde baş aktör bir otomobil olacaktır. 20. yüzyılın başında otomobil karoserilerinde değişim başlar. İlk otomobiller, hem tahrik sistemleri hem de şekilleri itibarıyla, atlar tarafından çekilen arabalara benzemekteydiler. 1900'lerin otomobilleri sonunda "özgürlüğüne"» kavuşur ve şekil değiştirirler. İlk karoseri tasarımı Fransızca "yüz yüze" anlamına gelen "vis-à-vis" adını taşıyan bir De Dion-Bouton otomobiline aittir. Bu otomobil, oldukça kısa ve yüz yüze oturan dört kişiyi taşıyabilecek şekilde tasarlanmıştır. O dönemlerde rekor sayılacak bir sayıda, 2.970 adet satılmıştır. Otomobilin şekil değiştirdiği bu dönemde en yaratıcı karoserileri Jean-Henri Labourdette, otomobillere verdiği tekne ve uçak şekilleriyle ortaya çıkarmıştır. 1910'larda öncü bazı tasarımcılar otomobillerde aerodinamik tasarımlar yapmaya çalışır. Güdümlü balonlara benzeyen karoserisi ile Castagna tafaından çizilen A.L.F.A 40/60 HP otomobili bunlara bir örnektir. Amerikalı iktisatçı ve mühendis Frederick Winslow Taylor, "Taylorculuk" adı verilen bir "Bilimsel Yönetim Kuramı"nı ortaya atar. Bu kuram kısa sürede, özellikle de Henry Ford tarafından uygulanmasıyla birlikte otomotiv dünyasında tartışmalara yol açar ve otomobil tarihinde yeni bir çığır açar. Amerikalı otomobil üreticisi Ford, Taylor'un yöntemine "Fordçuluk" adını verir ve 1908'den itibaren bu yöntemin felsefesini ortaya koyar. Bu yöntem yalnızca Ford tarafından uygulanmaz, Fransa'da Renault kısmen de olsa bu yöntemi uygulamaya başlar ve 1912'de tamamen Taylorculuğa geçer. Otomobil endüstrisinde Taylorculuk ya da Fordçuluk bir endüstriyel devrimden daha öte bir yaklaşımdır. Bu yöntemle birlikte, yalnızca imtiyazlı bir zümreye lüks tüketim malları yapan zanaatkârlar, artık büyük kitleler için sıradan ürünler yapan uzman işçilere dönüşür. 20. yüzyılın başında Ford, kalifiye eleman eksikliği, devamsızlık, alkolizm gibi birçok personel sorunuyla karşılaşmıştır. Taylorculuğun önerdiği gibi, çok az ya da hiç kalifiye işgücü gerektirmeyen üretim bantlarının kurulmasıyla birlikte üretim maliyetleri önemli ölçüde düşer ve bu yeni ulaşım tarzının daha büyük kitlelerin tüketimine sunulmasına olanak verir. Otomobil endüstrisi hızla gelişir. Fransa otomobil tasarımında öncü olduğu kadar, ABD'de de otomotiv endüstrisinde öncüdür. ABD otomotiv endüstrisi Ford ve General Motors ile hızlı bir yükseliş yakalar.. Bu başarının altında standardizasyon, işçilik ekonomisi, işletmelerin bir araya gelmesi gibi faktörler yatmaktadır.. Birçok ABD otomotiv devi 1920-1930 arasında ortaya çıkar: Chrysler 1925'te, Pontiac 1926'da, LaSalle 1927'de, Plymouth 1928'de kurulur.. 1901'de bir ABD şirketi olan "Olds Motor Vehicle Company" tek bir modelden üç yıl içinde 12.500 adet satar.. Taylorculuktan ortaya çıkan "üretim bandı" ilkelerine göre üretilen ilk otomobil "Ford Model T" o dönemde dünyada en çok satılan otomobil konumuna gelir. İlk gerçek "halk arabası" sayılan Ford Model T, 1908 - 1927 yılları arasında, 15.465.868 adet satılır. 1907'de Fransa ve ABD yaklaşık 25.000 otomobil üretirken Büyük Britanya yalnızca 2.500 otomobil üretmekteydi. Üretim bandında otomobil üretimi, üretim sayılarını artırdı. 1914'te, 250.000'i Ford Model T olmak üzere ABD'de 485.000 otomobil üretildi. Aynı yıl üretim sayısı Fransa'da 45.000, Büyük Britanya'da 34.000 ve Almanya'da 23.000 idi. Otomobil I. Dünya Savaşı sırasında önemli bir rol oynar. At kullanmaya alışık olan askerler, hızlıca hareket edebilmek için otomobillerden yararlanırlar. Cepheye erzak ve mühimmat nakli için de otomobiller kullanılır. Hem cephe hem de cephe gerisi örgütlenme değişikliğe uğramıştır. Cephede yaralananlar artık özel olarak döşenmiş kamyonlarla cephe gerisine taşınır. Atlı ambulansların yerini motorlu ambulanslar alır. Marne Taksileri, otomobilin açtığı yeniliklere bir örnektir. 1914'te Almanların Fransız cephesini yarması sonucu Franszılar büyük bir saldırı planlar. Alman ilerleyişini durdurmak için Fransızların yedek güçlerini hızla cepheye ulaştırmaları gerekmektedir. Trenler ya kullanılamaz durumda ya da yeterli kapasitede değildir. General Joseph Gallieni askerleri cepheye taşımak için Paris taksilerini kullanmaya karar verir. 7 Eylül 1914'te tüm taksilere seferberlik emri verilir ve beş saat içinde 600 taksi ordunun emrine geçer. Bu taksiler, beşer kişi taşıyarak ve iki kere gidiş-geliş yaparak 5.000 askeri cepheye taşır. Bu fikir sayesinde Paris, Alman işgalinden kurtulur. Otomobil, bu şekilde ilk defa savaş alanında kullanılır ve endüstrileşmesi için önemli destek kazanır. Savaşın başlamasıyla birlikte otomobil kısa sürede bir savaş makinasına dönüşür. Otomobilin askerî amaçlar için kullanılması konusunda Fransız albay Jean-Baptiste Estienne "zafer, her türlü arazi koşulunda hareket edebilecek bir otomobilin üzerine bir top takabilecekler tarafından kazanılacaktır" der ve kaba hatlarıyla bir tanka benzeyen palet üzerinde hareket eden bir zırhlı araç tasarlar. Basit Rolls-Royce Silver Ghost otomobilleri zırhlı levhalarla kaplanır ve cepheye sürülür. Ülke çapında herkesin savaşa katkıda bulunduğu bu dönemde büyük otomotiv şirketleri de savaş için katkıda bulunur. I. Dünya Savaşı çıkmadan önce Berliet, Fransız Ordusuna ekipman sağlamaya başlamıştır.. Benz, 6.000 kadar personel taşıyıcı üretir. Daimler denizaltılar için yedek parça yapar. Ford, savaş gemisi ve uçağı üretir. Renault, ilk savaş tanklarını üretmeye başlar. Otomobilin bu şekilde kullanımı savaş sahasında zayiatın artmasına neden olur. Güvenlik içinde düşmana ateş açılmasına ve geçilmez denilen engellerin aşılmasına olanak verir.. 11 Kasım 1918'de savaş biter. Savaşın ardından küçük otomobil şirketleri de ortadan kalkmış ve yalnızca mühimmat ve askerî gereçler üreten şirketler ayakta kalabilmiştir. Her ne kadar bazı şirketler doğrudan otomobil alanında çalışmamış olsa da, uçak motoru üreten Bugatti ve Hispano-Suiza gibi şirketlerin geliştirdiği malzemeler ve teknikler otomobil endüstrisine de yararlı olmuştur. I. Dünya Savaşı'nın 1918'de sona ermesinden sonra endüstri ve ekonomi çok zayıflamış, fabrikalar yıkılmıştır. Avrupa, tekrar ayağa kalkmak için Amerikan modelini uygulamaya başlar. O dönemin en başarılı sanayicilerinden André Citroën Amerikan modelini taklit eder, 1919'da Citroën şirketini kurar ve otomobile getirdiği yeniliklerle kısa sürede başarılı olur. André Citroën, ABD'de Henry Ford'u ziyaret ederek ABD otomobil fabrikalarında uygulanan üretim yöntemlerini öğrenir.. Ama üretim yöntemlerinin ötesinde Amerikan modeli, Ford Model T gibi bir "halk otomobili" geliştirmenin önemini kavrama açısından önemlidir. Birçok Avrupalı otomotiv üreticisi bu sınıf otomobilleri üretmeye başlar. Fransa, küçük araba üretimi yapan şirketlere vergi muafiyeti sağlar. Peugeot "Quadrilette", Citroën ise ünlü "Citroën Type C" modellerini üretir.. On yıl içerisinde Avrupa gelişir ve otomotiv sanayiini sağlamlaştırır. 1926'da Mercedes ve Benz birleşerek lüks ve spor otomobil üreticisi Mercedes-Benz'i kurar. Ferdinand Porsche, bu şirketin teknik direktörlüğünü 1923 ile 1929 yılları arasında yapar. Bu birleşme sonucunda "S" modeli doğar ve daha sportif olan "SS", "SSK" ile "SSKL" modelleri ortaya çıkar. BMW ise daha önce, 1923'te dönüşümünü başarılı ile tamamlar. Otomobil daha büyük kitlelere ulaşmayı başarırken 1920'lerde tüm zamanların en güzel tasarımları sayılan otomobiller ortaya çıkar.. Bu lüks otomobiller, zor zamanların ardından tekrar elde edilen refahın sembolüdür. Bu dönemin öne çıkan iki modeli: Isotta Fraschini'nin "Tipo 8" modeli ve Hispano-Suiza'nın "Type H6" modelidir. Çok büyük boyutlara sahip olan bu otomobillerin ilki 5,9 litre ikincisi 6,6 litre motora sahiptir.. Bugatti şirketi de bu dönemde başarılı olur. Otomobil tasarımından sorumlu olan Jean Bugatti, "cesur, geniş hareketler ile ortaya çıkan ve zarafet ile birleşen büyük eğriler içeren" tasarımlara imzasını atar.. Bu döneme ait en tipik otomobillerden olan Bugatti "Royale" 1926'da 6 adet olarak üretilir. Markanın en lüks otomobili olan bu model yalnızca hükümdarlara ve elit tabakalara yönelik olarak yapılmıştır. Dingil aralığı 4,57 m olan ve 14,726 litrelik motor içeren bu otomobilin fiyatı 500.000 Fransız frangının üzerindedir.. Britanya markası Rolls-Royce 1906'da ortaya çıkmasına rağmen 1920'lerde genişlemiştir. Başarılı satıcı Rolls ve kalite düşkünü mükemmelliyetçi Royce'un ortaklığı sonucu "en pahalı ama dünyanın en iyi" otomobilleri ortaya çıkmıştır.. Otomobil tasarımında karöserinin önemli bir yer tuttuğu bu şatafatlı dönem kısa sürecektir. İki dünya savaşı arasındaki dönem lüks otomobiller için bir altın dönem olmuştur çünkü otomobiller artık güvenilirlilik açısından gelişmiş, yol altyapısı iyileşmiş ama otomobil için yasal düzenlemeler henüz yolun başındadır. Fransa o dönem için dünyanın en iyi yollarına sahip olmakla böbürlenmektedir.. Ama 1929'da Wall Street'te yaşanan "Kara Perşembe", diğer ekonomik sektörler gibi otomotiv endüstrisini de çok kötü etkilemiştir. Krizden ilk etkilenen ABD otomotiv endüstrisi olmuş ve satışlar hemen düşmüştür. ABD'de 1930'da 2.500.000 adet otomobil üretilmesine karşı, 1932'de yalnızca 1.500.000 otomobil üretilmiştir.. "Çılgın yılları" şüphe ve belirsizlik içeren bir dönem izlemiştir. Otomobil üretimini artırmak için Avrupalı ve Amerikalı üreticiler, daha hafif, daha hızlı ve daha ekonomik modelleri piyasaya sürer. Bu modellerin ortaya çıkmasında motorlar ve vites kutularının iyileştirilmesinde sağlanan ilerleme önemli rol oynamıştır. Bu dönem ayrıca gerçek bir estetik devrime de sahne olmuştur. "Cabriolet", "coupé" model otomobiller ortaya çıkmıştır. Gittikçe geliştirilen motorların üzerine, uçaklardan yararlanılarak artık daha aerodinamik karoseri tasarımları kullanılmaya başlanmıştır. Otomobillerde artık Art déco'nun bir akımı olan "Streamline Moderne" zamanıdır. Karoseri tarzları oldukça değişmiştir. 1919'lara kadar otomobillerin %90'ı açık karoseriye sahip iken 1929'larda bu oran tersine dönmüştür.. Artık üretimi mantık kullanarak yapmak, konforu, kullanım kolaylığını ve güvenliği artırmak için çalışılır.. Otomobilde önden çekiş üreticiler tarafından çok ilgi görmez. 1920'lerden itibaren iki mühendis özellikle yarış otomobillerinde önden çekiş ile denemeler yapar. 1925'te Cliff Durant tarafından tasarlanan önden çekişli bir Miller "Junior 8" model otomobil Indianapolis 500 yarışına katılır. Dave Lewis tarafında sürülen araç genel klasmanı ikinci olarak tamamlar. Otomobil üreticisi Harry Miller bu teknolojiyi yarış otomobillerinde kullanmaya devam eder ama otomobil üretiminde kullanmaz. Her ne kadar Fransız Jean-Albert Grégoire 1929'da "Tracta" şirketini bu prensip üzerine kurmuş olsa da önden çekişin önemli bir etki yaratması için iki Amerikalı otomobil üreticisini Cord ve Ruxton'u beklemek gerekecektir. Cord'un "L-29" modeli yaklaşık 4.400 adet satar.. 1931'de, DKW'de Front modeliyle bu teknolojiye geçer. Ama bu teknoloji yaygın kullanımına birkaç yıl sonra Citroën Traction Avant modeliyle başlar. Önden çekişin yararı ağırlık merkezinin alçaltılması ve yol tutuşunun iyileştirilmesidir.. Tek hacimli karoserinin kullanılması da otomobil üretimi için önemli bir dönüm noktasıdır. 1960'larda bu karoseri tipinin yaygın uygulanmasından çok önce Lancia 1920'lerde kullanmaya başlamıştır. Tekneleri inceleyen Vincenzo Lancia, klasik şasi yerine yan panoların ve koltukların takılabileceği çelik bir yapı geliştirmiştir. Bu yapı otomobilin genel dayanımını da artırmaktadır. 1922'de Paris otomobil fuarında sergilenen Lancia Lambda ilk tek hacimli karoseriye sahip olan modeldir.. Çelik kullanımı otomobillerde giderek artar ve tamamı çelik ilk modeli Citroën yapar.. Bu karoseri modeli 1930'lardan itibaren giderek birçok otomobil üreticisi tarafından kullanılmaya başlar. Chrysler'in 1934'te çıkardığı Airflow, Lincoln'ün 1935'te çıkardığı Zephyr, ya da Nash'in "600" modeli bunlar arasında sayılabilir.. II. Dünya Savaşı sırasında otomobil Avrupa'da hemen hemen ortadan kaybolur ve yerini bisiklet ve bisikletli taksilere bırakır. Bu dönemde özellikle benzin yokluğu nedeniyle otomobiller sahiplerinin garajından dışarı çıkamaz. Benzinli motorların yerine kullanılan ve odun gazı ile çalışan otomobil motorları bu dönemde ortaya çıkar. Panhard, bu motor türü ile ilginen ilk otomobil üreticisidir. Fransa'da Alman işgali altında yaklaşık 130.000 otomobile bu motor eklenir.. Otomobil 1941'de yeni zorluklarla karşılaşır. Avrupa sanayisi, işgale uğradığı Almanya'nın kontrolüne girer. Yeni otomobil tasarlamanın zorluklarına rağmen, üreticilerin çoğu gelecek için model tasarımına başlar.. Savaş diğer alanlarda olduğu gibi otomobil için de bir teknolojik gelişme fırsatı sağlamış ve bant üzerinde üretimin artmasına olanak vermiştir.. Otomobillere otomatik vites kutusu, otomatik debreyaj, hidrolik süspansiyonlar ve senkronize vites kutuları takılmaya başlanmıştır.. 1940'ta ABD hükûmeti için yaratılan hafif keşif aracı Jeep Willys yalnızca II. Dünya Savaşı'nın sembolü hâline gelmemiş aynı zamanda otomobillerde uygulanan gelişmelerin de bir sembolü olmuştur. Savaştan hemen sonra otomobil yalnızca bazı imtiyazlı kimseler tarafından alınabiliyordu. Avrupalı otomobil üreticileri tesislerini tekrar kurmaya çalıştıklarından Avrupa'da satılan otomobillerin çoğunluğu ABD endüstrisinden geliyordu.. Savaş sonrası Avrupa yokluklar içindeydi ve ülkeler otomobille ilgilenmeden önce yeniden yapılanmak zorundaydı.. Her ne kadar 1946 yılı otomobil fuarında sergilenen Renault 4CV gibi modeller gelecek hakkında olumlu işaret verse de enflasyon ve ücretlerin artmaması ailelerin alım gücünün düşmesine neden olmuştu.. Avrupa endüstrisi 1946-1947 yılları arasında normale döner.. Dünya üzerinde otomobil üretimi büyük ölçüde artar. 1945 ile 1975 yılları arasında bu sayı 10 milyondan 30 milyona çıkar. Teknik gelişme, verimliliğin artışı ve endüstriyel yoğunluk sayesinde Avrupa'da küçük ekonomik otomobiller ortaya çıkar. Bu artış, artık yalnızca temel gereksinimlerini karşılamanın ötesine geçen bir tüketim toplumunun da ortaya çıkışını gösterir. Bu durumdan en çok yararlanan sektör şüphesiz otomotiv sektörüdür. Sürekli artan talep karşısında üreticiler seri olarak üretim yapmak zorundadır.. 1946'da Almanya'da ilk 10.000 "Vosvos" üretilir. Fransa'da 1946'da üretime başlayan Renault 4CV, 1954 yılına gelindiğinde 500.000'den fazla üretilmiştir. İtalya'da savaştan hemen önce çıkarılan küçük Fiat otomobiller görülmemiş bir başarı yakalar. Biraz gecikmeli olarak İngiltere'de ünlü Mini ile küçük otomobiller üretmeye başlar. Bu rakamlar otomobil için yeni bir dönemin
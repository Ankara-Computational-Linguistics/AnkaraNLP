bir senaryo, fakat eğer benim şahsen bağlantılı olmadığım biriyse, ne kadar içtenüzülebilirim ki? Kulağa her ne kadar bencilce gelse de, her kötü haberin ardından tümdünyaca yas tutacak olsak, sağlıklı bir şekilde yürütebileceğimiz günlük bir yaşamımızolmazdı. Kitabı okurken yer yer duygulandım, kendimi Ava’nın yerine koymaya çalıştım, amabeş dakika sonra düşüncelerim yine kendi üzerime odaklanmıştı. Ne kadar denesem de,benzer olayları bizzat yaşamadan, sadece kitaplardan öğrenerek tecrübe etmem imkansız vekişisel tecrübelerim olmadan başka birini tamamen anlayabileceğimi söyleyemem.Kimseyi kandırmanın gereği yok, kimseyi umursamazlıkla incitmenin gereği de yok.Hayatınıza dışardan bakan birinin birebir duygularınızı yaşayabilme imkanı da yok. Belki dealışkanlıktandır, ama bütün bunların farkında olsam da, yine de çevremdekilere yerigeldiğinde baş sağlığı dilemeye devam edeceğim ve gerektiğinde başkalarından o kelimeleriduymak isteyeceğim. Belki de önemli olan, karşımdakiyle ilişkim yüzeysel, geçici veya sahtebile olsa bana hala karşılık verebilecek bir insanın olduğunu bilmektir.__________________________________________________________________________Kaynakça:Russell, Karen. Timsah Park. Çev. Püren Özgören. İstanbul: Siren Yayınları, 2014. 1. Baskıİçimizdeki Düşman İnsanoğlu ilkel çağlardan beri hayatta kalmak için mücadele etmiş ve sonunda baş düşmanımız olan vahşi doğa keskin zekâmızın karşısında yenik düşmüştür. Doğal seçilimden etkilenmeyi uzun süre önce bırakan modern insan toplumu ise, kendine yeni düşmanlar edinmek zorunda kalmıştır. Savaş, huzursuzluk, adaletsizlik, sefalet… Düşman diye bellediğimiz bu kavramlar bizleri kutsal bir amacın peşinde hissettirir. Ama maalesef biz o kutsal amaçların peşinden giderken dünyayı kısır bir döngüye sokarız. Savaşı düşman edinen barış için savaşmak zorundadır, adalet isteyen kendini intikam alırken bulur, sefalete düşman olan diğerlerinin üstüne basarken, huzur isteyen bencilleşir. Eksiklerimizi tamamlamaya çalışırken daha büyük boşluklar yaratırız. Bu amaç, bu kavga yaşamımızı sürdürmek için gerekli midir? Thomas Hobbes “İnsan insanın kurdudur.” sözüyle bunu mu anlatmak istemiştir? Devletlerin yokluğunda ve sonsuz hürriyette birbirimize kurt kesilirken, devletlerin varlığında neden kesilmeyelim? Bizi hayvanlardan farklı kılan aklımızın ve bizi onlardan birisi yapan güdülerimizin kavgası, görmemiz gereken gerçeklerin etrafını sislerle kapladığında, gerçekten ne yapmak istiyoruz; ne yapmalıyız, ne amaçla yaşıyoruz; gibi soruların yanıtlarını veremeyiz. Bu belirsizliği ortadan kaldırmak, kavgaya bir son vermek için gurur, bencillik, güç istenci gibi insana özgü karakterimize mi dur demeliyiz yoksa cinsellik, hayatta kalmak, saldırganlık gibi temel içgüdülerimize mi? Neye dur dediğimizin pek de önemi yok aslında. Toplumsal yaşam, insanı bütün yönleriyle kabul etmiş ve tabularını ona göre oluşturmuştur. İlkel çağlarda hayatta kalmaya çalışırken artık toplumun bir bireyi olarak kalmaya çalışıyoruz. Bunu başarabilmek için örf adet, görgü, din, ahlak ve hukuk kurallarına bağlı yaşamaktan başka yapabileceğimiz bir şey yok. Çünkü toplumsal tabuları yıkmak veya ön yargılardan kurtulmaya çalışırken, kendimizi toplumdan uzakta ve soyutlanmış bir halde bulmaktan korkarız, korkmalıyız da. Hayatımızı kolaylaştırmak için var olan o ön yargılar ve düzeni sağlamak için oluşan o tabular gerçek düşmanlarımız değil, onlar toplumun temel taşları, başka bir deyişle; toplumun ta kendisidir. En büyük engelleri kendimiz koyarız gittiğimiz yollara. Kimi tembellikle tıkarken kendi yolunu, kimi rindanelikle yapar bunu. Kimi diğer insanları suçlarken ulaşamadığı amaçlar için, kimi kadere yükler bütün bu yükü. Kaldıramayacağımız sorumluluklardan ve yüklerden aynı bir sıcak hava balonunu hafifletircesine kurtulmanın peşindeyiz hep. Bu yöntem herkes tarafından uygulanmakta ve kabul edilmiş olduğundan kimse çıkıp da buna isyan edememektedir. Başına bir talihsizlik veya felaket gelen insanların, diğer insanlara karşı sorumluluklarını yerine getirmemesi gibi. Bu talihsizlik veya felaketi, yüklerimizden kaçmak için bir bahane olarak görüyoruz. Oysaki bir insanın başına ne gelirse gelsin, yaşanan hadiseler kimseye, diğer insanlara hak etmediği gibi davranma veya ona karşı olan sorumluluklarını yerine getirmeme lüksü tanımaz. Herkesin kendi yüklerini kendi omzunda taşıdığı ve sorumluluklarını tamamıyla yerine getirdiği hayalî bir toplumda hiçbir kurala ihtiyaç yoktur. İşte bu yüzden insanın tek gerçek düşmanı, yine kendisidir. Güçlüyü güçsüzden ayırt etme yeteneği çocuk yaşta kazanılır. Bir durumda fiziksel güç baskın gelirken, başka bir durumda zihniyet üstün gelir. Bazen hırslı olan kazanırken bazen kıvrak zekâsı olan kazanır yarışları. Kazanmak veya kaybetmek gerçek gücün göstergesi değildir. Ne toplumdan ne kaderden ne de yaradılıştan ötürü yolumuza çıkacak engeller, kendi kendimize yarattıklarımıza denk olamazlar. Gerçek gücümüzü bu engelleri aşmada ne kadar başarılı olduğumuz gösterir. Kimsenin doğası bir başkasından üstün değildir ve her birey doygunluğa eşit uzaklıkta gelir dünyaya. Benliğimize yenik düşüp pes ettiğimizde, dertlerden köşe bucak kaçan bir kuzu yaratırız. “Kaplan! Kaplan! Kuzuyu yaratan mı yarattı seni?” (William Blake, Tyger Tyger) Eren Asan Kaynakça : Blake, William. Songs of Experience. Londra, 1794. AKIP GİDEN HAYATLAR “Merhaba, ben Azra. Yirmi yaşında bir üniversite öğrencisiyim. Ailem ile birlikte Ankara’da yaşıyorum. Bir de çok sevdiğim bir erkek arkadaşım var.” Yeni birisiyle tanıştığımda bu cümleleri kurduktan sonra boğazıma takılıyor sanki sözcükler. Nasıl filmlerde birisi ölmeden önce tüm hayatı gözlerinin önünden geçiyorsa aynı onun gibi yavaş çekimde bütün hayatıma göz gezdiriyorum her seferinde. Anlatacak, kendimi farklı kılacak tek bir olay arıyorum gözümde canlanan filmin her karesinde ama nafile. Tek gördüğüm şey kendini bulmaya çalışan bir kızın boşa harcadığı koca bir yirmi yılı. Aslında hepimiz öyle değil miyiz? Güya hepimiz adeta bir yaprak gibi rüzgârla bir o yana bir bu yana savruluyoruz. Güya hayat devam ediyor ve hepimizi farklı yerlere sürüklüyor. Ben size söyleyeyim. Bütün bunlar koca bir yalandan ibaret bence. Ne bir yerlere sürüklendiğimiz var ne de sürüklenebildiğimiz. Hayat devam ediyor. Her gün güneş batıyor ve yeniden doğuyor, sular hep aynı yöne akıyor ve biz de düzene ayak uydurarak ne kadar sıkıcı ve rahatsız edici olursa olsun alıştığımız şeyi yapmaya devam ediyoruz. Yaşıyoruz diyemiyorum, sadece devam ediyoruz. Düşünmeden, sorgulamadan, ne istediğini bilmeden… Öyle bir döngünün içindeyiz ki daha doğmadan bile az çok belli olmuş oluyor hayatımız. İsmimize karar verilmiş, yıllar sonra gideceğimiz okulların hayalleri kurulmuş ve evleneceğimiz kişinin kriterleri bile çoktan belirlenmiş oluyor. Bize de sadece bizim için çizilmiş, güvenli ve tecrübelerden oluşan yoldan ilerlemek kalıyor. Aslında ilk başta kulağa o kadar kötü gelmiyor. Neden daha önce tecrübe edilen bir şeyi bir kez de bir şeyler kaybetme riskini göze alarak deneyeyim ki diyor insan kendi kendine. Ama o yolda yürümeye biraz başlayınca görüyorsunuz ne kadar büyük bir hata yaptığınızı. Geri dönülmesi zor kararlar verdiğinizde, daha doğrusu sizin için verilen kararları kabul edip itaat etmeye başladığınızda ve bir şeylerin ters gittiğinin farkına vardığınızda, aynı benim gibi aslında birçok insan için çok genç sayılabilecek bir yaşta bile geriye dönüp şu ana kadar bu hayatta neler yaptım diye bakma ihtiyacı duyuyorsunuz. Herkes kendi hayatının kahramanıdır ama siz hiç her günü bir diğerinin aynı olan, mutlu olduğu yoldan ilerlemek, kendi benliğini bulmak yerine sisteme itaat ederek koyun gibi hareket eden bir kahraman gördünüz mü? Mutlu olmanın ya da alışkanlıklarından sıyrılarak yeni bir insan olmanın kolay olduğunu tabii ki iddia etmiyorum ama biz bunun zor olduğunu bile bilmiyoruz. Çünkü denemiyoruz. Tek suçu kendimize yüklemek de istemiyorum. Aslında çevremizdekiler de en az bizim kadar suçlu kalıplarımızı kıramamamızda. İstese de istemese de okula gitmek zorunda mesela bir insan. Başarılı ya da başarısız olduğuna bakılmaksızın o eğitimi anlamak zorunda. O sınava girmek, o ödevi yapmak ve her sabah olduğu gibi hayattan bezmiş bir şekilde uyanıp çevresindekilerin onun için uygun gördüğü birey rolünü oynayıp, ilerde mutlu olabilmek için şimdiki mutluluğunu ertelemek zorunda. Her ne kadar kimse bunu kendine itiraf edemese de ister istemez saatlerini, günlerini, aylarını, yıllarını hatta tüm hayatını mutluluğu kovalamakla harcıyor ve bunu fark ettiğinde her şey için geç kalmış olabileceği düşüncesi hayata tamamen küsmesine neden oluyor. Daha da kötüsü her şeyin farkında olup da bir şeyler değiştirememiş olmak ve hayatının su gibi akıp gittiğini ama onun bunu değerli kılmak için hiçbir şey yapmadığını bilmek insana en büyük darbeyi vuruyor. Tek çözüm başkalarının gösterdiği yoldan gitmektense kendi yolunu çizebilecek kadar kendine güvenmekten geçiyor. Ve unutma, hayat ne olursa olsun devam ediyor, sadece nasıl devam ettirmek istediğini seçmen gerekiyor. Sona Ramak Kala Adım Samu. Bu ülkenin öncesini hatırlamak gerçekten çok zor. Buraya Son Şeylerin Ülkesi diyorlar. Bence buraya en çok yakışan isim bu! Burada her şey sondur, bu da etrafında gördüğün her nesnenin değerli olduğu anlamına geliyor. Çünkü bu ülkede artık fabrikalar çalışmıyor, artık bir şey üretilmiyor. Çöplerden bulduğumuz yiyeceklerle ya da buluntu avcılığı yaparak elde ettiğimiz şeyleri satarak glot(Son Şeyler Ülkesi para birimi) kazanıyoruz. Buluntu avcılığı yapmak buradaki en kazançlı işlerden olduğu kadar en belalı işlerden biridir. Çünkü insanlar bir nesne gördüklerinde deliye dönüyorlar hatta bunun için birbirlerini öldürdüklerine şahit oldum. Aslında benim hikâyemi başlatan şey de bu. Bundan yaklaşık iki yıl önce buluntu avcılığı yaparken, bir başka avcının bana saldırmasıyla başladı. Çöpün hemen yanında durumu iyi olan eski bir ayakkabı görmüştüm. Tam almak için eğildiğim sırada başka bir buluntu avcısı karnıma güçlü bir tekme atarak beni yere serdi. Şanslıydım ki kendimi çabuk toparlayarak ayağa kalktım. Bana tekme atan o avcı ayakkabıyı aldığı yetmezmiş gibi bulduğum eşyaları topladığım alış-veriş arabamı karıştırıyordu. Bu durum beni inanılmaz öfkelendirmişti. Adamın kulağına sağlam bir yumruk atıp onu sersemlettim. BJJ tekniğiyle onu etkisiz hale getirip kolunu kırarken, adamın arkadaşları olduğunu düşündüğüm iki kişi bana doğru hızlı adımlarla geliyordu. Kendilerinden çok emin gözüküyorlardı ama sonları bana tekme atan adamla aynı oldu. Etrafımda bana hayranlıkla ve korkuyla bakan buluntu avcıları toplanmıştı. İçlerinden zayıf, uzun boylu bir genç (bu arada isminin sonra Robin olduğunu öğrendim.) çıkıp, “Bunu bana da öğreti misin” diye sordu. “Her eğitim saati için on glot verirsen neden olmasın” dedim. On glotu tereddütsüz kabul etmişti, böyle bir zamanda pek sık görülmeyecek bir davranıştı. Eğitime o gün başlamıştık. İkinci gün Robin eğitime beş kişi daha getirmişti. İnsanlar bunu öğrenmek istiyorlardı çünkü burada hayatta kalmak için çok fazla enerji harcıyorduk ve BJJ minimum enerji gerektiren bir dövüş sanatıydı. Ayrıca bu ülkede insanın kendisini koruması hayati bir öneme sahip ve BJJ de bize bunu sağlıyordu. Günler geçtikçe BJJ’yi öğrenmek isteyenlerin sayısı artmıştı. Bir haftada elli kişi daha katılmıştı ve sonraki hafta yüz eli kişi olmuştuk. Bir yılda dokuzyüz kişiye ulaşmıştık. İlginç bir şekilde, BJJ bilenlerin arasında bir bağ oluşmuştu ve bu bağ onları birbirlerini korumaya itiyordu. Dokuz yüz kişiyle birbirine sadık insanlardan oluşan bir ordu olmuştuk. Kendimi bir lider gibi hissetmeye başlamıştım. Bu durum daha sonra beni hükümete saldırmaya kadar itti. Çünkü ülkeyi bu hale getiren insanlardan hesap sorma arzusu her gün içimde büyüyordu. Hükümet binasına saldırıp devlet liderlerine ulaşmak istiyorsak, çok sistemli bir plan yapmalıydık ve tam donanımlı olmalıydık. Ülkede sadece suikastçılar ve ölü toplayıcı devlet görevlileri silaha sahipti. Suikastçilerden silah alamazdık, bunu teklif bile etsek bizi öldürürlerdi. Ölü toplayıcı devlet görevlilerine saldırıp silahlarını almalıydık. Keşke bunu yapmak demesi kadar kolay olsaydı. Robin ile tartışarak bir plan hazırladık. Planı şu şeklide düzenlemiştik, ölü toplayıcılarının ne zaman ya da nerede ortaya çıkacağını bilmiyorduk. Biz de eğer birkaç ölüyü bir alana toplarsak onları almak için oraya geleceklerini düşündük. Plan tam anlattığım gibi işlemişti yaklaşık yirmi kadar ölüyü bir alana toplayıp yakında bir yere on beş kadar kişi pusu kurmuştuk. Kalabalık olmak istemiyordum çünkü etrafta saklanacak çok fazla yer yoktu. Ölü toplayıcılarının arabalarının o gürültülü sesi duyuluyordu, cesetlere çok yaklaşmışlardı. Ama bir terslik vardı normalde sekizerli grup olarak gezen ölü toplayıcıları, yirmi beş kişilerdi. On beş kişiyle bu plan imkânsızdı. Tam planın iptal olduğunu söyleyeceğim sırada yakınımızdaki bir bina çökmeye başlamıştı. Etrafı aniden yoğun bir toz bulutu kapladı. Bu bizim planı beş kişilik bir kayıpla başarmamızı sağlayan bir şanstı. Planın ikinci kısmı hükümet binasına saldırmaktı. Hiç vakit kaybetmeden hükümet binasına doğru ilerledik. Binanın etrafında kimse yoktu. İşaretimle binaya doğru koşmaya başladık. Kapıyı mermilerle parçaladıktan sonra içeriye girdik. Bu eski binanın içi de dışı gibi boştu. İçeri girdikten sonra bir kargaşa yaşanacağını düşünüyorduk ama öyle olmamıştı. Herkesin yüzünde bir şaşkınlık ifadesi vardı. Bu karanlık boş binanın içinde sürekli anlam veremediğimiz davudi bir ses yankılanıyordu ve şöyle sesleniyordu: ” denekler merkezde.” Bakış Açısı Kazanmak Hayata bakış açımı değiştiren ender kitaplardan biri Amir Levine ve Rachel Heller’ın yazdığı “Bağlanma” adlı kitap. Kapağına bakıldığında saçma bir kişisel gelişim kitabı gibi dursa da aslında ilişkiler konusunda doğru bir bakış açısı geliştirmeyi kolay kılan bir kitap. Bence, bu kitap bağlanma teorilerinin ikili ilişkilerin dinamiği konusunda çok önemli bir yer teşkil ettiğini net bir şekilde ortaya koyuyor. Bu teorileri kendi hayatınızda uygulamayı öğrenmek ise sizi olduğunuzdan daha anlayışlı ve sorun çözme odaklı bir birey yapıyor. Bir psikoloji öğrencisi ve ebeveynleri de psikolog olan biri olarak hem aile içinde ilginç olaylar yaşandı hem de kendimi kendi isteğim doğrultusunda biraz değiştirdim. Ayrıca kitabın içinde bulunan testleri arkadaşlarıma uygulayarak onların da ya kendilerini daha iyi tanımasını sağlamış oldum ya da ilişkilerde bulundukları konumu daha iyi fark etmesine vesile oldum. Bana göre, bu teoriler hayatımızın merkezine yerleştirecek kadar önemli. Kitaptaki testi çözdüğümde “kaygılı” bağlanma stilinde olduğumu gördüm ve yetişkinlerde bağlanmanın temelinin çocuklukta anneye olan bağlanma kaynaklı olduğunu bildiğimden, annemin bana anlattığı birkaç anıdan derleme yapıp “Evet, sorunun kaynağını buldum.” Diyerek annemi aradım. Anneme durumu anlattığımda şaşırdı ve biraz üzüldü. Sonra teknik bir açıklama yaparak öyle olmadığını anlatmaya çalıştı. Genelde psikoloji öğrencilerinde ruhsal bozukluklar ve bazı hastalıklar öğrenildiğinde olan “Acaba ben obsesif miyim?”, “Bende kesin çoklu kişilik bozukluğu var.” şeklinde yanılsamalar olabileceğini söyledi. Aynı günün akşamı babamın arayıp aynı şeyleri söylemesiyle anladım ki evde ufak bir acil durum ilan edilmiş. Tabi beni ikna etmeleri o kadar kolay olmadı. Çünkü bu durumun kötü bir şey olduğunu düşünmüyordum. Bence, insanın kendini daha iyi anlama çabasında olması onun yararına olan bir şeydir. Hatta kendine bu açıdan bakınca, önceden yapıp anlamlandıramadığı hareketleri daha kolay anlamlandırır. Her insanın bu süreçten geçmesi gerektiğini düşünüyorum. Kendimle olan kısmı bitirdikten sonra bunu hemen arkadaşlarıma uygulamalıyım düşüncesi ile yakın çevremdeki herkesi testten geçirdim. Bir dizi testten sonra fark ettiğim durum ise kişinin bağlanma stilinin ilişkiden ilişkiye değişebiliyor olmasıydı. Bu benim için büyük bir soru işaretiydi. Nasıl oluyor da değişiyordu? Sonra kendi ilişkilerimi tekrardan gözden geçirdim ve bazı durumlarda kendimde ve karşı tarafta olan değişikliklerin farkına vardım. Ardından hemen konuda uzman ebeveynlerime☺ danışarak düşündüklerimin onayını aldım. Bu sürecin beni daha olgun bir insan yaptığını düşünüyordum. Önceden insanların anlamlandıramadığım hareketlerini -hâlâ saçma gözükse de- bir mantığa oturtabiliyordum Ayrıca bu test yapma insanları gözlemleme işi beni o kadar çok eğlendirmiş olacak ki, sadece ilişkiler için değil, genel olarak insanları gözlemlemek benim için istemsizce yaptığım bir hobiye dönüşmüştü. İnsanların neden o anda mantıksız gelen şeyleri yaptığını anlamaya başlamıştım. Bir insanın yalan söylediğini ya da bir konuda düşünmediği bir şeyi savunduğunu anlamaya başlamıştım. Yani sadece ilişkiler konusunda bakış açısı kazanmakla kalmayıp bana bir psikoloğun edinmesi gereken bir alışkanlık kazanmıştım. Ayrıca, her gözlemlediğim insan ile beraber insanlara karşı olan toleransım artıyordu. Bir insanın itici gözüken davranışlarının fark edemediğimiz sebeplere dayalı olabileceğini, bu davranışların sebeplerini gözlemleyerek anlayabiliyordum. Bunun yanı sıra kitabı önerdiğim birkaç kişi de bana bu kitabı okuduktan sonra ilişkilerine bakış açılarının fazlasıyla değiştiğini ve artık kafalarının rahat olduğunu söylediler. Uzun lafın kısası bağlanma stillerini anlamak size ilişkilere ve ilişkilerinize doğru bir şekilde bakabilmeyi öğretecektir. Bana göre bu konu hakkında bilgi sahibi olmak insanı gerçekten daha anlayışlı ve mantıklı kararlar veren bir birey hâline getiriyor. Bana olan etkisi bundan biraz daha fazla oldu ve önüme pek çok kapı açtı. Halihazırda içe dönük bir insan olduğum için, girdiğim yabancı ortamlarda kendimi insanları gözlemleyerek eğlendiriyorum artık. Tahmin ediyorum ki, bu gözlemleme alışkanlığım ileride bana güzel bir veri havuzu oluşturacaktır. Berker Verep Kitap Künyesi Kitap Adı: Bağlanma-Aşkı Bulmanın ve Korumanın Bilimsel Yolları Yazar: Amir Levine, Rachel Heller Çevirmen: Ebrar Güldemler Yayınevi: Aganta Kitap Hamur Tipi: 2. Hamur Ebat: 14 x 21 İlk Baskı Yılı: 2018 Baskı Sayısı: 1. Basım Dil: Türkçe Olmaz Olsun Teknoloji Birçoğumuz hayal eder gelecekteki yenilikleri; bundan 50 yıl, 100 yıl sonra kullanılacak olan teknolojik aletleri. “Uçan arabalar kaplayacak her tarafı!”, “Yerdeki trafik ağı tamamıyla gökyüzüne taşınacak.”, “Artık ışınlanma olacak ulaşım sıkıntısı diye bir şey kalmayacak.” gibi birçok söylemi eminim hepimiz duymuşuzdur. Hepimizin kulağı aşinadır bu tür söylemlere ve belki birçoğunuz bu gelişmeleri sabırsızlıkla bekliyorsunuz fakat ben istemiyorum teknolojinin gelişmesini. Evet, istemiyorum teknolojinin gelişmesini fakat durun hemen saldırmayın çünkü açıklayacağım elimden geldiğince sizlere niye istemediğimi teknolojinin gelişmesini, neden ondan uzak kalmak istediğimi. Bu meseleyi anlatabilmek adına ne getirdi bizim hayatımıza şu teknoloji denen şey; aslında yararından çok zararı mı var, diye sormak isterim sizlere. Neydik ve ne olduk acaba? Nasıldı hayatımız, insanlarla ilişkilerimiz, büyüklerimizle-küçüklerimizle olan münasebetimiz nasıldı ve nasıl oldu, nasıl değişti teknoloji geliştikten sonra bütün bunlar? Benim yaşımdakilerin hatta şu an hayatta olan herhangi bir insanın yaşamadığı zamanları hayal etmenizi isteyeceğim sizlerden. Hani okuduğumuz o geçmiş dönemi anlatan kitaplarda gördüğümüz sokakları gözlerinizin önünde canlandırmanızı, bir an dahi olsa o dönemde yaşıyormuş gibi hayal etmenizi rica ediyorum sizlerden. Elleri nasır tutmuş bir demircinin küçük sıcacık dükkânından gelen alın terinin sesini duymanızı, camları çeşit çeşit çiçekleri taşıyan rengârenk saksıların süslediği, kapıların korkusuzca açık bırakıldığı, seninle aynı mahallede yaşayan her insanın dost olduğu zamanları, sokaklarında korkusuzca koşan çocukların, can oynayıp; can alıp, can verdikleri zamanları hatırlamanızı istiyorum sizlerden. Balkonlarında sakinliğin sesini dinleyen aile fertlerinin oturduğu, öğretmenlerin yanına ancak eğilerek girilebilen o zamanları hatırlamanızı rica ediyorum. Modern mimari adı altında katledilmiş yeşilliklerin üzerine kondurulmuş grinin her tonunu üzerinde barındıran muhteşem betonarme binaların yerine yeşille barışık ahşap binaların olduğu güzel sokakları canlandırın lütfen gözünüzün önünde. Ne güzelmiş değil mi o zamanlar? Sokaklarında huzurun mis gibi içinize güven veren kokusu, insanların yüzünden bir an dahi eksik olmayan mutluluk, sevgi ve en önemlisi karşılıklı saygının olması ne güzelmiş. Burada bahsetmeye çalıştığım tasvir bilmiyorum kaç yıl öncesine, hangi çağa veya hangi devletin toprakları üzerindeki bir sokağa ait? Fakat bildiğim bir şey var, o da o zamandan bu zamana birçok şeyin değişmiş olduğu. Peki, öte yandan nasıl olduk şimdi biz? Artık buram buram emek kokan dükkânlar yok. Onların yerini büyük sanayi kuruluşları aldı, hepsi gitti maalesef. Artık o emek kokusunun yerini dünyamızı katleden sanayi kuruluşları aldı. “Bugün de doyduk, bu bize yeter.” gibi cümlelerin sahibi mütevazı insanlar gitti artık ve onların yerine hiç doymayan para için yapmayacağı/yapamayacağı hiçbir şey olmayan modern, tamahkâr insanlar geldi. Artık korkusuzca kapıların açık bırakıldığı zamanlar da çok geride kaldı –maalesef- ve o kapıların yerini üç kilitli, çelik, güvenli kapılar aldı. Değil sokaklarda özgürce, korkusuzca dolaşan çocuklar; belli bir saatten sonra dışarı çıkabilen insan dahi kalmadı. Değişti zaman maalesef ve benim her daim eskiye olan özlemim biraz daha artmakta. Nasıl şu anda bize bir şeyler öğreten öğretmenlere karşı sergilenen tavır? Öğretmenleriyle (veya kendinden büyük bir kişiyle olan münasebetinde) ukalaca konuşmaktan çekinmeyen öğrencilerle doldu her yer. Ya estetik zevkimize ne oldu? Nereye gitti baktıkça içimizi ısıtan klasik mimari? Maalesef o da teknolojiye boyun eğdi ve kaybetti. Artık etrafımızda gördüğümüz tek şey içimizden –zaten azalmış olan- huzuru söküp alan gökdelenler. Bilmiyorum, bu konu üzerine belki onlarca sayfa yazı yazılabilir ve elbette benim düşündüğümün aksini düşünen kişiler de kendi savlarıyla ilgili onlarca sayfa yazı yazabilirler. Fakat geçmişle ilgili söz açıldığında aklıma ilk gelen şey o eski güzel zamanlarda yaşayabilme şansını elde edebilme ihtimalidir. Acaba o dönemlerde yaşasaydık yine mimaride estetiği katledip yerine betonarmeyi mi getirirdik ya da öğrenciler öğretmenlerine karşı bu denli vefasız bir tutum sergilemeye devam mı ederlerdi? Acaba huzur içindeki sokakların ruh halini değiştirip huzursuzluğun sebebi mi olurduk veya küçük dükkânların kapatılmasına sebebiyet verecek olan büyük sanayi kuruluşlarını mı kurardık? Bu soruların cevabını bilmiyorum lakin bilinen bir şey var o da geçmişten bu güne değişimin en büyük sebebinin teknoloji olduğudur. KAYNAKÇA Back to the Future. Yön. Robert Zemeckis. 1985. Elif AKARÇirkinÖrdekYavrusuDoğduğumuz çağın, toplumun, ailenin, kuralların ve adetlerin bir ürünü müyüz sadece?Farklı zaman ve mekanda doğmuş olsak, şuanki benliğimiz yerine bambaşka bir kimliğesahip olacağımızı tahmin etmek zor değil aslında. Bu yüzden, sorunun cevabı da evet birbakıma. İçinde bulunduğumuz çağdan ve toplumdan besleniyoruz, aile ile birliktebüyüyoruz ve tüm bu dış etkenlere göre kişiliğimizi şekillendiriyoruz. Şekillenen bukişiliğin yanında aslında hayallerimiz, hayal kırıklıklarımız, yeteneklerimiz vekorkularımız da içinde bulunduğumuz toplumun ve ailenin bir ürünü olmuş oluyor. Buyönden bakınca da, önceden şekillendirilmiş bir kalıbın içine doğuyoruz çünkü insanlardoğuyor, yaşıyor ve ölüyor ancak kalıcı olan, toplum oluyor. Böylece ölmüş olanların veyaşayanların beraber şekillendirdiği, zamana karşı direnen tek yapı toplum olmuş oluyor.Toplumun değişmez kuralları var. İnsanların, üzerinde bir değişiklik yapmadan, sırf otoplumda doğduğu için kabul ettiği kurallar ve hayat tarzları var. Bizden önce doğupyaşamış ve ölmüş olanların oluşturduğu bu koca yapı, karakterimiz üzerindeyadsınamayacak bir etkiye sahip oluyor ve böylece “toplumun bireyleri” olaraktanımlanan bizleroluşuyoruz.Şekillenen ve biçim kazanan kişiliğimizin içinden tüm dış etkenleri kaldırırsak kaçısahiden bizim eserimiz sayılabilir ki? Başka bir ülkede, başka bir toplum yapısı içindedoğmuş olan ben, şuanki benden bambaşka biri olacaktı. Bunu düşünmek, karakteroluşumunda dış etkenlere ne kadar bağlı olduğumu ya da olduğumuzu gösteriyor birbakıma. Üstelik karakter oluşumunun şekillenmesi sadece toplum yapısıyla alakalı olanbir şey de değil çünkü aile yapısına da oldukça bağlı olan bir şey. Demek istediğim, sahipolduğumuzu iddia ettiğimiz tüm özelliklerimiz, bize sorulmadan verilmiş ve farkındaolmadan sahip olduğumuz şeylere, aileye ve topluma, bağlı aslında. Öte yandan, tümbunları olduğu gibi kabul etmek, yaşadığımız çağın ve toplumun kabul ettiği değerlerinüzerinevedışınaçıkmadan yaşamayıkabul etmektirbana göre.Peki, aile ve toplumun kişinin üzerinde yadsınamayacak kadar etkisi olduğunusöyledikten ve kabul ettikten sonra, bunların dışına çıkabilmenin ve kişinin kendisini tümbu etkenlerden sıyırarak sadece kendisine ait olan bir yolda yürümeyi seçmesininmümkün olabileceğini iddia etmek ne derece doğru olabilir ki? Aslında bu, bazıinsanların yapabildiği bir şey. Bana göre bu insanlar, çağın ve toplumun dışındadoğuyorlar. İçinde doğdukları hiçbir değeri sahiplenmiyorlar ve bu yüzden de isteristemez toplum tarafından dışlanan bir kesimi oluşturuyorlar. En başta bahsettiğim gibi,insanlargelip geçici olsada,bıraktıklarışey,toplum, kalıcı oluyor. Bu nedenle, gelip geçici olmayı kabul etmemiş ve farklı bir şeyleryapmak için çabalayan insanların, önceden oluşturulmuş bir “kalıba” uyum sağlamalarınıbeklemek de oldukça saçma bir beklenti olabilir. Böyle insanların toplum tarafından “isteristemez” dışlandığını söyledim çünkü toplum, kendisinden olmayanı kendisinebenzetmeye çalışır. Bu yönden bakacak olursak da toplumu, düzene karşı olmayı esasalan doğanın bir kanunu olan entropi yasasına ters bir şey olduğunu bile söyleyebiliriz.Dolayısıyla toplumdan soyutlanmış böyle insanların tüm bu nedenler yüzünden “normalolmayan” damgasını yediğini söyleyebilirim. Ama yine de önemli olan asıl şeyin neolduğunu sorguluyorum. Ayak uydurup, bir şeyler yapmaya çalışmak mı yoksa kendiyolunu çizip, farklıolmayı gözealarak mutluolmaya çabalamakmı?Yaşanan yere ve zamana ayak uydurabilmek, sadece insanlar için geçerli olan bir şeydeğil. En basitinden, hayvanlar arasındaki hiyerarşide de bunu görüyoruz. Adapteolamayanın elenmesi kuralına dayalı bir doğa var. Ama bu kuralın, modernleşen vekarmaşıklaşan insan hayatına uydurmaya çalışmak ne derece doğru olabilir ki? Farklıolanın ya da uyum sağlamayı beceremeyen, kısacası çağın dışında doğmuş insanların davar olduğunu biliyorum ve bu insanlar bana bazen farklı olabilmek için cesaret veriyoraçıkçası. Beyazların içindeki tek siyah ördek olmanın kötü bir şey olmadığını küçükkenokuduğumuz hikayeden de öğrendik. Bu yüzden, farklı olmaktan, kabul görmemekten,kısacası “çirkin ördek yavrusu”olmaktan korkmamamızgerektiğinidüşünüyorum.MASKESİZ ÇIKILAMAYAN YÜKSEKLER Artık, insanlar olarak yapabileceklerimizin ve sahip olabileceğimiz hayatların sınırları çok yükseklerde. Hayaller, iş yükü, maaşlar, sınavlar, rekabet, betonarme habitatlar ve hatta burunlar… Hepsi yükseklerde. Bunların en belirgin yaşandığı yerlerden biri de güçlü ve etkin şirketlerin konumlandığı plazalar. Nedense, ne zaman plaza hayatı dense aklıma samimiyetsiz bir ortam gelir. Bir elinde kahve, diğer elinde dosyaların bulunduğu çanta, üstünde özenle alınmış ve giyilmiş giysileri ile hızlı adımlar ve topuk sesleri eşliğinde bir yere yetişmeye çalışan insanlar… Hepsinin bir amacı var: Olabildiğince yükseğe çıkmak. Bu o kadar kolay olmuyor, tabii. Her seviyede sizden beklenen gereklilikler var, bunları karşılayamazsanız bir üst kademeye erişemiyorsunuz veya daha kötüsü işsiz bir şekilde evinizin yolunu tutuyorsunuz. Bu gerekliliklerden birisi de sınavlar. Üst düzey bir yönetici aranıyorsa adaylar üst düzey bir elemeden geçirilmek zorunda. Hayır, beş şıkkı olan veya kâğıda bir şeyler yazdığınız bir sınav değil bu. Kendi benliğinizden ne kadar sıyrılıp şirketin ve işin istediği karakteri ne kadar özümseyebileceğinizle ilgili. Sadece bunu başaranlar, hizmet ettikleri organizasyonun tepesine çıkıp, güç sahibi olabiliyor. Onlar için oturacakları koltuk adına feda ettikleri benlikleri önemsiz. Hastaneden ölüm haberini aldığınız sevgili annenizi, onu kurtarmak için elinizden artık bir şey gelmeyeceği ve çok önemli bir iş pozisyonunun mülakatını kaçırmamak amacıyla, o soğuk ve beyazlar içindeki yatağında öylece yalnız bırakır mıydınız? İşte, Grönholm Metodu adlı tiyatroyu izlerken aklıma gelen ve öz sorgulama yapmamı gerektiren sorulardan biri buydu. Belki de gerçek iş görüşmelerinde de cevabı alınmaya çalışılan çok acımasız bir soru bu. İşverenler, aradıkları karaktere uygun olup olmadığınızı özgeçmişinizde olmayan bilgilerle öğrenmek zorunda. Peki, tam olarak nedir bu insanların istediği? Bunun cevabını oyunun sonundaki bir cümleyle vermek istiyorum: “Biz pislik görünümlü iyi biri değil, iyi görünümlü pislik biri arıyoruz.” (Galceran, Pekinton, & Coşar, 2016) Hiç kimse pislik insanları sevmez, onlarla iş yapmak istemez, en azından kendi adıma konuşursam ben istemem. Bu tür insanlar, öyle insanlardır ki şirket içinde güçlü kalmak için başkalarını mevkilerinden düşürmek, tıynetlerine ters düşmez. Bizler üzerinde olumsuz bir etki uyandırır, onlara güvenmememize sebep olur. Öte yandan, „pislik‟ diye nitelendirdiğimiz insanlar şirketlerin ihtiyacı olan çıkarcı, bencil ve materyalist yaklaşımları sergileme potansiyeline sahip. Büyük şirketlerin üst düzey çalışanlarından istediği de onların „pislik‟ işlerini başkalarına belli etmeden yapmamız. Bu noktada, iki yüzlü insanlara karşı bir ihtiyaç doğduğunu düşünüyorum. Bu iki yüzlülük, insanlara karşı iyilik maskesi takıp ardında yatan kötü düşünceleri örtmek için biçilmiş bir kaftan. Büyük şirketlerin isteğinin „pislik‟ insan modeli olduğunu anlayan özünde iyi kişilerin, işi kapmak adına kendilerini kötü şekilde göstermeye çalışması, durumu onlar için daha da batırıyor. Oyunda her ne kadar belirtilmese de bence, Fernando karakteri, işe bu nedenden dolayı kabul edilmeyecek. İşte, bu yüzden, insan kaynakları, bu tür insanların foyasını ortaya çıkaracak sınavlar uyguluyor. Bu nedenle, iş hayatımızda, olduğumuz ve olmaya görünmeye çalıştığımız karakterler bence çok önemli. Öte yandan, karakterleri yüzünden, müşterilerin onlarla iş yapmayacağını anlayan kötü kalpli insanlar ise kendilerini olduklarından daha iyi biriymiş gibi göstererek işi kapıyor. Ben bunu hiç adil bulmuyorum, ancak büyük balığın küçük balığı yediği, herkesin birilerinin ardından dolaplar çevirdiği günümüzde işler böyle yürüyor, düzen böyle kurulmuş. Tüm bu yazdıklarımı düşünerek insanın; kişiliğini, maddi çıkarlar uğruna kaybetmesini veya maskeler ardına gizlemesini ezikçe, insanlık dışı buluyorum. Maddesel amaçlar için yitirdiğimiz öz kimlikler bizleri insan yapan duygularımızı yitirmemize, hayat sevincimizi ve yaşamımızın anlamını kaybetmemize neden oluyor. Unutulmamalıdır ki; bir koltukta iki karpuz sığmaz: Empati, dürüstlük, güvenilirlik gibi insani özelliklerimizi bir kenara bırakmadan gelemeyeceğimiz konumlar olacaktır hayatta. İ. İLTER SEZAN Kaynakça (APA) Galceran, J. (Yazar), Pekinton, S. (Yönetmen), & Coşar, B. (Çevirmen). (2016, 21 Ekim). Grönholm Metodu. Büyük Tiyatro‟da canlı performans, Ankara. Cracho, S. (2015, 30 Mayıs). Businessman looking megalopolis through window [Dijital görüntü]. Erişim 27 Eylül, 2017, https://www.truebluelifeinsurance.com/new/wp-content/uploads/2015/05/businessman-thinking.jpg [Grönholm Metodu oyunundan bir sahnenin dijital görüntüsü]. (tarih yok). Erişim 27 Eylül, 2017, http://www.devtiyatro.gov.tr/media/uploads/oyunlar/foto/4410/14471558711964853363-b.png Aybars Atbas ÇÖZDÜM! HER ŞEY ÇOK BASİT! "İnsanları sevindirmenin bu kadar iyi ve kolay olduğunu niçin daha önce hiç anlamamıştım!" (Zweig 65) Birey olgusunu kaybettiğimiz şu günlerde, adeta seri üretim gibi birbirimizin aynısı olduk. Çoğumuzun hiçbir farkı kalmadı. İçinde bulunduğumuz düzen farklı yani yaratıcılığı yüksek olan insanların yaratıcılıklarını öldürdü. Artık insanları mutlu etmek çok kolay hale geldi. Bu düzenden yıpranmış ve kendisini özel hissetmeyen, öz saygısı zedelenmiş bireye kendisini özel hissettirecek şeyler yapmak insanları hemen mutlu ediyor. Bir çiçek ya da bir söz bile bazen buna yetiyor. Maalesef kendime baktığımda bu insanlardan çok farklı olduğumu görüyorum. Bazı durumların bilincinde olmak ancak bu sistem içinde hapsolduğumu hissetmek biraz ilginç bir duygu. Örneğin, her insanı anlayabiliyorum çünkü herkes aslında aynı düşünüyor. Hepsinin farklı sorunları var ancak sorunlarını fazla büyütüyorlar. Herkesin içinde, ne yazık ki, yetersizlik duygusu var. ''Acı çekmek için bile yetersizdim.'' (10) Öz saygısını kaybeden ve yıpranmış bireyler kendilerini neredeyse her konu için yetersiz hissediyor bana kalırsa. Sanki dünyaya atılmış bir çöp gibi hissediyorlar. Mesela, lise yıllarında çok yaratıcı fikirlere sahip olan ve dünyaya bir şeyler katma potansiyeli çok yüksek bir insan vardı. Birkaç yıl sonra görüşmeye başladığımızda, hala potansiyeli olmasına rağmen potansiyelinin çok altında olduğunu gördüm. Bunun nedeni yaşadığı ve karşılaştığı olaylardan dolayı kendine olan inancını yitirmesiymiş. Fark ettim ki bu kişi artık büyük adım atmaktan çok çekiniyor. Kafesinde yaşamak zorunda kalmış ama uçmak isteyen bir kuş gibi bu düzenin dışına çıkamıyor. İşte böyle böyle yaratıcı ve parlak fikirleri olabilecek insanların potansiyellerini emiyor bu sistem. “Farklılığı hisseden, farklı hassasiyetlere sahip ve farkındalığı güçlenmiş başka bir insan halime geldiğimi biliyorum.” (67) Benim durumum bu insanlardan biraz daha farklı. Bahsettiğim insanın potansiyelini sadece ben mi görüyorum? Aslına bakarsanız, birçok insanın potansiyelinin farkındayım çünkü insanları dinlemeyi biliyorum. Ne kullandığı kelimelere, ne mimiklerine takılıyorum ne de bu kişiyi konuşmamla alt etmek için açıklarını kovalıyorum. Sadece ne anlatmak istiyor olabilir diye düşünüyorum. Bu da bana onları çok daha iyi tanıma fırsatı veriyor. Çok insan tanıyıp çok kitap okuduğum için bu konularda farkındalığım oldukça gelişti. Ayrıca içimde kendimi çok iyi analiz edip kendime dürüst olmak, duygularımı ve düşüncelerimi sorgulamak ve egolarımdan bir nevi sıyrılabilmek benim insanlara karşı algımı çok açtı. “Bir kez kendini bulmuş olan kişinin bu yeryüzünde yitirecek bir şeyi yoktur artık. Ve bir kez kendi içindeki insanı anlamış olan bütün insanları anlar.” (69) Ancak bu beni gitgide yalnızlaştırdı. Ben insanları anlasam ya da yol göstersem de kendimi anlatabileceğim kimseyi bulamıyorum çevremde. Büyük ihtimalle daha önce böyle bir insana rastlamadım. Bir gün rastlayacağıma eminim. Şu an “herkesi güldüren ama mutsuz olan palyaço” gibiyim. İnsanlarla kesinlikle bir yarış içinde değilim ya da onları küçük görmüyorum. Tabi ki onlara değer veriyorum. Fakat bir şeyleri onlara göstermek onların inanması için yetmiyor. Hayatlarında bir kırılma ile beraber onların da bu görüşü anlayacaklarına eminim. Sonuçta aydınlanma bir süreçtir ve eminim ki onlar da fark edecektir bu düzenin onlardan ne kadar çok şey çaldığını. Her ne kadar bu durumun bir gün düzeleceğine ya da yakın zamanda kendim gibi kişilerle tanışabileceğime inansam ve çoğu zaman kendimi ruhsal açıdan güçlü hissetsem de bu kadar insanın içinde kimseyle bir şey paylaşamamak ve bu toplum içinde yalnız olmak beni düşündüğümden çok yıpratıyor. "Denizde susuzluktan ölen biri gibiyim." (43) Kaynakça Zweig, Stefan. Olağan Üstü Bir Gece. Birinci Basım. Türkiye İş Bankası Yayınları. İstanbul. 2015 Çocuk Kalpli Dev AdamYaşamı hak ediyordu, canilerden sapkınlardan, yolu karanlık olanlardansa o, yaşamı fazlasıyla hak ediyordu. Başgardiyan bacağındaki prangayı, iri vücudunu sehpaya bağlayan zincirleri kontrol etti, gözlerindeki yaşı sildi ve yavaşça ayağa kalktı. Düğmeye bastıktan sonraki birkaç dakikada, o gün oraya bir katilin idamını zevkle izlemek için gelenler , haksız yere o sehpaya oturtulan John Coffey’nin ruhunun kurtuluşuna tanık olacaklardı. O gün orada, adalet için emri yerine getirenler biliyordu ki John’u acılar içinde ölüme yaklaştıran Yaşlı Sparky (idam sehpası) onların hayatında unutulamaz bir acı olacaktı, ben o sahneyi izlerken buna inandım. “Böyle olduğum için üzgünüm” dedi infazından önce söylemek istediği son sözler sorulduğunda. Artan voltajlarda verilecek elektrikle acılar içinde fakat kıvranamayacak şekilde öleceği için değil, katilleri olmaktan hüküm giydiği ikiz kızların hayatını kurtaramadığı için üzgündü dev cüssesine nazaran çocuk kalpli John. Filmde John Coffey’in idam edilmesi onu Tanrının bir eli olarak gören gardiyanı derinden üzüyor. Yine de bunu bir işaret olarak görüyor. Tanrı, yaşama dair hiçbir tecrübesi olmayan, yalnızca iyilik yapan bu adamı bir mesaj için kurban etmişti. Gardiyanında anladığı gibi; düzen, bazı şeyleri düzen uğruna yok edecekti. John koşulsuz ve karşılıksız iyiliği, merhameti sembol ediyordu fakat düzen bunu kabul edemeyecek kadar hain. Yüreği koca adam iyiliklerinin karşılığını tarif edilemeyecek kadar acı ölümüyle buldu. O, bu düzende alışılmış olandan farklıydı, farklıydı öyleyse yok edilmeliydi. İnsanoğlu kendi düzeninde neyin hak, neyin haksızlık olduğunu anlayamamış ve anlayamayacaktı buna rağmen kendi yargılarından vazgeçmeyecek ve onları mutlaklaştıracaklardı. İdam sehpasının kızgın soğukluğunu iliklerine kadar hisseden ilk idam kurbanı William Kennlar sahiden hak etmiş miydi bu ölümü? Onun ölümüyle daima amaç gösterilen adalet yerini bulmuş muydu? Bu sona sebebiyet verenlerin de derinlerinde hissettiklerine emin olduğum bu acı insanoğlunun bastırdığı vahşi duyguları açığa çıkaran kısa zamanlı bir hazdı. Siyah örtü yüzüne geçirilirken gözyaşları içinde “lütfen patron” dedi “beni karanlıkta bırakma” . Daha acıklı ve gerçekçi bir sahne tahmin edemiyorum. Dev cüsseli adamı ölüm değil karanlıkta kalmak korkutuyordu. O, tanrının ona verdiği doğaüstü güçlerle insanları iyileştiriyor, onların hayatını aydınlatıyordu. O sahneyi izlerken şunu fark ettim, kâinatın düzeni tam da John’un yalvarışında hissedildiği gibi. İnsanoğlu kendi düzeninde yarattıklarını kendi yaradılışından üstün tutuyor. O kadar nankör, kör oluyor ki Tanrının uzattığı yardım elini ateşe atıyor. Oysa John, bütün yargılardan, mantık kuramlarından, hakkaniyetten habersiz sadece iyilik yapıyordu ve sadece karanlıktan korkuyordu. Siyah örtü yüzüne geçirilirken gözyaşları içinde “lütfen patron” dedi “beni karanlıkta bırakma” . Daha acıklı ve gerçekçi bir sahne tahmin edemiyorum. Dev cüsseli adamı ölüm değil karanlıkta kalmak korkutuyordu. O, tanrının ona verdiği doğaüstü güçlerle insanları iyileştiriyor, onların hayatını aydınlatıyordu. O sahneyi izlerken şunu fark ettim, kâinatın düzeni tam da John’un yalvarışında hissedildiği gibi. İnsanoğlu kendi düzeninde yarattıklarını kendi yaradılışından üstün tutuyor. O kadar nankör, kör oluyor ki Tanrının uzattığı yardım elini ateşe atıyor. Oysa John, bütün yargılardan, mantık kuramlarından, hakkaniyetten habersiz sadece iyilik yapıyordu ve sadece karanlıktan korkuyordu. Gardiyan son kez John’a baktı, kovadaki süngeri alıp ıslattı ve John’un başının üzerine koydu, yüksek akımın verileceği kabloları da süngerin üzerine yerleştirip sabitledi. John’dan gözlerini alamayan bir diğer gardiyan emri vermesi için başgardiyanı uyardı. Emir verildi. Yeşil yolu cennete uzanıyordu. Dilay YILMAZ 21401850 Batuhan Emre Kaynak 21602088 Yaşamadığımız Hayatlar Belki sizlere diyeceğim şey biraz bencilce olacak, hatta bu nasıl bir başlangıç diye de düşüneceksiniz ama sizler de benim gibi Dünya üzerinde yaşanan tek hayatın sizinki olduğu gibi bir yanılgıya kapılıyor musunuz? Evet sizler gibi ben de garip bir başlangıç olduğunu düşünüyorum. Fakat hazır sizlere o soruyu sormuşken o soru üzerinde düşünelim. Çevremizde yaşadığımız tek hayat bizimki fakat tek hayat bizimki değil. “Yaşadığımız” kelimesi bütün olayı değiştiriyor. Evet yaşamadığımız hayatlar da var hem de bizimkinden çok daha fazla. Dünya üzerinde 7 milyar hayat var, hatta bugüne kadar doğup ölen bütün insanların hayatlarını da sayarsak çok çok daha fazla. Bizim yaşadığımız sadece bir tane. Peki ya hiç onlardan birini yaşadığınızı hayal ettiniz mi? Paula Hawking’in yazdığı ve benim keyifle okuduğum Trendeki Kız adlı gerilim romanı bu olayı çok ama çok farklı ele alıyor. Mesela ana karakterimiz Rachel’ın kendisinden geride bıraktığı hayatındaki karakterlerin hayatlarını kendi kafasında yaşaması gibi. İnsanların tek kaçamayacağı şey sanırım kendi hayatları. Çoğu insan en sıkıcı, en sorunlu hayatın onlarınki olduğunu düşünür, diğer insanların onlardan çok daha iyi ve kaliteli bir hayat yaşadıkları kanısını oluştururlar kafalarında. Sonra bu kanı oluşturma eylemi, onların hayatlarını hayal ederek yaşamaya dönüşür. Aynı Rachel’ın kendisine kötü davranan eski kocasının, onun yeni eşinin ve çocuklarının hayatlarını yaşaması gibi. Bana kalırsa bu çok kötü bir davranış. Çünkü insanların hayatlarına sadece onların dışarıdan nasıl göründüklerine bakarak yorumlar yapamayız. Ya da onların hayatlarını kafamızda sanki onlarmışız gibi yaşayamayız. Bu hem bizi yıpratır hem de onlara karşı hiç etik olmaz. Sonuçta kimse kendi çocuğunun başkasının hayalinde onun çocuğu olmasını istemez, ya da aynı şekilde eşinin. Baş karakterimiz Rachel’ın başından çok kötü olaylar geçmiş ve bazı şeyleri unutmakta zorluk çekiyor. Peki ya bunlar onu haklı çıkarır mı? Ya da tam tersine bu olanları unutması mı gerekirdi? Başkalarının hayatlarını yaşama fikri eskiden kalan unutamadığımız bazı şeylerden gelebilir. Örneğin eski eşimizi hala unutamadıysak ve evlendiyse kendimizi onun yeni eşinin yerine koyabiliriz. Bunlar gerçekten zor şeyler olmalı fakat bence aşmamız gereken şeyler ayrıca. Hayatımızda kapanması gereken bazı defterler vardır. Bunlar hangileridir diyecek olursanız eğer cevabım bizi mutlu edemeyenler ya da mutsuz edenler olacaktır. Bence insanın hayatında ona zarar veren ve onu mutsuz eden şeyler bulunmamalı. Rachel’ın eski eşinden kalan anılarının hayatını mahvetmesi gibi. Bu ders verici bir yazı olmayabilir, sizlere sadece görüşlerimi sunuyorum fakat eğer hayatınızda sizleri mutsuz eden ya da ben bunu neden hala yapıyorum dediğiniz şeyler varsa onları tekrar düşünmeniz sizin için gerçekten iyi olur. Başkalarının hayatlarını yaşamak kendi hayatımızı sevmediğimiz ya da sevemediğimiz anlamına da gelir. Eskide kalmış olaylar, gelecekten beklentimiz ya da şu anda bulunduğumuz konum bunlara neden olabilir. Böyle durumlarda dahi olsa kendi hayatımıza tutunmalı, ondan vazgeçmemeli ve sonuna kadar, mutlu olana kadar ne olursa olsun çabalamaya devam etmeliyiz. Her ne kadar başka hayatlar hayal etsek de tek bir hayatımız var ve bunu değiştiremiyoruz. Baş karakterimiz Rachel’ın da yaptığı gibi mutlu olana kadar ya da huzura erene kadar vazgeçmeden çabalamamız gerekir. Tek yaşadığımız ve yaşayabileceğimiz hayatımıza saygımız olmalı ve ona bir kanca gibi tutunup her zorluğu her ne olursa olsun atlatmalıyız. Bunları söylememin nedeni Trendeki Kız romanında gördüğüm ne olursa olsun kendi hayatına tutunma mücadelesi. Elimizdeki tek hayata iyi bakalım. Hazal Özkızıklı 21901521 Modern Sorundan Öteye Bir Metro İnsanlar olarak uzun yıllardan beri beraber yaşıyoruz, yardımlaşıyoruz, takas yapıyoruz, bir şeyler öğretiyoruz ve bir şeyleri paylaşıyoruz. Aile kurmak ve sevdiklerimizle vakit geçirmek bizim için o kadar önemli ki... Düğünler, bayramlar, doğum günü kutlamaları hatta cenazeler bile kültürümüz için çok önemli ögeler. Çünkü bu ögeler, insanların bir araya gelmelerini ve sosyalleşmelerini sağlamakta çok başarılı. Sosyalleşmek; arkadaşlarımızla dışarı çıkmak ya da ailece yemek yemek kadar kolay da olsa, bir davet düzenlemek ya da bir törene katılmak kadar meşakkatli de olsa insanların ruhsal ihtiyaçlarından belki de en köklüsü olmayı sürdürmüştür. Fakat ulu meşelerin kesilmesi, iki yüz yaşına kadar yaşamış kaplumbağaların ölmesi, imparatorlukların yıkılması gibi bu köklü sosyalleşme ihtiyacımız da yavaş yavaş ölüyor. Üstelik köklerini yiyen de adına teknoloji ve küreselleşme dediğimiz insan yapımı mantarlar. Teknolojiyi kontrol ediyoruz. Ondan en iyi şekilde faydalanıyoruz. Sabah kalktığımda yaptığım ilk iş elimi telefonuma atıp bir şeyler okumak. Gazeteler elimin altında, gürleyen bir çağlayanı andıran akışı yakalamamı sağlıyor. Bu akışla geçiyor hayatım, kahvaltımı ettikten sonra kendimi sokağa atıyorum. İnsanlar nereye gideceklerini çok iyi biliyorlar çünkü navigasyonla istediğimiz yere gitmek mümkün. Zaman kaybetmeye gerek yok, o yüzden hemen metroya doğru ilerliyorum. Kulağımda kulaklık, modern akışın hızıyla yürürken birine çarpıyorum. Yabancının eşyaları yere düşüyor, bunu ancak birkaç adım daha attıktan sonra fark ediyorum. Arkama dönüp bakıyorum, eşyalarını topluyor ve hemen ayağa kalkıyor. O kalkarken onun kulağındaki kulaklığı da görüyorum. Derin bir oh çekiyorum içimden. Benim yardımıma gerek duymaması bana zaman kazandırıyor. İstasyona girdiğimde elektronik bir ses bana nereye gitmem gerektiğini söylüyor. Kafamı hiç yormadan gitmem gereken yere gidiyorum. Metroyu bekliyorum fakat çok sabırsızım. Telefonda gezinirken saniyede yüzlerce farklı resim, video ve haber görüyorum. Şimdi ise büyük bir ekranda, koca bir dakika boyunca beklemem gerektiği yazıyor ve bu çok sıkıcı. Beklemek modern akıştan geride kalmama yol açıyor. Metro gelene kadar kimseden tek bir ses çıkmıyor. Müzik dinliyor olmama rağmen kimsenin konuşmadığından eminim. İnsanlar birbirleriyle çok sohbet etmezler çünkü. Metro geldiğinde diğer tüm insanlar gibi aceleyle içeri girmeye çalışıyorum. Metronun kapısı kapanırken teknolojinin akışına uyum sağlamaya çalışan, zamanı olmayan, sosyalleşmeye ihtiyaç duymayan, aceleci insanlardan biriyim. Kitapta bahsedilen “yeni Yeni Dünya”nın bir parçasıyım. Teknoloji bizi kontrol ediyor. Daha önce hiç inmediğim bir durakta duruyor metro. İnmeden önce kulaklıklarımı çıkarıyorum. Bana nereden çıkmam gerektiğini söyleyen bir robotik ses yok. Biraz kafa yorarak çıkış tabelasını buluyorum. Dışarda insanlar birbirleriyle konuşuyorlar. Gülüşen birkaç kızın sesini duyuyorum. Sokakta yürürken nedendir bilinmez, daha mutluyum. Etrafımdaki herkes kendi akışlarının hızıyla ilerliyor. Taksiciye yol soran bir adam görüyorum. Biri çarpıyor bana, dönüp özür diliyor. Konuşmaya başlıyoruz. Bu yabancı, bana biraz benimle yürümeyi teklif ediyor, onu kırmıyorum. Kimsenin acelesi yok. Anlıyorum ki ben zamanı olan, sosyalleşmeyi seven bir insanım. Dünya hep yeni sonuçlara ulaşmaktan, devamlı tüketmekten ve cep telefonlarımızdan ibaret değil. Teknoloji ne kadar gelişirse gelişsin; insan, diğer insanlardan soyutlandığı bir hayat yaşamamalı. Yeni dünyamızdaki modern değişimlerin bizi yönlendirmesine izin verirsek kendi mutluluğumuz için oluşturduğumuz bu düzen bizi depresyona ve yalnızlığa sürükler. Önemli olan teknolojiyi ölçülü kullanmak, bizi ruhsuzlaştırmasına ve bireyselleştirmesine izin vermemek. Metrodan indikten sonra bana ve dünyaya ne olduğunu merak ediyorum. İndiğim durağın ismini hatırlamaya çalışıyorum. İnsanı modern kaygılarından uzaklaştıranı, büyük rahatsızlığın çözümünü: Biraz farkındalık, biraz hoşgörü ama hepsinden önemlisi yalnız kalmamak… Durağın adı: iletişim kurmak. Selim Tepeler TURK 102-30 21301772 Aslı Uçar Yaşayan Birinin Zihninde Ölümün Fiziki İmkansızlığı Günümüzde güncel sanat eserlerini ‘’anlamak ve anladıklarını başkalarına uygun bir biçimde anlatmak’’sanat tartışmalarının gözde konularından birisi. Barok, rönesans dönemlerine nazaran çok daha yoruma açık olan günümüz çağdaş sanat anlayışında bu ne denli mümkün? Damien Hirst’ün yazıma ismini veren sanat yapıtını incelediğimizde modern sanatın yoruma fazlasıyla açık dolu dünyasıyla tanışma fırsatı bulacağız. Yazının girişinde sanat yapıtını inceleyeceğimizi söyleyince aklınızda bir yağlı boya tablosu veya bir bal mumu heykeli belirmiş olabilir. Fakat söz konusu yapıt beklediğinizden çok daha etkileyici ve açıkçası biraz da tüyler ürpertici. Yandaki fotoğraf esere ait.Gördününüz üzere oldukça büyük bir su tankının içerisinde oldukça büyük bir köpek balığı var. Okyanusta yakalandıktan sonra öldürülüp bir su tankına yerleştirilmiş. Gerek çözünmeyi yavaşlatmak gerekse ölü köpek balığını sergilenebilir kılmak için formaldehit çözeltisi kullanılmış. Farklı bir bakış açısıyla düşünüldüğünde Hirst ölü köpek balığını tank sayesinde çerçeve içine almış. Formaldehit’in çalışmadaki tek işlevi ölü köpek balığının çözünmesini Selim Tepeler TURK 102-30 21301772 Aslı Uçar geciktirmek değil -antik zamanda mumyalama işlevinde kullanılan amber kadar koruyucu değil- aynı zamanda sanatseverlerin köpek balığın canlıymış ve hareket ediyormuş izlenimine kapılmasına yardımcı olmaktadır. Sanırım eseri önünden(soldaki foto) ve daha yakınından görünce formaldehit’in melekelerine şahit olabileceksiniz. Peki Hirst bu yapıtıyla bizlere ne anlatmak istiyor? Bu bir bilmece olmadığından ötürü bu sorunun tıpkı diğer sanat eserlerinde olduğu gibi kesin bir cevabı yok. Fakat sanat birikimimizden yola çıkarak kendimize bir kılavuz hazırlayabiliriz. Sanat, tarihten günümüze niçin yapılıyordu başlığı altında kendimize çeşitli sorular yöneltebilir, cevaplarımız ışığında mutlak öze ulaşmaya çalışabiliriz. Örneğin, bu sanat eserinin toplumsal ve bireysel olarak mutlak bir amacı var mıydı? Bu eser tıpkı barok eserlerindeki olduğu gibi dine veya eğitim bağlılığa ilham vermek amacıyla mı yapılmıştı yoksa Antik Roma dönemi eserlerindeki gibi politik gücü sağlamlaştırmak veyahut tam tersine sorgulatmak için mi? Sanatçı bu eseri toplumsal kaygıdan uzak bireysel gayede, değer verdiği birini hatırlamak için mi yapmış acaba? Yoksa çok daha kişisel bir amaçla yıllar sonrasında yapıyla kendini kendine hatırlamak veya başka birileri tarafından hatırlamak için mi? Modern zamanda sanat pek çok anlam içerdiğinden tüm bu sorulardan yola çıkarak ve eserin mutlak özünün her daim kendini yaratan sanatçının içinde kaldığı gerçeğini de göz ardı etmeden çeşitli cevaplara ulaşabiliriz. Sanatçı farklı yapıtlarında ölü köpek balığı dışında farklı hayvanlardan da faydalanmış; koyun, zebra, inek gibi. Bu noktada bizi bekleyen önemli bir soru karşılaşıyoruz. Bu bir sanat eseri midir? Farz edelim sanatçı bu çalışmasını bir sanat galerisinde sergilemek yerine bir doğa tarihi müzesine konumlandırmış olsaydı (tıpkı kemikleri bir araya getirilip suni deriyle sergilenen bir dinazor gibi) ve altında ”ölü bir köpek balığı” yazsaydı sizce bu kadar etkileyici bir sanat eseri Selim Tepeler TURK 102-30 21301772 Aslı Uçar olabilir miydi, etkileyicilikten ziyade sanat eseri olabilir miydi? Cevap ortada, altında Latince ismi yazan bir köpek balığı gösteriminden öteye gidemezdi. O halde bu noktadan yola çıkarak bir yapıtı sanat eseri olarak yorumlayabilmemiz için çeşitli şartlara ihtiyacımız var. Sanatçının ölü köpek balığı yaptına ”Ölü Birinin Zihninde Ölümün Fiziki İmkansızlığı” adını vermesi ve bunu sanat galerisinde sergilemesi eserin sanat eseri diye lanse edilmesine önemli katkıda bulunuyor. Çünkü doğa tarihi müzesinde karşılaşmış olsaydınız inceleyip geçebileceğimiz söz konusu eser, ismi ve bulunduğu mekanla birlikte bizi insanlık tarihinin en büyük sorunsalı olan ölümle ilgili düşünmeye davet ediyor. Benim kişisel kanım sanatçı da bunu amaçlamış olamalı. İşte bu düşünsel derinlik de eseri sıradan bir yapıttan ziyade sanat yapıtı hüviyetine bürünmesine sebep olmaktadır. Sonuç olarak çağdaş sanatı dar kalıplar içinde incelememiz mümkün olmadığı gibi, bir yapıta sanat eseri diyebilmek için de çeşitli kriterlere ihtiyacımız olduğunu gerçeğini de göz ardı edemeyiz. ‘’Yaşayan Birinin Zihninde Ölümün Fiziki İmkansızlığı’’ eseri de gerek düşünsel derinliğe sahip ismi, gerekse sergilendiği mekan itibariyle sanat eseri olarak sınıflandırılmasına sebep olmaktadır. Selim Tepeler TURK 102-30 21301772 Aslı Uçar Kaynakça Hirst, Damien. http://www.damienhirst.com/. tarih yok. Web Document. 22 09 2014. Tepeler, Selim. stportfolio.net. 23 09 2014. 23 09 2014. Birol Efe Fedai 21802439 BİR YOLCULUK, ADI ŞİİR Küçüklüğümden bu yana yolculuk hikâyeleri hep ilgimi çekmiştir. Bu Daniel Defoe’ nun yazdığı Robinson Crusoe’ la başladı, Paulo Coelho’ nun Simyacı’ sıyla devam etti ve bugün yine Paulo Coelho’ nun yazdığı Hippi kitabıyla devam etmekte. Ailem bana hep kişisel gelişim kitaplarını önerdi bense asıl gelişimin okuduğum yolculuk romanlarında olduğunu biliyordum. Çünkü her yolculuk bizi olduğumuz yerden daha iyi bir yere götürmese de olduğumuz kişiden daha bilinçli, daha donanımlı ve daha farklı bir birey hâline getiriyordu. Bu, yolculuk sırasında yaşadığımız olayların bizi nasıl etkilediğine bağlı olarak değişiyordu. Okuduğum son kitap olan Arkaik Yunan Şiiri Antolojisi ise beni, bir diğer ilgi alanım olan şiirin çağlar boyu yolculuğu hakkında düşünmeye itti. Sümerler zamanında yazının bulunmasıyla evlendiği adama aşkını anlatmak isteyen bir kadın tarafından yazılmıştı ilk şiir, yani en azından yazılı olarak ilk kanıtımız bu. Bu demek oluyor ki duyguların dışa vurulması için düz yazı yetmiyordu, anlam yoğunluğu daha etkin daha gerçek bir anlatım yoluna başvurmuştu kadın. Yani şiir, dünyaya ilk adımını duyguyla atmış oldu. Zamanla uyaklarla daha etkili bir anlatıma ulaştı. Bu, insanları hikâyelerin daha akılda kalıcı olması amacıyla şiir yoluyla anlatmaya itti. Bana kalırsa bunun en güzel örneklerini Yunan şiirinde görüyoruz. Doğa üstü olayları, savaşları anlatmak için bu yola başvurmuşlar ve böylelikle kalıcı olmasını sağlamışlar. Bu dönemde etkisiz şiirler yok demiyorum hatta gelecek şairlerin ilhamı olan, ateşi çalıp insanlarla paylaşan Promete’ nin hikâyesi Yunan şiirinin baş tacıdır. Bu anlatım şekliyle şiir, düşünce aktarımı açısından büyük bir adım atmıştır. Bu özelliğin başarısını tarihsel süreç boyunca devrimlerde görüyoruz. Zaman geçtikçe şiire başvuranların sayısı artmış, şiir yeni özellikler kazanmıştır. İmgeleme, özlü anlatım, biçem gibi özellikler şiirde duygunun daha yoğun hissedilmesini sağlamış, adımlarına güç katmıştır. Zaman zaman büyük hükümdarlar tarafından kullanılan şiir, özelliklerini kaybedip anlamını yitirse de gelişen medeniyetler ve halkın bilinçlenmesiyle bu durum geçici olmuştur. Halkın içinden çıkan özgürlük ateşiyle yanıp tutuşan şairler, bu tarihsel sürece yön vermiş ve şiirin özelliklerini geri kazanmasında büyük pay sahibi olmuşlardır. Aslında hükümdarlar tarafından kendilerini yüceltmek amacıyla bir nevi zehir olarak kullanılan şiir aynı zamanda halkın kullandığı ilaç olmuş ve durumu düzeltmiştir. Peki bunu ne sağlamıştır? Bir öğretmenim sanatı biçimlere ayırıp bir piramit şekline sıralayacak olursak şiiri piramidin en üst kısmına koymak gerekir demişti. Bunu şiirin özelliklerini anlatarak açıkladı. Öğretmenimin anlatımı karşısında büyülenmiş gibi dinliyordum ve aklımda bir yazı biçiminden çok bir insan canlanıyordu. Bunun sebebi bir şiirin güzel olmasını sağlayan özelliklerin aslında bir insanı güzelleştiren özellikler olduğunu fark etmemdi. Bir nevi şiiri şiir yapan duyguydu, aynı insanı insan yapanın duygu olduğu gibi. Şiirin yolculuğu, duygunun daha yoğun bir biçimde sunulmasını sağladı ve bu yolculuk günümüzde hâlâ daha devam etmekte. Okuduğum kitaplarda da bir insanın yolculuğu boyunca yaşadığı olaylar sonucu değişmesi, aslında yaşadığı olayların onu duygusal anlamda değiştirmesi olduğunu fark ettim. Acaba insan, en yoğun, en gerçek hissedebildiği duyguları düz yazı ya da farklı sanat dallarıyla anlatmakta zorlandığı için mi yine en büyük özelliği duygu olan şiire başvurmuştur... Yoksa şiir, insana bu denli benzemesinden dolayı mı çağlar boyunca baş tacı edilen bir sanat dalı olmuştur bilemiyorum. Bana kalırsa, hayatı insanın önündeki yol olarak düşünürsek şiir, insanın yürüyüş şeklidir. BİBLİYOGRAFİ Defoe, Daniel. Robinson Crusoe. Pub. for the Classics Club by W.J. Black, 1941. Coelho, Paulo. Simyaci. Can Yayinlari, 2015. Coelho, Paulo, and Rāju Vaḷḷikkunnaṃ. Hippi. Ḍi Si Buks, 2018. Gören, Erman. Homerosçu İlahiler’ den Pindaros’ a Arkaik Yunan Şiiri Antolojisi, YKY, 2018 AD SOYAD: CEVAHİR KÖPRÜLÜ ÖĞRETMEN: ALİ TURAN GÖRGÜ ÖĞRENCİ NO: 21601791 DERS: TURK 101 - 004 HEYULADA MASKELİ BİR BALO Kendini benimseyememiş bireylerin yığınlarla dolaştığı sokaklarda idealleştirmeyle meşgul olduğumuz kimliğimizin arkasına perde çekmiş vaziyette yalnızız. Kalabalığın içinde kayboluyoruz, kendimizi arıyoruz hiç kimseye göstermemek üzere. Aynadaki bu akis kimin? Anıların içinde değiliz, sanki gözlemlediğimiz hatıralar yaşanmışlığın bir parçası değil. Nasıl mı? Çünkü nefes almanın ruhani tarafını yitirdiği zamanlarda hayatta olan sen ben değil, bedenlerimizi ele geçirmiş boyanmış, şirinleştirilmiş ve tabii ki “eşsizleştirilmiş” korkuluklar. Bir gülüşün arkasına sakladığımız sayısız duygu tanımlanmamak, ortaya çıkarılmamak üzere klozete atılıp sifonun çekilmesiyle ortadan kayboluyor. Yoksa kaybolmuyor mu? İçine girip de geri dönüş yolunu bulamadığımız sanal dünyanın bir parçası olmak uğruna kurtulduğumuz asıl “biz”in görünmeyeceği bilinciyle günleri geçiriyoruz. Nasıl kendimizi bu kadar kandırabiliyoruz, nasıl böyle bir heyulayı benimserken gerçek “biz”in bulunmayacağını düşünüyoruz? Elliot ruhumuzun sona kalmış kırıntılarına korku salıyor. Acaba? Hayır, hayır bunlar kuruntudan başka bir şey değil. Varlığının üstüne örtü çektiğimiz öz kişiliğimizi en önemsiz ayrıntısına kadar ortaya çıkarırken bunları bizim aleyhimize değil korkusuzca sokaklara çıkıp söyleyemediklerimizi söyleyebilmemiz, çekindiklerimizi yapabilmemiz, haykırarak zincirlerimizden kurtulabilmemiz için yapıyor. Paranın yok ettiği, değersizleştirdiği ve çürüttüğü hayallerimizin hayalin ötesine geçebilmesi için engelleri kaldırıyor. Benzersizleşmeyi son çıkan telefonu almak, her sabah köşedeki kahve dükkânında espresso macchiato içmek, üretilmiş çöpleri giyerken doyurulmamış bir açlıkla daha moda olanını alarak sokaklarda dolanmak sanan beni, seni, bizi sarsarak uyandırmaya çalışıyor. Ne ironidir ki bütün bunları tıpkı bizler gibi arkasına saklandığı bir maskeyle yapıyor. Gününü zaman kaybı olduğuna inandığı siber güvenlik şirketinde geçirirken maskesini asla çıkarmıyor. Geceleri ise maskesi çıkarırken tüm maskeleri indirebilmek için amansızca kuyuların en dip noktasına yolladığımız parçalarımızı topluyor. Yer edinebilmek için bölündüğümüz kişiliklerin yansımasını Elliot’ta görüyorum. Süslenmiş kimlikler yaratmamızı isteyen şirketlerin kibrinden ve doyumsuzluğundan dolayı yaşamını sessizce bir kenara itip ölen babasının hayaletiyle içinden çıkılmaz bir çelişki içinde. Alamadığı kararları alabilen, durduğu zaman tekrar harekete geçen başka bir Elliot. Bizim gibi, ama daha özgür. Mutluluk artık hissedilen değil gösterilen, yanlış yerlerden kaynaklanarak benzeri duygularca yeri doldurulmaya çalışılan hayatın tek amacıymışçasına aranan bir define haline geldi. Modern toplumun ve sanal karakterlerin materyalleştirerek dayattırdığı kıstaslarca yüzleri gizlenen ve makyajdan kuklalara dönen, bireyselleşirken bireyi kaybeden et parçaları olarak bizler özgürlük ve sahte bir mutluluk algısı arasında seçim yapmak zorunda bırakılıyoruz. George Orwell’in dediği gibi “İnsanlar özgürlük ile mutluluk arasında seçim yapmak zorundaydı ve büyük çoğunluk mutluluğu seçiyordu.” (1984, 160) Mutluluğun yapaylığına bakmadan kitleleşmiş yalnızlar sürüsü ilerliyor durmaksızın. Her sabah aynı ölü yüze uyanarak… Yavaş yavaş, fark ettirmeden emilen hayalleri, duyguları, fikirleri ve buğulanan zihinleriyle yeni bir güne başlanıyor. Tekrar ve tekrar ve tekrar… Sanki bir evin içine kitlenmiş bir şekilde dışarıdaki uçsuz bucaksız boşluğa, nerede bittiğini seçemedikleri ufka bakıyorlar. Eve sunulan ne varsa hayatlarının bir parçası olmuş, ne gösterilmişse onlara gösterilenin şekline bürünmüşler. Her hafta evin ortasında buldukları kutulara sanki beklenilmeyen bir şey gelmiş gibi tarif edilmez bir heyecan ve mutlulukla koşuyorlar. Kilitli kapının ardındaki bilinmezlik ise dehşet verici. Sıradanlığın alışkanlık haline geldiği hayatları ansızın sarsılıyor. Kapı bir anda tıkırdıyor ve biri giriyor kafese. Herkeste bir panik… Aralarında kendimi görüyorum, karşı konulmaz bir korkuyla girene bakıyorum. Nasıl? Kimsesizliğin ortasından çıkagelen biri… Gözlerinde karşı konulması güç bir çekicilik var; fikirlere nefes aldıran, hiç hissetmediğimi hissettiren biri… Çevremde rastlamadığım bir farklılığı var, sanki beni görüyor, göremediğim köşelerime ışık tutuyor. Rahatsız ediyor ilk başlarda; yolumu şaşırmışım gibi tüm gördüklerimden ve bildiklerimden şüphe ediyorum. Her adımında daha da yaklaştıkça sanki yıllardır aradığım ama bir an bile aklıma gelmeyen birini görmüş gibi oluyorum. Elini uzatıyor bana doğru ve kapıyı aralıyor tekrar. Arkama dönüyorum. Ev bomboş, yıllardır gördüğüm yüzleri bırakın her gün oturduğum koltuk bile yok ortalarda. Fantezimden sıyrılıyorum ve Elliot’la ufka doğru yeni bir adım atıyorum. Orta Dünya’da Seyahat Orta Dünya… Tolkien’in ve elbette edebiyat dünyasının belki de en önemli kurgu dünyası. Evet, her şeyi düşünülmüş neredeyse kusursuz bir yanı olan bir dünya hem de. Bir de fantastik ögeler serpildiğinde karşımıza Orta Dünya dediğimiz bu müthiş kurgu çıkmış. Bu kurgudaki en büyük pay tabii ki Tolkien ve onun müthiş betimleme yeteneği. “Öğlene doğru üzeri geniş ve düz bir tepeye vardılar; kenarları yeşil bombeli düz bir fincan tabağı gibiydi. Bu çemberin içinde hiç hava akımı yoktu ve gök adeta başlarına çok yakınmış gibi duruyordu.” İşte Tolkien’in neredeyse her paragrafta kullandığı o betimleme dizisinden bir örnek. Bu betimlemeler -belki klişe olacak ama- bizi sanki o kurgu evreninde yaşıyormuş gibi hissettiriyor. Aslında hissettirmekle kalmıyor aynı zamanda orada bulunma isteğini uyandırıyor ve böylece kitap(lar) sürükleyicilik kazanıyor. Tolkien’in kitaplarında kullandığı dil sadece betimleme yönünden zengin değil. Bunun yanında fantastik ve destansı unsurları da zengin bir biçimde kullanmış. “Uyanın, uyanın, Theoden’in Süvarileri! Kötülükler kapımızda ateş ve katliam! Mızrak savrulacak, kalkan parçalanacak, kılıç günü geldi, kızıl gün geldi daha güneş doğmadan! Sürün atlarınızı, sürün! Haydi, Gondor’a!” Burada da gördüğümüz gibi kitapta savaşlar oldukça yaygın ve bu da destansı ögeleri ortaya çıkarıyor. Ne anlatmış peki Tolkien bu diyarlar üzerinde? Kabaca baktığımızda iyilik ve kötülüğün savaşını görüyoruz. İyilerin gözünden yazılmış olan Yüzüklerin Efendisi tek bir amacı farklı gruplara bölerek hepsini ayrı ayrı işlemiş. Bunu da bariz bir şekilde yapmış Tolkien. Öyleki ilk kitapta bir ana grubu bölerek farklı yönlere dağıtıyor ve parçaladığı grupların hikâyesini ayrı ayrı işliyor. Son kitabın sonlarındaysa yeniden birleştiriyor ve böylece bir sona bağlıyor. Sonunda iyilerin kazanmasıyla bir ütopyanın gerçekleştiğini, sona geldiğini görüyoruz ki bu ütopya ilk ciltten itibaren zaten büsbütün karşımızda duruyor. Sonucunda da mutlak iyilik kazanıyor. Dediğim gibi ütopya burada sona eriyor. Kitabın içeriğine gelecek olursak ortada bir güç yüzüğü var ve olaylar bunun çerçevesinde gelişiyor. Amcası Bilbo’nun sahip olduğu bu yüzüğü Frodo’ya vermesiyle başlıyor maceralar. Ama kötüler daha o andan itibaren bu yüzüğün peşine düşüyor. Böylece iyilik ve kötülük resmi olarak çarpışan iki faktör olarak çıkıyor karşımıza. Kısaca kitabın içeriğine de değineyim yeri gelmişken. Yüzüğü aldıktan sonra Frodo Gandalf’ın yönlendirmesiyle yaveriyle birlikte kelimenin tam anlamıyla dere tepe düz gitmeye başlıyor. Bu arada iki küçük arkadaşları daha katılıyor aralarına. Bu arada bir sürü olay yaşayan bir sürü cefa çeken küçük adamlar taşıdıkları bu yükün verdiği zorlukla varıyorlar Gandalf’ın istediği yere. Burada bir konsey oluyor ve yüzüğü dövüldüğü ateşe atılması gerektiği kararlaştırılıyor ve dokuz kişi seçiliyor. Sonra başlıyor yolculuk. Yolda ölenler oluyor ve git gide bu kardeşlik dağılıyor. Böylece hikâye daha derine inmeye başlıyor. Farklı düşmanlar ve farklı dostlar yüz göstermeye başlıyor kitabın gidişatı boyunca. Fantastik ögeler tabii ki ortalıkta volta atmaya başlıyor bir yerden sonra. Önceden insan olan şimdi ise kötülük için mücadele eden yaratıklar, uçan canavarımsı şeyler, büyüler derken dünya derinleştikçe derinleşiyor. Bir de Frodo ile yaveri Sam’e yardım eden daha önceden yüzüğe sahip olmuş bir insan çıkıyor. Ona Gollum ismini vermiş Tolkien ve aslında insan demesem daha iyi. Çünkü yüzük onu insandan bambaşka bir varlığa dönüştürmüş. Her yüzüğe baktığında ise “Kıymetlimissss” diye sesleniyor ona. Kim düşünebilirdi bir ateşten göze her şeye etki etme gücü vermeyi veya bir yüzüğe böylesine büyük bir gücü vermeyi. Açıkçası Tolkien düşünmüş ve böyle bir ütopya yaratmış. Bunun yanında büsbütün bir evren de yaratmış ve bununla büyük bir etki oluşturmuş. Kitabı okuyan herkesin en az bir veya iki günde bir alıntı yaptığı veya bir olayı paylaştığı da ortada olan bir gerçek. Benim de su ana kadar okuduğum en iyi kitap olan Yüzüklerin Efendisi’nin bu aurası hiç sönmeyecek gibi. Kaç yıl olmuş yazılalı şu an kitaba bakıyorum ve ilk basımının 1954 olduğunu görüyorum. Hal böyle olunca söylenecek başka söz de kalmıyor. Çağdaş Han Yılmaz 21401403 TURK 101-21 AYBÜKE ÇELİK 21501208 RUHUN MEVSİMİ BAHAR Bahar bir başkadır benim için ve de bir mevsimden fazlası. Naif bir arkadaştır kucaklayan ağaçlarının gölgeleriyle bazen, bazen ise kulağıma fısıldanan bir sırdır esen rüzgarla. En önemlisi dirilişin göstergesi, o uzun, yorgun geçmişin bitişinin ve güzel başlangıçların da müjdeleyicisidir. Bu yüzden severim baharı…Kendimden parçalar bulurum. Topraktan gelmemdir belki sebebi. Bilmem. Gülümsemek bir çiçeğin açışıdır yüzde bence, ağlamak ise kısa süren bir bahar yağmuru. Birden bastırır, engellenemeden ama bir ferahlık ve rahatlama verir ya sonunda, işte öyledir. Sonrası sakinlik. Tıpkı bir bahar yağmuruyla gelen küçük telaşlı dakikaların yerini güneşin açtığı dakikalara bırakması gibi. Hayatı sevişim sanırım baharı sevmeme neden oluyor. Kayırıyorum baharı diğer mevsimlerden. İçimde sonbahar gibi ölgün yaprakları biriktirmiyorum ben. Kendi ruhumun çöpçüsü oluyorum genelde, evet. Kısa ya da uzun fark etmez geçmişin toprağına gömüyorum o kötü anılarımı…Neşeyi ve sevinci de hep baharla bağdaştırıyorum. Çünkü doğanın baharı karşılamasıyla bile mutluluk uğruyor toprağın en derininden gökteki bulut tanelerine. Tuhaf bir duygu bu…Toprak uyanırken benim ruhum da uyanıyor sanki. Gelişiyle zamanın tesiri değişiyor. Kışın geçmek bilmeyen zaman, bahar vakti ellerinden kayıyor ama şikâyet etmiyorsun. Çünkü bahar çevreni donatarak yaşadığın dünyanın ne kadar güzel ve özel olduğunu hatırlatıyor sana, bir baharı daha hissetmekle şanslı hissediyorsun kendini. Bir çeşit iyileşme süreci diyelim buna. Kıştan bahara geçiş ve göğü daha yakın hissetmek kendine. Dolayısıyla da daha özgür. Ha unutmadan, baharın yaşamı sevişini de severim. Hatta o kadar severim ki ona olan bu sevgimin karşılığını aldığımı ve beni herkesten farklı tuttuğunu bile düşünürüm diğer insanlardan. Güneşin ufuktaki en güzel halini ben görürüm mesela, bir çiçeğin hiç bilinmeyen kokusunu içeme çekerim ya da. Böyle dediğime bakmayın canım. Bahar bonkördür. Evet beni ayrı sever onu bekleyişimden dolayı ama hissetmeyi, sevmeyi ve yaşamayı bilene her zaman kapısı açıktır. Hayatı sevmek demişken baharda sevmekte başka bir his. Doğaya da insana da duyulan sevgi, anlamını daha çok buluyor bu mevsimde. Şairlere şiirler yazdırıyor, sevgililere şarkılar, doğaya güzellemeler. Başka bir mevsimde olmuyor mu bunlar demeyin. Elbette. Lafım yok ki kendisini ve aşkını karlara yazmış, doğaya örtülen beyazın haşmetinden bahsederken aşkının büyüklüğüne gönderme yapanlara. Ama ben baharda sevmeyi severim. Tıpkı Ahmet Telli’nin dizeleriyle bende uyanan şey gibi sevmek. ‘’Bakışın senin kavakların rüzgarla kıpırdanışı Bir karmaşmayla ürperişi zeytin ağaçlarının.’’(25) Bu dizeler bir insana baharı burnunun ucundaymış gibi hissettirebilir mi dersiniz? Ben hissettim. Bahara farklı bir anlam yükleyişimden belki, bilemiyorum. Dizileri okurken sevginin başka hali olan aşktan bahseden Telli’nin kendisinde bıraktığı etkiyi bahara benzetişini sevdim ve onu hatırlatışını. Benim içinde sevginin her türlüsü bahar çünkü. Sevgiliye duyulan aşk olsun bu tıpkı Telli’nin bahsettiği gibi, hayvan sevgisi ya da evlat...Hepsi ama hepsi yumuşatır kalp denen toprağı tıpkı baharın yumuşattığı gibi. Neyse ki baharın geldiği şu günlerde özlemim az da olsa dizginlendi ama bu baharda bitecek özlettirecek kendini. Daha bahar gelmeden sonunu düşünmeye başladım ben her güzel şey gibi. Gidecek olması üzdü belki ama gelecek daha yeni baharlar biliyorum. Ayrıca kalbim ve ruhumdaki bahar hep burada. Bir ben kadar uzakta bana. Baharın cömertliği de içimizi ısıtan güneşinin samimiyeti de insana kendini dinlettiren sakinliği de hep içimde. Mevsim kış olsa da ben zaten baharım baharı beklerken bile. Çünkü bence marifet sadece bahar mevsimini sevebilmek değil, bahar gibi olabilmekte. Kaynakça 1.Telli, Ahmet. Bakışın Senin. İstanbul: Everest Yayınları, 2.Baskı. Sorumluluklar ve Sorunlar Bir varlık düşünelim, insanlığın temel yapı taşını oluşturan bir varlık… İnsanları hayata hazırlayıp topluma kazandıran bir varlık… Ve bu kişinin üstüne binen sorumluluk duygusunu da düşünelim. Neler yapması ve neler yapmaması gerektiğine karar vermesi için belki de genellikle zaman bile bulamayan bir varlık: Anne. Size şimdi burada annenizin kıymetini bilin, ne derse yapın demeyeceğim. Ama öncelikle şunu fark etmeli herkes: Bir toplumdaki kadın sadece ev işlerini yapıp çocuk bakmaz. Kadın, insan yetiştirir. Evet, yanlış duymadınız: İnsan. Eğer bir toplumda “kadınlık” öldüyse işte o zaman o toplum yok olmaya yüz tutmuş demektir. Düşünsenize geleceğin annesi ve babası, köylüsü ve siyasetçisi herkes ama herkes istisnasız o kutsal varlığın elinde büyümekte ve hayata hazırlanıp doğruyu ve yanlışı, iyiyi ve kötüyü ondan öğrenmekte. Annesi ne yaparsa o şey doğrudur ve ne yapmazsa o şey yanlıştır çocuk için. Burada kilit nokta kadının kendi sorumluluklarını ve ailesine karşı olan sorumluluklarını bilmesidir. Çocuklarına karşı olan sorumluluklarının en önemlileri de şunlardır: Dinini, kültürünü, davranış ahlakını ve toplumda nasıl bir birey olması gerektiğini öğretmektir. Çocuk zaten başkalarına nasıl davranması gerektiğini ve dinini tam olarak bilirse çoğu sorunun ortadan kalkacağı da aşikardır. Çünkü bu ikisinde ihtiyacı olan her şey var. Bu değerlerin bilinçli ve sorumluluk sahibi bir anne tarafından öğretilmesi de toplumun ayakta durup varlığını devam ettirmesi için başlıca ihtiyaç duyulan şeydir. Eğer bireyler düzgün bir ailede yetişmiş ise toplumdaki suç oranın azlığı ve toplumdaki güçlü ilişkiler bile gözle görülür derecede fark edilir. Bu durumda hem başka bireylere ve hakların saygılı hem de sorumluluk sahibi ve olabildiğince az sorunlu bir toplum karşımıza çıkar. Annesi bu değerlerden yoksun olup da öyle bir annenin yanında büyüyenlerin halini de ne yazık ki görmekteyiz haberlerde veya karşılaştığımız insanlarda. Çoğu zaman başka insanların hayatının sonlanmasına veya dünyasının yıkılmasına sebep olan davranışlar sergilediklerini “haberler” sağ olsun hiç kaçırmıyoruz. Çünkü çoğu acımasız ve hissiz bir kişilik sahibi oluyor yetişkin bir birey olduklarında benim gözlemlerime göre. Hiçbir merhamet hissetmeden hayvana tekme de atar, gider adam da öldürür veya herhangi bir kadının namusuna da ilişir. Bunların başlıca sebebi de sorumluluğunu yerine getirmeyen veya getiremeyen kadındır. Belki aklınıza şu soru gelebilir: Sorunlu kişilerin hiç mi suçu yok? Hiç mi dışarıdaki kişilerden, olaylardan veya başka şeylerden etkilenmiyorlar? Cevabım ise “yok denecek kadar az”. Ne yazık ki en fazla etkilenme aileden olur. Çocuk aileden on etkileniyorsa dışarıdan bir etkilenir. Eğer anne kendi sorumluluklarını yerine getirirse zaten gerisi çorap söküğü gibi gelecektir. Çünkü çocuğun hayattaki tek dayanağı ebeveynleridir. “Çocuk” dediğin varlık annesinin tokadından korkup yine annesinin şefkatli sinesine sığınır. Yani o kadar aciz ve muhtaçtır düşünsenize... Onlarsız bir hayat çocuk için zindan olur. Annesinden yeterli şefkati göremeyenlerde psikolojik sorunlar olduğunu ve kendi çocuklarına da gerekli ilgiyi ve değeri göstermediklerini de duymaktayız etraftaki insanlardan. Yıkılan yuvalar, işlenen suçlar ve en önemlisi de intiharlar ne yazık ki bu ilgisizliğin ve sevgisizliğin sonuçlarıdır. Kadın, annesinden gerekli ilgiyi ve şefkati görmemiş ve kendi çocuğuna da gösteremiyor gerekli sevgiyi ve değeri. Sadece çocuğuna değil eşlerine de gösteremiyor. Eşini veya çocuğunu kapıda karşılarken asık yüzle kapıyı açan mı dersin, sanki tek başına yaşıyormuş ve evde başka kimse yokmuş gibi davranmak mı dersin daha neler neler… Çünkü bir insana nasıl değerli hissettirileceğini ve sevgisini göstereceğini bilmiyor ki… Ot gibi bir yaşam sürmüş ve sürüyor ve kendini de karşı tarafı da hayatından ve canından bezdiriyor. Yuvaların yıkılmasının da temel sebebidir bu. Ortada kalan çocuklar da bu yıkılan yuvaların tekrar ayağa kaldırılması neredeyse imkansız olan enkazlarından başka nedir ki? Acaba gelecekteki anneler şu an ne yapıyor diye bir soru geldi mi hiç aklınıza? Bana sorarsanız geleceğin anneleri pek de parlak bir tablo çizmiyor benim gözümde. Günlük yaşamımda ve özelliklede okuduğum okulda bu çok net görülüyor. Orada burada fotoğraf çekme peşinde koşup geleceğine dair veya “insan” yetiştirmeye dair bir şey öğrenmeyen bir nesilden yetişecek olan sonraki nesili hayal bile edemiyorum ne yazık ki. En çok görmek istediğim de bunların yetişmiş yani yirmi yıl sonraki halleri ve çocukları olduğunda ona nasıl davranacakları. En acı olan ise bazen ağlanacak halimize gülüyoruz… İsmail Nurullah Mutlu Kaynakça: Justine Levy. Annem Gibi. 1. Baskı. Epsilon Yayınları, 2014 İrem YÜKSEL GERÇEKTEN GÖRÜNDÜĞÜMÜZ KİŞİ MİYİZ? Bugün aynaya her gün olduğundan farklı bir şekilde bakıyorum ve kendimi insanların tanımladığı ya da kendimi göstermeye çalıştığım gibi değil de gerçekten olduğum kişi gibi görüyorum. Bütün o tanımlamaları kaldırdım. Ben güçlü değilim, güzel değilim, gururlu hiç değilim. Ben şu anda sadece aynaya bakan ifadesiz bir yüzüm. Dilden dökülebilecek kadar basit tanımlamalardan oluşmuyorum ben. İnsanların düşündüklerinden, gördüklerinden başka apayrı bir dünyam var. Ben benim işte, ne bir kelime fazlası ne de azı… Çünkü ne zaman biri beni bir kalıba sokmaya çalışsa taşıyorum o kalıptan, sığamıyorum asla. Şunu da biliyorum ki her tanımın zıddını da barındırıyorum bünyemde. Güçlü olduğum kadar zayıf, güzel olduğum kadar çirkin, gururlu olduğum kadar da aşağılanmışım aynı zamanda. Ben bugün bunu aynaya baktığımda kabul ettim. Kendim olmayı kabul ettim ve artık diğerlerinin de bunu başarabilmelerini istiyorum. İnsanların sadece kendi dünya görüşüne uymadığı için birini kötü, düşüncesiz ya da farklı davranışlarından dolayı haydut olarak tanımlamalarını istemiyorum. Bundan çok daha fazlası olduğumuzu biliyorum. Aslında bu tanımlamaların her biri bir eksiklikten doğuyor ve içimizdeki eksiklikleri bu tanımlamalarla kapatıyoruz. Fazlasıyla basit değil mi? Üzerinde düşünmemize bile gerek
detayım. Her gün yanınızdan geçiyorum ben. Göremediğiniz. Durduk yere ziyan oldum. Ve içimden doğrulmak gelmiyor. Tekrar düşmek zorunda olduğumu biliyorum. Bir zamanlar sevgi arzuluyordum. Sevginin bir şartlı anlaşma olduğunu bilmiyordum henüz. Hayatta geriye kalan şeyler o kadar güzel değil. Karanlık. Zifiri. Peşimdeler. İt gibi kokumu alıyorlar. Önce rüyalarımda görüyordum sadece. Sonra bir şey oldu. Rüyalarımdan hayatıma sızdı karanlık. Meşrulaştırmak için çok şey vardı. Artık zamanımın dolmasını bekliyorum. Çaresizim. Kendimi bıraktım. Dibe, en dibe doğru. Varış noktasına ulaştığımı hiç sanmıyorum. Daha düşecek çok yolum var. Hareketlerimin üzerinde hiçbir kontrolüm yokmuş gibi hissediyorum. Sanki bir şeyin iyi ya da kötü olmasının benim üzerimde hiçbir etkisi yokmuş gibi. En iğrenç düşünceleriniz bana bir şey ifade etmiyor. Kahkahalarınız,göz yaşlarınız, yargınız da öyle. Benim sınırlarım yok. Hayatım parmaklarımın arasından akıp giderken ben sadece izlemeye devam edebiliyorum. Sizin hayatınız niye güzel? Hayatınız çok mu güzel? İdrak edemiyorum. Kör bir adama güneşi anlatamazsınız. Aharon Appelfeld'in kaleme aldığı Ruhun Kuytusunda romanında beni cezbeden bir tür şiirsellik, çarpık bir güzellik var. İnsana dair korkunç bir gerçek saklı sayfalarında kendi hayatımdan bildiğim. Adım adım yabancılaşarak kendilerini kaybeden ve sonunda hiçleşen bir ağabey ve kız kardeşin enseste ve ölüme doğru yürüyüşünü anlatıyor roman. Tek başlarına dünyanın geriye kalanından izole bir şekilde yaşıyor bu kardeşler. Dağın tepesinde yer alan bir Yahudi şehitliğinin bekçiliğini yapmakla görevliler. Aşağıda daimi bir fırtına, salgın hastalıklar ve dahası var. Beyaz bir hiçliğin üzerindeki hayatlarını terk edemiyorlar. Birbirlerinden başka kimsenin olmadığı ıssızlıkta önce Yahudi kimliklerini kaybediyorlar. İnançları onları terk ediyor. Daha sonra alkol uyuşturmak için bir süreliğine yeterli oluyor. Çöküş devam ediyor. Yavaş yavaş, en karanlık arzular kendine yuva kuruyor. Şehvet dışarıdaki tipiyi bastıracak kadar kuvvetli. Rüzgâr ve tipi ruhun dalgalanışlarına karşı kayıtsız. İnsanları değiştiren bir şey var burada. Durağan, donuk, çok yanlış bir şeyler. Sessizlik, bütün sesleri bastırmaya başlıyor. Kim bilir belki de sorun fırtına değildir. Belki de bu basitliğe mahkumuzdur. Etimizle ve kanımızla. EŞİT YENİ DÜNYA Penisini kılıç yapmış ancak kabzasında tutmayı bilmeyen erkeklerin ilişki denen savaş meydanında kadınlarda açtığı kesikleri bir Tanrı sessizliğinde seyreder oldu insanlık son günlerde. Öylesine güçlü, ancak derinlerinde susmuş. Bense, kadınlar ve erkekler arasındaki eşitsizliğin sebebi ve kaynağı ne hep merak etmişimdir toy aklımı okuduğum birkaç kitapla, haberlerle, çevremdekilerden dinlediklerimle ve izlediklerimle eğittikten sonra. Tam olarak nedenini anlayamasam da bu cinsiyet ayrımcılığında pay sahibi olan hissedarlara dair birkaç fikir oluştu zihnimde. Nedir kadını erkeği karşısında bu kadar âciz bırakan? Eril zihniyetin en uç noktasını oluşturan bu şiddeti besleyen kaynak nedir? Zehra İpşiroğlu’nun Tabular, Korkular ve Kadınlar kitabını okumadan önce iki cinsiyet arasındaki boşluğu, bu iki cinsiyetin hamurunun farklı yoğurulmuş olmasına bağlardım. Yani yaratılış gereği erkekler kadınlara göre fiziksel açıdan daha güçlü bir yapıya sahip ve daha hükmedici bir tavır takınıyorlar. Kadınlarsa duygusal açıdan daha güçlüler erkeklere oranla ve biraz daha itaatkâr rolü benimsiyorlar bu ikili ilişkide. Roller böyleyken doğal olarak bir taraf hep ezilen oluyor ve o tarafı kadınlar oluşturuyor büyük çoğunlukla. Evet, bu düşüncemin biraz sığ ve tabansız olduğunu söyleyebilirim. Ancak İpşiroğlu’nun kitabını okuduktan sonra düşüncelerim yazarınkilerle harmanlandı ve böylelikle daha sağlam temellere oturttum fikirlerimi. Her ne kadar yaratılış faktörü de bu eşitsizliği ve eril zihniyeti tetikliyor olsa da, en büyük pay sahiplerinden biri de din ve kültür ikilisi. Çoğu Doğu ülkesinde kadın erkeğin bir kölesi olarak algılanırken Batı ülkeleriyse eşitlikten yana bir tavır takınıyor genellikle. Yaşanmış gerçek bir olayı dinledim geçenlerde bir arkadaşımdan. Gelinlikle İtalya’dan yola çıkan kadın bir sanatçı o kadar ülkeyi dolaşmasına rağmen kılına zarar gelmemiş, bir sonraki durağı olan Türkiye ise bu kadın sanatçının son durağı olmuş. Türkiye’ye geldikten bir süre sonra ortadan kaybolan sanatçının cansız bedeni bulunmuş ve yapılan testler sonucu tecavüz edilip boğularak öldürüldüğü ortaya çıkmış. Bu ülkemiz için gerçekten büyük bir utanç kaynağı ve öyle de olmalı. Bunun dışında veriler incelendiğinde Batı ülkelerindeki tecavüz oranının Doğu ülkelerine göre çok daha düşük olduğu saptanmış. İşte bu noktada devreye kültür ve din kavramları giriyor. İnsanlar da yasak olanı yapmaya eğilim var, en basitinden ilk insan olan Hz Âdem’in yasaklanan meyveyi yemesini verebiliriz buna örnek olarak. Demem o ki bir şeylerin yasaklanmış olması, insanlar için onu daha çekici bir hâle sokuyor olabilir. Öte yandan kültürümüzde erkek ve kız çocukları farklı yetiştiriliyor. Erkekler daha özgüvenli, her şeyi yapma özgürlüğüne sahipmiş ideolojisiyle büyürken, kız çocuklarına hep bir şeyler yasaklanıyor, kendilerini geri planda tutmaları gerektiği ve bunun yanında büyük bir özgüvensizlik aşılanıyor. Böyle olunca da çocukluktan bu yana böyle keskin ve ayrıcalıklı fikirlerle büyütülen iki karşı cins arasında eşitsizliklerin olması ve bu eşitsizliklerin çoğu zaman yadsınmaması sürekli işleyen bu çarkın dişlilerinden birini oluşturuyor sadece. Her ne kadar uzunca bir süre bu eşitsizlik yaşamın doğal bir getirisi olarak kabul edilse de ki günümüzde birçok ülkede hala böyle, kadınlar varlıklarının sadece üretim aracı olarak değil de bir birey olarak tanınması gerektiğinin farkına varmış ve bunun için bir olup bu adaletsiz düzene başkaldırmıştır. Zaten korkularını yendiği anda var olmuştur kadın. Günümüzde bu eşitlik hâlâ tam olarak sağlanamamış olsa da en azından bir şeylerin farkındalığı oluşmuş insanlarda ve kadınların haklarını korkusuzca ve özgürce savunabilmeleri için çeşitli örgütler bile kurulmuştur. Ama ne yazık ki milyonlarca kadın tecavüze uğruyor, öldürülüyor ve erkekler tarafından şiddet görüyor. Bu durumun ilacının formülü nedir bilmem ama bir an önce bulmamızda fayda var özellikle biz kadınlar adına. KAYNAKÇA İpşiroğlu, Zehra. Tabular, Korkular ve Kadınlar. E Yayınları. 2015 Meryem ERKOÇ 21502781 Ceyhun Emre Öztürk SAVAŞLAR VE MİLLETLERARASI ETKİLEŞİM İnsanlık tarihinde yerleşik hayat tarımla birlikte başlamıştır. Tarlalarını yakından takip etmek isteyen insanlar köyler kurmuştur. İlk güvenlik önlemleri, yani evlere girişin sadece çatıdan mümkün olması ve setler vahşi hayvanlara karşı düşünülmüştür. Yeni yeni sosyalleşen insanlar için şehir devletlere dönüşen köyler vatan olmuştur. O zamanın insanları için yerleşim yerlerinden olmayan insanları vahşi hayvanlarmış gibi görüyorlardı. Topluluklar arası etkileşim azdı ama şehirler ortaya çıkınca rekabeti arttırıp etkileşimi ticaretten daha fazla sağlayan bir etmen oluştu: Savaşlar. Yönetmenliğini bir Avustralyalı olan Russell Crowe’un yaptığı, Çanakkale’ye savaşmaya giden üç oğlunu aramaya çıkan Avustralyalı bir babanın hikâyesinin anlatıldığı Son Umut adlı filmi izledikten sonra insanlığın büyük bir sorunu olan savaşın bazen sonrası adına güzel etkileşimlere sebep olduğunu fark ettim. Günümüzde aynı gün içerisinde dünyanın bir ucundan diğer ucuna seyahat etmek hatta dünyanın diğer ucundaki birisiyle canlı iletişim kurmak mümkündür. Osmanlı İmparatorluğu’nun yükseliş devrinde ise sefere çıkan padişahların fetih bölgesine ulaşmasının aylar aldığını biliyoruz. Çağımızdan önceki zamanlar için ulaşım imkânları çok daha kısıtlıydı ve binlerce insanın bir araya geldiği tek olay bir savaş olabilirdi. Avrupa medeniyetinin skolastik düşünceyi yenmesinde en büyük etken Avrupalı devletlerin ortaklaşa düzenlediği Haçlı Seferleri’ydi. Katolik Avrupa orduları, ilk şaşkınlıklarını Bizans İmparatorluğu’ndan geçerken yaşadılar. Halkı Ortodoks olan Bizans’taki özgür düşünce ortamı onları etkiledi. tarihin.com adresli siteye göre Avrupalılar, Çinlilerden pusula, barut ve kâğıt yapımı hakkında bilgilere kavuşan Müslüman toplumlarla savaşırken onların bilimsel birikimlerini fark ettiler ve Doğu’nun icatlarını ülkelerinde kullanmaya başladılar. Bu icatlar da Amerika’nın keşfinde, feodalitenin yıkılmasında ve Avrupa’daki skolastik düşüncenin kaybetmesinde etkili oldu. Yine de Haçlı Seferleri her savaşta olduğu gibi büyük yıkıma yol açtı ve Moğollar tarafından da toprakları istila edilip kütüphaneleri yakılan Müslümanlar bilimde geride kalmaya başladı. Savaş her zaman çatışan taraflar arasında etkileşim yaratmıyor. turkcebilgi isimli web sitesine göre Türklerin kitlesel olarak Müslümanlığa geçişi de Talas Savaşı sırasında Araplarla birlikte Çinlilere karşı savaştıkları sırada olmuştur. Savaşlar bizleri sadece bilimsel birikim olarak etkilememiştir. Savaşlar, aynı zamanda milletlerarası kültürel etkileşimlere kaynak olmuştur. Anzaklar, Avustralya ve Yeni Zelanda halklarından İngiltere saflarına 1. Dünya Savaşı sırasında paralı asker olarak katılmış askerlerdi. Osmanlı Devleti’nden binlerce kilometre uzakta yaşayan bu insanlar Osmanlı Devleti hakkında hiçbir bilgiye sahip değildi. İngilizlerin anlattığı her şeye inanıyorlardı. Gelibolu adlı bir belgesele göre İngilizler, Osmanlı askerlerinin gaddar olduğunu, hatta içlerinde yamyamların bulunduğunu söylüyordu. Çanakkale Cephesi’nde Osmanlılarla karşılaşan Anzaklar, İngilizlerin yanıldığını anladılar. Aynı belgeselin iddiasına göre siperler arası mesafenin birkaç metreye düştüğü günlerde karşılıklı kukla gösterileri yapılmıştı hatta düşman siperlerine konserve atıldığı bile olmuştu. Paralı askerlerin hep kalpsiz olduğu düşünülse de burada buzlar erimişti. Son Umut adlı filmin senaryosuna göre bu cephede savaşan üç kardeş yıllar sonra hâlâ Avustralya’ya dönmez. Bunun üzerine çocukların babası çocuklarının cesetlerini aramaya gider. İki oğlunun cesedini bulan baba, şans eseri diğer oğlunu da Anadolu’da bulur. Kardeşlerini kollayamadığını düşünen oğlu, semazen olmuştur ve huzuru burada aramaktadır. O zamanlar Mevlana’nın akımının dünyada az tanındığını düşünürsek savaşın nasıl bir kültürel etkileşim yarattığını da anlayabiliriz. Savaş, iletişim ve ulaşımın kısıtlı olduğu zamanlarda milletlerarası etkileşimleri sağlamada hatta yeni çağlara geçişte etmen olmuştur. Peki, bu savaşı masum yapar mı? Metrekareye yüzlerce mermi yağan Çanakkale Savaşı bir ailenin tüm evlatlarını yitirmesine değer mi Mevlana’yı tanımak adına? Toplu katliamları “şeref” ve “şehitlik” adı altında saklarsak Mevlana’dan alınacak öğütlerin ne anlamı kalır ki? İçimizdeki çağda savaşların yarattığı doğrudan etkileşim azdır fakat ülkeler arası çekişmeler hâlâ bizi etkilemektedir. Elimizdeki pek çok iletişim olanağı bile savunma teknolojilerinin sonucudur. İnternet de Amerikan ordusunun güvenli bir iletişim ağı kurma çabası sonucunda ortaya çıkmıştır. Şu anda ise internet günlük hayatımızın vazgeçilmez bir parçası. İnternet toplumu, doğuşunu savaşlara borçlu olsa da milletlerarası eşitsizlikleri ve iletişim sorunlarını çözmek için önemli. İnanıyorum ki içinde olduğumuz iletişim çağı devletleri insanlık değerlerine tutarlı olan eylemlere teşvik edecektir. Kaynakça “Talas Muharebesi”. Turkcebilgi y.y. t.y. Web. 15 Aralık 2016. “Haçlı Seferleri”. Tarihin.com y.y. 8 Aralık 2013. Web. 15 Aralık 2016. Örnek, Tolga. Gelibolu. 18 Mart 2005. Özen Film. Film. Mert Bilici 21400450 Osman Hamdi Bey’den Silah Taciri: Osmanlı’dan Günümüze Değişmeyen Bir SahneOsman Hamdi Bey, 1908 tarihi “Silah Taciri” adlı resminde elinde bir kılıçla ayakta duran oğlu Edhem ve hemen yanında oturmuş konuşur halde kendini resmetmiş. İçinde derin anlamlar ve çeşitli simgeleri barındırdığını öğrendiğim bu yağlı boya tabloya ilk kez İstanbul Modern’de sergilenirken rast geldim ve gördüğüm renklerle adeta büyülendim. Beni ilk olarak kendine çeken resimde kullanılan renkler oldu. Osman Hamdi Bey bu tabloyu çizdikten iki yıl sonra vefat etmiş ve bu tablo onun son yıllarında ihtiyar bir adam olarak Osmanlı’ya bakışını ortaya koyuyormuş. Bu tabloya baktığımda benim ilk dikkatimi çeken şey bir arada kullanılan zıtlıklar oldu. İhtiyar ve Genç, Kırmızı ve Mavi, Tüfekler ve Kılıçlar… Tüm bu zıtlıklar tabloya öylece resmedilmiş fakat onları bir birinden ayıran hiçbir şey yok. Benim bu resimde açıkça görebildiğim tek şey ise özetle kuşak çatışması. Neden mi? Çünkü Osman Hamdi Dede oğluna bir şeyler anlatıyor, büyük ihtimalle nasihat veriyor dert yanıyor, ama oğlunun burnu havada, gözü kılıçta; ah o fiyakalı kıyafetleriyle ne de güzel olurdu bu kılıç ona. Osman Hamdi, fesiyle ve o döneme göre oldukça sıradan kıyafetleriyle tam da bir ihtiyarın yapacağı gibi bulduğu ilk Mert Bilici 21400450 taşa oturmuş. Oğlu Edhem ise ayakta, gururlu; mavili grili kıyafeti, ucu kalkık kırmızı yemenisi, kuşağı ve bıyıklarıyla tam bir Osmanlı delikanlısı. Bu resmin çizildiği 1908 yılında, batıdan gelen bilgiyi hakkıyla alıp işlemiş olan ihtiyar Osman Hamdi Bey ve batıya merak salan genç Edhem arasındaki bu kuşak çatışmasının gözden kaçması mümkün değil. Fakat ressam bey bu eserinde, her eserinde yaptığı gibi, birçok simgeye yer vermiş ve anlatmak istediklerini bakanların zihnine yerleştirmek için bu simgelerdeki zıtlıkları kullanmış. Resme ilk bakışta dikkat çekmeyen önemli simgesel bir zıtlık: tüfek ve kılıç... Tam da ateşli silahların, kılıçların yerini almaya başladığı 20. yüzyılın başlarında çizilen bu tabloda her iki silaha da yer veren Hamdi Bey; genç ve ihtiyarın, olgunluk ve tecrübesizliğin karşı karşıya gelişini tüfek ve kılıcın karşı karşıya gelişiyle de ortaya koymuş. Bu savaşın galibini görecek kadar yaşamasa da eminim Osman Hamdi’nin aklında bir tahmin vardı, hatta bence tüfeğin kılıcın yerini alacağını, gencin yaşlının yerini alacağı gerçeği kadar net görebiliyordu. İşte bu gerçeğin bilincinde ve olgunluğunda çizilen bu resim, anlamını günümüzde ve sonsuza dek yitirmeyecek gibi gözüküyor; çünkü aynı nasihat sahnesi günümüzde de her baba oğul arasında er ya da geç yaşanıyor ve bu durum nesilden nesile devam ediyor. Oğulların o güçlü ve genç duruşu, kıyafetlerinin, fikirleri gibi, babalarınınkinden farklı oluşu ve bütün bu kuşak çatışması aynen bugün de ortaya çıkan bir manzara… Osman Hamdi Bey, “Silah Taciri” tablosuyla beni kuşak çatışmaları üzerine oldukça derin düşüncelere sürükledi ve şunu anladım ki bu durum kaçınılmaz olarak taa o devirlerde başlayan ve giderek hızlanıp büyüyen bir sorun. Çözümü var mı, yok mu bilmiyorum ama bu tablo öyle güzel, öyle doğal anlatmış ki sorunu insan Osmanlı’ya gidiyor bir an ve kendini o insanların yerine koyuyor; sonra geri dönüyor kendine bakıyor aynı şeyleri görüyor Mert Bilici 21400450 kendisinde de. Yani özetle kendinden ve herkesten bir şeyler buluyor insan bu tabloda. Üstelik yıllardır en üstün teknolojilerle yapılamayan zamanda yolculuğu bu tablo sayesinde zahmetsiz olarak bir bakışta yapabilirsiniz. Bence en kısa zamanda gidin, bu tabloyu yerinde görün ve o renkleri, o bakışları bir kez de kendi gözünüzle görün; belli mi olur belki Osman Hamdi Bey’in nasihatlerini bile duyabilirsiniz. Kaynakça [1] http://tr.wikipedia.org/wiki/Dosya:Osman_hamdi_bey_silah_taciri.jpg [2] http://www.osmanhamdibey.gov.tr/TR,50945/biyografi.html “Kapıları çalan benim kapıları birer birer. Gözünüze görünemem göze görünmez ölüler.” Nazım Hikmet’in ünlü “Kız Çocuğu” şiirinin 1945 yılında Japonya’nın Hiroşima ve Nagazaki şehirlerine atılarak milyonlarca kişinin yaşamına son veren katliamdan kaybedilen hangi kız çocuğuna yazılmış olabileceği konusunda bir fikriniz var mı? Birkaç sene önce öğrendim, her okunduğunda duygularıma en derinden dokunmayı başaran “Bugün Pazar” dizelerinin yazarının hayatının son demlerini Rusya’da sürgünde geçirdiğini. Mezarının Rusya’nın orta batısında bir bölgede bulunduğunu öğrendiğimde kendimi tutamayıp, bir yandan ona şiir yazdıran vatan hasretini ve idealleri bir yandan da düşüncelerinin evrenselliği üzerine düşüncelere daldım. Sonraları Nazım’ı Amerika’nın Washington Eyaleti’nde Seattle şehrinin “Barış” Parkında hatırladım. “Hiroşima'da öleli oluyor bir on yıl kadar. Yedi yaşında bir kızım, büyümez ölü çocuklar” 2018 yılının Washington Eyalet Üniversitesi'nde bulunduğum zamanlarda kampüs çevresini keşfetme imkanı yakaladım. Kampüs Seattle şehrinin yaklaşık dörtte birini kaplamakta. Tarihi araştırma binalarının ve kütüphanelerin arasında Bill Gates vakfı tarafından bağışlanmış ekonomi bölümü binası bulunmakta. Binanın hemen yanında ise Barış Parkı bulunur. Parkın Washington Eyalet Üniversitesine bakan tarafında tunçtan bir kız heykeli var. Bir balerin edasıyla elini göğe kaldırmış. Üzerinde okul forması, yüzünde masum bir gülümseme ile elinde tuttuğu bir turna kuşu. Zaman içinde tüm gövdesi ziyaretçiler ve yerel halk tarafından yapılan Japon kağıt katlama sanatı Origami turna kuşu zincirleri ile kaplanmış. Adı Sadako Sasaki. Hiroşima saldırısında yalnızca iki yaşındaydı. Atom bombası evinin 2 kilometre yakınına düşerek onu patlamanın etkisiyle harabeye dönmüş, alevlere teslim şehrin ortasına fırlattı. Annesi ile birlikte kaçmaya çalışırlarken havaya saçılan radyoaktif parçacıklardan oluşan radyasyon yağmuruna yakalandılar. 12 yaşına kadar radyasyon kaynaklı lösemi ile savaştı. Hastalığını bilimsel olarak açıklayamayan Hiroşima halkı atom bombası illeti adını taktı hastalığına. Bomba düştüğü anda 145.000 insanı ardından gelen yıllarda milyonları öldürdü, yaraladı ve sakat bıraktı. En büyük ve derin yara ise tartışmasız ortak vicdanımızda açıldı. Savaşı izleyen yıllarda dünyayı ideolojik görüşlere göre ikiye bölmeye devam ettik. Senelerce mücadele ettiği lösemiye 12 yaşında güçsüzleşerek yenik düştü. Kızılhaç hastanesine yatırıldı. Hastanede başka bir nükleer savaş kurbanı Kiyo’dan bin turna kuşu efsanesini öğrendi. Efsaneye göre Origami kağıtlarından bin turna kuşu yapan her kimse tanrılar o kişinin bir dileğini yerine getirirmiş. Bazıları bu efsanede tanrıların bir dilek gerçekleştirmek yerine kişiye ömür boyu mutluluk ve şans bahşettiğine inanırlar. Düşkünler ise da sağlık ve çare dilerler. Sadako Kızılhaç hastanesindeki yaşamının son demlerinde bin turna kuşunun 644 tanesini katlayabildi. Ölümünen sonra kalan kuşları arkadaşları tamamlayarak Sadako ile birlikte defnettiler. Saçlarım tutuştu önce,p gözlerim yandı kavruldu. Bir avuç kül oluverdim, külüm havaya savruldu. Atom altı fiziğinin öncülerinden A. Einstein 1954 yılında bilim çevrelerinde son zamanlarını geçirirken kamuoyuna bir itirafta bulunur: “Başkan Roosevelt’e atom bombası araştırmalarını hızlandırmasını söylemek Hayatımda yaptığım en büyük hataydı. Tek amacım Almanların bombayı daha önce elde etmelerini engellemekti.” Nükleer silahsızlanma çabalarının sürdüğü günümüzde Sadako’nun ve onunla aynı kaderi paylaşan milyonların acılarını anlamak, nükleer savaşın ve savaşın her türlüsüne karşı çıkmak, gelecek nesillere insanlık onuruna yaraşır şekilde bize verilen maddi ve manevi mirası teslim etmek aynı zamanda akıp giden takvim yapraklarına dirençli bellekler geliştirmek insanlığa karşı sorumluluğumuzdur. Nazım Hikmet’in şiirini Sadako’ya atfettiğini düşünsem bile insanlığın ortak vicdanında açılan en büyük yaralardan biri olan Hiroşima ve Nagazaki’de hayatını kaybeden Sadako gibi binlerce çocuğun adına, 2. Dünya savaşında hayatını kaybeden 83 milyon kişi adına ve tarihten bugüne savaşlarda haksız yere ölen milyonlarca insan adına Sadako ve hikayesi herkesi kapsamaktadır. Aynı Nazım’ın şiirini genç yaşta kötü emeller uğruna ölen her kız çocuğuna yazdığı gibi. Çalıyorum kapınızı, teyze, amca, bir imza ver. Çocuklar öldürülmesin şeker de yiyebilsinler. Fotoğraf: Yiğit Aşkan Nazım Hikmet “Kız Çocuğu” 1956 Derin Su Özdemir 21202772 Aslı Uçar Nerelerdeydin? Giriş paragraflarında kendimi çok rahatsız hisseden biriyim. Diyeceğim her cümle ve her his ya gelişme paragrafı ya da sonuçta yer alıyormuş gibi hissediyorum. Bunun burada ne işi var diğer paragrafa yaz diyorum kendime. Neden burada işi olmasın ki? Burada yazmak içimden geldiği için, rahatsız olmadan burada yazacağım çünkü Dreamer ile birlikte yazdık. Birazdan tanışacaksınız. Hayatın anlamını yazmak bir kitap için fazla iddialı gibi. Zaten öylece yazılabilecek bir şey olduğunu düşünmüyorum. Kendi hislerimiz olmadan yaşanmışlıklarımız olmadan ve yavru bir köpeğin kafasını sevmeden bulunacak ya da okunacak bir şey değil. İmla kurallarına uyulmuş olsa, en derin anlamlı kelimeler bile seçilse, senin kelimelerinin yaşanmışlıkları, başkaları kendinden bir anıyı, bir hatırayı bulana kadar onların yaşanmışlığı değil. Sadece okuyarak hayatın anlamını bulamayız. Okumadan hiç bulamayız. Tek kişilik yaşanmışlıklarla kim bulabilir anlamı? Başkalarını katmalıyız kendimize, başkalarına katılabilmeliyiz, belki anılardan atılmalıyız belki bazı acıları bittiği gibi bir köşeye atmalıyız, dolu insanlar ve bir dünya dolusu anıyla pişmeliyiz. Yazının fontunu değiştirerek dertlerin üstesinden gelemez ve satır başlarını biraz daha içerden başlatarak bir şeyin özüne gidemeyiz. Bu kitap, Tanrılar Okulu, hayatın sırlarını yazmamış. Haklı. Aslında birine seslenmiş. Hepimizin içinde var olan, hayatın anlamını, güzelliğini, nedenlerini ve tüm manzaralarını bulmaya en yatkın kişiye seslenmiş. Biz duymuyoruz diye, kitap hepimiz için hatırlatma yapmış. “Dreamer”den bahsetmiş. Benim aksime, pencereden dışarı bakıp Bilkent Köprüsü’nde trafik var mıdır diye düşünmeyen, hatta zamlanmış benzin ya da toplu taşıma araçlarına aldırmayan özgür yolcunun kendisini anlatmış. Hepimizin içinde olan susturduğumuz o Dreamer’ i anlatmış işte. Hatırladınız değil mi? Hani küçükken çamurdan pasta yaptırıp arkadaşlara ikram ettiren o Dreamer.Hani izlediğimiz aksiyon dolu filmlerden sonra bir gün senin de gizli ajan olabileceğine inandıran o Dreamer. Nerede bıraktık onu? Neden susturduk büyüdükçe? Çamur pastadan mı zehirlendi yoksa başkaları ne der diye diye, yok ben bunların üstesinden gelemem diye diye ve düzene kapılıp giderken durup nefes alamadık diye biz mi zehirledik? Benim Dreamer’ im pastadan zehirlenmedi ne yazık ki ve neyse ki elinden yine tutarsam çamurdan pasta yapmaya gidebilir hatta sinek ilacı sıkan kamyonetin arkasından sırf eğleniyoruz diye koşabiliriz. Kitap, gidin ve sinek ilacı kamyonetinin arkasından koşun demiyor tabi. Yalnız, o Dreamer demeseydi ben içimdeki Dreamer ile neler yaptığımızı hatırlayamazdım. Onu bulmalıyım dedim. Şöyle ısırarak birer domates yiyelim. Ayrı geçirdiğimiz yılları boş verip, bisikletimizin koltuğuna renkli ışıklar takalım. Cebimizdeki son parayla leblebi tozu ve patlayan şeker alalım. Böyle atıp tutarken, kendine gel kaç yaşında kızsın artık sana deli derler dedim. Derler mi? Derler tabi. Sonra Dreamer’ im karıştı söze. Onlar dedi diye sen deli olur musun? Hiç sanmıyorum. Sonrası sessizlik. Bayadır konuşmayınca insan açılamıyor başta. Bir tutukluk bir yabancılaşma oluyor. Bir zamanlar terliklerinle gidip margarin istediğin komşunu seneler sonra gördüğünde “Nasılsınız?” demek gibi. İnsan samimiyeti zamanla keşfedip zamanla unutuyor. Sonrasında kendime geldim neyse ki. O benim Dreamer’ im, dokuz numarada oturan komşum değil. Öyle taşınıp kopamayız. İzin vermiyorum. Onu dinleyeceğim. Kendimi inkâr etmeyeceğim ve şu an öğrencisi olduğum okul olan Tanrılar Okulu’nun da dediği gibi eğer bakış açımı değiştirmezsem dertlerimi de değiştiremem. Hem yaşa yaşa bitmeyecek gibi hem de gözümü daha açmadan bitecek uzunluktaki ömrümü ne derler diyerek geçirmeyeceğim. Kendimi bileceğim. Kırmayacağım, yıpratmayacağım kimseyi; canım öyle istiyor diye başkalarını ve başkaları ne der diye kendimi. Her şey güzel değil. Biliyorum. Yazar da biliyor. O yüzden bir sorunla karşılaşınca mutluymuş gibi yapın ve mutlu olun demiyor. Zaten ben öyle yapabilen biri değilim. Üzgünken sadece üzgün oluyorum. Sırtı yere gelmiş biri ne yapar sizce? Hayır, hakem işareti versin ve maç bitsin diye beklemiyorum. Kalkmak için ne gerekiyorsa onu bulmaya çalışıyorum. Artık ne yapmam gerektiğini daha iyi biliyorum. Ben değil o biliyor aslında, Dreamer. Aynı şeylere üzülmek yerine onu kabullenip yeni derde yer açmalıyım. Hem çocuk hem de realist bir Dreamer’ im var sanırım. Daha çok ve başka şeylere mutsuz olup sonra da patlayan şeker yiyeceğiz. Üzüleceğiz. Çok üzüleceğiz. İnsanız ve insanlar üzülür. Sonra da güleriz ne olmuş. Bir de Tanrılar Okulu ve Bilkent’ ten mezun olup büyük adamlar olacağız umarım. Bu yazıyı küçükken yazdığım günlüğümü bitirir gibi bitirmek istedim. Hoşça kal günlük diyerek... Sonra baktım bu satırlarda yazdığım “Bugün okula gittim. Teneffüste ip atladım. Sonra eve geldim ve yemek yedim.” değil. O nedenle bu yazıyı “Hoşça kal günlük.” yerine “Hoş geldin Dreamer.” diye bitirmeye karar verdim. Hoş geldin Dreamer. Yiğit Mirza Düşler, Fareler, Dostluklar İnsan ilişkileri tuhaftır, her kalıba uymaz kolayca. Misal arkadaşlar aynı telden çalmaz her zaman, en iyi dostluklar çok iyi anlaşmak değildir illa. Beraber gülüp eğlenmese de olur arkadaşlar, bazen bir hayali paylaşsa da yeterlidir. Büyük bir bütünün parçasıdır insan, kendine biçilen rolü sessizce oynar hayatın ona ayrılan kısmında. Bu sessiz sahne performansını sergilerken sırtını dayayacağı, bir hayali paylaşacağı diğer sessiz insanları bulur. İki sıradan hayatın birleşmesi kendine has tuhaf bir huzuru barındırır içinde. Fakat yine de insan bir gün kurtulmayı umar sessiz rolünden iyi bir planla, iyi bir hayalle sefil hayatından kurtulmayı düşler. Fareler ve İnsanlar kendi hayat sahnesinde başrol olmak isteyen iki figüranın, iki tuhaf dostun öyküsü; hayatta hiçbir kalıcı iz bırakamayan, yalnızca nefes alan, yemek yiyen, yarın da nefes alıp yemek yemeyi uman, günü gelip de öldüğündeyse yası tutulmayan iki insanın, belki de iki farenin öyküsü. Pek çok zaman hayal kurar insan zira çok kuvvetlidir hayaller. İnsanlar düşleriyle yaşar, hayalleri onu ayakta tutar. Yalnızca insanları da ayakta tutmaz üstelik, bugün üzerinde yaşadığımız şeyler belki de bir hayalperestin düşleridir aslında. Her büyük atılım aslında düşlenmiş bir fikirdir. Şanslı olanlarımız bir dünya inşa eder hayalleri ve fikirleriyle. Şanslı olmayanlar yalnızca düşler, didinir ve çalışır. Şanssız olanlar için hayaller yalnızca onları ayakta tutmak için vardır, akıllarından çıkıp da soluk bulamaz gerçek hayatta. İşte burada bir sorun ortaya çıkar: düşlerimiz soyuttur, elimizden kayıp gider kolayca. Oysa insan paylaşmak ister düşlerini, bir nebze olsun elle tutmak ister. Bir kez olsun başkasından işitmek ister hayallerini ki deli saçması olmadığını anlayabilsin. İşte böyle anlarda tuhaf dostluklara da sahne olur hayat. Bir hayal sayesinde iki benzemez bir araya gelir, tıpkı Fareler ve İnsanlar’daki gibi. Birazcık olsun daha güçlüdürler artık, biraz daha olsun iyi durumdadırlar bir araya gelenler. Beraber çalışır ve didinirler. Fakat sıyrılamazlar bir türlü kendilerine biçilen sessiz ve önemsiz rollerinden. Onlar yalnızca sahneyi dolduran figüranlardır, var olmaları elzemdir fakat asla değerli değildir. Hayatın akışı, onların oynadıkları role muhtaçtır fakat asla takdir etmez onları. Bir hayal sayesinde bir araya gelirler, bir hayal sayesinde yaşarlar. Pek çok zaman sıradanın ötesine geçmezler, daha fazlası olamazlar. Yine de bir aradadırlar, yine de yaşarlar, yine de çalışırlar. Fakat varmak istediğim sonuç ve tüm bu söylediklerime rağmen tasvir etmek istediğim dünya çok kötü planlanmış bir düzende alabildiğine sömürülen insanların asla başarıya ulaşamayacak hayallerini anlatmaktan ibaret değil yalnızca. Amacım durumu anlatmak, bu insanların portresini çizmek. Bu insanların portresini olabildiğince gerçekçi çizmeli ki iki önemsiz, sıradan ve basit insanın bile monoton ve sıkıcı hayatlarında sahip oldukları güçlü bir dostluk, arkadaşlık bağının etrafa yaydığı huzur ve yarattığı fark görülebilsin. Hayaller sadece bireyleri ayakta tutmaz, sadece bir şeyleri keşfetmemize veya icat etmemize yaramaz. Hayaller ne sadece dünya inşa etmekten ibarettir ne de umutsuz hayatımızda bize biçilen rolü oynamamıza nedendir. Bir üçüncü şey var, düşler dostlukları besler. Düşlerimiz sayesinde bir araya geliriz. Bir ortak hayal ve fikirdir birbirimize sevgiyle bakmamızı sağlayan, birbirimize bağlayan. İki önemsizin, iki sıradanın hayatında bir fareden farklı oldukları yegâne andır düş kurdukları an, düş kurup da birbirlerini arkadaş edindikleri an. Ne kadar önemsiz olsalar da, hatta mecazi olarak ne kadar fare benzetmesini hak etseler de bir düş kadar fark daima yatar her insanla diğer her şey arasında. İşte o yüzden belki de düşlere ne kurtarıcı olarak bakmalı ne de bizi sefil hayatımıza zincirleyen demir halkalar olarak görmeli. Düşlerimizdir bizi birbirimize bağlayan, dostluklar yaratan. Düşlerimiz ve dostluklarımızdır o en insani duygularımızı yaratan ve bizi biz yapan. Aslıhan Özhan HER TAM BİRAZ EKSİKTİR Mutlu kadınlar, uyumlu evlilikler ve eksiksiz hayatlar… Bunların her biri zihinlerimize yerleştirilmiş mutluluk tanımını karşılayan kelimeler. Peki, nedir bunların kıstasları? Modern hayatın getirdiği materyal zenginliğin mutluluk sağlayacağı anlayışı öyle kalıplaşmıştır ki insanlar hayattan beklentilerini bile sorgulamaktan vazgeçer çoğu zaman. Ben de bilinçsizce bu düzenin çarkları arasında hayatıma devam ediyordum ki bana neden bu rutine ayak uydurduğumu sorgulatacak bir kitapla karşılaştım. Paulo Coelho’nun Aldatmak adlı kitabı gerçekçi bakış açısı ve felsefi yorumlarıyla beni oldukça derinden etkiledi. Kitabın ismi ve konusu toplumun önyargılarına aykırı düşse de her bireyin yaşayabileceği büyük bir tutkunun insana yaşattığı dayanılmaz çelişkiyi gözler önüne seriyor. Akıllarda yalnızca şu soru kalıyor: Eksiksiz görünen her şey gerçekten tam mıdır? Başkahraman Linda, her kadının hayalini kuracağı bir hayata sahip. Başarılı bir iş hayatı, dünyanın sayılı zenginlerinden olan bir eşi ve güzel bir ailesi var. Aldatmanın bir seçenek olarak dahi kabul edilemez olduğu böyle bir durumda Linda’nın hayatındaki değişim küçük bir sorgulamayla başlıyor. Linda içinde yaşadığı bu eksiksiz hayatın görünmez eksikliğini buluyor: Tutku. O tutkunun derinliğini keşfettikçe kıvılcım alevleniyor ve Linda eşini aldatmayı seçiyor. Aslında benim en çok etkilendiğim durum tam da burada başlıyor. Aldatmanın kimle olduğu, ne zaman olduğu gibi bütün ayrıntılar önemini yitiriveriyor ve yalnızca aşk kalıyor geriye. Mutlu olmayı değil de aşkı tercih eden güçlü bir kadın karakter çıkıyor karşımıza. Aşkın olduğu yerde hiçbir toplumsal kural yahut vicdani rahatsızlık, aldatmaya engel olamıyor. Hayattaki yerini bulmadan önce kendisini hayatın içinde kaybeden bir kadının yaşam öyküsünü dinliyoruz Paulo Coelho’dan. Her kadın Linda’da kendinden bir parça bulur mu –bulsa da bunu itiraf edebilir mi- emin değilim. Fakat ben, içinde yaşadığım bu zaman diliminde çoktan Linda gibi kaybolmaya başladığımı hissettim. Çocukluğumun ve ilk gençliğimin mutluluğu, heyecanı, yaratıcılığı yerini yarışa, yorgunluğa ve tekdüzeliğe bırakıyor adeta. Ben de kimi zaman Linda gibi yaptıklarımı neden yaptığımı bile düşünmüyorum. Alışkanlık halini alan şeyler hayatıma ne bir renk ne bir anlam katıyor. Okula gidiyorum öyle olması gerektiği için. Arkadaşlarımla buluşup kahve içiyorum herkes öyle yaptığı için. Spor yapıyor olmam bile reklamların beynime yerleştirdiği ideal vücut tipinden ileri geliyor. Yaşamımı bir yapboz gibi düşündüğümde tam olmadığını görebiliyorum. Bunu kimse fark edemez, en yakınlarım bile. Bu yüzden hayatımın yapbozundaki eksikliği, kendi tutkumu bulmak benim yaşama amacım olacak. İnsanın hayatında eksik olduğunu hissettiği bir şeyler varsa, sabah kalktığında gözlerini açası gelmiyorsa, aynaya baktığında yüzündeki gülümsemenin samimiyetine inanmıyorsa o kişi tam değildir. Hâlâ bulması gereken bir parçası vardır ve arayış içindedir. O arayış aylar da sürebilir yıllar da. Arayış içindeki insanın tehlikeliliği kadar iç ürperten bir şey yoktur bu dünyada. O kişi ailesinden, eşinden, tüm varlıklarından hatta kendinden bile vazgeçebilecek gözü karalığa sahiptir. Ben bu arayış halinin her insanın hayatında en az bir kere yaşanması gerektiğini düşünüyorum. Bir nevi kendini bulma sürecidir bu. Benliğinin derinliklerini keşfeden ve huzuru materyal hazların aksine kendinde bulan bir kişi gerçekten mutlu olmanın yolundaki en büyük engeli kaldırmıştır kanımca. Günümüzün hızlı üretim ve tüketim dünyasında bir yapbozun eksik parçasını bulma işi mümkün değil gibi görünse de bu tükenmek bilmeyen yarış halinden bir paydos verebilirsek ne mutlu bize. Umarım herkes tamlığının eksikliğini bir gün tamamlayabilir, Linda’nın yaptığı gibi. Ezgi Can Kılıç HAYATIN KENDİSİ Yaşanmışlıklar… Bizi biz yapan, bizlere değer katan bazen ağırlığıyla saçlarımıza aklar düşüren, bazense mutluluğumuza mutluluk katan yaşanmışlıklar… İnsan kaç yaşına gelirse gelsin deneyimleri, öğrenecekleri asla bitmez. Kendimize sürekli bir şeyler kattığımız, yaşımız ilerledikçe de görmüş geçirmiş sıfatını aldığımız bu hayatta, kimileri monoton hayatının peşinden gözü kapalı koşarken kimileri tüm zorluklar içinde çırpınıp en küçük hikâyelerden kendilerine mutluluklar edinir. Ancak bu iki insan türü de geçmişinden muhakkak ve muhakkak kendisini yıpratan anılar biriktirir. Bu, ne kadar karamsar görünse de hayatın ta kendisidir. Her zaman yokuş inmek mümkün değildir, bazen de ne kadar zor olursa olsun o yokuştan çıkmak gerekir. Yaşanan tüm bu zorluklarla birlikte, içinde bulunduğumuz hayatı anlamlandırmaya çalışmak ve bir yanda da onu yaşamak için çırpınmak, yaptığımız şeylerin belki de en zoru. Sevdiklerimiz, seveceklerimiz, anılarımız, geleceğimiz, süresini bilmediğimiz tek bir ömre bağlı. Gözümüzü kapatıp açıncaya dek geçecek olan bu ömrümüze umutlarımızı, pişmanlıklarımızı, yapmak istediklerimizi, kaybettiklerimizi sığdırmak herkes için o kadar da kolay olmasa gerek. Her insanın tonlarca hikâyesi vardır ve çoğu da en acı olan hikâyelerini unutmak, sahiplenmemek ister. Ancak insanoğlunun bilip de idrak edemediği tek şey, zamanın bizi nerede ne zaman vuracağıdır. Her şey ne kadar güzel görünse de acı hikâyelerimizi silip önümüze bakmaya çalışsak da öyle bir an gelir ki her şeyimiz dediğimiz belki de en çok değer verdiğimiz şeyler ellerimizden yine kayıp gider ya da en düşük ihtimalle umudumuzu hepten yitiririz. Bazen Bahar adlı, okuduğum bu kitapta da verilen öykülerle bazen, âşık olduğumuz adamdan karşılık alamaz, hayalini kurduğumuz hayatı yaşayamaz veya sevdiklerimizi sonsuz yolculuklarını uğurlarız. Üstelik tüm bunların etkisi öyle kısa sürede de geçip gitmez. Her birinin ağırlığı başlı başına, bir insanı çürütmeye, düşlerinden koparmaya, yaşam sevincini yok etmeye fazlasıyla yeterli olur. Ne kadar güçlü kalırsak kalalım, yolumuza kaldığımız yerden devam etsek de bu görmüş geçirmişlik bizi küçük, saf bir çocuktan olgun ve derin hikâyeleri olan kimselere dönüştürür. Tüm umutsuzlukların yanı sıra ne olursa olsun insan yaşamına devam eder, kendini yağmur damlalarının sesiyle, huzuruyla mutlu etmek için çabalar. Çünkü hayat nasıl mutlu ya da mutsuz anlar barındırıyorsa insanoğlu da mutlu anları sevdiği gibi mutsuz anlardan da sağ çıkmayı başarır. Zamanla yaşamın ne demek olduğunu öğrenir. Her bir insanın hayatı o kadar değerlidir ki kaç sene yaşarsa yaşasın, büyüklü küçüklü ve kimisine göre de önemsiz sürüsüyle anı biriktirir hayatında. Yaşamın kendisi de budur ya zaten; bizim ne yaşadığımız, ömrümüze neler sığdırdığımızdır. İşte kitabın beni en etkileyen yanı da buydu. Gerçekleri görebilmek… Belki işten atılacağız, belki sevmediğimiz eşimizden boşanacağız; ama bunlar bizi üzmektense bize kim olduğumuzu ve ne istediğimizi hatırlatacak. Açılan yeni kapılardan tek tek geçeceğiz hızlıca, kendimizi bulmak için savaşacağız. Tüm bunlar olurken bizi olgunlaştıran anılarımız, yarım kalmışlıklarımız peşimizi bırakmayacak. Güzel şeyler olurken de onlar aklımızın büyük bir kısmına yer etmiş bizi izliyor olacaklar. Böyle durumlarda yapılması gereken, baş edemediğimiz anılardan kaçmak yerine onları sahiplenmektir; çünkü hepsi bizi biz yapan değerlerdir. Öyle bir an gelir ki bir kuş geçer, bir duvar yazısı görürsün, herkese sıradan görünen bir ağaç sana en sevdiğin şiiri okur rüzgârdan uçuşan yapraklarıyla. İşte o zaman anlar insan, geçmiş peşinden koşarken gelecek kucak açmış bekliyordur seni. Yaşamak için birini seçmek zorunda değilsin çünkü unutmak kendinden vazgeçmektir, seni sen yapan anıların elinden tutup öylece koşarsın sana sarılmayı bekleyen geleceğine. Kaynakça: Kesmez, Melisa. “Bazen Bahar”. İstanbul: Sel Yayınları, 2015. Baskı Burak YAŞAR21502246Gezilerimizin Öznelliği,İçimde Saklanan Gezme HissiYaşadığımız yer hakkında ne kadar bilgi sahibiyiz? Turistik yerleri, ünlü yemekleri, yerelkültürü... Bunları herkes kadar mı biliyoruz yoksa ortalamanın üstünde miyiz acaba? Herkesmemleketinin öne çıkan birkaç özelliğini bilir. Hatta hiç gitmediğimiz şehirlerin, ülkelerinbile meşhur yapılarını, gezilip görülmesi gereken bölgelerini sayabiliriz onlar hakkındabiraz ilgiliysek. Tabi bu bilgileri dolaylı olarak edindiğimizde ancak herkes kadar bilgilioluruz. Asla orada bulunmuş, orayı gezmiş, görmüş biri kadar anlayamayız. Yaşayaraktecrübe etmek çok daha kuvvetli bir bilgi sağlar bizlere.Her insan bulunduğu yeri anlatırken kendi bilincinin süzgecinden geçirdikten sonra bizleresunar. Bu yüzden aynı yeri gezen aynı yerde bulunan kişiler farklı farklı anlatımlarlakarşımıza gelir. Mesela her insanın Ankara ile ilgili gözlemleri farklıdır. İnsanlar farklıkişiliklere farklı hayat tarzlarına sahip olduğu için aynı yeri görmelerine rağmen farklıdüşünceler geliştirebilirler. Gezi yazıları da böyledir. Okurken yazarla birlikte gezmeyiz deyazarın gözleriyle gezmiş oluruz aslında. Herkes gezerken farklı şeyler algılayabilir buyüzden. Benim Ankara’yı ele alırken gezdiğim yerlerle ve tabi ki kampüsümle birliktedeğerlendiririm. Soğuk havasından pek haz etmesem de beyaz kar örtüsünü sevebilir, herşeyi örten gri sisine şiir yazabilirim. Aynı Gençlik Parkı’nı ben gürültülü bulurken birbaşkası huzur verici bir doğasının olduğunu düşünebilir. Yani gördüklerimiz aynı olsa daalgıladıklarımız farklıdır. Bunun için fiziksel dünyada çıkmış olduğumuz yolda farkındaolmasak da iç dünyamızdaki gezimiz düşüncelerimizi ve hissettiklerimizi önemli ölçüdeşekillendirir. Yani bana kalırsa gezdiğim yerler içimde kendime özgü olanlardan beslenerekbana yeni tecrübeler katıyor.Peki ben bu yaşıma kadar ne kadar gezebildim? Eski Dünya Seyahatnamesi’ni okumak bukonuda biraz öz eleştiri yapmaya sevk etti beni. Birbirinden güzel tasvir edilen kentlerişöyle bir düşününce yeni yerler görmek farklı kültürler tanımak konusunda biraz eksikkaldım sanırım dedim. Çünkü gezmenin gücüne inanan biriyim. Kesinlikle bir canlılıkkatıyor insana, ufkunu genişletiyor ve düşünceyi zenginleştiriyor. Mesela ÇanakkaleSavaşı’nı ortaokuldan beri birçok kez okuduk. Kim bilmez ki “Çanakkale Geçilmez” i, SeyitAli Onbaşı’yı? Demem o ki savaş hakkındaki her türlü detay kitaplardan ve hatta hemenhepimizin elinin altındaki Google amcadan rahatlıkla öğrenilebilir Çanakkale’ye gitmeyegerek kalmadan. Fakat o coğrafyayı çıplak gözlerimle gördüğüm zaman, şehitliktedolaşırken hissettiklerimi hiçbir kitap veremez.Mümkün olursa yurdumu karış karış gezmek her şehrine gitmek istiyorum. Çocukkenarkadaşlarımla Türkiye’de kaç farklı şehre gittiğimiz konusunda yarıştığımızı hatırlıyorum.O günlerde üç beş civarında olan il sayımın şimdi on dokuza ulaşması hiç fena değil, hattabiraz sevindirici. Bu sayıyı daha da artırabilir ve de dünyanın çeşitli noktalarına dauğrayabilirsem ne mutlu bana. Şimdilik pek vaktim yok gibi. Okul, yapılacak işler derkenhep bir bahanem oluyor. Ben de artık kitabı okuyarak sadece ön bilgi sahibi olmayaçalışıyorum ve İlber Ortaylı gibi donanımlı bir tarih profesörünün gözünden dünyayıgezerek belki de şu an yapabileceğimin en iyisini yapıyorum.Kitapta en çok dikkatimi çeken kısım ise yazarın “Arnavutluk yeşilin son ülkesidiraslında”(Ortaylı 104) demesiydi. Bunun üstüne üç sene önce gittiğim Bosna Hersek aklımageldi hemen. Karadeniz’den daha yeşil dağları, koyu zümrüt yeşili nehirleri(bir nehrin adıda Neretva idi ki yeşil göz demekmiş), el değmemiş yabani güzellikleriyle mükemmel bircoğrafyaydı. Ayrıca hayat sakin ve ucuz olduğu için emekliliğimde yaşayabileceğim yerlerlistemde. Bosna’yı bu kadar çok beğendiğim ve belki de daha yeşil bir yer görmediğim içinacaba Arnavutluk nasıl bir yer diye özellikle merak ettim. Muhakkak da uğrayacağım birBalkan seferine çıktığım zaman. Hatta umarım bir gün kitaptaki birçok ülkeyi çoktangörmüş olur ve kendimi gezilerimde gözlemlediğim birbirinden güzel coğrafyaları farklıkültürleri, yaşam tarzlarını eşime dostuma anlatırken bulurum.Eski Dünya Seyehatnamesi biraz olsun seyahat etme isteği aşıladı bana. Daha doğrusuolan keşfetme isteğimi artırdı. Açıkçası gezilerin insana çok şey kattığına inansam daeskiden dünyayı gezmeye dair aşırı bir isteğim yoktu veya varsa bile görmezdengeliyordum, baskılıyordum belki. Oysa seyahat etmek özgürlüktür ve artık inanıyorum ki bukitap gelecek seyahatlerim için bana bir kıvılcım ve her daim ışık tutan bir rehber olacak.Dünyayı kendi penceremden gözlerken kendimi de güncellemiş olacağım. Böylelikle kendiiç yolculuğumda da epey mesafe kat edeceğim.KaynakçaOrtaylı, İlber. Eski Dünya Seyahatnamesi. İstanbul : Timaş Yayınları, 2014. 10.Baskı.YALNIZLIĞIN GÖLGESİNDE YAŞAMA ARZUSU Oğuz Cömert / 24 Kasım, 2014 Bir insan 25 yıl tek başına yaşayabilir mi? Yalnızlığın yarattığı psikolojik etkiyle mücadele edilebilir mi? Bu soruların cevabını bulduğumuz Daniel Defoe’nin ünlü eseri Robinson Cruseo okuyucuyu etkileyici bir maceraya davet ediyor. Büyük ölçüde yalnızlık kavramının ele alındığı romanda bir İngiliz denizcisinin bir adada tek başına yıllarca mahsur kalması, yaşadığı maceralar, yeni hayatına ayak uydurması ve bir yamyamı eğitip kendi gibi ilkel olmayan bir insan yapmaya çalışması anlatılıyor. Crueso’nın bir adada mahsur kalır ve burada yıllarca yalnız yaşamak zorundadır. Büyük bir başarı göstererek hayatta kalmayı başarır, kendine yepyeni bir yaşam kurar. Bence Cruseo’nun yaptığı büyük bir başarı, çünkü bir insanın 25 yıl boyunca yalnız başına yaşayabilmesi bana mümkün gelmiyor. Hiçbir insanla konuşmadan, hatta görmeden hissetmeden, dünyada neler olduğundan habersiz, kendi başına yaşamak korkunç ve imkansız geliyor bana. Öyle yaşamanın ne anlamı var ki diye sordum sürekli kendime kitabı okurken. Psikolojik olarak yalnızlıkla başa çıkabilmenin zorluğu gözümü korkuttu. Bundan dolayı ki Cruseo’nun yıllarca umudunu kaybetmeden, bir gün sevdiklerine kavuşma ve insanlara ulaşma inancını içinde yaşatması ve hayatına bu umutla devam etmesi takdir edilesi bir davranış. Ben onun yerinde olsaydım bunu o kadar uzun süre başarabilir miydim hiç bilmiyorum. Zeki bir insan olan Robinson kendine güzel bir yaşam alanı yapar adada ve orayı insanlar için gerçekten yaşanacak bir yer haline getirir. Zamanının büyük çoğunluğunu etrafını keşfetmek ve düşünmekle geçirir. Büyük çoğunlukla düşündüğü zamanlar yalnızlığı ve hayatın anlamını sorgular kendi içinde. Yalnızdır ancak umudu onun en büyük dostudur. Evet, belki hayatının bir anlamı yoktur ancak yine umudu hayatına bir anlam katar. Kendimi onun yerine koyduğumda ona hak vermekten başka yapabileceğim bir şey olmadığını fark ettim. Umut etmekten, yalnızlığa direnmekten başka çaresi var mıdır Cruseo’nun? 25 yıl sonra boş yere umutlanmadığını görür karakterimiz. Bir gün adaya gelen bir yamyam kabilesindekilerin bir üyelerini infaz ederken, infazcılara karşı savaşıp kurbanı kurtaran Cruseo artık yalnız olmayacaktır. Crusoe, kendisi de yamyam olan kurtardığı kurbana Cuma ismini verir ve onu ilkel yaşamından kurtarıp eğitmeye başlar. Bu eğitiminde başarıya ulaşan Cruseo artık kendisine güvenilir bir dost, konuşabileceği bir insan kazanmıştır. Cruseo’nun kurtardığı yamyamla arasında çok büyük bir fark varken çabalayıp bir şekilde onu eğitebileceğine inanması ve bunu en sonunda başarması gerçekten büyüleyiciydi. Kitabın her sayfasında adada yaşadıkları olaylarla birlikte her seferinde Cuma’nın biraz daha farklılaşması ve bunu gözlemek oldukça keyif vericiydi. Romanı okurken içinde sürüklendiğimi hissettim. Kitapta ilerledikçe Cruseo gibi düşünmeye başlıyor, onunla birlikte hissediyordum duyguları. Crusoe’nun Cuma’yı bulmasıyla birlikte benim de Cruseo gibi, sanki uzun süren bir yalnızlıktan kurtulmuşçasına mutlu olmam bunu kanıtlar nitelikteydi. Her sayfada biraz daha geliştiğini görmek istiyordum Cuma’nın. Cruseo’nun onunla her sohbete bana ayrı bir zevk veriyordu. İki dost, maceralarla dolu 4 yılı arkalarında bıraktıktan sonra, korsanlar sayesinde adadan kurtulmayı başarırlar. Cruseo arkasında tecrübe, macera, umut dolu, biraz hüzün dolu yaklaşık 30 yıl bırakır. Bunun büyük çoğunluğunu yalnızlıkla geçirmiştir. Umudunun, hüznünün ve tecrübelerinin asıl kaynağı yalnızlığıdır. Bu kitap beni sürekli yalnızlık ve umut kavramları arasındaki ilişkiyi sorgulamaya itti. Bir insanın yalnızlıkla dolu bir yaşamı sürdürmek için bir güce ihtiyacı olduğuna inanıyorum. Cruseo’nun da bu güce ihtiyacı vardı ve o bunu umut da buldu. Bu sayede yalnızlığa karşı direndi, ondan korkmak yerine yalnızlığı anlamlandırmaya çalıştı. Bunun sonucunda da verdiği yaşam savaşından galibiyetle ayrıldı Cruseo. Sonuç olarak bu değerli romandan çıkarımım şu oldu: “Yalnızlık ancak bizim izin verdiğimiz ölçüde bizi etkileyebilir, bu ölçüyü belirleme gücünün kendi elimizde olduğunu asla unutmamalıyız.” ValseHer gün önünden geçtiğim ve ancak yıllar sonra fark ettiğim fildişi beyazı duvarın önünde çakılı kaldım. Küçük bir çatlaktan sızan sarmaşık her gün biraz daha büyüyüp köklenmişti duvar üstünde. İçimdeki noksanlığın burnumu sızlattığını hissettim. Bu his çocukluğumdan kalma bir türkü kadar tanıdık, beni ensemden ılık ılık terletecek kadar müphemdi. Küçükken otobüs molalarında üşürken neden ağladığımı gördüm duvarda. Minik bacaklarımla balkonda bağdaş kurup karşı apartmanın pencerelerinde hiç tanımadığım insanların hayatlarını neden izleyip anlamaya çalıştığımı buldum. Beşiktaş-Ortaköy arası koşarken duyduğum iğde kokusu beni neden hep çok üzer onu gördüm. Odamda asılı babamın fotoğrafı “ben nereye gidersem gideyim neden hep bana bakıyor gibi geliyor?” sorusunun cevabını gördüm duvarda. Ait olmak istiyordum. Bir zamana, bir mekana, bir duyguya ait olmak istiyordum. Küçük bir sarmaşık bile nasıl ki duvar çatlağında bir aidiyet bulup köklendiyse her varlık gibi köklerim nerede bulmak veyahut bulunmak istiyordum. Sağ elimde emektâr valizim, kulağımda kulaklıklarımla “Valse” dinliyordum. Evgeny Grinko “Valse”i çalarken piyanoya ait bir sanatçıydı. Ben “Valse”i dinlerken hiçbir yere ait değildim. Her bir nota içimdeki noksanlığı daha da derinleştiriyor ve ben bu sarmaşığın girdabından çıkamıyordum. Bana ait bir yatak, üstüne benliğimin sindiği yastığım, masada yarım bırakılmış tostum ve hep söylenip bir türlü tamir ettirmediğim bir lamba hayal ettim. Bir ev hayal ettim yıllarca kaçtığım. Aslında beni çok korkutan sevilme duygusuna ne kadar açtım. Köklerimi koparıp hiçbir yere ait olmadan yaşadığım onca yıl içimde büyüyen yalnızlığı fark etmedim. Duvar çatlağından sızan bir sarmaşık dalında gördüm kendimi. Hayatımın küçük bir çatlağından içeri sızıp kök salmak istiyordum. Tutunabileceğim bir dal arıyordum kitap aralarında, tanımadığım insan yüzlerinde, iğde ağaçlarında, sokak aralarında, ıhlamur kokusunda… Hayatın nüânslarında büyük anlamlar arar her canlı. Hâlânefes almak, kocaman bir angarya içinde yer bulmak ister. En yakın arkadaşlarım roman karakteri, en büyük ideolojim kendimi bulmak sanırdım her zaman. Ve ben artık gerçek bir angaryanın içine girmek, kendimi bulmaya çalışırken birileri tarafından da bulumak istiyordum. Her tınısına ait olmak istediğim “Valse”, Evgeny Grinko’nun en büyük bestelerinden biriydi. Ben bu besteye büyük bir varoluş sığdırmıştım, Evgeny Grinko buna “Valse” adı vermişti sadece. Birkaç adım atıp duvarın önünden ayrıldım. Yolun sağa sapan kısmındaki durakta bekliyordum. Bir an dönüp yıllarca içinden geçtiğim bütün incelikleri fark etmek istedim. Göz bebeklerim büyüdü, ellerim terliyordu. Her zaman yetişmem gerektiğine inandığım mekan ve zamanlara koşarken ruhumun incelikleri arkada kalmış ve bedenime yetişememişti yıllarca. Gidecek hiçbir yeri olmayan bir adamın yavaşlığı sindi bacaklarıma. Ağır ağır yürüyüp bütün inceliklerini tadıyordum varlığımın. Herkese anlatmak istiyordum günün ilk saatleri çayı şekerli daha sonra hep şekersiz içtiğimi, kahvaltının günün engüzel öğünü olduğunu ve hala yüzme bilmediğimi. Bu kocaman angaryanın küçük bir halkasıyım biliyorum. Tutunacağım dalım herkesten esirgediğim sevgim. Aidiyetim sevildikçe daha cok sevmek olacak. Hırsım küçülecek, çerçevem çoğalacak. Bütün hatalarım ve yeri geldiğinde çirkinliklerimle bir yere ait olacağım ve her sevgide büyüyüp yukarı çıkacağım. Arındım hırsımdan, yalnızlığımdan. Okuduğum bütün kitaplarda, izlediğim filmlerde, gittiğim şehirlerde anlayamadığım gerçekle yüzleştirdi beni bir şarkı ve inatçı bir sarmaşık. Artık nereye ait olmak istediğini bilen biri olarak atıyorum adımları, yetişmeye çalışmadan ruhumun bütün incelikleriyle alıyorum yolu. “Valse” devam ediyor kulaklarımda ve ben ince bir tebessümle dönüyorum ait olduğum yere. 21502693 Berfin YÜCE eşlik parçamız♥ Yıldızlara Yüzüyorum O an geldi işte. Korktuğum; başıma gelmesin diye boşuna çırpındığım o vakit geldi, çattı. Kalbim on bin parça, bir başıma kalakaldım. Ah, gönlümün eşiğinden adım atmasına izin verdiğim gün biliyordum onunla başlayacağımı rüyalarıma ve en nihayetinde onunla uyanacağımı kör zindanlarda. Biliyordum, elbette biliyordum en derinlerinde şu aptal yüreğimin. Elbette vardı bir sonu bunun da, tıpkı her şeyin olduğu gibi. Ruhumu besleyen o sevgi, o aşk, o tutku yerini hüzne; Şekil 1 Terk Edilmişlikumutsuzluğa, kaybolmuşluğa bırakıyor delerek göğüs kafesimi. Tanıyamıyorum, sevdiğim; sayesinde yüreklendiğim adamı tanımlayamıyorum artık. Gidiyoruz, birbirimizden son sürat uzaklaşıyoruz. Nefes alamıyorum, yutkunamıyorum. Ayrılık sancısı kuşatıyor dört bir yanımı. Ben ayak parmaklarımdan saç tellerime kadar acıyorum. Kanıyorum. Kopuyorum. Yaşamdan, hayallerimden, güneşli; yemyeşil günlerden büyük bir ivmeyle uzaklaşıyorum. "Ah" diyorum, "bir kez daha uzanabilseydim şu sahilde, bir kez daha eşlik edebilseydim geceleyin yıldızlara.", fakat ne mümkün... Zaman, gitme zamanı. Hezaren çiçeği yeni açmıştı hâlbuki. Moruyla, mavisiyle, pembesiyle benim karanlık ve yosunlu evrenimi aydınlatıyordu. Fakat ne mümkün... Kaplumbağalar minicik yumurtalarını gizliyorlardı altın kumların ardına. Zümrüdü Anka kuşu küllerinden yeniden doğuyordu. Hiçbirine bir daha şahitlik edemeyecek olduğumun bilincinde; terk ediyordum sevdiğim adamın gönlünü. Arkamı dönüp bakmadan gitmem gerekiyordu, biliyordum. Çünkü küçücük bir an bile tereddüt etsem, sendeler gibi olsam bile hafiften; biliyordum... Geri dönerim. Ona geri dönerim. Lakin farkındayım yolumu değiştirmem gerektiğinin. Hayat bana acı verecek aksi takdirde, yakamı bırakmayacak bu afili sancı. Gidiyorum. Ayaklarım parçalansa da; dizlerim kesik dolu olsa da ben, gidiyorum. Elbette varılan bir nokta var, eninde sonunda. Mutluluk, yoksulluk, hüzün... Elbet varacağım bir yere. Ezilmiş çiçeklerimden taç yapıyor, konduruyorum saçlarımın arasına. Masmavi bir kelebek ziyaret ediyor tacımı, başımın üstünde yerin var miniğim benim. Bir anda ne kadar yalnız olduğumu hissediyorum, onsuz. Huzurlu ama hüzünlü... Bir zamanlar çaresiz, ürkek olan ben; bir kuş yuvasına sığınmışım, mercanların içine bakıyorum cesurca. Kedi balıklarını okşuyorum. Derinliklerine doğru yüzüyorum lacivert gökyüzünün, binlerce yıldız yoldaşlık ediyor bana. Arkamı dönüp bakıyorum. Kıyısı upuzun yeni kumsalımın, sakin ve duru... Deniz kabukları fısıldaşıyorlar kendi aralarında, dalgalarla öpüşüyorlar. Gülümsüyorum, sizi seviyorum. Kendimi uçsuz bucaksız sulara bırakıyorum, kaderimin Şekil 2 Şelalesorumluluğu onlarda artık. Kutup misali keskin tezatlıklar denizi, yumuşacık, köpürüyor vücudumda; ironik bir acı hissediyorum. Yunuslar geziniyor ayak parmaklarımın uçlarında, benimle yarışıyorlar adeta! Haydi, gidelim buradan! Hiç kimsenin olmadığı adalarda yaşayalım, hiç kimsenin yıkanmadığı şelalelerde yüzelim. Hiç kimsenin tatmadığı meyvelerden yiyelim. Ağaçlar yuvamız, kuşlar komşularımız olsun. Sırtımdaki kumları hissediyorum. Güneş yakıcı ışınlarıyla vücudumda geziniyor. Fakat ne güneş ne de yalnızlık sebep vücudumun alev almasında, Şekil 3 Saklı Sahil onsuzluk yakıyor tüm vücudumu. En son ne zaman baktım o bal rengi gözlerinin en derinlerine, anımsayamıyorum. En son ne zaman birleşti ellerimiz... Zihnim adeta bir savaş alanı, çığlıklar kopuyor göğüs kafesimde! Kalbim beynimle çatışıyor. Yanıyorum. Ah, harap oldum ben! Yüreğim avucumda, "haydi" diyorum, "son çabanı sarf et!", kalkıyorum ayağa ve ciğerlerim yanana kadar koşuyorum. Adanın derinliklerine, en ücra köşelerine koşuyorum. Rutubetli bir mağaraya giriyorum. Çığlıklarım alevleniyor, büyüyor ve dişlerimi parçalayarak çıkıyor ağzımdan. Rengârenk bir patlama oluyor. Her yer bembeyaz, harabe... Ardından bir huzur geliyor. Zümrüdü Anka kuşuyla bir oluyorum çok kısa bir süre içinde. Fakat ben, küllerimden yeniden doğmuyorum. Şekil 4 Yıldızları Saymak Ben yandım ve kül oldum. Ben, vardım ve yok oldum. Şimdi olduğum yerde kalıyorum. İzliyorum sevgilimi yuvamın pembe-turuncu penceresinden. Sensiz yapamam diyordu, şimdi bensiz gidiyor... Kaynakça “Abandoned Places”, Google, Görseller, Web. “Beach”, Google, Görseller, 27 Ocak 2017, Web. Carver, Raymond. Fil. 1. Basım, İstanbul: Can Sanat Yayınları, Mart 2015. “Iceland Landscape”, Google, Görseller, 17 Ağustos 2014, Web. “Stars”, Google, Google, Görseller, 05 Eylül 2015, Web. Theo'ya Mektuplar / Tuğra Pulatoğlu Vincent Van Gogh'u hepimiz kulağını kesen ünlü bir ressam olarak tanıyoruz... İnsanları etiketlemenin en basit olduğu bir dönemde Van Gogh'un ruh sağlığıyla ilgili sadece bu eylemden yola çıkarak yorum yapmaktansa, onun şahsi mektuplarına değinen "Theo'ya Mektuplar" kitabını okuyarak onun duygularla dolu iç dünyasını anlayıp ondan sonra Van Gogh'u yorumlamak çok daha doğru geliyor. Sadece etik açıdan değil, vicdani yönden de doğru olan bu. Kitap kabaca, Vincent'in iç betimlemeleri ve fazla popüler olmayan tablolarının resimlerinden oluşuyor. Mektuplar genelde abisinin yakın zamanda kendisine yolladığı para için ettiği teşekkür ile açılır, gün içinde görüştüğü kimselerle ilgili ettiği sohbetlerin anlatımıyla ve yoğun olarak tanrıya olan sevgisi-inancı ile kendi içindeki sorgulamaların yansımaları ile devam eder. Kimi yerde birbirine çok benzer gibi görünen bu mektuplar Van Gogh'un ne kadar duygusal ve incinebilir bir karakteri olduğunun göstergesi. Şuan bu kadar ünlü olan birinin o dönemde nasıl para sıkıntısı çekere hayatına devam etmek zorunda kaldığına tanık olduğunuzda insanın içi sızlıyor. Van Gogh'un kardeşi Theo’ dan para isteyişi hepimizin hayatımız boyunca en azından bir kaç kez yaşadığımız sıkıntının, utancın ama "mecbur kalma"nın aynısı. Aslında kitap, bizlerle aynı sıkıntıları yaşamış birisi olarak bakmamıza yardımcı oluyor Vincent Van Gogh'a. Sadece insan olarak bakabiliyor ve kendinizde bulduğunuz benzer parçalarla Van Gogh'u çok daha iyi anlayabiliyorsunuz. Tanrı sevgisini sorgulayarak betimleyişi okuyucuyu düşünmeye ve tartmaya yönlendiriyor. İster istemez, cümlelerdeki mantık yolundan geçiyor ve içinizden bir matematik problemiymiş gibi, sağlamasını yapıyorsunuz. Örneğin, "... ne zaman tanımlanamayacak, anlatılamayacak kötü bir perişanlık imgesiyle karşılaşsak -yapayalnızlık, yoksulluk, elem, her şeyin sonu ya da en aşırı ucu-kafamızda tanrı düşüncesi uyanıyor. Hiç değilse bende böyle oluyor bu..." bir mektubunun son kısmını oluşturan bu cümlede, hem Vincent Van Gogh'un sevgisiyle karşılaşıyor hem de bu sevginin ne zamanlar ortaya çıktığıyla ilgili mantığa dayandırılmış bir yan buluyorsunuz. Sahiden böyle değil midir? Pekala güzel geçen bir günde nedense, "Tanrı" aklımızın ucundan dahi geçmez, tabii fazla dindar değilseniz. Skalayı geniş tutmayalım, normal, sıradan, bir dine mensup ama o dinin gereklerini yerine getirmeye üşenen, yine de dinini sorsanız o dinin adını veren çoğunluk bizim örneklemimiz olsun. Bu geniş kitle, ne zaman başına kötü bir şey gelse, aklına hemen "Tanrı" gelir. Ya yardım ister, ya da isyan eder. İşte Van Gogh'un kendisi üzerinden örneklendirip değindiği mevzunun yine biz "sıradan insanlar" ile nasıl uyumlu olduğunu görebiliyoruz. Bu sayede Vincent Van Gogh'u Van Gogh olarak görmeyi kitaptaki bir kaç mektubu okur okumaz bırakıyorsunuz, onu yalnızca "insan" olarak görmeye başlıyorsunuz... Mektup yazılarının avantajı budur. Hele ki sanatçının gerçek mektuplarından oluşuyorsa, o kişiyi gerçekten tanıma fırsatını bulabiliyorsunuz. Bildiğiniz veya öğrendiğinizden çok daha başka biri olduğunu görüyor, şaşırıyor belki seviyor, belki acıyor belki de kızıyorsunuz ama onu gerçekten "o" olarak görebiliyorsunuz. Şaşalı ismi, ünü olmadan bir tek aciz bir insan olarak. Vincent'in deli zannedildiği için suçsuz yere hapishaneye atılışını kardeşine yazdığı mektubu insanın içine işliyor. Kızsam, öfkemi kontrol edemesem hemen azılı bir deli diyecekler benim için bu yüzden suçsuz yere hapishaneye atıldığıma kızamıyorum bile diyor mektupta. Mantığıyla duygularını baskı altında tutmaya çalışan, yafta yemiş, günümüzde de çokça gördüğümüz suçsuz yere hapishaneye atılmış birini görüyoruz karşımızda. Öldüğünde üzerinde bulunan mektupta, kendi ölümüne dair -intiharsa- herhangi bir değinme olmadığı açık. Fakat mektuba çok fazla umutsuzluk hakim. Vincent'in hayattan artık pek bir şey beklemediği, kendi hayatının düzelmesinin yanısıra kardeşininki için bile bir umut beslemediğini görüyoruz. Hayatı boyunca 2 resmini satabilmiş bir ressamın ne kadar umudu olabilir ki zaten hayata dair... Son mektubunda, değerinin öldükten sonra anlaşılacağına dair bir ipucu verdiğini düşünüyorum. Kendi kanısı bu yönde bence. Aynı hikaye Friedrich Nietzsche'de de vardır. Biri sanat biri fikir adamıdır ama ikisi de yaşamları boyunca değer görememiş, psikolojik hastalıkların pençesinde hayatlarını mahvetmiş, yoksulluk içinde yaşamış ve öldükten sonra anlaşılacaklarını, değer göreceklerini bilmişlerdir. Demek ki insanoğlu hiçbir vakit değeri yaşarken çıkarıp bulamamış, toprak altına girip elmas olmasını beklemiş ve ondan sonra parmağına ya da boynuna takmıştır. Üzücü... Kadirhan Tutoğlu Saklı İçgüdülerimiz Her ne kadar hayatımın her yönünde mantığı duygusallıktan ön planda tutmaya çalışan bir yapıya sahip olsam da izlediğim filmlerde olayın mantıksal olarak mümkün olup olmadığına odaklanmamaya, sadece keyif almaya çalışırım. Çünkü zaten hayatımın her yerinde baskın gelen mantıksal düşünceyi bir süreliğine de olsa kenara bırakmak beni rahatlatıyor. Fakat yönetmenliğini James DeMonaco’nun yaptığı The Purge (Arınma Gecesi) adlı film, bana içimizdeki hayvansı içgüdülerin aslında hep bastırıldığını belki de hukuk sistemlerinin getirdiği kısıtlamalar içerisinde olmasak hepimizin ne kadar da vahşileşebileceğini sorgulatmaya başladı. Belki de içimizdeki ilkel, vahşi, sadece yaşama içgüdüsüyle hareket eden insan hâlâ olduğu gibi duruyor ve salınmayı bekliyordu. İlk insanlardan günümüze kadar uzanan ve her zaman öngörülemez şekilde değişen insan hayatı tabii ki de ilk çağlara gittiğimizde günümüzdeki gibi sistematik ve düzenli değildi. Herkes hayatta kalabilmek için avlanmak, savaşmak ve tıpkı hayvanlar gibi doğa düzeni içerisinde yaşamak zorundaydı. Yazının icadı, tarımın keşfi gibi mihenk taşlarıyla ve insan sayısının ciddi bir şekilde artmasıyla insanlar hayvanlardan ayrılmaya başladı ve medeniyet dediğimiz şey oluştu. Sorunlarımızı kas gücü ve savaş yerine bilim ve hukukla çözmeye başladık. Fakat filmde değinildiği gibi bir gece gibi kısa bir süreliğine de olsa bütün hukuk kurallarının geçersiz olduğunu ve insanların bütün suçlar dahil olmak üzere istedikleri her şeyi yapmakta özgür olduğunu düşünmek gerçekten beni insanlığımızı sorgulamaya itti. Aslında beni sorgulamaya iten şey bu özgürlüğün verilmesinden ziyade filmde gösterilen o gecede yaşananlardı. Ailenizin, komşunuzun belki de sevgilinizin sizi gözünü kırpmadan öldürebilmesi gerçekten düşünülemez bir durum. Bu düşünceyle yaşandığında zaten paranoyak olmamak elde değil. Belki de engeller kalktığında hepimiz saldırganlaşıp diğer insanları vahşice kesip biçmeye başlayabiliriz. Bu düşünce gerçekten her gün beraber olduğumuz insanlara dahi güvenmeyi zorlaştırıyor ve insanı paranoyaklığa itiyor. Belki ileride olacak eşimiz veya çocuğumuz bile bizi öldürmek için uygun zamanı bekliyor olacak. Belki iş arkadaşımız sadece terfi almak için bizi öldürecek. Bunlar tabii ki de gerçek hayatımızda pek benzeri olmayacak durumlar fakat filmde arınma adı altında bu tip şeylerin yapıldığını görmek beni belki de hâlâ hayvansal içgüdülere sahip olduğumuzu düşünmeye itti. Bunu sorgularken aklımda beliren bir soru da aslında ne kadar evrildiğimizle ilgiliydi. Yeterince evirildik mi? Yoksa şu anki halimiz sadece dış görünüşümüzden mi ibaret? Acaba hepimiz devletlerin ve toplumsal düzenin baskısıyla koyun postunun altına saklanmış birer kurt muyduk? Bir cezası olmayacaksa istediğimizi almak için diğer insanları avlayabilir miydik? Birçoğumuz için bir hayvanın bile canını almak çok zorken acaba hukuk kurallarını yok sayarsak toplumun birbirini katletmesi kaçınılmaz mıdır? Hele ki senede bir kez bu duruma izin verilirse, senenin geri kalan kısmında insanların daha barışçıl bir şekilde Kadirhan Tutoğlu yaşayacağının düşünülmesi gerçekten utanç verici. Yaşadığımız bu modern toplumda insanların hâlâ ilkel düşüncelerden yola çıkarak kendi çıkarları adına planlar kurup insanları bu şekilde yönlendirmeleri ve insan hayatının bu ilkel düşünceye sahip insanların gözünde bu kadar değersiz olması yüz kızartıcı diğer detaylardan biridir. İnsanların yaşadığı sorunları çözmek için birbirini öldürmesi hangimizin kendini güvende hissetmesini sağlar ki? Bir de bunun arınmak için yapıldığı düşünüldüğünde durum içinden çıkılmaz bir hal alıyor. Ben hiçbir şekilde yapılan bir kötülüğün veya verilen bir zararın arınmak için yapıldığını aklıma sığdıramam. Bence bu sadece içimizdeki kötülüğe basit bir kılıf uydurma olur. Ege Ergünol 21402104 TURK102-8 Başak Berna Cordan 30 Mart 2015 3-2 ERGUNOL 1 SINIRLANDIRILMIŞLIK Kâğıdın yanma sıcaklığıdır 451 F. Okuldan, bir makaleden veya bir araştırmadan öğrenebilirsiniz bu bilgiyi ama bu aklınızda bir roman sayesinde kalmışsa bilin ki durum daha ilginç bir hâl almıştır. Fahrenheit 451, baskıcı bir devlet sisteminin etkili bir biçimde yorumlandığı, toplum-birey arasındaki bağa dair bakış açınızı tamamen değiştirebilecek bir romandır. Distopyanın en güzel örneklerinden biridir bu kitap. Distopik bir rejim siyasi açıdan bakıldığında totaliter bir yönetim anlayışıyla birlikte kalan tüm baskıcı sistemleri ifade eder. Distopik bir toplumda yaşayan insanlar baskı altında kalmış, yaşam hakları sınırlanmış, belirli bir kalıba uygun olmak zorunda bırakılmış bireylerdir. Fahrenheit 451 adlı eserde aydınlanma araçları olarak görülen kitapların itfaiyeciler tarafından yakıldığı, insanların medya ile ilgili olarak sadece televizyonda beyin yıkayıcı şovlar izleyebildiği, kitap okuyup düşünen ve aydın olmaya çalışan insanların yok edildiği bir topluluk ele alınmıştır.Bir toplum hayal edin; öyle bir toplum ki insanların düşünme, yeni fikirler oluşturma, yorumlama ve eleştirme yetileri ellerinden alınmış. Günümüz topluluklarının çoğunda rastlayabileceğimiz bir durum bu. Bu toplulukların en başında yer alan kişiler nasıl kurgulamışsa kendi devletlerini, öyle yaşamak düşüyordur sıradan insanlara. Çobandır bu üsttekiler, diğerleriyse sürülerinin sadece bir parçası. Sabitlenmiş bir kalıp oluşturmuşlardır. Düzen dışına çıkmaktan korkmak ve yönetime körü ERGUNOL 2 körüne inanmaktan ibarettir bu kalıbın temeli. Devletini sorgulamayan, eleştirmeyen ve düşünemeyen bireyler yaratmaktır bu kalıbın amacı, böylece onlara bir köle gibi davranmak kolaylaşacaktır. Bunun devam etmesi için de ellerinden geleni yapar bu kişiler. Fahrenheit 451’de kitaplardır insanları aydınlatan. Bu yüzdendir ki yönetmeliğin istediği onların yakılmasıdır. Böylece sürü anlayışlarını rahatlıkla devam ettirebileceklerdir. İşin ironi tarafı ise bu yakma işini itfaiyecilerin yapmasıdır; siz düşünün artık nasıl bir düzen hâkimdir bu topluluğa. Aslında günümüz devletlerinde de görülebilir böyle bir ironi, sonuçta insanlara doğru düzgün bir yaşam anlayışı vadettiklerini varsayıp onları kandıran ve kendi istediklerini yaptıranların çoğunluğu, toplulukları yöneten insanlardır. Her ne olursa olsun, kalıba oturmamak için elinden geleni yapan ve gerçeği görenler de vardır. Azınlıktır genelde bu kişilikler. En baştakilere göre toplumsal bir suç işliyorlardır. Karşı geliyorlardır onlara. En üsttekilere göre ideal olanın, olması gerekenin, eşitliğin, özgürlüğün savunucusu, gerçeklerin açıklayıcısı olanlar en büyük cezayı hak edenlerdir. Bu devlet anlayışına göre zararlı bilgilerdir bunlar. Fahrenheit 451’de de kitaplar, beyinleri zararlı ve gereksiz bilgilerle doldurduğu için yakılıyordur işte. Düşünsenize, ya kitaplar, bilgiler insanın düşünme gücünü geliştirir ve onlara eleştirme ve sorgulama yeteneği kazandırırsa? O zaman ne yapacaktır en baştakiler? Bu durum devlet yönetim mekanizmasının çökmesine yol açacaktır, onların kafa anlayışına göre belirlenmiş birlik ve beraberliği bozacaktır, hâkimiyetleri tehlike altına girecektir ve en sonunda yok olacaktır o kendilerine göre mükemmel düzenleri. O yüzdendir ki bu azınlıklar susturulur. Bu da parayla, ölümlerle, tutuklamalarla ve daha birçok yol ile yapılır; ama her ne olursa olsun fikirler asla ölmez, insanlar asıl olması gerekeni gerçekle bir araya getirdiği zaman harekete geçecektir. Fahrenheit 451’de olması gerekenle devlet sistemi arasındaki farklılığı gören ilk kişi bir itfaiyeci olmuştur mesela, gerçeği kavradığı an yaptığı işi bırakmış, sınırlamaları kaldırmak ve bağımsız olmak için savaşmış ve en sonunda başarmıştır bunu. İşte sansüre, totaliter yönetimlere ve uzun zamandır sürdürdüğümüz yaşam tarzına yönelik en çarpıcı eleştirilerden birini içeriyor bu kitap, bu itfaiyecinin bu toplumda geçen hayatını anlatarak. Bu şekilde insanlar bu kitabı okuyunca kendilerini ERGUNOL 3 yeni baştan kurar, ülkelerinin siyasi durumunu ve yaşamlarının bir çoban tarafından yönetilen bir sürü içindeki sıradan bir koyununkiyle benzer olup olmadığı sorgulamaya başlarlar. Bunu anlayıp kavradıkları ve birlik ve beraberlikle gereken tepkiyi verdikleri an, onlara distopyayı yaşatanlar da yok olmaya başlamış olacaklardır. KAYNAKÇA: Bradbury, Ray. Fahrenheit 451. Çev. Korkut Kayalıoğlu ve Zerrin Kayalıoğlu. 3.baskı. İstanbul: İthaki Yayınları, 2014. Kitabın çevirmenlerine ilişkin bilgi başlık sayfasında değil, ikinci sayfada verilmektedir. DÜNYA’NIN PARAZİT SORUNU Uzaydan bakıldığında fark bile edilemeyen, Güneş sisteminde kendi halinde sürüklenen, mavili yeşilli rengiyle sıcacık ve de biricik evimiz Dünya. İçinde canlıların yaşaması için her türlü imkânı barındıran, küçücük cüssesine bakmadan üzerinde yaşayanları Güneş’in düşman ışınlarından koruyan yegâne gezegen. Tüm cömertliğiyle besleyen, yağmurlarıyla temizleyen, birçok güzelliğe ev sahibi olan cennetten bir parça adeta. Ne yazık ki ne kadar güzel olursa olsun, içinde beslediği bir parazit yüzünden hiçbir zaman mükemmel olmayacak bir yer. Bu öyle bir parazit ki elinizi verdiğinizde değil kolunuzu direkt sizi kapan, asla doymayıp hep daha fazlası için savaşan ve bu uğurda yeryüzünü harap etmekten çekinmeyen bütün kıtalara yayılmış bir varlık. “Homo sapien” olarak isimlendirilen yeryüzünün bu en tehlikeli canlıları “insan” adı ile de bilinir. Yaşama amaçları kendi bencil hazlarının ötesine geçememiş bu tür, dünyayı yavaş yavaş kemirmekte ve “küresel ısınma” olarak adlandırılan bir gezegen hastalığına sebebiyet vermektedir. Ortalama bir Homo sapienin günlük hayatına bakacak olursak doğada ancak yüzyıllar sonra çözünebilen petrol türevi ürünleri çokça sevdiklerini ve de her alanda umursamadan kullandıklarını rahatça söyleyebiliriz. Dişlerini fırçaladıkları kıllı çubuklar, diğer plastiklerini koydukları plastik torbalar, sularını depoladıkları ve birden fazla kullanılmayan küçük pet şişeler ve daha niceleri koca koca yığınlar halinde öylece bekliyorlar dünyanın farklı köşelerinde. İşin garip olanıysa bu nesneleri tekrar kullanabilecekken yenilerini üretmek için bin bir zahmete girip yeryüzünü delik deşik etmeleri. Çıkardıkları simsiyah ziftleri, her biri beşer kişi almak için tasarlanmış ama birer birer bindikleri tekerlekli araçlarına boşaltıp çıkan zehirli gazları havaya salmak da ayrı bir zevkleri olmalı ki kendilerini sigarayla yavaş yavaş öldürdükleri gibi dünyayı da zehirleyerek hasta etmekten çekinmiyorlar. Dünyayı yavaş yavaş ısıtarak, boğarak, zehirleyerek ve eriterek öldüren bir hastalık bu. İçlerinde yaşadıkları dünyayı öldürüyorlar. Bu türde de bütün türlerde olduğu gibi deforme olmuş bireyler bulunmakta elbette. Kısaca “çevreciler” olarak isimlendirebileceğimiz bu grupsa kendini dünyayı kurtarmaya adayan insanlardan meydana geliyor. Kendi hayatlarında yaptıkları küçücük değişiklikler ile her şeyi düzeltebileceklerine inanıyorlar. Toplu taşıma denen daha geniş araçlara binip, plastik yerine ağaçları kesip elde ettikleri tahtayı kullanıyorlar. Adına eylem dedikleri bir aktivite için bir araya gelip yine ağaçları keserek elde ettikleri kartonlarla etrafta yüksek desibellerde sesler çıkarıyorlar. Daha etkili olduğunu düşündükleri için akan görüntülerden oluşan uzun videolar çekip diğer Homo sapiensleri bilinçlendirmeye çalışıyorlar. Örnek vermek gerekirse “Yıldızlar Arasında” adını verdikleri, sadece bir dünyamızın olduğunu ve ona iyi bakmazsak sonuçlarının ne olacağını anlatan film geniş kitlelere ulaşmak konusunda oldukça başarılı olmuştu. Etkisinin yarım saat sürmesi ve insanlarının dünyayı kaldıkları yerden harap etmeye devam etmesi ile sonuçlansa da bu film bir başarı olarak nitelendirildi. İnsan denen parazitler için henüz herhangi tedavi yöntemi bulunamamış olduğundan yüzyıllardır yaptıkları gibi yeryüzünü talan etmeye devam edeceğe benziyorlar. Dünya’nın iyileşmesi için umabileceğimiz tek şey çevrecilerin yaptıkları işleri büyütüp gerçek bir adım atmaları olsa da bu pek olası görünmüyor ne yazık ki. Bu durumda yapılabilecek en akıllıca şey Yıldızlar Arasında da olduğu gibi gözlerimizi gökyüzüne çevirmek ve kendimize yaşayabileceğimiz yeterince yakın, ısısı uygun, atmosfere ve bizi radyasyondan koruyacak bir manyetik alana sahip başka bir gezegen bulmak için dua etmektir belki de. Aradığımız şartlara uygun bir yer bulma ihtimalimizi de siz hesaplayın artık. KAYNAKÇA Nolan, Christopher. Yıldızlar Arasında.2014. Syncopy. Film. Melisa ALGÜRÇERÇEVEKüçükken hep merak ederdim büyüyünce nasıl biri olacağım diye… Acaba anneme benzer miyim diye sorup dururdum kendime. Annemi çok beğenirdim, tapardım hatta. En güzel benim annem, o her şeyi bilir diye düşünürdüm. Annem hâlâ anlatır bir gün ona "Anne bu kadar çok şeyi nereden biliyorsun?" diye sormuşum. "Büyüdüğün zaman sen de bu kadar çok şey bileceksin" demiş. O zamanlar annemi gözümde öyle bir yere koyardım ki ne ben ne de bir başkası oraya ulaşabilirdi. O her şeyin en iyisiydi. Elinden gelmeyen şey yoktu. Hayalî çerçevemdeki en güzel resimdi onunki.Büyüdükçe birçok şey değişir hayatımızda. Öncelikle bakış açımız. Artık farklı biri olmuşuzdur. Kendimizi dev aynasında görürüz hemen büyüdük diye. En azından benim için öyle oldu. Çerçevemdeki resim değişti. O yere göğe sığdıramadığım annem bir anda hiçbir şey bilmez, hiçbir şey anlamaz bir kadın oldu. Her şeye karşı çıkan, baskıcı, beni kısıtlamaktan başka bir şey yapmayan biriydi artık sanki. Nereye gitmişti benim melek annem? Neden istediğimi yapamıyordum bu evde? İnsanın düşünceleri ne kadar da kolay değişebiliyor, hayret ediyorum. Ergenliğin ilk yıllarında kendimi mahkum gibi hissederdim evin içinde. Odam benim hücremdi, annem de gardiyanım. Ondan izinsiz, onun onaylamadığı hiçbir şey yapamazdım. Babam asker olduğu için evde hep disiplin olmasını isterdi. Hatırlıyorum da ilkokuldayken odama her ay yapmam ve yapmamam gerekenlerin yazılı olduğu bir kural listesi asarlardı. Uymayınca ceza alırdım. Belki ben de bizim evin Mücellâ'sıydım o zamanlar. Annesinin bir dediğini iki etmeyen, onun koyduğu sınırların kıyısında yaşayan Mücellâ gibi yaşıyordum. Küçüklüğünden beri annesininkısıtlamalarıyla yaşayan kız kendi benliğini bir türlü bulamıyor. Yalnızca annesinin dediklerini yapıyor, onun izin verdiği kadar yaşıyor hayatını ve ne yazık ki sonunda annesi gibi yapayalnız ölüyor. Ne yapsın ki başka? O kadar sene baskı altında yaşayınca bir daha geri dönüşü olmaz ki.Dediğim gibi büyüdükçe çok şey değişiyor biz farkına bile varmadan. Hem çevremizde hembenliğimizde. Üniversiteye geldiğimde ben kendimi çok başka biri olarak görüyordum artık. Yine ilk değişen bakış açım olmuştu tabii ki. Kendime dışarıdan bakabiliyordum artık. Burada birbirinden farklı o kadar insan tanıdım ki… Hiç olmadığı biri gibi davranan insanlar, her şeyi olduğu halde asla yetinmeyen, doyumsuz insanlar, hiçbir şeyi yokken mutlu olan insanlar… Tanıdığım herkesten bir ders çıkardım kendime ve öz eleştirimi yaptım. Önce ergenlik boyunca annemle babama beni baskıladığını düşünüp kızdığım için kendimi suçlu hissettim. Aslında yaptıklarının, öğrettiklerinin benim çocuk aklımla anlamadığım pek çok nedeni varmış. Ben onlar sayesinde ben olmuşum. Şimdi dönüp bakınca yine diyorum ki acaba ileride annem gibi olabilecek miyim? Çünkü o hâlâ her şeyin en iyisini biliyor. Çerçevemdeki resim yine değişti. Hani derler ya insanın gözünün açıldığı, kendini bildiği bir an olur gençliğinde. İşte ben o anı üniversitenin ilk aylarında yaşadım. Bir an bugüne nasıl, ne şartlarda geldiğimi, bende kimlerin ve nelerin etkisi olduğunu gördüm. Eve gittiğim ilk fırsatta annemlere bir teşekkür konuşması bile yaptım. Beni kısıtladıklarını düşünürken, meğer onlar benim şimdilerde özgür, kendinden emin bir birey olmam için uğraşıyorlarmış da haberim yokmuş. Şimdi inandığım bütün değerler benim evde öğrendiklerimmiş. Küçükken farkında varamasak da ailen sana ne verirse onu alıyorsun. Evde anne-babayla edilen bütün tartışmalar sana bir şey öğretiyor, seni büyütüyor. Seni sen yapan onlar. Ancakanlıyorum. Şimdi çerçevemde çok güzel bir resim var, bakınca gururlandığım. Artık hiç değişmeyecek.Kaynakça: Bekiroğlu, Nazan. Mücella. Cağaloğlu, İstanbul: Timaş Yayınları, 2015. Baskı.YARIŞ ATLARI Hiç üniversitede kazandığım bölümden ya da yaptığım işten mutlu muyum diye soruyor musunuz kendinize? Bence herkes kendine bu soruyu soruyordur ve çoğu mutlu olmadığının farkındadır. Neden mi? Çünkü eğitim sistemi insanlara gerçekten yapmak istedikleri meslekleri değil toplumu memnun edecek meslekleri seçmeye zorluyor. Filmde de genel olarak insanların kendi istediği doğrultusunda değil toplumun istekleri doğrultusunda yaşadıkları gözler önüne serilmiş. Örneğin; Farhan'ın, vahşi doğa fotoğrafçısı olmak isterken babasının isteği ve yaptığı acındırmalar yüzünden mühendislik okuması, Raju'nun çok fakir olan ailesini geçindirebilmek için tüm sorumluluğu alarak çok para kazanabileceği mühendisliği seçmek zorunda kalması... Filmde ülke olarak mühendisliğe verilen değer çok belirgin, aileler çocuklarının mühendis olması için can atıyor, kimileri de bunu istemekle kalmıyor Farhan'ın babası gibi zorlama yoluyla yaptırmaya kalkıyor. Ben daha yeni YGS-LYS adlı sınavları atlattım, çalışmayı hiç sevmeyen bir öğrenci olarak sırf ailem mutlu
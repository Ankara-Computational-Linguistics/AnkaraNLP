bunu şu sözleriyle çok güzel açıklamış: ‘’Toplu cinayetin nesi bu kadar harikulade ki tarih boyunca hiç kimse karşıt fikirdekileri öldürmekten daha akıllıca bir çare bulamamış sorunlara? İnsan zekasının sınırı bu mu?’’(Bach 2014, 134) 4 Kaynakça Richard Bach. Bir. 4. Baskı. İstanbul: Epsilon Yayıncılık,2014. Alara Deniz Özkan DİKKAT KIRILABİLİR Franz Kafka’yı ilişkileri bakımından ele aldığımda, bir kadın gözüyle rahatlıkla sinik bir erkek olduğunu söylerdim. Çok seven, çok üsteleyen ama bir duruş sergilemekte zorlanan erkek tiplerinden birisiydi o da. Bu nedenle onun sevgisi beni bir yandan üzerdi, diğer yandan başına geleni hak etmiş yorumunu yapardım. Kafka’da, bir erkekte olmazsa olmaz bir özellik olarak ifade edebileceğim girişkenlik yoktu çünkü. O uzaktan seviyordu ve ben onun bu tavrını bir şeylere duyduğu korkuya yoruyordum. Ancak Jacqueline Raoul-Duval’ın, Ebedi Nişanlı Kafka eseri bu konudaki düşüncelerimi sekteye uğrattı. Kafka, korktuğundan değil, yazarlığı örselenmesin, sanatından geri kalmasın diye bilinçli olarak kadınlarla arasına mesafe koyan bir insanmış. Bunalımları, karanlığı, ilişkilerini sürdürememesi, kişiliğindeki ya da bedenindeki kimi sorunlardan değil, sanatına duyduğu hastalıklı bağlılıktan kaynaklanıyormuş. Kafka’nın ilişkilere yaklaşımını çok iyi anladım böylece. Birkaç tane erkek tipi var bu hayatta. Genelde bir ortak noktada buluşsalarda, kimi ince detaylarla birbirlerinden ayrılıyorlar. İlk grup: Sinikler. Onlar kendilerine güvenmeyi bir türlü başaramayan, bu yüzden her şeye çekingen yaklaşan, genelde bir tane aşk yaşayan ve aşk yaşadıkları kadınla da evlenen erkekler. İkinci grup: Girişimciler. Onlar ise her ortamda, her yerde ön plana çıkmayı başaran, her zaman en çok sözü söyleyen insan olmak için çabalayan, bu yüzden yer yer itici gelseler de sonuçta kazanan erkekler. Renkli bir ilişki tarihleri olur, genelde onlarla iletişim kuran kadınları yorarlar, cereyanda kalmış insan gibi ilişkinin sonunda hastalanmış kadınlar bırakırlar. Son grup ise: Bilgeler. Bu gruptaki erkekler değerlidir çünkü bir derinlikleri vardır. Sessizlikleri sürekli bir şeyleri düşünmelerinden, üretmelerinden kaynaklanır. Sıklıkla sinikliklerle karıştırılırlar, onlar, sadece tanıştıktan sonra anlaşılabilen, kırılgan ve bir derdi olan erkeklerdir. Kafka bir bilgeydi, sinik olmadığını anlamak için onu tanımak gerekiyordu. Bu nedenle gözümde değeri daha da arttı. Sanatçı ruhlu şeklinde ifade edebileceğim bilge grubuna giren erkekleri kitaplarda okudum, filmlerde seyrettim, bir tanesini de yakından tanıdım. İlk başlarda bana bir zaman kaybı gibi gelen o insanla yolumuz bir sergide kesişmişti. Ben yalnızdım ve o da yalnızdı, birbirimizi sima olarak tanıdığımız için birlikte gezmeye karar verdik. Orada başladı serüven. Zaman geçtikçe iletişimimiz daha da derinleşti ve onu yanlış gruba dâhil ettiğimi anladım. Hiçbir sorununu anlatmazdı. Ben bir şeyler anlattığımda ise psikologlara taş çıkartan cevaplar verir, küçük büyük demeden tüm sorunlarıma çözüm önerileri sunardı. Açıkçası onunla konuştuğumda köşeye sıkışırdım hep. Çünkü ne yapar eder, sorunun benden Alara Deniz Özkan kaynaklandığına beni ikna etmeyi başarırdı. Onunla konuşurken kaçacak hiçbir yer bulamazdım. O, insanın her sorununu kendisinin ürettiğini, dolayısıyla suçun da kişinin kendisinde aranması gerektiğini düşünürdü. Birisinin tavrına üzüldüğümü söylerdim örneğin, “Öyle davranan birisine üzülmek, o kişiye bir değer atfetmektir” derdi. Yanlış insana üzüldüğümü eklerdi sonra ve beni yine boşluğa düşürürdü. Onunla yakınlaşmak olanaksız gibi bir şeydi. En can sıkıcı özelliğiydi bu benim için. Mesafesini asla yitirmiyordu. Hiçbir şeyi özellikle gizlemezdi, sadece sorulmadığında, açılmayan bir yapısı vardı. Sonra hemen geçiştirirdi, “Benden değil, senden bahsedelim” der ve konuyu kapatırdı. Dolayısıyla onu açamıyordum, ördüğü duvarı aşamıyordum. Yine de çok güzel bir dostluk örneği sergilemişti bana. Kafka gibi o da kendi içindeydi, oradan dışarı çıkamayacak kadar kırılgandı, bir insana kalbini bütünüyle açarsa dengesinin bozulacağını biliyordu. Mesafesini o yüzden koruyordu. Böyle kişilerin hayatlarına girilemez, onlar bir mucize eseri fikirlerini değiştirirlerse kendileri zaten dâhil ederler hayatlarına istediklerini. Kafka, değerli dostum ve tüm sanatçı ruhlu insanlar, kırılması kolay eşyalara yaklaşıldığı gibi yaklaşılması gereken insanlar onlar; herkesten daha fazla hak ediyorlar anlaşılmayı bu yüzden. Kaynakça Kafka Jacqueline Raoul. Ebedi Nişanlı. İstanbul: Can Yayınları, 2015. KARANLIĞIN İÇİNDE ÖN YARGISIZ BİR DÜNYA Dün gece rüyamda parlak ve capcanlı bir gökkuşağı gördüm. Yedi rengin büyük bir ahenk içinde dans ettiği gökkuşağı gözlerimi kamaştırıyordu. Birdenbire mor rengi karanlığa büründü, elimdeki mor çantayı göremez oldum o an. Daha sonra mavi renk de karanlığa karıştı gökyüzünü ve arkamdaki denizi de yanında götürerek. Yeşil ormanları, sarı güneşi aldı elimden; kırmızıyı kaybettiğimde ise kendimi büyük bir karanlığın içinde buldum. Kör olmuştum. Ben uyandığımda tekrar görmeye başladım fakat tüm zamanını karanlığın içinde geçiren o kadar insan var ki! Hele bazıları doğuştan kör ki onlar renklerin büyüsüne hiçbir zaman şahit olamayacaklar. Toplumda böyle insanlara acıdığımız da bir gerçek. Karşıdan karşıya geçmekte bile zorlanan, yer-yön duyuları bize göre oldukça eksik insanlar için hayat hep daha zor çünkü. Birçoğumuz da onlara yardım etmekten kaçınıyoruz. Elinde baston, gözünde gözlük olan bir insana tekme atıp kaçan çocuklara ne çok kızmıştım geçen sene. Bu olay da bana toplumun görme engelli insanlara karşı acımasız tavrını bir kez daha gösterdi. Bu acımasız tavır, gören insanların kendilerini görme engelli insanlardan üstün görmesinden kaynaklanıyor. Görme duyumuzun en dominant duyu olduğu düşünülür çünkü. Düşünsenize, bir objeyi betimlerken genellikle görme duyusu ile bağlantılı sıfatlar kullanırız. Bir masayı kokusu ya da tadıyla değil büyüklüğü, şekli ya da rengi ile tanımlarız. En belirgin özelliği tadı olan yiyecekleri bile görünüşü ile betimlediğimiz zamanlar çoktur. En baskın duyumuz görme olunca bu duyudan aldığımız veriler de yargılarımızın temelini oluşturuyor. Birinin ya da bir şeyin dış görünüşü çoğu zaman vermesi gerekenden daha fazla mesaj veriyor ve bizde yersiz ön yargıların oluşmasına neden oluyor. Bu durum özellikle insanı ilişkilerde daha çok karşımıza çıkıyor. Görsel verileri kullanarak kafamızda çeşitli kalıplar ve imajlar yaratıyor, daha sonra bu kalıpları insanları ilk görüşte sınıflandırmak için kullanıyoruz. Kötü bir sınıfa koyduğumuz insanları daha yakından tanımaktan kaçınıyor ve onlara karşı yersiz bir antipati besliyoruz. Acımasız insanlar bunu daha da ileri götürüyor ve dış görünüşü insanları ezmek ve onlarla dalga geçmek için bir koz olarak kullanıyor. “Şişko Domuz” diye dalga geçilen arkadaşım Can’ın ağlayarak sınıftan kaçmasını ve sırf bu yüzden sınıf öğretmenimiz tarafından azarlanmasını hiç unutmam. Can matematik ve hayat bilgisi derslerinde oldukça başarılı olan, arkadaş canlısı bir öğrenci olmasına rağmen sırf kilosundan dolayı diğerleri tarafından aşağılanmakta ve de onlar tarafından dışlanmaktaydı. Bu çok konuşkan çocuk giderek içine kapanmış daha sonra da okuldan ayrılmıştı. Onunla çok iyi anlaşabilecek çocuklar sırf dış görünüşünden dolayı bu ihtimali yok saymış, onun özgüvenini ve kendine olan saygısını yok ederek onda iyileşmesi zor yaralar bırakmıştı. Sınıfımda kimsenin görme yetisi olmadığını hayal edelim. Kafamızda kilolu insanlar ile ilgili iyi ya da kötü hiçbir imge bulunmadığından bu konu hakkında herhangi bir önyargımız da olmayacak. Can’ı görmediğimiz için onun kilolu olduğunun farkına bile varmayacağız hatta. İnsanlar onunla dalga geçmek yerine konuşacak, arkadaş olacak. Can kendini dışlanmış hissetmeyecek, dış görünüşü ile ilgili en ufak bir kaygısı ya da zaafı olmayacak. Karanlığın içindeki dünyada kendini daha mutlu hissedecek bence, ne dersiniz? Bir de bu körlüğün tüm dünyaya yayıldığını düşünelim, dış görünüş ile ilgili hiçbir önyargının, nefretin ya da kıskançlığın olmadığı bir dünya yaratmamız çok daha kolay olurdu. Evet, dünyanın dış güzelliğinden mahrum kalırdık belki ama duygularımız daha gerçek sebeplere dayanırdı. İnsanlara çirkin oldukları için değil kaba ve kötü insanlar oldukları için antipati duyardık. Birbirimizi güzelliğimiz için değil, güzel kalplerimiz için severdik. Acıdığımız kör insanlar belki de sandığımız kadar kötü bir durumda değildir; duyguları bizimkilerden daha gerçek, kalpleri önyargılara kapalıdır belki de. Resimdeki çifti ele alalım. Kör değiller fakat yüzleri beyaz bir örtüyle kaplı. Ben bu çiftin dış görünüş hakkında yargılardan kaçınmak, gerçek ve samimi bir sevgiye sahip olmak için gözlerini bağladıklarına inanıyorum. Yanlış anlamayın beni, ön yargılardan kaçınmak için kör olalım ya da kafamızda örtülerle gezelim demiyorum. Fakat gözlerimizi sembolik olarak örtsek; ön yargılardan, kalıplardan kurtulmaya çalışsak daha gerçek ilişkilere sahip olacağımıza inanıyorum. Sizi, ön yargısız bir dünyanın hayali ile baş başa bırakıyorum. Bir dahakine görüşmek üzere… Kaynak René Magritte , The Lovers II, 1928 İki Duvar Arasında Tiyatro Oyunu: Hayat Ölü Ozanlar Derneği Hiç hayatınız boyunca yaptığınız şeyleri, neden bu hayatı yaşadığınızı sorguladınız mı? Hiç yaşama amacınızın ne olduğunu düşündünüz mü? Yoksa hep “bugün” den vazgeçip gelecek için mi çabaladınız? İşte ben de Ölü Ozanlar Derneği’ni izledikten sonra benim size sorduğum soruları kendime sormaya başladığımı fark ettim. Ben ne yapmak istiyorum, şu anda ne yapıyorum? Yapmak istediklerim gerçekten bunlar mı yoksa hayatı başkalarının istedikleri şekilde mi yaşıyorum? Zihnimde bütün bu sorulara cevap ararken hayatın anlamı üzerine düşünmemi sağladığı için Ölü Ozanlar Derneği beni derinden etkilemişti. Aklımdaki bu sorular üzerine düşünürken bulduğum cevaplardan biri hayatın tanımıydı. Bana göre hayat, iki duvar arasında gerçekleşen bir tiyatro oyununa benzer. Bir tiyatro oyununda, oyuncu canlandırdığı karaktere kendinden bir şey katarsa oynayış biçimiyle insanları büyüler fakat sadece replikleri ezberler ve ondan istenileni yaparsa oyunun içinde kaybolur. İşte tam da bu açıdan hayat bir tiyatro oyunudur. İnsan, hayat denilen bu oyunu nasıl oynayacağına kendi özgür iradesiyle karar vermişse başarı kaçınılmazdır ancak başkalarının kendisini bir kukla gibi yönetmesine izin verirse hayata bir sıfır yenik başlar. Ömrünün sonuna geldiğinde ve hayatı boyunca yaptıklarından pişman olduğunda ise iş işten geçmiştir çünkü başkaları tarafından yazılan bu oyunun gidişatına müdahale etmeyerek, yapmak istediklerine gözünü kapatarak aklındaki oyunu oynama şansını kaybeder. Bu nedenle; Robin Williams’ın da dediği gibi “Carpe Diem” yani “an” ı yaşamalı, hayatımızı ilginç kılmalıyız. Hayatımızın o anında ne yapmak istiyorsak başkalarının bizim için yarattığı o sıradan yolu izlemeyip kalbimizin sesine kulak vermeliyiz. Kendi yaşama amacımızı bulmalıyız. “An” ı yaşamak için sadece kendi yolumuzu çizmek ve hayallerimizin peşinden koşmak yeterli değildir. Aynı zamanda; sürekli gelecek hakkında düşünmemeli, sadece ileride başarılı olabilmek için çabalamamalıyız. Bulunduğumuz anda yaptıklarımızda başarıyı elde etmeye, hayattan zevk almaya çalışmalıyız çünkü sürekli başarı peşinden koşmak bana göre bir çembere benzer. Başarıya ulaştığımızı zannettiğimiz anda her şey yeniden başlar çünkü her şeyin daha da iyisi vardır. Bu yüzden, bir çemberde olduğu gibi ileri gitmeye çalışsak da aynı noktaya geliriz. Bu sonsuz döngünün içinden çıkamadığımızda ise bir süre sonra hayat bizi yormaya başlar. Bunun nedenini bulmak için geriye dönüp baktığımızda, hayatımızın mükemmele ulaşmak için yaptığımız bir sürü çabadan ibaret olduğunu görürüz fakat aradığımız başarıya asla ulaşamamışızdır çünkü tam anlamıyla mükemmel diye bir şey yoktur. Hâlbuki bütün bunların yerine “an” ı yaşayan, o anda yaptıklarının daha iyi olması için çabalayan bir insan olsaydık, “Ben hayatım boyunca ne yaptım?” sorusunu kendimize sorduğumuzda hayatımızı dolu dolu yaşadığımızı fark ederdik. Yukarıda neden hayata bir tiyatro oyunu dediğimi açıkladım ama neden iki duvar arasında dediğimden bahsetmedim. Bu iki duvar fikrini bana filmdeki Neil adlı karakter verdi. O, filmin sonunda bu iki duvarın arasında sıkışıp kaldı. İnsanların bizden istedikleri ile kendi hayallerinin arasında seçim yapmak zorunda bırakılınca daha fazla dayanamadı, yetmedi yaşamaya gücü. Bu yönüyle Neil’ in ölümü bu filmde beni en çok etkileyen sahnelerden biridir. Gerçek hayatta da -tıpkı bu sahnede olduğu gibi- insanlar bizim fikirlerimizi, hislerimizi umursamadıklarında sanki iki duvar arasında sıkışıp kalıyoruz. Bir tarafta onların istedikleri; bir tarafta da düşlerimiz, kalbimizin sesi duruyor. Bana göre -bu filmden farklı olarak- buradan tek kurtuluş yolu var. O da her ne kadar diğer insanlar isteklerini bize dayatsalar da “diğerlerinin istekleri duvarı” nı tüm gücümüzle yıkmak. Eğer daha kırılgan olan “hayallerimiz duvarı” nı yıkarsak işte o zaman geri dönülmez bir yola gireriz. Gerçek yaşam amacımızı kaybedip hayatı sadece başkaları için yaşamaya başlarız. Son olarak, şu ana kadarki anlattıklarım hakkında kendimden örnek verecek olursam; meslek seçimimde benim ne hissettiğimi umursamadan, görmezden gelerek herkesin bir görüş belirttiği günlere dönüp bakıyorum da iyi ki o insanları dinlemeyip kendi hayalimi gerçekleştirmişim ve şu an buradayım. İleride düşüncelerim değişir mi bilmiyorum ama şu anda ne yapmak istediğimi bilerek olmak istediğim yerde olduğum için çok mutluyum. Şimdilik bu anın tadını çıkarıyor, kısacası filmdeki öğrenciler gibi “an” ı yaşamaya çalışıyorum. O zaman son bir kez daha hep birlikte “Carpe Diem!” GÜLCE ERDOĞAN KİME GÖRE ADALET? On yedi seneyi aşkın bir süredir yayınlanan, son altı senedir severek ve merakla takip ettiğim bir manga serisi One Piece. Okurken içinde yaşadığım, rüyalarıma giren, üzerimde çok büyük bir etkisi olan, muazzam karakter derinlikleri ve olay örgüsüyle piyasadaki üç beş sayılı eser haricinde geri kalanların hepsini solda sıfır bırakacak bir yaratıcılığa ve kurguya sahip benim gözümde. Hikâyenin gidişatına baktığımızda ise en az bir on senesinin daha olduğu görüyoruz. Artık bu on sene içinde hayatımın daha ne kadar içine girebilir bilmiyorum. Geride kalan altı senede bana kahkahalar attıran, yeri geldiğinde hüngür hüngür ağlatan, yeri geldiğinde ise günlerce hayatı ve bazı kavramları sorgulatan bir yapıt. Her ne kadar üzerinde konuşulacak ve yazılacak yüzlerce konu dahi olsa, bahsedeceklerim çok sınırlı olacak. Bu yazımda, manganın belki de benim için en etkileyici olaylarının geçtiği sırada üzerinde en çok durulan “adalet” kavramından ve bu kavramın bana düşündürdüğü şeylerden bahsedeceğim. Öncelikle, sizden çok basit bir isteğim olacak: Adalet tanımınızı yapınız. Bu soruyu farklı insanlara sorduğumuzda, alacağım cevabı az çok biliyorum. Çoğu insan “Adalet herkesin eşitliğidir.” ve “Adalet hak edenin hak ettiğini almasıdır.” sözlerinin ekseninde dönen, üzerinde fazla düşünülmemiş –ki zaten insanların böyle ciddi kavramları hiç düşünmeden, sorgulamadan nasıl yaşayabildiğini anlamış değilim– ve tüm insanlığın yararını gözettiklerini sanaraktan kabataslak bir cevap verir. Her ne kadar ikinci cevap kabul edilebilir olsa dahi gerçek hayatta bu yaklaşım bir iyilik temennisinden zerre dahi öteye gidemez. Çünkü gerçek hayatta adalet dediğimiz şeyin, genel geçer bir tanımı ya da herkesçe kabul edilen kuralları yoktur. Herkesçe dile getirilen düşünceler, istekler olsa dahi bunların hepsini sağlayacak bir otorite yoktur. Adalet dediğimiz olgu, güçlü olanın belirlediği, galip çıkanın mağlup olanlara kabul ettirdiği kurallar bütünüdür. Adalet asla tezahür etmez, tezahür edilen şey adalet olur. Tıpkı manga içerisinde Doflamingo hazretlerinin söylediği gibi: “Adalet galip gelecek diyorsun değil mi? Evet bu doğru. Savaşı kazanan adalet olacak.” Geçmişimizde bunun örneklerini çokça gördük, günümüzde de görüyoruz hakeza. Bunun en büyük sebebi, toplumların bir grup kişilere güç ve otoriteyi altın tepside sunmaları. Hatta toplumlar güç ve otorite bağımlısı insanlar olmasın, her daim bir yenilik, farklılık olsun diye demokrasi denilen öyle müthiş(!) bir rejim geliştirmişler ki her şey güllük gülistanlık! Öyle inanmışlar ki, şöyle bir algı oluşmuş tüm dünyada: “Demokrasi adaleti getirir.” Adaletin tecellisi olarak demokrasiyi görmeleri -ki anlayacağınız üzere demokrasinin en saçma ve en adaletsiz yönetim biçimlerinden bir tanesi olduğuna inanıyorum- nasıl bir polyannacılık, nasıl bir inanmışlık aklım hayalim almıyor yemin ederim. Bu demokrasi denilen rejimin kurulması ve toplumlara yerleşmesi geçmişte milyonlarca insanın hayatına mal olmuşken, günümüzde bunda ısrar edilmesine anlam veremiyorum. Hele ki “adalet için demokrasi” mantığına katlanamıyorum. Galiba insanlık, çivi çiviyi söker mantığıyla ilerlemek istiyor ama bununla bir yere varılamaz ne yazık ki. Ayrıca dikkat çekmek istediğim bir başka konu daha var. Bu adalet getirme işi diğer adaletli olduğunu iddia edenler tarafından yürütülüyor. Durum böyle olunca da diğerlerinin ele geçirilmiş, yozlaşmış adalet sistemleri hiç değişmeden, kurtarılma ümidi olan toplumlara katbekat daha beter sonuçlara sebep olacak bir şekilde geçiyor. Aslında çoğu zaman geçemiyor bile. O değişim süresince insanlar inciniyor, yuvalar yıkılıyor. Hepsi sözde adaletlilerin çıkarları için. Güçlüler ve sonuç olarak adaletin ne olacağına karar veriyorlar. Enes KAVAK 21502693 Berfin YüceCan Dostum, SevdiğimBursa'nın soğuk kış gününde hissettim ilkin, içimdekimuazzam tezadı. "O" sıcaklığı, mutluluğu, umudu...Sevginin verdiği inanılmaz huzuru... Korkuyu, acıyı...Yumuşacık ellerinin saçlarımı okşamasına ilk Bursa'daizin verdim. Ah, bir bilsen kalbimin nasıl teklediğiniseni görünce, bir duysan midemdeki kelebeklerin kanatçırpışlarını sarılırken sana...Ankara'dan çıktık yola. Büyük bir heyecan var tabii içimde. Arkadaşlarla tatile gitme eylemi bir yana, sadece fikri bile beni büyülemeye yetiyor. Kek şekilli yastığım, çizgili pikem ve kocaman bavulumla yerleştim arabanın arkasına. Parçalarıma göz gezdirdikten sonra yolculuk için güzel bir listehazırladım. İşte başlıyoruz!Uyandım, Mezitlerdeyiz. Bütün hayatımı burada geçirebilirim! "O"nunla beraber, bütün hayatımı budevasa ağaçların arasında geçirebilirim! (Bunun farkında değilim tabii henüz. Çok uzun sürmeyecek ama fark etmem :)) her yer yemyeşil, upuzun, yaşlıca ağaçlarla kaplı. "İnanılacak gibi değil." diye geçirdim içimden. "Mutlu olmak ne kadar da kolay aslında..." O an, zaman dursun istedim. Ölümcül uçurumları gizleyen kocaman ağaçların arasında kaybolmayı, yeşilin her tonunu yeniden keşfetmeyi.Bu tatilde iyice dinlenmeyi ve bolca okumayı, yazmayı planlıyordum. Fakat işin rengi ilk günden değişmişti kendi kitabımı yazdığımı anladığımda. Akışına bıraktım ben de. Kulaklığım, kitaplarım ve günlüğüm; Bursa sınırlarına girdiğimiz andan Ankara rotalı otobüse bindiğim ana kadar hiç çıkmadı çantamdan. Ne muazzam hismiş durup hissetmek. Durup da sadece o anın büyüsünü hissetmek. Ne karşı konulmazmış aşka teslimiyet. Düşünmekten uyumaya vaktimin olmaması, gülmekten çenemin ağrıması, keşfetmekten bedenimin yorgun düşmesi... Ah, ne tatlı yorgunluklarmış tüm bunlar!Rota: Mudanya. İçim içime sığmıyor yine! Belli, ben kendimi bulacağım bu tatilde. Doğa, huzur, sevdiklerim...İnanılacak gibi değil, yok! Bursa beni büyülemeye bütün tez canlılığıyla devam ediyor. Havasıyla, insanıyla, yemeğiyle ve en önemlisi de hatıralarıyla. Hatırladıkça "günışığının yüreğimi mutlulukla doldurduğunu hissediyorum!" (139). Denizi selamlamaya, güneşi kucaklamaya gidelim haydi! Ne duruyoruz? BodrumBalıkçısı'nda tahin tatlısı yiyelim! Arabadayız, daha yavaş gidelim istiyorum, yüreğim pırpır ediyor adeta; kaçıracağım diye bir kayayı, bir ağacı, en ufak herhangi bir detayı. Şarkılar, türküler eşliğinde yolculuk ediyoruz. O sıralar Müslüm Gürses - Nilüfer'e takmışım kafayı tabii, hem tatlı bir hüzün hakim atmosfere hem de tedirgin bir mutluluk. "Acaba uçup gidecek mi? Hep kalsın! Yalvarırım, hep kalsın böyle!” Ciğerlerime tertemiz ormanların havasını çekiyorum, onların sohbetini duyuyorum içimde, kahkahalarını. “Yine geleceğim! Yine göreceğim sizi!” Ayrılık ne zor değil mi? Gölyazıyagidiyoruz şimdi de, güneş batmak üzere. Dağların ardından usulca, ağır aksak iniyor kendi inine. Renkler daha parlakGölyazı'da, ağaçlar daha yaşlı. Köpekler daha muhtaç sevgiye, tıpkı bizim gibi. Evler ise rengârenk! Tam o anda harika bir haber alıyoruz! Hayatımızın yönünü tamamen değiştirecek olan çok değerli bir haber. İşler, sonunda, istediğimizgibi gidiyor. Şans da aşk da bizden yana! Her şey muhteşem... Hayatımda kaç kere daha her şeyin muhteşem olduğunu yürekten hissettim ki? Her şey kelimenin tam anlamıyla, kusursuz... Bütün vücudum tepeden tırnağa huzur doluyor. Yalnızca yepyeni yerler, bambaşka hayatlar keşfetmekle kalmıyor; hayatımın huzurunu yakından tanıma fırsatı bulmuş olduğumu da anlıyorum.Gece geliyor en nihayetinde. Aydınlık yerini karanlığa bıraktı, onlarca yıldız var gökyüzünde. Hava oldukça açık, yıldızlardan birine uzanmayı deniyorum. İlk sefer pek başarılı olamasam da birkaç denemeden sonraavuçlarıma dolduklarını görüyorum. Eve dönme vakti geldi, çattı. Ona bakıyorum, uzun uzun. Büyük birfarkındalıkla...Yadsınamaz bir aşkla ve sevgiyle.En yakın arkadaşımın, sırdaşımın; düşüncelerimi, hayallerimi süslemesine izin veriyorum.Kulağına fısıldıyorum: "Dünya nasıl bu kadar kötü bir yer olabilir ki?! Senin yanındayken düşünebildiğim tek şey ruhumun mutlulukla dolması.Nasıl o halde..?". Cevaplıyor: "Sorun da bu sevgilim, insanlar aşık değiller.".Dünya katlanılması çok zor, dayanılması neredeyse imkânsız olaylarla, kişilerle dolup taşıyor! Ölüyoruz.Her gün, biraz daha ölüyoruz. Düşünüyorum. Bir yolu olmalı. Bir dayanağım olmalı. "Bu şekilde olmaz Berfin. Devam etmelisin. Ama nasıl?" Tutunabildiğim tek şey sevgi. Bunca katliamın, bunca kötülüğün,bunca adiliğin içinde tutunabildiğim tek şey sevgi. Sevdiklerim... Peşini bırakmayacağım yegâne şey işte budur!Bahar kapıda işte... Sımsıkı sarılıyorum bu güzel insana hiç bırakmamak üzere, bir kere daha âşık oluyorum. Yaşamın tadına varıyorum. O mis kokusuna... Teşekkürler Bursa, bana kattığın her şey için minnettarım sana!KAYNAKÇADe Vasconcelos, José Mauro. Şeker Portakalı. 98.Basım. Nisan: Can Yayınları, 2009.Ve işte benim gözümden Bursa♥...(Fotoğraflar bana aittir.)Can Ozan KAŞ Algıladıklarımızın Ötesi Ne Olabilir? ‘ The Matrix ‘ filmini ilk izlediğimde sadece 9 yaşındaydım. Böylesi bir felsefeyi anlamak o andaki ben için imkânsızdı. Hatta böylesi bir başyapıta saçma diyecek kadar ileri gitmiştim. Yıllar sonra amcama bu film hakkındaki fikrini sorduğumda dünyanın en iyi bilim-kurgu filmi olduğunu söylemişti. O kadar sene sonra ilk defa izliyor gibi izledim ve şok oldum. İnançlarının engellemesine izin vermeden izlediğinde bu filmin sadece bir film olmaktan çıkıp çığır açtığını görmek çok da zor olmasa gerek. Yapay zekânın bulunmasından sonra insanın ve yapay zekânın birbirlerine nasıl karşılık vereceklerini herhâlde herkes düşünmüştür. Hep robotların dünyayı ele geçireceği söylendi ama nasıl olacağını kimse düşünmedi. Bu yüzden bu film bir başyapıttır. Beynin de organik bir bilgisayar olduğunu düşünürsek, bilgisayar programında yaşamak fikri ayrı bir anlam kazanıyor. Uyuduğumuzda gördüğümüz rüyanın gerçek olmadığını sadece uykudan uyanırsak anlarız. Ama eğer o rüyadan hiç uyanamazsak ne olur? Bu film o rüyanın o kişi için gerçek olacağını söylüyor. Bilim-kurguyu bir kenara bırakacak olursak bu filmin gerçekte olabilirliği çok yüksek. Bugünlerde bilim insanları yapay olarak dokunma hissini oluşturabildiklerini söylüyorlar. Bunu öğrendikten sonra hayata farklı bir gözle bakmaya başladım. Doğru olduğu takdirde biri çıkıp kırmızı ya da mavi hapı seçmemi söylese acaba ne cevap veririm diye. Filmde ne kadar basit anlatılmış olursa olsun gerçeği öğrenmek kesinlikle cesaret gerektirir. Alıştığını bırakabilmek özellikle yaşça büyük insanlarda çok daha zordur çünkü insan ne kadar büyürse alıştığı şeylere o kadar bağlanır ve onlardan kopamaz. İçinde bulunduğumuz bu sistem içimize öyle bir işlemiştir ki çünkü yıllardır emekliliğini bekleyen ama olduğunda eski zamanları düşünmeden edemeyen insanlar hâline getirmiştir bizi. Mutsuzuzdur ama bırakamayız çünkü korkarız. Oysa bir çocuğa sorsak merakı ağır basar ve gerçeği seçer çünkü onun kafasını bulandıran bir çevresi ve ön yargıları yoktur. Ben de bunun ayrımına varıp sistemden gerektiğinde vazgeçebilecek kadar ruhumu küçültmem gerektiğini düşündüm. Sonra aklıma bambaşka bir şey geldi. Böyle bir şeyin gerçek olmasını ummaya başladım. Dünyanın bu hâlinde zalim insanların masum insanlara yaptığı kötülüklerin karşılığının şu anda pek görülmemesi nedeniyle zalimlerin daha da zalim olması düşüncesini, bizi bitki gibi üretip enerji kaynağı olarak kullanan yapay zekâ robotlarına tercih etmem. İkincisinde en azından düşman belli ve ayrı varlıklardır ama ilki tam anlamıyla mide bulandırıcı. Kendini tip1 uygarlığının merkezine koymak için aşağılık işler yapan ülkelerin bu yaptıklarının sadece bir hiç için olduğunu düşünmek bana çok daha rahatlatıcı geliyor. Sanırım bu noktada tip1 uygarlığından biraz bahsetmem gerekiyor. Bilim insanları uzayda yaşam ararken gelişmişliklerine göre medeniyet kavramını sınıflara ayırmışlardır(tip1, tip2 ve tip3) . Bir tip1 uygarlığında ( hayal etmek için hayal gücüne çok da ihtiyaç yoktur çünkü günümüze yakındır) dünyadaki bütün doğal olaylar kontrol edilebilir ve dünyada bir süper güç vardır. Bütün dünyada ortak bir dil, kültür ve ekonominin merkezi bir ülke vardır. Dünyayı bir insana benzetirsek bu ülke beyindir. Bilim adamlarına göre dünyamız tip0 ve tip1 medeniyetleri arasındadır. Ülkeler bunun farkında oldukları için bu olayı kendi avantajlarına dönüştürmeye çalışmaktadır ve bunun için her şeytanlığı yapmaktadırlar ki bütün dünya görüyor zaten. Bütün bunların bir hiç için olduğunu düşündükten sonra aklıma bundan çok daha korkutucu ve ürkütücü bir olasılık geldi. Bunu söylemek için filmdeki enerji kaynağına biraz değinmek istiyorum. Filmde robotların gerekli enerjiyi bulamaması için gökyüzünü karartan insanlar bunun yeterli olduğunu düşünüyorlardı. Sonrasında robotlar insanların vücut ısılarını enerji kaynağı olarak kullanıp onları bir bilgisayar programı içinde yaşatıyorlardı. Ya bu kötülüğü bize yapan yine insansa? Yapay zekâlı robotlar değil de kendilerine sorun çıkaracaklarını düşündürten insanları bu şekilde kullanan yine duygusuz insanlarsa o zaman ne olacak? İnsanın insana yaptığı kötülük miktarını başka hiçbir canlıda göremezsiniz. Sevgiye verilen değer, insan dışındaki gelişmiş her canlıda çok yakındır. Ama ne zaman ki insanlara gelsek, sevginin ve duyguların bir kusur olduğunu zannedilir. Dünyada kötülüğün olmamasını da istemem çünkü herkes iyi olursa iyiliğin bir değeri kalmaz. Ama iyiliğin değeri o kadar düştü ki duyguları olan bir canlıdan git gide robota doğru gittiğimizi fark edemiyoruz bile. Sonra da diyoruz ki robotlar bizi ele geçirecek. Bence gerek kalmayacak çünkü bizler robot gibi yaşamaya itiliyoruz. Duygusuz, soğuk, sevgisiz robotlar gibi olmaya itiliyoruz farkında bile olmadan. Mehmet Gürbüz 21501789 Adaletsizliğe Karşı Direniş Şimdiye kadar verdiğiniz en zor karar neydi? Ortalama bir üniversite öğrencisi iseniz ve eğer Bilkent’te okuyorsanız, başta ekle-çıkar haftasında seçeceğiniz öğretmen, sevgilinize alacağınız hediye, sınavda vereceğiniz cevap ya da daha öncesinde, üniversite sınavı sonucunuza göre gideceğiniz üniversiteye karar vermek olabilir. Verilen bu kararlar insanın hayatını bir yere kadar değiştirebilir, insanlar bunlara vereceği kararlar ile çok farklı yerlerde olabilir ancak bunlardan hiçbiri ölümle yaşam arasında bir karar vermemize yol açacak sorunlar değildir. Eminim ki bu yazıyı okuyan kimse ölüm ile yaşam arasında bir karar vermesi gerektiği zaman tabii ki ölümü seçmeyecektir. Ancak bu yazıyı okuyamayacak biri olan, iki bin sene önce yaşamış Sokrates bu kararını ölümden yana kullanmıştır. Kararının ise erdemli olduğunu iddia etmiştir. Bu kararı bence erdemli değildir, hatta korkak ve kolaycıdır. Evet, bazen ölümü, yaşamaya tercih etmek korkaklıktır ve kolayı seçmektir. Sokrates’e bu kararı verdiren süreçten bahsetmek gerekirse; Sokrates gençlere hurafeler ve inançsızlık yaydığı için çıkarıldığı mahkemede yalan ithamlardan dolayı suçlu bulunuyor ve ölüme mahkûm ediliyor. Ancak verilen karar adaletli bir karar olmuyor. Cezasının infazından önceki gün Sokrates’in arkadaşları hapsedildiği hücreye gelip Sokrates’e yetkililerin göz yumması ile onu hapishaneden kaçırabileceklerini söylüyorlar ancak o bu tekliflerin hepsini reddediyor ve Atina şehrinin mahkemesinin kararına uymamasının, Atina şehri ile olan toplumsal sözleşmesinin ihlali olacağını, eğer bu ihlal gerçekleşirse bunun bir nevi bütün Atina halkını, hukukunu ve şehrini yok etmeye çalışmak olacağını söylemiştir. (Beş Diyalog- Platon 50-d). Sokrates hukuku ihlal etmenin bütün bir şehri, günümüz için konuşmak gerekirse bütün bir ülkeyi yok etmekle eş değer tutmaktadır. Bir hukuk öğrencisi olarak buna katılıyorum. İnsanların yaptığı her harekettin hukuksal bir karşılığı vardır. Bakkaldan bir sakızın alınması bile bir hukuksal işlemdir. Taraflar birbirlerine iradelerini beyan ederler ve anlaşırlar. Eğer taraflardan biri bu anlaşmayı ihlal ederse biz bunu hırsızlık olarak adlandırırız. Eğer yapılan tüm anlaşmaların tarafları bu anlaşmalara uymaz ise işleyen bir sisteme sahip olan bir ülkeden ve bir topluluktan bahsedilemez. Hukuk biz insanları bir topluluk yapan, sosyalleşmemizi sağlayan şeydir. Yani Sokrates haklıdır bu konuda ancak Sokrates devletin hukuku uygularken, kanunlar koyarken haksızlık yapabileceğini göz ardı etmektedir ve adaletli olsa da olmasa da vatandaşların o kuralları kabul etmesini öğütlemektedir. Hukukun bir milleti birlikte tutan şey olduğunu yazmıştım ancak bu hukuk kendiliğinden ortaya çıkmamıştır, hukuku yaratan milletleri oluşturan insanladır. İnsanlar hukuku devleti oluştururken, o devleti işler hale getirmek için yaratmıştır. Sokrates’e göre devlet tek gözlü bir devdir ve hukuk da onun sopasıdır. Dev de sopasını vatandaşları hizaya sokarken kullanmaktadır. Ancak devletler var oluş nedenlerini milletlerinden alır ve devletler ise milletlerini yoktan var edemezler. Çeşitli görüşlere göre insanlar kendilerini hizaya sokmak için yaratmış olsa da devleti, devletin sahip olduğu hukuk sopası ile insanlara zarar vermesi yaratılış kaidesine aykırı bir davranıştır. Sokrates’in davasında site devleti elinde bulunan hukuk gücü ile güçsüz olan vatandaşı ezmiştir. Bu adaletsiz duruma rağmen Sokrates kaçmamış kaderine razı olmuş ve infaz edilmiştir. Mehmet Gürbüz 21501789 Dünyada hiçbir şey kolaya kaçan, kaderine razı olan insanlar tarafından değiştirilmemiştir. Tarih bize gösteriyor ki ne zaman büyük bir insan adaletsiz bir duruma karşı direnirse sonucunda insanlık daha adaletli bir hukuk düzenine kavuşmaktadır. Sokrates dönemi için büyük bir insan olarak kabul edilmiştir ve kim bilir eğer imkânı varken kaçsaydı ve kendisine yöneltilen haksızlıkla mücadele etseydi belki insanlık şimdi daha da adaletli bir hukuk anlayışına sahip olacaktı. Buna modern çağda birçok ülke tarafından örnek alınan Alman hukukunu örnek olarak verebilirim. Alman hukuku tarihi kişilikler tarafından şekillendirilmiştir. Bu kişilere verilebilecek en güzel örnek Hans Kohlhase ismindeki ulusal kahramanlarıdır. 1532’de yaşayan Kohlhase at tüccarı iken birden bir demokrasi kahramanına dönüşmüştür. Nedeni ise kendine yapılan haksızlığı bir namus meselesi bilip hakkını aramasıdır. Hikayesi şudur; yaşadığı devirdeki Alman imparatorunun bir akrabası olan derebeyi, onun iki atını gasp etmiştir. Hans hangi mahkemeye giderse gitsin hiçbiri yüzüne bakmamıştır hatta bu uğurda eşini bile feda etmiştir. Sonunda etrafına derebeylerinden bıkmış Alman köylüsünü toplayıp isyan bayrağını çekmiştir. En sonunda isyanı imparator tarafından haklı bulunmuş ve imparator kendi kuzenini yargılatmıştır. Hatta ileriki zamanlarda Hans Kolhase gibi insanlar sayesinde Almanlar krallarını dahi “Berlin’de hakimler var1” diyerek yola getirebildi. Kısacası hukuk, bir devletin kurulumundaki en önemli yapı taşlarından biridir. Varlığını da devletin kurucusu milletten alır ve tepegözün elindeki sopa olamaması gerekir. Eğer hukuk o devin sopası olursa adalet dağıtması gereken hukuk haksızlık dağıtacaktır. Bu yüzden inanıyorum ki insanlar haksızlığa karşı boyun eğmemeliler ve imkanları dahilinde onunla mücadele etmelilerdir çünkü sonucunda kazançlı çıkacak olan insanlık ve onun oluşturduğu medeniyettir. 1 http://www.hurriyet.com.tr/berlin-de-hakimler-var-25486402 Ütopya, Kıyamet ve Kehanetler Bir kitap düşünün. Öyle bir kitap ki, sizi alıp düşündürüyor, mükemmel yaşam ne demek diye, sorguluyorsunuz, hata mı yapıyoruz acaba ütopyalar oluşturarak kafamızda. Cesur Yeni Dünya işte böyle bir kitap. Binlerce yıldır arzuladığımız ütopyanın ne kadar da boş ve aynı zamanda ne kadar cennetsi bir hayal olduğunu gösteriyor bizlere. Binlerce yıl boyunca hayalleri kurulan, tasvirleri yapılan ütopya nedir peki? Sadece mutlu olmak mı demektir, yoksa gerçekten insan olmak mı? Kitap bunları sorgulamamı sağladı bir nebze de olsa. Kısaca anlatmak gerekirse Aldous Huxley kitabında her insanın mutlu olduğu, hiçbir şeyi dert etmeden yaşadığı bir toplumdan bahsediyor. Yeni dünyanın insanları farklı sınıflara ait ve her biri farklı kendi sınıfının genetik koduyla labaratuvarlarda yaratılıyor. Daha sonra, uykuda öğrenme ve şartlama yöntemiyle her bir sınıf kendine özel bir telkin ile şartlandırılıyor. Mesela beta sınıfına üretimlere uykuda şartlanmaları için aşağıdaki düşünceler telkin ediliyor : “ Alfa çocukları gri giyerler. Bizden çok daha sıkı çalışırlar, çünkü korkulacak kadar zekidirler. Gerçekten beta olduğum için öyle mutluyum ki. Çünkü o kadar ders çalışmıyorum. Üstelik biz gamalar ve deltalardan çok daha iyiyiz. Gamalar aptaldırlar hep yeşil giyerler. Delta çocuklar da haki giyerler. Yok, hayır hayır. Delta çocuklarıyla oyun oynamak istemiyorum. Epsilonlar daha da kötüdürler. Okuyup yazamayacak kadar aptallar. Üstelik siyah giyerler,ki siyah canavarca bir renktir. Beta olduğum için öyle mutluyum ki…” Haliyle bu durum otonom makineler yetiştiriyor ama bu makineler öylesine mutlu ki. Hiçbir sınıf bir diğerini kıskanmıyor veya daha fazlasını istemiyor. İşim ilginci iş başına geçtiklerinde de bu nesneye dönüşmüş insanlar, hiçbirinin aklına şikayet etmek dahi gelmiyor. Öylesine güzel bir dünya ki bu, tek bir devlet var, yetimler yok, sokakta aç kalan hayvanlar yok. Kıskançlık, kavga yok. Peki ya ütopyaya inananlar gerçekten bu kadar basit bir fikri mi savundu yıllarca? Aslında diğer yandan bakıldığında kitap sadece uzak gelecekte var olması muhtemel bir distopyadan(kara ütopya) bahsediyor. Kitaptaki insanlar elbette mutlular ama kendilerini insan yapan tüm özelliklerinden yoksunlar. Ne kadar güzel görünse de hiçbir şey için karar vermemek, tasvir edilen yeni dünyada insanlar en temel ihtiyaçları olan yemek ve uyumayı dahi unutuyorlar. Çünkü cesur yeni dünyada her şey önlerine hazır sunuluyor yaşayanların. Bu hazır sunulma da yüz binlerce yıl sürmüş olan sosyal ve fiziksel evrim sürecine de aykırı. Çünkü bir canlı, hayatı boyunca mücadele etmek zorundadır hakkı olanı almak için. Yeni teknikler, yeni duygular gelişir, diğerleri körelir hayatta kalmak uğruna. Bir insanın hayatı dahi bu süreçte döner durur, daha fazlasını istedikçe daha da çok mücadele eder, duygularının bir kısmı körelir, bir kısmı keskinleşir, fiziksel olarak güçlenir ya da zayıflar ama asla geriye gitmez evrimi. Evrimin en güzel yanı da budur, ne kadar kötü görünse de, her zaman iyiye gider durumu doğal şartlar altında. Peki Yeni Dünya’ da bu geçerli mi? Her şeyin hazır sunulduğu, mücadelenin olmadığı bir dünyada deneyimden bahsedilemez çünkü, peki o zaman Yeni Dünya gerçekten ütopik bir düşünce mi yoksa insanlık sadece yerinde mi sayıyor? Cevabı size bırakıyorum. Peki ya sadece Yeni Dünya mı var bu düzende? Hayır. Eski dünya da varlığını sürdürmeye devam ediyor. Yeni dünya insanlarının turistik geziler düzenlediği bir yer de olsa hala orada insanlığın gerçekten var olduğu, nefes aldığı, otonomlaşmadığı dünya var. Kitabın bu kısmında ilginç bir karakterden bahsediyor Huxley. John Savage (Vahşi). Bu karakter okuyabildiği tek kitap olan Shakespeare' den alıntılar ve sonelerle karşı koyuyor, bir tür sirk maymunu olarak getirildiği yeni dünyaya. Üstün olanın, eğlencesi için kullanacağı bir alt tabaka insanı, bir marjinal. Çemberin ve hükümrtanlığın dışında kalmış bir adam, bir hayvan, basitçe. Vahşi bu saçmalıklara daha fazla dayanamıyor haklı olarak. Çünkü yeni dünyada duygulara yer yok ve o bir marjinal. Vahşi, eski dünyanın, yani gerçek insanlığın ete kemiğe bürünmüş halini temsil ediyor bir bakıma. Yeni dünya mutlu fakat, gerçek insana ait bir mutluluk değil bu. Vahşi’nin de karşı koyma sebebi bu yeni dünyaya, bir insanı mutluluğu değil, ancak bir motor parçasının, dişli takımının hissedebileceği bir mutluluk Yeni Dünya insanlarının mutluluğu. Binlerce yıldan beri ütopyalardan bahsettiğimiz halde kim söyleyebilir ki şu an ütopik bir dünyada yaşadığımızı? Huxley'in kitabında bahsettiği bu kara ütopya , her ne kadar o uzak bir gelecekte kurgulasa da, yavaş yavaş bizim gerçekliğimiz olmaya başlamış durumda. İnsanın doğadan ayrılması, onun üstünde hakimiyet kurmaya çalışması, her şeyi daha da kolay hale getirmeye çalışması, daha az karar vermek zorunda olmamız, temel insani ihtiyaçlarımızı dahi dışarıdan yardım olmadan karşılayamamamız.. Şöyle bir düşünün. Kendini özne zanneden nesnelere dönüşmeye başlıyoruz gittikçe. Helakımız da belki bu yüzden olacaktır, belki de insanın insan olduğunu unutması kendi kıyametidir. Romanında da bu konulardan bahsediyor Huxley, ne kadar mutlu olsa da nesneler, sistemin altında sığınmacı olarak yaşadıkları sürece yavaşça ölmeye başlayan bir ırkı anlatıyor kitabında. Ölümü dahi unutmuş insanlardan bahsediyor, bu kıyameti değil de nedir ırkımızın. Gerçek dünyada elbette bariz değil bu durum yazarın anlattığı kadar. Kimse uykusunda alenen şartlanıp bu konuda mutlu olmuyor belki de. Peki aksini söyleyebilir miyiz, hiçbirimizin şartlandırılmadığını alenen olmasa da? Peki ya makinanın işçinin kölesi olduğu, işçinin makinanın kölesi olmadığı söylenebilir mi? Hayır. İnsanlığımızı unutuyoruz, yavaşça. Aldous Huxley' in Cesur Yeni Dünya romanı belki de bunu en iyi anlatan romanlardan biri. Kast ve kölelik sisteminin aslında hiç bitmediğini, her zaman varlığını sürdürdüğünü gösteriyor bizlere. Bunu elbet alenen gösteriyor, çünkü sanayi devrimi ve katolik düşünceler bizi o kadar uzaklaştırdı anlama yeteneğimizden yıllar boyunca, doğayı, birbirimizi anlayamıyoruz artık ve sonu iyi gözükmüyor bu tüketim-üretim toplumunun. Sonuç olarak düşünmek ve bir şeyleri yorumlamamamızı, eleştirmemizi sağlamak için dahiyane bir eser Cesur Yeni Dünya, tekrar tekrar okunası, raflarda ulaşılması en kolay yere konulası bir kitap. Yazımı Huxley' in eseriyle ilgili söylediği şu sözlerle tamamlıyorum: “Cesur Yeni Dünya, gelecek hakkındadır ve sanatsal ya da felsefi nitelikleri ne olursa olsun, gelecekle ilgili bir kitap bizi ancak, geleceğe dair kehanetleri akla uygun şekilde gerçekleşebilirse ilgilendirir. ” İlhan Burak Tezcan SARHOŞ OLUN Nefsi ve beşeri bağlamların üzerinde bulunan ilahi otoritelerin varlığı bana hep gülünç gelmiştir. İnsanın potansiyellerinin tükendiği ya da bilimin açıklayabilecek seviyede olmadığı durumlarda omnipotent bir otoriteye bağlanma isteğini en doğal içgüdüleriyle açıklayabilecek olmasını ve buna eğilimini anlayabiliyorum ancak kitlelerin sözkonusu otoriteleri hakkaniyeti sağlamakla görevlendirmesi gerçekten tuhaf. Kim bilir belki de teoloji ve davranış psikolojisi alanlarındaki sınırlı birikimim bu yorumu yapmama önayak olmuştur ama ilahi adalet kavramının temelde yaşanamamışlıklardan kaynaklı gelişen pişmanlıklardan ortaya çıktığı kanısındayım. Tabi bu pişmanlıklar doğrudan doğruya köklerinin su aldığı yaşanamamış tecrübelerin “acısını” işaret etmiyorlar. Daha çok toplumsal bir düzen sağlama maskesini taşıyorlar, bir noktada da kurumsallaşmalarına bu sebep oluyor. Geleneğin öğütlerinin karşıtlıklardan gelişen çatışmalı tarih süreci içerisinde din adı altında dogmalaşmasının temel sebebi de bu olmalı.Yaşanması gerektiği halde yaşanamayanların sebep olduğu travma bir noktada bireyin hayatını öyle vurucu bir aşamaya taşıyor ki konu üzerine üretilen tüm karşıt yargılar argüman dışı faktörler sayesinde normativitenin dışına itilerek imha ediliyor. Dünyanın bir ucundan düşme pahasına denizlere cengaverce açılmayı göze alan, keşfedilmemiş kıtaların fatihi antidogmatizm bu ahlakçı baskının karşısında çıkış yolları arıyor. Baskının, dogmanın, istibdatın otoritesi altında kısıtlanan yaşam nasıl kendi kendini var etme imkanı bulabilir? Bireyi kitlelerle özgürleştirmek biraz zor, daha doğrusu verimsiz olabilir, ancak zihni özgürleştirmek gayret istemiyor (En azından kendi kendini tanıdığın sürece). Konuya getirdiğim öznel çözümleme, toplumun ve toplumun dayattığı dünya görüşlerinin zihne olan tecavüzüne engel olmak. Bence bu yalnız ahlak kültlerinin reddi için değil, kişinin birey olmayı başarabilmesi yolunda da bir mihenk taşı. Başkalarının üzerimize taktığı etiketlerle yaşarsak bu üzerimize biçilen değer doğrultusunda metalaştığımız anlamına gelmez mi? Metalaşmak ikili ilişkilerin diyaloglarını nesnelerin iradesiz etkileşimine çevirmez mi? Üzerinde durduğum konu hakkında oluşabilecek karanlık algıyı aydınlatabilmek amacıyla belirtme ihtiyacı duyuyorum: yaptığımız her değerlendirmeyi toplum algısı tarafından başka zihinleri yönlendirmek üzere inşa edilmiş basit insan bağlamları olarak değerlendirirsek, içinde bulunduğumuz bu durum bir kabus değil, hayatın ta kendisi. Henüz aydınlanamamış zihinlerin dahi hissedebildiği bu travmatik durum, yaşamın sezilebilen ağırlığı dışında kalan kısmının üzerime devrilmesine sebep oluyor. Bu acımasız baskı yalnızca zihin gelişiminin önüne set çekmiyor, özgür düşüncenin olduğu yerde varolmasına dahi engel oluyor. Özgürlük üzerine yaşadığım problemlerin tanımının herhangi bir toplumsal oluşumun desteğini dahi geriye attığı bu süreç için bu soruya etkili bir cevap vermem güç. Zira her reçete bana sınırlı ölçütlerde yardımlar servis ediyor. Yani alternatiflerin hiçbiri hiçbir zaman tam anlamıyla iyileşme koşulları sağlamayacak. Yine de kısa vadeli toparlamalar patikanın bağlandığı yolu ve o yolun ilerleyeceği istikameti görmemde yardımcı olabilir. Ne yapmalı peki? Cevabın yapısı kulağa melankolik gelecektir: sarhoş olmalı. Baudelaire’in dediği gibi, omuzlarımı ezen; beni toprağa doğru çeken bu korkunç ağırlığı duymamak için sarhoş olmam gerekiyor. Hiç durmadan, delicesine. Ve biraz olsun kendime geldiğimde evrenin tüm dinamiklerine bakıp hür iradenin şerefine bir kadeh daha kaldırmalıyım. Kana kana içtiğim bu kadehin şarap mı, erdem mi, şiir mi olduğunun hiçbir önemi yok; olması gereken tek şey toplum etkisi altındaki gerçeklik algılarını sarsıp yıkabilmesi. Yaşama ve varolmaya giden patikaları ancak sabit tahakkümleri yıkan bu sarhoşluk kurtarabilir. Beni sarhoş eden dudaklarımda olduğu sürece toplumların ve tanrıların hegomanyası karşısında zafer daima bana ait olacaktır. Kaynak Baudalaire, Charles. Şaraba ve Esrara Dair. Sel Yayıncılık Gerçek Hayatın Yansıması Başarılı bir çocuktum ilkokuldayken fakat çekingendim kitaplar konusunda. Kitap okuma alışkanlığını kazanamadığıma üzülürdü annem ki kendisi iyi bir okuyucudur. Benim de onun gibi zaman zaman bu dünyadan uzaklaşıp başka dünyaların tadına bakmamı istiyordu. Hayal gücümü geliştirmemi, toplumda kültürlü ve aynı zamanda da hayalperest bir insan olmamı... Kitap sevgimin başladığı o günü dün gibi hatırlıyorum... Çocuk sesleriyle dolup taşmış sınıfımda hep o köşede oturan, yalnız, daha önce hiç konuşmadığım kitabına dalmış büyük bir hazla okuyan Neva’yı gördüğümde pek şaşırmamıştım. Herkes onun kitap kurdu olduğunu insanlarla konuşmadığını biliyordu o yüzden kimse yanaşmazdı kızcağıza. Ama bu sefer farklıydı kız ayrı bir zevkle sayfalarda hızlıca gözlerini gezdiriyordu ve önyargılı arkadaşlarımın düşüncelerine kulak asmadan kızın yanına yaklaştım ve “Ne okuyorsun?” diye sordum. Kalın camlı gözlüklerinin arkasından ürkek bakışlarıyla “Harry Potter ve Felsefe Taşı” dedi. Kitaba baktım kapağı beni içten etkilemişti. Bazılarınıza beyaz kağıda basılmış bir resim gibi gelebilir ama kitaba baktığım an sınıftaki gürültüyü duymaz, ne Neva’yı ne de başka bir şeyi görmez olmuştum. Kapağı benimle konuşuyordu adeta. İçinde bambaşka bir dünya olduğunu anlatmaya çalışıyordu... İlk Harry Potter romanımı o çekingen kızdan ödünç almıştım. Ben Harry Potter serisiyle büyüdüm. 2007 yılında tanıştığım J.K Rowling imzalı bu kitap beni başka bir dünyaya sürükledi. Rowling öyle gerçekçi anlatmıştı ki ben Hermonie’nin Harry’nin Ron’un hatta Cin Dobby’nin, Ruh Emicilerin, Hortkulukların ve dahasının uzaklarda bir yerlerde var olduklarını düşündüm. Sihrin gerçek olduğunu düşünmek bana mutluluk veriyordu, gerçek hayattan uzaklaşmak, rahatlamak... Harry sorunların üstesinden gelirken, kapana kısılmışken, mutluyken... hep yanındaydım sanki onunla beraber maceradan maceraya koşuyordum. Süpürgesiyle uçarken onunla uçtum aşağıya baktım yükseklikten korktum, o yeni bir büyü öğrenirken onun kadar heyecanlandım elimdeki kalem asaya dönüştü ben de sihirli kelimeleri söyledim, asamı salladım ve devasa bir yılanla karşı karşıya kaldığımızda sırt sırta verdik, birlikte mücadele verdik... Hermonie, Ron, Harry ve ben ana kahramanlarıydık bu fantastik dünyanın. Yaşım kaç olursa olsun Harry’yi bazen çok kıskandım. Hayal ettim, gerçekten yaşamak istedim onun yaşadıklarını. Bazen de gerçek dünyama dönüp baktım ve iyi ki ben bu romanın kahramanı değilim dedim. Ama şimdi geriye dönüp bakıyorum da bu seriyi o kadar kısa bir sürede nasıl okuduğuma hayret ediyorum. Ya ben büyüdüm hayalperest olamayacak kadar, ya da o büyülü dünyanın insana verdiği hissi unuttum kim bilir? Bu seri bir çocuğun Hogwarts Cadıcılık ve Büyücülük okulundaki maceraları anlatmıyor. Harry Potter dizisi sadece insanların okurken eğlenmesi için yazılmamış, bir amacı var: geniş okuyucu kitlesine ders vermek. Çünkü Harry Potter dostluğun, paylaşmanın, nefretin, sevginin, sabrın, korkunun, çaresizliğin hikayesi. Ron, Hermonie ve Harry’nin arkadaşlıkları paylaşmayı, sevgiyi, aynı anneden olmadan da kardeş olunabileceğini öğretiyor. Çok sevdiğim akıllı bir karakter olan Hermonie’nin bir sözü paylaşmayı, zorluklara birlikte göğüs germeyi ve dostluğun her şeyden önde geldiğini gösteriyor: ”Her şeyi tek başına yapmak zorunda değilsin, Harry.” Bir başka öğrettiği şey ise nefret karşılıklı olsa bile insanların orta yolu bulabileceği. Draco Malfoy’la Harry Potter’ın arasındaki nefret hiç sona ermiyor fakat Harry en son kitapta Malfoy’un baskı altında olduğunu ne yaptıysa ailesi için yaptığını anlayınca onu affediyor ve ona yardım ediyor. Aslında Harry Potter gerçek dünyamızın değişik bir yansıması Harry okula gidiyor, derslere giriyor sadece onun dersleri bizimkilerden biraz farklı matematik, fizik, biyoloji değil de kehanet, sihir tarihi vs. Bizim de bakanlıklarımız var onun büyülü bakanlıkları var. İşleyişleri görevleri biraz farklı o kadar. Ama bazı şeyler hep aynı Rowling’in yarattığı dünyayla bizim dünyamız arasında: fedakârlık, sevgi, arkadaşlık, nefret, hüzün, neşe… Severek okuduğum bu kitapların beni daha iyi bir insan yaptığını düşünüyorum ve bir Hogwarts mektubu da bana gelse fena mı olurdu diyor yazımı bitiriyorum. “İyi veya kötü yoktur sadece güç ve onu elde edemeyen zayıflar vardır.” (Rowling’in kitabından bir alıntı) Kaynakça http://tr.wikipedia.org/wiki/Harry_Potter_serisi Gözde Deniz Gazioğlu TURK 101 Section 33 MUTLULUK HASTALIĞIHayatın akışını sağlamak için tek ihtiyacımız olan şey mutluluk mudur? Yoksa mutluluk diğer her şey gibi bu akışı sağlayan bütünün bir parçası mıdır? Bana kalırsa bu tarz soruların birden çok cevabı olabilir. Bunun yanında bu cevapların nasıl bulunduğu da bence kişinin deneyimlerine ve kendisine özeldir. Ben ise cevabımı Inside Out adlı animasyonu izlerken buldum diyebilirim. Genel anlamda, ana karakterin zihninde geçen olayları ekrana yansıtan filmi izlerken hayatın üzüntüyle, korkuyla, mutlulukla bir bütün olduğunu ve hayatımızı inşa edebilmek için hepsinin gerekli olduğu düşüncesine vardım. Baktığımız zaman günümüzde, birçoğumuzun en büyük dileklerinden biri mutlak mutluluğa ulaşabilmek. Hayallerimiz, isteklerimiz ve bunlar için çabalarımız hep mutlulukla ilişkili. Aslında bütün bunları hayatımızın belli bölümünde tamamen mutlu ve huzurlu bir şekilde yaşayabilmek için yapmıyor muyuz? Kendimizi buna o kadar kaptırmışız ki o zamanlar geldiğinde kötü bir olaylakarşılaşırsak hemen çabalarım bunun için miydi diye yakınmaya başlıyoruz. Fakat unutulan bir şey var ki o da hayatın mutluluktan ibaret olmadığı. Elbette hepimiz mutlu olmayı bir şekilde istiyoruz ve bu inkâr edemeyeceğimiz bir gerçek ama hayat mutluluk arayışı içinde olduğumuz bir yer değil, olmamalıdır da. Hayata bu şekilde yaklaşmanın bizi aynı zehirli bir sarmaşık gibi sarıp hayattan gerçekten öğrenmemiz gereken şeylerin önünde bir engel oluşturacağını düşünüyorum. Çünkü aslında bize bir şeyler öğreten mutluluk değil aksine yaşadığımız kötü olaylardır ve mutluluğa giden yolda da en büyük yardımcılardan biridir bu olaylar. En basit örneğiyle, kötü şeyler yaşadığımız zaman o konu hakkında tecrübe edinmiş oluruz ve belki de bu bize hayata karşı bambaşka bir bakış açısı katar. Diğer bir deyişle, bir daha aynı olayı yaşayacak olursak çok daha hazırlıklı olur ve bir öncekinden daha az etkilenmiş olarak atlatabiliriz. Bunun yanında, bütün bu kötü olarak nitelendirilen olaylar insana farkındalık katabilir ya da hakkında hiçbir fikrimiz olmayan bir konu hakkında bilgilenmemizi sağlayabilir. Bana kalırsa zaten bizi yaşayan bir insan yapan da bunlardır.Başka bir açıdan düşünürsek de insan tüm duygularıyla bir bütündür. Bu bütünü bozup sadece tek bir duyguyla yaşamaya çalışmak kendimize zarar vermekten başka bir şey değildir. Eğer yeri geldiğinde üzülmez, korkmaz ya da sinirlenmezsek mutluluk da bir yerden sonra hiçbir şey ifade etmemeye başlar. Bu da bir yerden sonra büyük sorunlara yol açabilir. Hayattan zevk almamaya başlayabilirsiniz çünkü herkesin hayatında mutlulukla ilişkilendirdiği büyük bir hayali vardır ama böyle büyük hayaller, hedefler size hiçbir şey ifade etmez çünkü zaten o mutluluğa her gün sahipsinizdir. Yani, hayatta mutluluk harici diğer tümduygulardan kaçınmanın bize hiçbir şey kattığını düşünmüyorum aksine ancak tüm duyguları dengeli bir şekilde yaşayarak mutluluğa ulaşabiliriz. Peki, aslında olay bu kadar basitken neden hâlâ toplum olarak mutluluğa bu kadar takıntılıyız? Bu duruma çok yüzeysel baksak bile sosyal medya, ahlak kuralları, popüler kültür gibi birçok neden bulabiliriz. Artık toplum mükemmel hayat olgusuna o kadar takılmış durumda ki insanların birbirlerinin gerçek olmayan mutlu ve mükemmel hayatlarına özenerek yaşaması çok normal bir olay hâline dönüştü. Bu da bence insanlarda mutlu gözükme hissi yaratıyor, bir zorunluluk gibi. Günümüzde insanlar mutlu olmaya ya da mutlu gözükmeye o kadar takıntılılar ki en basit olarak mutlu oldukları her zaman diliminde genelde ilk akla gelen şey anı yaşamak değil de fotoğraf çekmek oluyor. Sonrasında da bu fotoğraflar sosyal medya platformlarından dünyaya paylaşılıyor. Mutlu ve güzel anları paylaşmakta tabii ki bir sorun yok ama öyle insanlar var ki sadece bu platformlar üzerinde mutlular. Kısacası, mutluluk neredeyse bir hastalık haline dönüşmüş durumda. İnsanlar mutlu gözükebilmek için maskeleriyle birlikte yaşamaya başladılar. Oysaki mutluluk kadar diğer tüm duyguların da insan için büyük bir önemi var ve hatta herkesin göz ardı ettiği bu duygular her şeyden çok mutluluk arayışında bize yardımcı olabilir.Bahriye Öykü OnanEser Kaynakçası: Inside Out. Yön. Pete Docter. 2015. Walt Disney Pictures, 2015. DVD.Kendisiyle Empati Yapmak Empati yeteneğiniz ne kadar kuvvetli? Bilmeyenler veya unutmuş olanlar için az çok empatiyi açıklayayım. Empati, kısaca bir başka kişiyle ortak duyguları paylaşabilme eylemi. Yani üzgün gördüğünüz bir arkadaşınızın dertlerini dinleyip kendinizi onun yerine koyarak fikirler üretebiliyorsanız, empati yeteneğine sahipsiniz. Şimdi tekrar sorayım.Empati yeteneğiniz ne kadar kuvvetli? "Arkadaşımın derdini dinleyecek kadar." cevabını maalesef kabul edemiyorum. Çünkü, bu yetenekte önemli olan yalnız sevdiklerinizle değil, sevmediklerinizle ve hatta tanımadıklarınız ile aynı duyguyu paylaşabilmek. Sevmediğiniz kimselerle aranızdakileri bilemem ama "Ben empati kuramam." diyenlerin bile tanımadıkları hatta asla tanıyamayacakları bir bireyin duygu durumuna gireceklerine eminim. Sonuçta hangimiz bir kitabın sonunda ağlamayıp, karakterlerle vedalaşmadık ki? Veya hangimiz ana figürün sorununu benimseyip kırk yıllık dostmuşçasına çözüm aramadık ki? İşte yazarın hissettiklerini özümseyip, izlerini hayatınızda gördüğünüz eserlerden bir tanesi de Cevdet Karal'ın Cesedi Nereye Gömelim şiir kitabı. Pembe gözlüklerle baktığınız dünyada bardağın yarısını boş görmenize de neden olsa karakter gelişimi yaşadığınızı fark edeceğiniz bir kitap. Kitaplara ve çevremize karşı farklı iç dünyalara sahip olduğumuz gerçeğini açığa çıkarmadan önce, kitapların bizi nasıl etkilediğine dair bir örnek vermek istiyorum. Mükemmel geçen bir günün ardından kahvenizi hazırlamış, “Kitabı, yaşamın, bireysel gerçekliği yeniden kurma çabasını boşa çıkaran deneyimler üzerine kurulu olduğunu umutsuzca kabullenen okura, o hoşnutsuza, yorulmuşa armağan ediyorum”(Karal, 2015) diye başlamış bir yazarın kaleminden çıkmış şiirleri okumaya hazırlanıyorsunuz. İnsan psikolojisi o ya çoğunluktan olmak için, armağan edilenlere dahil olmak istiyorsunuz. Bunun için kendi gerçekliğinizi ve var oluşunuzu sorgulamanız, hatalarınızı göz önüne alarak umutsuzluğa kapılmanız gerekiyor. Düşüncelere dalıyorsunuz. Birkaç satır daha... "Bakınca görmesinler içimi, böyle iyi/ İçimde bir cenaze töreni, böyle iyi/ Unutuş öldürmüyor hiçbir şeyi"(Karal, 2015). Hani o zorla unuttuğunuz sevgili vardı ya, hatırladınız. Hani haftalar boyunca gece gözüne uyku sokmayan o yanlış kararınız, ya yeniden yaparsanız? Bir kitap üzerine konuşurken bile kitaptaki duygu durumuna bürünürken, bir tanıdığımız için empati yapmak neden bu kadar zor peki? Kitaplar, okur için özel eşya alanına girerler bir bakıma. Bir başka deyişle okuma eylemi bireysel bir uğraştır ve kişinin nasıl okuduğuna veya okuduğundan çıkardığı anlama başka kimse karışamaz. İşte bu bağlamda, okuduğunuz kitaptaki bir karakterle ortak bir nokta yakalayıp kendinizi onun yerine koyduğunuzda kendi gelecek veya geçmişinizi okuyor olursunuz. Oysa bir arkadaşınızı dinlerken kendinizi onun yerine koymak, özel bir hikayeye tecavüz gibi gelir. Kitap karakteri ve bireyi bu kapsamda karşılaştırabiliriz. "Ölüm aç kurt gibi kapıp kaçıyor elimdeki günleri" (Karal,2015) dizesini allem eder kallem eder boş geçirdiğimiz günlerle bağdaşlaştırır, Karadeniz'de gemilerimizi batırıp dünyada kalan vaktimizi doğru kullanacağımıza söz veririz. Peki arkadaşımız gelip, "Ölümün ne zaman geleceği belli değil, günler göz açıp kapayana kadar geçiyor." dese, bundan kendimize ders çıkarır mıyız? Şu anki tartışmam kitapların mı insanların mı daha iyi birer arkadaş olduğuna doğru kaysa da demeye çalıştığım okumanın, dinlemekten daha kişisel ve etkili bir eylem olması. Başka bir deyişle, sessizliğin sesten daha etkili bir psikolojik silah olduğu. Hatta ulaşılabilecek kitlelerin aynı olması durumunda sözcüklerin daha çok insanı manipüle edebileceği. Cesedi değil duygularımı gömecek yer aramama neden olan Karal, beni nasıl, bir distopyada yaşadığıma ikna etti? Şiirleri tek tek geçerken daldığım düşüncelere neden yıllardır dalmamıştım? Sevgilisinden ayrılmış arkadaşımı teselli ederken neden aşk acısı çeken yazar için umutsuzluğa kapılıyorum? Hepsinin tek bir açıklaması olmalı. Siz bir hikaye olursunuz, çevrenizdekiler bir başka hikaye. Onların anca ön ve arka kapakları size aittir, siz ise kendinizin bile bilmediği derinliklerinize dalabilirsiniz. Tekrar empati yeteneğinize gelecek olursak, hayır, "Ben empati kuramam." diyenler tanımadıklarının duygularını kitap yoluyla paylaşmıyor. Empati kurdukları karakterler zaten kendileri ve ne yazık ki kendiniz ile empati yapamazsınız. Pınar Ekin Alparslan Kaynakça Karal, Cevdet. (2015). Cesedi Nereye Gömelim. İstanbul: Everest Yayınları. Yolculuk, Samsun Hayallerime “Yolculuk” Uzun süren bir yolculuğa çıkmak hangi ulaşım aracı ile olursa olsun beni her zaman heyecanlandırmıştır. Bunun nedeni yolculuk esnasında çok keyifli veya rahat olmam değil, yolculuğun sakin, verimli bir biçimde düşünmeme ve en önemlisi hayal kurmama imkân vermesidir. Günlük hayatın hızından sıyrılarak birçok şeyi düşündüğüm, yeni hayaller ve hedefler edindiğim zamanlardır bu yolculuklar. Yolda gördüğüm bir ağaç veya dikkatimi çeken bir tabela bile bana bir ilham ve düşünce kaynağı olabiliyor bu yolculuklarda. Benim düşünceme göre şu anda yaşamakta olduğumuz ve gelecekte yaşayacak olduğumuz hayatı temel olarak yapmayı hedeflediklerimiz yani hayal ettiklerimiz belirler. Hayal etmeyi her zaman başarmanın ilk basamağı olarak görmüşümdür çünkü bir insanın hayal etmeden hiçbir şeyi tam anlamıyla başarabileceğine inanmıyorum. Bir şeyleri hayal edebilmek için ise yapmamız gereken ilk şey düşünmektir. Yolculuklar düşünmemi, düşündüklerim ise yeni hayaller kurmamı sağlıyor ve böylece başarılı olabilmeme imkân tanıyor. Bu nedenle bir yerden başka bir yere giderken çıkmış olduğum yolculuk esnasında gidecek olduğum yerden çok yolculukta geçirdiğim zaman beni daha çok mutlu ediyor. Belki de yolculuklarda fiziksel olarak yapabileceklerimin sayısı kısıtlı olduğundan zihinsel olarak daha aktif bir süreç yaşıyorum, tıpkı uyumak için başımı yastığa koyduğumda zihnimde birçok farklı düşüncenin oluşmaya başlaması gibi. Camdan dışarı bakıp etrafı gözleyerek ya da camı açıp ilk defa bulunduğum bir yerin havasını içime çekerek hayal etmeye başlıyorum. Hayallerime ve hedeflerime nasıl ulaşabileceğim hakkında düşünüyorum. Hayallerime ulaştığım zamanı gözümde canlandırmaya çalışıyorum. Sizce de bu çok heyecan verici bir durum değil mi? Böylece heyecanım beni daha çok motive ediyor. Bu nedenle her yolculuğu kendime farklı şeyler kazandırmış ve yeni düşünceler edinmiş olarak tamamlıyorum. Bence bir insan bir şeyleri hayal edebiliyorsa ve hayalinde olsa dahi başarılı olabiliyorsa, o şeyi fiziksel olarak da başarması mümkündür. Yolculuklar hayal edebilmeme ve hayallerimi başarabileceğime inanmama fırsat verdiği için bugüne kadar başarılı olduğum her alanda ve ulaştığım her hedefimde önemli bir pay sahibidir. Bundan dolayı her üzüldüğümde, ruhen bitkin hissettiğimde ve başarısız olduğumda uzun süren bir yolculuğa çıkma isteği doğar içimde. Çünkü bilirim ki o yere gidene kadar tüm bu huzursuzluk üstümden kalkacak ve başarısızlıklara karşı yeniden deneme gücünü kendimde bulacağım. Böylece daha pozitif ve mutlu olarak devam edeceğim hayatıma. Bir vasıta ile uzun bir yolculuğa çıkmayı sevdiğimi söylemiştim. Aslında en önemli ve dikkate alınması geren yolculuk bizim için hayatımızdır. Çünkü hayat hiçbir vasıtaya ihtiyaç duymadığımız en uzun yolculuktur ve her insanın yolculuğu ölene kadar devam eder. Yaşıyor olduğumuz hayatta hep bir şeyler kazanma, bir şeyler yapma çabası ile bir koşuşturma içerisindeyiz. Bu koşuşturma bana göre düşünmemizi ve hayal etmemizi engelleyen en önemli etkenlerdendir. Belki de bir vasıta ile yolculuğa çıkmayı sevmemin nedeni giderken kontrolü daha fazla kendimde hissedebilmem ve hayat yolculuğunun hızını durdurup kendi düşüncelerimi, hayallerimi harekete geçirebilmemdir. Bir şeyleri başarma hırsına kapılıp başarılı olabilmenin en önemli esaslarından olan düşünmeyi ve hayal etmeyi göz ardı edebiliyorum bazı zamanlarda. Düşünmeden ve düşlemeden yaptıklarımla başarısızlığa uğrayıp, mutsuz oluyorum. Bunun üstesinden gelebilmek için hayat yolculuğum esnasında bilinçli olabilmeyi, hayal kurabilmeyi ve düşünebilmeyi kendime öncelikli bir amaç olarak edindim. Her insanın kendine özgü bir yapısı vardır. Ben düşüncelerimi, hayallerimi, başarılarımı bir yolculukta ararken bir başkası resim yaparak veya müzik dinleyerek bulmaya çalışabilir. Benim için önemli olan bir işin nasıl yapıldığından daha çok o işin nereye vardığıdır. Bu nedenle kimseye bir arabaya atla ve yol boyunca hayatını, geleceğini ve hayallerini düşün diyemem fakat başta kendim olmak üzere herkese daha iyi bir yaşama sahip olabilmek için düşünmeyi, hayal etmeyi ve başarabileceğine inanmayı tüm benliğimle tavsiye edebilirim. Umarım hep yola çıkmayı seven biri olarak kalırım ve yeni hayallere, hedeflere ve başarılara doğru yola çıkabilirim. Furkan KILIÇ Kaynakça Hkn, Desdo. (2017, Temmuz). Yolculuk. http://galeri.netfotograf.com adresinden elde edildi. Hayat çok kısa, keşke ölümsüz olsam. Müzik insanoğlunun icat ettiği en büyük silahtır. Müzik insanların kalplerini ele geçirip düşünceler yerleştirme, hayatı sorgulatma, duyuları uyarıp duyguları harekete geçirme gücüne sahip. Zamanın başlangıcından beri müzik insanlara yol göstermiş, son dönemlerde ise monoton devam eden müzik tarihi 50 yılda tarihinin en büyük değişikliklerini yaşamıştır. Nesnel konular yerini öznelliğe bırakmış, toplumsal mesajlar yerini kişisel düşüncelere bırakmıştır. Eskiden kimsenin yazmaya cüret etmediği sözler yazılmış, söylenmiş insanların beyinlerine kazınmıştır. Benim hayatımı değiştiren iki kişi vardır. Bir tanesi Jim Morrison diğeri de David Bowie. Ölüm ve pişmanlık konularını işledikleri şarkılar bana her zaman çok ilginç gelmiştir. İnsan hayatını hem değersiz hem de en büyük hediye olarak göstermeyi başarmışlardır. İkisinin de şarkılarını yüzer kez dinlemiş olmama rağmen her seferinde farklı bir anlam çıkarabilmeyi başarıyorum, her seferinde farklı bir dünya görüşü kazandırıyor. Modern müziğin kurucusu David Bowie Ocak ayının başında Blackstar (Kara Yıldız) adlı bir albüm çıkardı. “Lazarus” ve “Blackstar” şarkıları insanların çok dikkatini çekti. Tamamen ölümden ve dini konulardan bahsediyordu, sözleri pek de bir anlam taşımıyordu, insanlar garipsedi albümü. Daha garip olansa albümün çıkışından iki gün sonra uyanıp haberleri izlediğimde David Bowie’nin bir buçuk yıllık kanserle savaşının ardından öldüğünü duymaktı. Sevenlerine bir veda albümü hazırlamıştı. Artık o anlamsız gelen sözlerde eksik parçalar yerine oturmuştu. Öleceğini hissetmiş; kendini ve ölümü anlatmıştı. “Ölmek” kavramı beni her zaman çok etkilemiştir. Fiziksel gerçekliğinden çok düşünsel kısmı insanda iz bırakıyor. Bu izler hakkında konuşmak normalde insanı üzer ama nedense beni mutlu ediyor. Hayatı düşünelim. Hayatta ölüme dayanmayan bir şey söyleyebilir misiniz? Ölüm bir anda ortadan kalksaydı gerçekten şimdiki yaşantımıza devam eder miydik? Her insan hayatını devam ettirebilmek ve ihtiyaçlarını karşılayabilmek için çalışıyor. Belli bir çalışma süresinden sonra insanlar emekli oluyor. Emeklilik kavramının ortaya çıkmasının tek sebebi insanlar ömürlerinin son saniyesine kadar çalışacaklarını düşündükçe performanslarının düşmesi. Emeklilik insanlar için ölüm öncesi rahatlama dönemi, emekli olmak insanlar için bir amaç. Ölüm ortadan kalksa insanlar sonsuza kadar çalışır mıydı, ya da emeklilik denen bir kavram olur muydu? Devletleri ele alalım. Devlet gibi yaşayan bir organizmanın ayakta kalmasını sağlayan tek şey insanların güvende hissetmek istemeleridir. Üstte hepimizi koruyup kollayan bir güç olması bizi iyi hissettirir. Ama ölümsüzsek ve güven duygusuna ihtiyacımız yoksa? Hâlâ devletler var olur mu? Hepimizi koruyup kollayan bir güçten biraz daha bahsedelim. Dinler olur muydu? Dünyada yaptığınız iyilikler sonraki hayatta sizi cennete götürecek. Sonraki hayat? Cennet? Sonuçta ölmüyoruz. Hiçbir din adamı insanları cehennem ateşi ile korkutamaz. İnsanların bir yaratıcıya inanmalarına gerek yok, görmek için ölemeyecekler. Dine gerçekten ihtiyaç olur muydu? “Ölüm, insan hayatındaki en büyük sorundur, insanın çözemeyeceği tek sorun. Ama ölümün çözebileceği bir şey vardır. O da hayat çıkmazıdır. Ölüm olduğu zaman hayatta yapılanlar bir şekilde mantık kazanır temele oturur, ölüm insanlara amaç verir.”[1] İnsan hayatındaki her şey insanların bir gün öleceği üzerine kurgulanmıştır. Ölüm insanları harekete geçirmiştir, işlerin ertelenme miktarını azaltmıştır. Ölüm fikri insanları korkutmuştur ama şu anki yaşamımızın bu halde olmasının tek açıklaması insanların bir gün ölmesidir. Ölüm olmasaydı, din, devlet, iş, amaç, sorumluluk, duygusallık hiçbirisi olmazdı. İlginç bir şekilde bütün insan hayatı ölüm etrafında şekillenmiştir. Bu sonlu döngünün ilk adımı insanları o kadar etkilememiştir. Başlangıcı hatırlamayız ama bitiş her zaman ileridedir. Şu anki hayata sahipken “Keşke ölümsüz olsaydım.” diye hayal kurarken tekrar düşünün. Büyük ihtimalle bu hayatın devamı olmazdı. Tamamen başka bir dünya olurdu. Kaynakça [1] Kazım Yüksel, “Ölümden korkarken ölmeyi istemek” (Geçen dönemki TURK101 yazımdan bir alıntı.) Kazım Yüksel 21501760 Beyzanur Gençer 21902199 Ayşenur Çenesiz TURK 101-58 DÜŞÜNCELER KURŞUN GEÇİRMEZ V for Vendetta 5 Kasım 1605’te barut komplosu adı altında İngiliz Parlamentosunu patlatmaya çalışan Guy Fawkes’ten ilham alarak gününün yozlaşmış hükümetini devirmeye çalışan V ve ona bir tesadüf üzerine katılan Evey Hammond’ın yaşadıklarını anlatıyor. Evey kardeşini salgın bir hastalıktan dolayı kaybettikten sonra anne ve babası hükümet karşıtı protestolara katılmaya başlarlar ve bu yüzlerce insanla birlikte onların da ölümüne sebep olur. Ancak Evey kendine normal bir hayat kurmayı başarır. V ile tanışana kadar da bu hayatı yaşamaya devam eder. V ile bir süre kaldıktan sonra onun yaptığı şeylere izleyici kalamayacağını düşünür ve iş arkadaşı Gordon’un evine kaçar. Ancak Gordon sunduğu programda hükümeti komedi adına eleştirince tutuklanır, Evey ise kaçmaya çalışırken yakalanır. Aylarca işkence görür ve defalarca V ile ilgili bir bilgi verirse serbest bırakılacağı söylenir. Evey her seferinde bunu reddeder ve sonunda ölüm cezasına çarptırıldığında bile başı dik bir şekilde bunu kabul eder. Sonra ise bu işkencelerin ve hapsin V’nin bir oyunu olduğunu öğrenir, V onu korkusuz yapmak için bunu yapmıştır. Filmin sonunda V, Fawkes’in yapamadığını canı pahasına yaparak parlamento binasını patlatır ve umduğu gibi sonuçlandıysa muazzam bir değişiklik yaratır. V for Vendetta filminde ilgimi çeken ilk şey, ilk saniyesinden itibaren George Orwell’in 1984’te anlattığı tarzda bir distopyanın tadını almam oldu. Düzeni korumak için var olan “işaretadamlar” ve 1984’teki düşünce polisi arasındaki benzerlik, bilginin medya tarafından düşünemeyeceğimiz kadar kolay bir şekilde bozulması, her ne olursa olsun Başbakan’ın gücünü korumak için elinden gelen her şeyi yapması, ülkedeki korku ortamı, hükümetin aleyhinde bir eleştiri ya da yasaklı bir şarkının dinlenmesinin bile tutuklanmanıza yetmesi bu bağlantıyı kurmamı sağladı. İçinde yaşadıkları rejimi oluşturan ise savaş, salgın ve kaostan payını almış; her şeyi düzelteceğine söz veren bir politikacıya inanan ve onu bağnazca destekleyen halktı yine. Ancak filmin sonuna doğru öğrendiğimize göre bu kaosun oluşmasını sağlayan salgını yayanlar ülkenin dışından bir can düşmanı değil saf güç isteyen şimdiki Başbakanlarıdır. Politikacıların, yalancı ve manipülatif insanlar olduklarına dair kanıyı destekleyen bu kurgu filmin politik mesaj içeren taraflarından birisi olabilir. Totaliter rejimin ve ülkedeki korku ortamının ise Stalin eleştirisi olduğu düşünülebilir. Filmdeki bir diğer politik mesaj V’nin söylediklerinden birinde saklı: “Halk devletten korkmamalı, devlet halktan korkmalıdır.”. Çünkü hükümetler halk tarafından devrilmiştir ve gelecekte de devrilebilirler. Seçimle ya da devrimle olması fark etmez. Asıl güç halktadır ve hükümetin bunu unutması ya da görmezden gelmesi asla iyi sonuçlanmaz. Bence filmle ilgili en önemli şey bize fikirlerin ölmeyeceğini çok net bir şekilde göstermesi. V’nin yayınladığı videoda söylediği şeylerin bir yıl sonra bile dilden dile gezmesi ve insanların belki de canlarını ortaya koyarak V’nin yolundan devam etmeleri, dört yüz yıl önce aynı amaç ve aynı fikirlerle yapılan bir hareketin etkisini koruması ve tekrarlanması bunu vurgulamaya yetti. Bunun “umut” kavramıyla bir ilgisi olduğunu düşünmeden edemiyorum. Guy Fawkes başarısız olup ölüm cezasına çarptırıldığında elinde kalan tek şeyin düşüncelerinin yaşamaya devam edeceğine ve belki bir süre sonra gözle görülebilir bir değişiklik yaratacağına dair umut olduğuna inanıyorum. Filmde ikilemde kaldığım bir şey ise V’nin Evey’e onu özgürleştirmek adı altında yaptığı işkence oldu. Bir yandan bütün bu oyunun amacının aslında değerli olduğu düşüncesi varken, diğer yandan yaptığı şeylerin insafsızca olduğunu düşünüyorum. En sonunda kararı Evey’e bıraktığımı kabul etmek zorundayım. Eğer o V’yi affettiyse elimden insafsızca dediğim şeylerin iyi bir şey uğruna olduğunu kabul etmekten başka bir şey geldiğini sanmıyorum. Filmde kullanılan maskenin bazı ülkelerde yasaklanması, aslında bu filmin verdiği mesajların herhangi bir ülke için geçerli olabileceğini bize göstermeye yetiyor. Bu mesajlar ise şunlardır: Korku içinde, ezilen taraf olarak yaşamak zorunda değilsiniz ama bunun uğruna savaşmaya hazırsanız. “Sadece benim bir şey yapmamla hiçbir şey değişmez.” dememeli, bir kişinin çabasıyla her şey değişebilir. KAYNAKÇA V for Vendetta. Yöneten James McTeigue. Warner Bros., 2005. Mehmet Ata YURTSEVER 21702135 Fikirlerimiz ile Dünya Arasındaki o Küçük Bölge ve Kaçışımız Bir gün bulunan bir lamba ovalanmış. İçerden çıkan lamba cini üç hak vermiş insana. İnsan ilk hakkını boşa harcamış. İlk dileği olarak dünya barışı istemiş, her insan gibi. Ama farkında değilmişiz savaşlar olmasa da nefretin varolacağının. Silahlar sussa da insanların susmayacağının. Bir gerginlik havasının daima devam edeceğinin. Anlaşılan o ki farkında değilmişiz yerimizin. Aslında yaşamadığımızın. İnsan gerçek dünya ile hayaller arası bir yerde yaşar. Orayı gerçek zanneder varsayımlarını ona göre yapar. O yüzden tutmuyor isteklerimiz. Mutlu olmuyoruz her şeyi elde etsek de. Bu araftan dışarı bakmak gelmiyor aklımıza. Takılıyoruz kendi kafamızda gün boyu. O yüzden de uyuşamıyoruz insanlarla çünkü farklı araflardayız. İnsan artık kalkmalı ve farketmeli gerçekte değil. Fikirleri doğru da değil. Gerçekle bağ kuramayan zaten doğru olabilir mi? Araflardan çıkış yolu sohbetten geçer. Gülücüklerle aydınlanır. Diğer insanları tanıdıkça yaklaşılır gerçeğe ve araf da aslında bi nevi gerçek olur. Günümüzde bir "Günaydın"ı bile çok görüyoruz birbirimize. Aslında birbirimizi hapsettiğimizi bilmeden küçük ekranlardan birbirimizi "layk"lıyoruz. Yavaş yavaş fikirler oluyor küçük ekranlar, araflar küçük ekranlara dönüşüyor ve sonunda insan küçük ekrandaki bir sayıdan ibaret oluyor. Kendini o sayıyla tanımlıyor -kaç takipçisi olduğuyla- bir fark yaratırmış gibi. Bu şekilde yok oluyor dünyalar bu şekilde unutuluyor konuşmak. İlk dileğinde fikirleri gerçek hayattan kopuk olduğu için manevi bir fikri gerçekleştiremeyceğini anlıyor insan. Dikeliyor kendine geliyor ve maddiyat istiyor dünyadaki tüm insanlar için. Altınlar yağıyor gökyüzünden ve topraklar gümüş kusuyor. Herkes zengin oluyor dünyada ama yalnızca maddi olarak. Ertesi gün anlaşılıyor ki aslında para hiç bir şey getirmiyor. Bir fark yaratmıyor insanlar parayla mutlu olamıyor. Bir an duraksıyor insanlık, tüm sistemlerin üzerine kurulu olduğu yüce değer anlamsızlaşınca düşünme tutuyor hepsini. Fark edemiyorlar o küçük araflardan her şeye sahip olsalar da çıkamıyorlar. Para onları yalnızca ekranlara daha bağımlı hale getiriyor ve bu yüzden küçülüyor araflar ta ki yalnızca onlara kadar yer kalana dek. Son dileği için akıllandığını düşünüyor ademoğlu. Mutluluğun kökeninin özgürlük olduğunu farkediyor. Sistemsel bağlarından kurtulmak özgürlükle bir olmak istiyor. Hep istediği merak ettiği şeyleri yapmak istiyor, toplumun dayattığı şeyleri değil. Uçmak istiyor insan, uçmak ve bulutların tadına varmak. O zaman mutlu olur çünkü insan, kendi istediğini yaptığında ve sistemle bağlantılarını kopardığında. Basit bir robot olmaktan o zaman kurtulur. Kendini tekrar etmeyi bırakır ve birey olur. İhtiyaçları basitleşir gülümsemeye başlar. Gülümseme anahtardır bizi araflarımızdan kurtaran. Kendini kurtarmakla kalmaz çevresini de kurtarır. İnsanlara gerçekleri gösterir, Hayatın güzelliğini. Bir gün bırakacak olsa dahi mutlu olacak o insan ve pişman olmayacak o ilk iki dileği için. Bilecek ki onlardan öğrendiğini kimse öğretemezdi kendisine. Özgür olmayı düşünemezdi kendi başına. Cine teşekkür edecek ve uçarak kaybolacak bu dünyadan. Bulutların üstünde yaşayacak. Arkasında bıraktığı "günaydın"lar çoğalacak. Önce bir kasaba gülümseyecek, sonra tüm şehir, bölge, ülke derken dünya gülümseyecek yanlış iki dilek sayesinde. Yanlışlarla geliyoruz ve yanlış yaparak ilerliyoruz. Hep yanlışların biz çökerttiğini, düşürdüğünü ve mahvettiğini düşünüyoruz. Doğruları onlar sayesinde bulduğumuzu düünmüyoruz. Özgürlüğümüze onlar sayesinde kavuşacağımız, onlar sayesinde gülümsemeye başlayacağımız, Onlar sayesinde küçük araflarımızdan kurtulacağımızı bilemiyoruz. Yanlış yapmaktan korkmaya devam ediyoruz. Korkmamalıyız, yanlış yapmadan öğrenemiyor insan. A a a aa a a a a a a a a a a a NORMAL OLMAK VARKEN NEDEN MUTLU OLASIN Annesi koyu dinci, babası ise ona karşı ilgisiz… Yazarın gençlik hayatı aslında ekonomik sıkıntılar, baskılar ve hor görmeler arasında geçmiş. Kendini kitaplarda bulmuş, onlara sıkı sıkı sarılmış ve çıkmamış kütüphanelerden, orası yuvası olmuş adeta. Ailesinin baskıcı ve rahatsız ortamından bir nebzede olsa kurtulabilmiş böylelikle. Tercihlerinin farkına varmış ve kadınlardan hoşlanmış. Annesine, o hayatı dinin dogmaları içinde eriyip gitmiş, tekdüzeleşmiş kadına tercihleriyle mutlu olduğunu söyleyince o ünlü cevabı almış: “Normal olmak varken neden mutlu olasın?” Farklılıkları törpüleyerek kendi inanışlarından normaller oluşturmaya çalışan insanlarla dolu hayatımız. Fark etmeden annemiz, babamız, arkadaşlarımız, eşimiz… Hepsi kendince bize yardım etme çabasında olan, iyisiyle kötüsüyle hayatımızda olan onlarca insanın sanki tek gayesi bu: “Normal olmak.”. Böyle söyleyince sanki normal olmayı kötü bir olgu gibi gördüğüm sonucuna varabilirsin.Aslında normalin ne olduğuna bağlı bana göre. Soğuk havada kalın giymek normal de ince giyinmek anormal mi? Diğer insanların düşündüğü şeyler mi normal olan acaba? Ya da biz gerçekten anormallerde mi arıyoruz mutluluğu? Ben normali aştığımda toplumsal bir polis rolü üstlenen hayatımdaki insanlardan aslında pek hoşlanmıyorum. Farklı fikirlerde yaşamak, farklı bir söz söylemek, farklı davranmak beni anormal yapmamalı, aksine kendim olmaya çalıştığım için beni oldukça normal yaptığı bile söylenebilir. Tıpkı Jeanette’nin kadınlara ilgi duymasının onu mutlu etmesi gibi toplumdaki farklı
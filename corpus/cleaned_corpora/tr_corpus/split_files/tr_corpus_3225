vaktin olmadığı için öğrenemediğin duyguları nerede ve nasıl öğreneceksin? Bunun bir el kitabı, test kitabı, formülü, dershanesi var mı? 'Tatmin olmak', 'rahat olmak' , bazen 'amaçsız olmak', 'havadan sudan sohbet etmek', hatta 'boş boş konuşmak', az da olsa 'kırmızı ışıkta geçmek!' ; benim de yapabileceğim şeyler mi? 18 yaşına kadar yaz tatilinde bile amaçsızca hareket etmemiş olan ben, annem- babam 'Oğlum saçmalama.' dediği halde saatin alarmıyla kalkan ben acaba gelecek planlarıma kavuşmuş olmanın keyfini çıkarabilecek miyim? Yoksa bebekliğimden beri yaşadığım toplumun beynime kodladığı gibi, amaçlarıma kavuştuğumu bile düşünmeden, o 'anın' keyfini çıkarmadan -aynı üniversite sonuçları açıklandığı gün yaptığım gibi - yerine yeni hedefler mi koymuş olacağım? Benim gibi insanları yakından tanıyanlar bilir ki, benim tarzımdaki insanların zamanla bitip bilmeyen bir kavgaları vardır. Amaçlarına ulaşmak için günlerini hep bir sonraki hedefleri için planlamışlardır. İnsanoğlunun medeniyet kisvesi altında yarattığı birçok tuzağın beni aslında yok ettiğini bilsem de, hep önümdeki hayalim, planım her neyse; gerçekleştikten sonra kesinlikle 'kendime' zaman ayıracağım desem de, Salvador Dali'nin 'Belleğin Azminin Yok Oluşu' adlı çalışmasında olduğu gibi anın ellerimin arasından kayıp gideceğinden ve onu tutamayacağımdan delice korkuyorum aslında. Sahil Kıyısında Ölüm Caruso, beni her dinlediğimde etkileyen, hüzünlediren nadide parça. İnsanlar onu bir opera klasiği olarak tanıyor çoğunlukla. İlk dinleyişinizin ardından neden bir klasik olduğunu anlamak zor olmuyor. İster İtalyanca versiyonunu, ister Fransızca versiyonunu dinleyin; Caruso’nun sözlerini anlamadan yüreğinize işliyor oluşu onu bir klasik yapmaya yetiyor. Ancak, ifade ettiği gerçeği, sözlerinin anlamını öğrendikçe Caruso’nun değeri bir kat daha artıyor. İnsanı daha da etkiliyor, duygulandırıyor. Çünkü, Caruso aslında bir adamın bu dünyaya vedasını anlatıyor. İnsan genelde öleceği ihtimalini hep göz ardı eder. Öyle ki kimi zaman sonsuza kadar yaşayacağımı hissediyorum. İçimdeki hayat enerjisi, sahip olduğum hayaller… Bunların hepsi ölüm gerçeğini kafamdan atmak, ölümü sanki bir musibetmişçesine kovalamak için birlik ediyorlar. Ben de pek çoğumuzun yaptığı gibi ölümü unutmayı seçiyorum. Ancak unutmak önemli bir konuda çok aciz kalıyor. Ölüm gerçeğini değiştiremiyor. Caruso’yu her dinleyişimde aklıma işte bu gerçek geliyor. Enrico Caruso’nun o son gecesinde avazı çıkana kadar şarkısını bağırması, bu hayattaki son şovunu sergilemesi bana ağır geliyor. Çok parlak başlayan hayatı, ondan en kıymetli hazinesini yani sesini aldıktan sonra bile hayata onu sevdiğini haykırması beni kendimi düşünmeye zorluyor. “Acaba” diyorum kendi kendime. “Her ne yaşarsam yaşayım, sonunda bana sunduğu fırsatlar için hayatı sevecek kadar güçlü olabilir miyim?” Caruso’nun o genç kadını kucakladığı sahilde onu izliyorum. Tepesine binmiş ölüm gerçeğiyle yüzleşen, aslında yapayalnız o adamı görüyorum. Ona hayata karşı hâlâ nasıl güçlü durabildiğini, mutlu olabildiğini sormak istiyorum. Sahilde rüzgar eserken, usul usul hareket eden balıkçı teknelerine bakıyorum Caruso gibi. Onun gibi benim de gözlerim doluyor, anlamıyorum. Yarın bu dünyada olmayacak, gidecek olan kişi ben değilken bile Caruso gibi için için üzülüyorum. Yaşamayı seviyorum ve ona nasıl veda edilmesi gerektiğini bilmiyorum. Caruso’nun “Seni seviyorum!” diye her haykırışında daha çok sallanan balıkçı tekneleri gibi ben de titremeye başlıyorum. O genç kadına bakıyorum. Onun da Caruso gibi ölümle yüzleştiğini görüyorum. Gözlerindeki hüznün yanı sıra bir sis perdesinin ardında parıldayan öfkeyi görüyorum. Sevdiği adamı elinden alacağı için ölüme olan öfkesini görüyorum. Daha önemlisi hiçbir şey yapamadığı için kendine duyduğu öfkeyi görüyorum. O da bir an beni görüyor gibi oluyor. Gözlerime sanki yardım istercesine bakıyor. Sevdiği adamı kurtarmak için yardım dilemediği bir gerçek. Bunu gözlerinde görüyorum. O da benim gibi biliyor ki kimse ölüm karşısında duracak kuvvete sahip değil. Onun istediği yardım, nasıl alışacağını öğrenmek. Yanında sevdiği olmadan bu hayatta nasıl güçlü duracağını, nasıl hayatı sevmeye devam edeceğini bulmak istiyor. Ben de cevapları bulamıyorum. Anlıyor. Başını eğip, uzun uzun Caruso’ya bakmaya başlıyor. Bir daha göremeyeceği bu adama, bu son akşamında yüzünün her detayını ezberlercesine, sesinin her tınısını zihninin derinliklerine kaydedercesine bakıyor. Bu genç kadını, Caruso’yu ve ölümü o sahil kıyısında bırakıp uzaklaşıyorum. Daha fazla hüzünlenmek istemiyorum. Caruso her dinlediğimde beni tekrar o sahil kıyısına, buluttan süzülen ay ışığının aydınlattığı o geceye götürüyor. Balıkçı teknelerini görüyor, Caruso’nun sesini duyuyor, rüzgarı yanaklarımda hissediyor gibi oluyorum. Her seferinde o genç kadına bakıyor ve hüzünleniyorum. Belki zamanla o genç kadına yardım etmenin, sorularını cevaplamanın bir yolunu bulurum umuduyla yaşamaya devam ediyorum. Caruso gibi bu hayatı sevmeye, hayata minnettar olmaya çalışıyorum. En önemlisi ölümden korkmamaya çalışıyorum. Çünkü; ölüm, doğmak, büyümek, yaşamak gibi bir gerçek. Bu gerçekle yüzleşirsem Caruso gibi hayata güzel veda edebileceğimi biliyorum. Her dinlediğimde şarkı sona ererken hayatla son karşılaşmamı onun gibi yapabilmeyi diliyorum. Çünkü, biliyorum ki insan yalnızca bir kere yaşayabiliyor, bir kere bu hayata veda edebiliyor. Sonuçta bize tüm verdikleriyle hayat, güzel sonlar hak ediyor. Kaynakça Bocelli, Andrea (2015, Ekim 23). Caruso - Live From Piazza Dei Cavalieri, Italy / 1997 [Video Dosyası]. https://www.youtube.com/watch?v=6iBjxRy8acQ adresinden elde edilmiştir. Nihan Merve KAÇAR SEV YA DA TERK ET Size güvenen birini yarı yolda bırakmak ve onu aldatmak sizce ne kadar kolay? Paulo Coelho’nun Aldatmak adlı kitabını okuduğumdan beri zaman zaman bunu düşünüyorum. Aldatmak; ne kadar doğru, ne kadar yanlış bunu anlamaya çalışıyorum. “Bir insanın içgüdülerine yenik düşerek, kendince hayatına bir renk, bir anlam, bir heyecan katmaya çalışması”. Genellikle aldatan insanlar, bu ve benzeri cümlelerle savunma yaparlar. İnsanlar yaptıklarının bir sebebi olduğuna hatta bunun yaşamak için bir gereklilik olduğuna öylesine inanırlar ki bırakın başkalarını kendilerini bile aldatırlar. Bana göre aldatmak; “İnsafsızca tüm güzel anıları dipsiz bir kuyuya atmak” demek. Günlerdir düşünüyorum ve bir insanın karşısındakini aldatabilecek kadar cesur olabilmesine şaşırıyorum. Çünkü ben bunu yapabileceğime asla inanmıyorum. Kendimi o kadar iyi tanıyorum ki, bunu istesem bile vicdanımın engel olacağına eminim. “Kendimi bulmaya ve ruhumun açlığını gidermeye çalışırken başka birine ilgi duydum.” şeklindeki söylemlerle bir insana zarar vermeyi, kalbini kırmayı, onu incitmeyi ve ruhunu derinden yaralamayı çok acımasızca buluyorum. Hele ki aldattığınız kişi size sırılsıklam âşık ve deli gibi seviyorsa. O zaman bu eylem bana daha da acımasız geliyor. Ben insanların birini aldatabilmesini berbat bir hafızaya bağlıyorum. Aldattığın insanla olan bütün anılarını, senin için yaptıklarını, birlikte yaşadıklarınızı unutabiliyorsan evet aldatmak gerçekten çok kolay olurdu. Hadi her şeyi unuttun, aldattığını da kimse anlamadı. Ne kolay oldu değil mi? Peki vicdanın susacak mı, kendine hesap verebilecek misin, o insanın gözlerine bakıp Seni seviyorum diyebilecek misin? Eğer bunu başarabiliyorsanız; Tebrikler, aldatmayı başardınız demektir. Peki ya mutlu musun şimdi, eksik olan tamamlandı mı hayatında, renk kattın mı yaşantına? Hayır tamamlanmadı değil mi? Tamamlanmadı çünkü bir şeyler kazanmaya çalışırken ne çok şey kaybettiğini en çok da kendini kaybettiğini fark ettin. Tüm doğruları, vicdanının sesini tek kalemde çizdin. Nasıl mutlu olabilirsin ki? Artık sen, sen olamazsın. Koca bir yalana hapsettin kendini. Ateşle oynadın ve sonuçları şimdi daha çok seni yakacak. Kendine hesap vermeye çalıştıkça daha çok içine batacaksın. Bir bataklık gibi seni içine çekecek. İşte sonu ta başından belli olan bu eylemi asla gerçekleştiremem. Başkası için değilse bile bunu kendim için asla yapamam. Çünkü kendime olan saygımı kaybedersem yaşama gücümü de kaybederim. Tüm gururumu ayaklar altına aldığım için asla kendimi affedemem. Hayatıma düstur ettiğim ve sık sık kendime hatırlattığım bir yaşam felsefem var. Kendine yapılmasını istemediğin bir şeyi asla başkasına yapma ve arkasında duramayacağın hiçbir şeyin altına imza atma. Eğer bir konuda kendimi suçlu hissedersen asla iyi olamazsın. Mutsuz olursun. Bu bir insanın kendine yapabileceği en büyük kötülük olur. İşte, Coelho’nun kahramanı Linda’nın yaşadıkları da bunun bir örneği. Yaşadığı tüm heyecanlar onu kocaman bir suçluluk duygusuna itiyor ve kendisini karmaşık bir durumun içinde buluyor. Mutlu olmak isterken mutsuzluğa yelken açıyor. Gerçekten âşık olmayan insanlar için aldatmak daha kolay olabilir diye düşünüyorum. Karşındaki insana âşık değilsen ona yürekten bir sevgi ile bağlı değilsen her zaman bir eğilimin olabilir aldatmaya. Her kızdığında, her üzüldüğünde canını yakmak istersin. Halbuki çok seviyor ve âşıksan ona kıyamazsın. Yapamazsın. Her gün, o bir şeylere üzülecek diye korkarken onu en çok üzen sen olamazsın. Yaşadığın ne varsa ondan habersiz, iğne gibi batar canını yakar, açıklamak istersin durumu ama yapamazsın. Ne kendini küçük düşürebilirsin ne de onu incitebilirsin. Her şey çözülemeyen bir düğüme dönüşür. İste tam bu yüzden insan sevgilisini, eşini iyi seçmeli, kendinden ve aşkından emin olmalı. Seçtiği insanda hayatın tüm renklerini, mutluluklarını ve heyecanını bulmalı. Kişi kendini bilmeli ve içinde en ufak bir kuşku dahi varsa dönüşü olmayan yollara girmemeli. Kitapta sevginin önemi ayrıca vurgulanmış. Linda’nın Jacob’la yaşadığı onca şeye rağmen, duyduğu sevginin gücü ile Linda’ya elini uzatan yine kocası oluyor. Bu sayede Linda hayatındaki boşluğu doldurarak, kendini yeniden buluyor. Bizler, akıllıca davranıp gerçekten aşık olduğumuz ve değer verdiğimiz insanları hayatımıza sokmalıyız. Çünkü birini gerçekten seviyorsan her ne yaşanırsa yaşansın onun yeri hep ayrı olacaktır. Yanlış deneyimler ve sapmalar ise insanda ömür boyu sürecek vicdan azabı olarak kalacaktır. TATLI BİR YAZ ESİNTİSİ Her çocuk için heyecan vericidir tatile gitmek, benim için de öyleydi ama asla unutamayacağım şey ilk tatilimi yaptığım yer olan Göcek’tir… Ailemin iş durumları sebebiyle Ankara’da büyümek zorunda kaldım ve aslında hiç bana hitap etmeyen bir şehir oldu burası ki hâlâ da öyle. Ancak çeşitli sebeplerle yedi yaşına kadar ne tatile gidebildik ne de ‘deniz’ diye bir güzellik olduğunun farkındaydım. Babam tatile gidiyoruz dediğinde tam olarak ne olacağını anlamamıştım ama yine de heyecanla beklemiştim olacakları. Rotamız belliydi Muğla Göcek, gerçek olamayacak kadar harika, henüz mahvedilememiş tüm doğal güzellikleriyle bizi bekliyordu. Tertemiz havası, masmavi denizi ve yemyeşil ormanlarıyla Göcek, Muğla’ya bağlı Fethiye ilçesinin şirin bir kasabasıdır, ülkemizin nadide bir köşesi; cennetten bir parçadır adeta. Orada ne bir gökdelen görebilirsiniz ne de devasa bir alışveriş merkezi. Aksine o güzelliğin içinde minik minik bungalovlarda devam edersiniz hayatınıza, doğayla iç içe yeşilin ve mavinin kokusu eşliğinde. Denize gelince adeta maviliklerde kaybolursunuz, çarşaf gibi pürüzsüz, tertemiz. Aslında Göcek biraz Akdeniz biraz da Ege gibidir, birçok koydan oluştuğu için onlar gibi öfkeli değil aksine sakin ve dingindir. Tek kelimeyle ifade etmem gerekseydi orayı, ‘huzur’ derdim. Huzur, çünkü sessizliğin içindeki sesleri sadece dalga ve cırcır böceklerinin dinlendirici sesleri oluşturuyor. Gözlerimi kapatıp o sesler eşliğinde daldığım uyku sanki tüm senenin yorgunluğuna kafa tutuyor gibi... Gündüzleri güneş hep parlak her daim sıcacıktır tüm yaz, iliklerinize kadar ısındığınızı hissedersiniz tüm kışın, karın, soğuğun izlerini bir çırpıda siliverir ruhunuzdan, bedeninizden... Geceleri ise ayrı bir güzeldir Göcek’in, tatlı tatlı eser akşamları rüzgâr ama esas güzelliği gökyüzünde saklıdır; gecenin karanlığını yapay ışıklar değil sadece ay ve yıldızlar delebilir orada. Bana her şeyi unutturur gece yıldızlara bakarak tatlı düşüncelere dalmak, iyi gelir insana. Evet, belki çözemez var olan problemleri ama unutturur işte fazlasına gerek yok ki, sadece o an mutlu olmak da kâfi bence. Burada yeni güne uyanmak da başka keyiflidir, yemyeşil çam ormanlarıyla kaplı bu kasabada nefes aldığınızı hissedersiniz, her yeni günde bir taraftan sonsuz maviliklere dalarken diğer yandan yeşilin onlarca tonuyla huzur bulursunuz. Ayrıca karada vakit geçirmek istemeyenler için sabahın ilk ışıklarıyla başlayan mükemmel tekne turları düzenleniyor, tüm gün pırıl pırıl denizle baş başa… Tekne turu demişken; bazı insanlar sevmez açık denizde yüzmeyi, ama benim için büyük bir şans bu, gerçek deniz açık sulardaymış gibi hissediyorum çünkü; koyu mavi serin sular ben ve balıklar, harika… Yaz aşkı da güzeldir elbet ama beni çeken esas şey dönerken Göcek’te bıraktığım yaz arkadaşları. Tüm sene ne yaşadım neye üzüldüm neye sevindim, sırlar, hatıralar… Her şeyimi anlatırım onlara dinlerim de tabii çünkü bir daha göreceğim bile belli değil ki çekineyim birisiyle paylaşmasından. Ben de onlar da keyif alırız anlatmaktan, paylaşmaktan. İnsanlar korkar yalnız kalmaktan, arkadaşsız kalmaktan; aslında ben de korkarım çünkü büyük şehirlerde hepimiz yalnızız bana göre. Ama Göcek’e gittiğimde bir süre sonra etrafımdakilerden sıkılırım ve gitseler de yalnız kalsam diye fırsat kollarım adeta… Terapi gibi gelir bana orada yalnız kalmak, tertemiz doğayla ve kendimle baş başa. Ben her zaman dev zincir restoranlar yerine minik aile hatta esnaf lokantalarını seven bir insan oldum. Göcek bu konuda da bir cennet benim için. Henüz sanayileşmemiş tatlı aile restoranlarıyla dolu burası; denize karşı harika yemekler yemek samimi sıcak işletmecilerle sohbet etmek iyi hissettiriyor insana. Deniz kenarında yaşayan insanlar nedense bana çok sıcak kanlı ve samimi geliyorlar belki de o yüzden çok keyifli geliyordur, kim bilir… Bugün tatile, denize ve sahile son derece âşık olmamın tek sebebi Göcek bence, ilk görüşte aşk gibi. Çocukluğumdan bu yana her sene aynı heyecanla benim ve ailemin tek tercihi olmayı başardı. Diğer tatil beldelerine nazaran pek popüler olmayan, gece hayatı çok canlı olmadığı için Bodrum ya da Alanya kadar çok tercih edilen bir tatil beldesi değil ama tatil anlayışı benim gibi sakinlik, huzur ve doğal güzellilerden oluşanlar için gidip görmeye değer. H. Merve Engiz (21201003) MEÇHULE GİDENŞehirlerin de hafızaları ve hisleri var mıdır? Mesela İstanbul, silüetine saplanan o koca hançerler veya kurbağaların ismiyle anılan o derenin zehir saçan son hali sizce İstanbul’un canını yakmaz mı? Yakar ama heyhat. Son 100 yılda herkes durmak bilmez bir rant hırsının içine düşmüş durumda.100 yıllardır kimler bu şehrin büyüsüne kapılmamış ki… Uğruna methiyeler düzülmüş, akınlar düzenlenmiş, kelleler vurulmuş… İstanbul en ihtişamlı günleri de yaşamış en dipleri de. 4 kıtaya hükmetmiş Osmanlı’ya, yaklaşık 1100 yıl egemenliğini sürmüş Bizans’a ve 1400 yıllık Roma İmparatorluğuna başkentlik etmiş Dersaadet, aziz İstanbul. Yalnızca şehirler değildir hafızası olan, şehirlerin sahip oldukları da şehrin sevincine, üzüntüsüne ortak olur. Her taşın her eski binanın hikayesi kendi içinde saklıdır. Kim bilir kimler geldi kimler geçti. Damalı taksi şoförleri, meyhaneciler, el arabasında dondurma satanlar… Son elli yıl içinde çocuk olmuşlar için her biri taze anılardır. İnsanlığın ve inceliğin zamane sanatı değil de kendiliğinden var olduğu yıllardı o zamanlar. Fakat her şey zamanla kimlik değiştirdi, zamana ayak uydurdu. Geleneksel yaşam tarzları ve atalardan öğrenilen değerler zamanla değerini kaybetti. İnce işçilik gereken ustalıklar, insanı ön planda tutan ahlaki değerler yerini Çin malı eşyalara ve makineleşmiş duygulara bıraktı. Herkesin suratında gezdirdiği şablonlar, yapmacık tavırlar… "En yakındakiler yabancı gibi uzaktı da, hiç tanımadıkları daha bir candı. Dinlenmek unutulmuş bir sanattı da çalışmak daha az yorucuydu. Koca koca insanların zerre anlayışı yoktu da bebekler daha bir olgundu. Şaşmıyordu hiçbir şeye. Bu saatten sonra her şey kabulüydü. " (Karakaşlı,35) Fakat kimlik değişmesi yalnızca insanların ahlakında değil, hem insanların hem de şehrin giyinişinde de değişime sebep oldu. Postmodern mimariyle yapılmış soğuk görünümlü devasa metal yapılar, her biri boy konusunda birbiriyle yarışıyor! Eski konaklara, yalılara bakınca, ince işçiliğin büyük çoğunluğunu barındırmayan, bilgisayarlardan alınan değerlerle yapılan binalar şimdikiler. Veya da kendini yıllardır tekrar eden moda. Dizi yırtık kotlar, sıradan desenli tişörtler… Bir şehir bunca değişimi kaldırabilir mi? Şehir kendisine bunu yapanların zaaflarından yararlanıp onları vuruyor aslında. Eskiden olmadığı kadar birleşik ve entegre bir dünyadayız. Bilgi sürekli akıyor ve herkes koparabildiğini alıyor kendisine. En yararlı bulduklarını, en popüler olanları… Bu şehirde taban tabana zıt görüşte olan bireyler vardır. Ah bir oturup dinleyebilseler birbirlerini… İdeolojik sapkınlıklardan, radikal kararlardan sıyrılabilseler… Her olaya onun gerektirdiği şartlara bakarak ona özgü çözümler getirmek yerine olayı belli ideolojik kalıplar çerçevesinde gözledikleri için bir türlü anlaşamazlar. Birbirlerine onur kırıcı laflar ederler ve sonrası malum. İnsanlar sürekli bir yere yetişmeye çalışıyor, sürekli kişisel başarı derdindeler. Çoğu zaman birbirleri tarafından saygı görülüp benimsenmeyi son plana koyuyorlar, aslında ilk planda gelmesi gerekeni. Aşırı derecede benmerkezci ve cimri oldu insan. İnsanlar gittikçe din, dil, ırk ayrımı yapar hale geliyor demek saçma olur. Artık tüm dillerin içine girmiş, insanların gündelik hayatında farkında olmadan sürekli kullandığı dil varken, İngilizce, tüm dünyada ortak. Din desen, aynı dinden olanlar birbirini vuruyor, farklı dinden olup ta ayrım yapmaya da gerek yok. Irk desen, kimin ne kadar safkan olduğu bilinmezken… İnsan artık doğrudan insanı ayırıyor kendisinden. Yalnızca İstanbul’la sınırlı olmayan bir gerçek bu. İnsanlar için yalnızca çabalarını şekillendiren idealleri ve kendileri var. Peki bu İstanbul hiç mi saf ve doğal kalmış bir şey barındırmıyor derseniz; halen birbiri için atan kalpler, sokak hayvanları için bir kap su koyanlar, çöp kovası bulamadığı için elindeki çöpü saatlerce elinde tutanlar, pazardan çıkan teyzenin elindeki poşetlere yardım edenler halen var. İyi insanın sayısı dünyanın son gününe kadar gittikçe azalır ancak asla sıfır olmaz. Şehir bu ebedi yalnızlığında neler görüp geçirmiştir bilinen veya bildiğini sandığımız bu tarihi dışında? Şu zamanda pek tepkili olduğunu görünce daha önce yaşadığı şeylerin güzel olduğu söylenebilir. Daha doğrusu ona karışmıyorlardı, iyi veya kötü olan her şey insanlığın kendi arasında geçiyordu. Şimdi ise özümseme kapasitesinin üzerinde yaptığımız yüklemeler özümseme doyuma ulaşınca bize geri dönüyor. Şehrin grisi grisine karışmış, musluklarından neredeyse zehir akar hale gelmiştir. Ancak her şeye rağmen hem kendi güzelliğin, hem eskilerin bıraktığı güzellikler seni halen eşsiz kılıyor. Kapalıçarşı’nın gürültülü, renkli ve her girişinde girenin kaybolduğu büyülü yapısı, boğazın o masmaviliğinin üzerine vuran güneşin Çamlıca’dan seyri, seni halen yegane yapan şeylerden sadece birkaçı aziz İstanbul. Ne güzel demiş şair; Bu şehr-i Sıtanbûl ki bî-misl-ü behâdır Bir sengine yekpâre Acem mülkü fedadır Bu İstanbul şehri ki misli benzeri yoktur Bir taşına bütün Acem mülkü fedadır (NEDİM) KAYNAKÇA Güler,Ara. Galatasaray Meydanı. 1950. Nedim. “Nedim.“ Vikipedi. 2 Mart. 2016. Web. 3 Ekim 2016 VEHBİ KEPKEP Demet Baylan Bizlerin Hayatı Onların Hayali Bir mültecinin nasıl bir hayat sürdüğünü hiç düşündünüz mü? Kısa bir zaman öncesine kadar bu konuyla ilgili hiç empati kurmamıştım. Ama şu sıralar bunu düşünmeye başladım. Hepimizin kendimizce mutlu olduğumuz bir hayatımız var. Mesela ben her gün okula gidebiliyor, istersem arkadaşlarımla bir kahve içebiliyor ve sıcak evime döndüğümde ailemle beraber televizyon izleyebiliyorum. Aslında bunlar hepimiz için normal olarak nitelendirilen günlük olaylar. Peki mültecilerin bu basit günlük akışı bile yaşayamadıklarını hiç düşündünüz mü? Bir empati kurun. Ya hayatınız bir daha hiç eskisi gibi olmasaydı? Bir eviniz, arabanız, aileniz hatta barınacak bir ülkeniz bile kalmasaydı? Hayat nasıl olurdu? Ya da şöyle sorayım: yaşadığınız şey “hayat” olur muydu? Günümüzden örnek verirsem, Suriye bunun için en iyi örnek olabilir. Hepimiz az çok bu konuya hakimiz aslında. Ama kiminle konuşsam bu konudaki tek düşünceleri kendi menfaatleriyle alakalı oluyor. Sokaklarda yattıklarını ve çevrede huzursuzluk yarattıklarını, bu nedenle rahatsız olduklarını ve onları istemediklerini söylüyor. Ama kimse “Onların hak ettiği hayat burada dilenerek yaşamak değil, bu yüzden gelmesinler” diyemiyor. Artık günümüz insanları o kadar bencil ki bu olay için bile sadece kendilerini düşünüyorlar hatta bunu ülkemiz adına iyiye ya da kötüye kullananlar bile var. Peki ya bu insanları düşünen, onların gerçekten iyiliğini isteyen, bir amaç veya çıkar gözetmeden onlara yardım eden bir Allah’ın kulu yok mu? Bunu söylemek üzücü ama yok. Dünyanın her yerinde bu böyle. Bir ülke vardır, savaş çıkar, insanlar perişan olur ve diğer ülkeler bunu lehine kullanır. O ülkedeki insanlar ise tarihte yerlerini alırlar. Peki bu insanların suçu ne? Yanlış ülkede doğmak mı? Bu kadar insanı sırf hangi hayatı yaşayabileceklerini seçemedikleri için hor görmek, aşağılamak ne kadar adil? Kimse bu konuya bu yönden bakmıyor, tek düşündükleri şey kendileri. O insanlar bu sefillik içinde, dilini bile bilmediği bambaşka bir ülkede, ailelerinden ve hatta sevgililerinden uzak yaşamak için can atmıyor. Fakat yaşamak için ellerindeki tek seçenek bu. Çünkü onlar şu anda bizler gibi güzel bir okula girmek veya işinde kariyer yapmak için değil, yaşamak için debeleniyorlar. Bir zamanlar ben de olaylara böyle derinlemesine bakamıyordum. Hatta bu konuyla ilgilenmiyordum bile. Ancak Kemal Siyahhan’ın Mülteci romanını okuduktan sonra bu konudaki fikirlerim ortaya çıkmaya başladı. Kitapta Türkiye’ye kaçmış Afgan bir mültecinin hayatı kendi ağzından anlatılıyor. Kitabı okurken o kadar etkilendim ki bir anda kendimi o mültecinin yerinde buldum. Açlık, işsizlik, ailesizlik, kimliksizlik… Bunların hepsini tek tek yaşadım ve sonra düşündüm. Ben bunları sadece düşünürken bile ne kadar üzüldüm. Peki bu insanlar bunları yaşarken kim bilir ne haldeler? Sanırım sorulması gereken en önemli soru bu. Sadece sayılarla ifade edilen bütün bu insanların bir hikayesi var ve şu an oldukları “mülteci” konumundan dolayı hayatları sadece önemsiz ayrıntılar olarak görülüyor. Oysaki bu dünyada hiç kimsenin hayatı bir diğerinden önemli ya da değersiz değil. Bir insan diğerinden daha şanslı doğduğu için kimsenin o insanı ezmeye, yargılamaya ya da aşağılamaya hakkı yok. Çünkü hepimiz insanız ve hepimiz eşsiz varlıklarız. Evrende tek bir insanın bile eşi benzeri yok. Bu yüzden dünyanın en varlıklı insanı bile olsanız, o yok saydığınız mültecilerle aynı değerdesiniz. Sınırlarınızı kaldırın ve hayata biraz da kurallar, önyargılar ve menfaatler olmadan bakın ve unutmayın, hayatta ne zaman ne olacağının hiçbir garantisi yok. Bir gün onların yerinde siz de olabilir, insanlara çok gördüğünüz sevgi ve saygıya siz de muhtaç kalabilirsiniz. Kaynakça Siyahhan, Kemal. Mülteci. İstanbul. Sel Yayıncılık, 2016. HEDİYE Mİ YOKSA BİR LANET Mİ? Eminim ki birçok insan hayatlarında en az bir kere hayatı, eğitimi ya da sosyal yaşamıyla ilgili bir sohbette bulunmuş, bir şeyler dinlemiştir. Ve büyük ihtimalle sohbet ettikleri kişiden takım çalışmasının, sosyal ortamların, proje gruplarının hayatımızda çok önemli yeri olduğu veya olacağı hakkında bir şeyler duymuş ve hatta bu konuda kendi de bir şeyler eklemiştir. Ben bile daha üniversitemde bir senemi bitirmediğim hâlde defalarca şirket yetkililerinin takım çalışmalarına ne kadar önem verdiğinden bahsedildiği birçok sohbetin içinde bulundum. Yavaş yavaş neden grup çalışmasına bu kadar yoğunlaştığımı merak etmeye başlıyor olabilirsiniz. Ve büyük ihtimalle ilerleyen satırlarda da grup çalışmasının ne kadar önemli olduğuyla ilgili nutuk çekmeye devam edeceğimi düşünüyorsunuz. İki gün önceki ben de sizin yerinizde olsa aynı şekilde düşünürdü herhalde. Ama burda çok farklı bir durum, size soracağım çok farklı bir soru var. Ya bu kadar övülen grup çalışması aslında bizim beynimizin becerilerini köreltip bizi deyim yerindeyse aptallaştırıyorsa? Görünen o ki bu soruya cevap arayan bir çok araştırmacı ve yazar var. Bunlardan biri de Evcilleşmiş Beyin kitabıyla benim yazıma ilham veren Bruce Hood. Hood, kitabında insanoğlunun ömrü süresince beyin hacminin kayda değer bir kısmını kaybettiğini anlatıp, araştırmacıların bunu grup çalışmasına bağladığını, gruplarda bulunmanın insanların gerçek becerilerini kullanamayıp, insanların “beynini körelttiğini” anlatıyor. Şu anda çok basit ve tehlikesiz görünen bu ifadeler aslında akıllara çok önemli bir soru getiriyor. Bugünkü insanoğlunun yani homosapiensin, onları diğer sapien (insanoğluna çok benzer türlerden oluşan bir familya) türlerinden ayırıp hayatta kalmasını sağlayan özelliği aslında bir lanet mi? Diyeceksiniz ki ne laneti hangi özelliği, biraz açık ol. Bugünkü insanoğlunun yani Latince adıyla homosapiensin yeryüzündeki insana benzeyen tek tür olmasının sebebi diğer türleri dolaylı yollardan yok etmesidir ve bunu becerebilmesinin en önemli nedeni de takım olarak çalışabilme becerisidir. Homosapiensin diğer türlerle karşılaştırıldığında olağanüstü organizasyon becerisi, onlardan fiziksel olarak daha güçlü türleri savaşta alt edebilmelerini, onlardan daha zeki türleri stratejide geçebilmelerini sağlamıştır. Takım çalışmasının en iyi örneklerini gösteren homosapiens, insanoğlunun ömrüyle karşılaştırıldığında çok kısa denebilecek bir sürede yeryüzünün tek hakimi olmayı başarmıştır. Ama Hood’un da kitabında belirttiği gibi bu hakimiyeti bedelsiz kazanmadılar. Homosapiensi yani bizi, diğer türlere karşı bu kadar üstün yapan becerimiz ne yazık ki yavaş yavaş sonumuzu hazırlıyordu. Binlerce yıl boyunca mükemmelliyete ulaşmak için çalışan insanoğlu, aslında bu mükemmelliyete ulaşmakta en büyük yoldaşını kaybettiğinin farkına yeni vardı. Hood’un da bahsettiği gibi, gruplarda bulunmak ve ortak çalışmalar yürütmek bireylerin kendi analitik becerilerini zorlamayıp, başkalarına sırtını dayamasına sebep oluyor. Bunun yarattığı rahatlık da insanın bilgi dağarcığını kullanamayıp bir süre sonra bilgileri unutmasına, kendini bir şeyler öğrenmeye zorlamamasına yol açıp, IQ seviyelerinde nesiller arası farklara yol açıyor. Nesiller arası istatistiklere bakıldığında, son 100 yılda insan nüfusunun ortalama IQ (Intelligence Quality-Zeka Kalitesi) değerlerinde kayda değer bir düşüş söz konusu. Dahilerin çağı denebilecek 1700-1800’lerin ünlü bilim adamlarından Carl-Friedrich Gauss’un IQ’sunun 250 ile 300 arasında olduğu tahmin edilirken, geçen ay kaybettiğimiz ve Dünya’nın en zeki insanı sayılan Stephen Hawking’in IQ’su sadece 178’di. Rakamların da gösterdiği üzere insanoğlu, kendi karakeristik becerisi yüzünden analitik yeteneklerini kaybediyor, “aptallaşıyor”. Görünen o ki homosapiensi bu kadar güçlendiren özelliği, aslında yavaş yavaş onu dibe çekiyordu. Sizce Homosapiens, sapiens cinsinin sonunu hızlandırmış olabilir mi? Gruplaşma becerileriyle vahşi hayvanları, elverişsiz şartları yenip çok hızlı gelişmiş olabilir mi? Ve son olarak bu soruna çözüm ne olabilir? Bireyselleşme? Eğitim sistemlerinin değiştirilmesi? Ya da kabullenmek? Sizin çözümünüz ne olurdu? Kağan Gökçe Mechanical Engineering - 21702485 Demir 1 Said Sakıp Demir 21401900 TURK101-14 22.12.2014 6. Ödev, serbest (Neil DeGrasse Tyson, Petersburg Üniversitesi Paneli, Haziran 2001 ) (Final) İnsan Ufku Üzerine Geçtiğimiz bin yıl içerisinde, sosyal hayatta oluşan değişiklikler korkutucu geliyor. İnsanların yaşam biçimleri, insanlık değerleri, önem verdikleri şeyler, birbirleriyle iletişimleri tam bir devrime uğradı. İnsanların ufku o kadar genişledi ki, eski devirlerde yaşayan insanların hayatını anlamamız imkânsız hale geldi. Örnek vermek gerekirse, 13. ve 14. yüzyıllarda, Ankara'daki insanların tüm hayatları tarım ve hayvancılık etrafında kurulu olurdu. Bu insanlar planlarını ona göre yapar, yaşamlarını tarlada geçirir, tarım ile ilgili şeylere önem verirdi ve onların iletişimlerinin ana teması bunlar olurdu çünkü farklı bir şey bilmiyorlardı. Bu insanlar büyük şehir veya deniz görmemişti. Hiçbiri kitap nedir, tuval nedir bilmiyordu ayrıca onların sanat ve felsefe devrimlerinden haberleri de olmuyordu. Fakat sadece iki gün at sırtında yol alarak ulaşabileceğiniz Rize'de bambaşka bir yaşam vardı. İnsanların hayatı neredeyse tamamen denize göre ayarlanmış. Bu değerler Ankara insanının değerlerinden çok farklı. Şu anki ufkumuzla hepsini görüp ve kavrayabildiğimiz için çok büyük bir fark gibi gelmeyebilir fakat bunu günümüze uyarlamamız gerekirse; yeni bir gezegenin keşfedildiğini düşünelim. Bu gezegende, görünüşü bizimle aynı olan, fakat Dünya'larının coğrafyası da, yaşam tarzları da, değerleri de bizimkinden bambaşka olan insanlar olsun. Örneğin, mavi bir sis, bu gezegenin coğrafyasının büyük bir kısmını kaplamış ve bu sisten gıda elde ediyorlar. Sadece bu gazın içerisinde yaşayan, pürüzsüz, yuvarlak canlılar var. Çok fantastik geliyor değil mi? Fakat 13. yüzyılda Ankara'da yaşayan insanlar için deniz de bu derece farklı geliyordu. Bazen düşünüyorum, "O dönemlerde yaşasam ne Demir 2 güzel olurdu!" diye. Neredeyse her gittiğiniz yerde bambaşka yaşam tarzları, sürekli şaşıran bir zihin ve keşfedilmeyi bekleyen bir Dünya. Günümüz Dünya'sı, 13. yüzyıl dünyasına göre çok monoton ve çok homojen bir hâl aldı. Evrenin büyüklüğünü göz önüne aldığımızda, bizim insan olarak ulaştığımız nokta, incelediğimiz uzay, Kozmik mikrodalga arkaplan ışıması haritasında, bir pikselden dahi küçük kalıyor. Bu ufacık noktada dahi yaşam bir şekilde var olmuşsa (gerek evrim sayesinde, gerek bir yaratıcının varlığında) bu evrenin geri kalan kısmının boş olması neredeyse imkânsız, dolayısıyla uzayda insandan başka canlı olması fazlasıyla muhtemel. Fakat bu uzaylılarla iletişime geçmekten bahsediliyor. Bu düşünce içerisinde atladığımız büyük bir nokta var. Günümüzdeki zekâ kavramını bir gözden geçirelim. Astrofizik, biyokimya, müzik ve resim gibi alanlarda çok önde olan insanları deha olarak tanımlıyoruz. Kendi Dünya'mızdaki, biz insanlara DNA'sı en yakın olan ve zekâsı en yüksek olan şempanzelerin en "deha"sının yapabildiği en "zekice" şey ise işaret dilinde birkaç kelime ile iletişim kurmak. Biz insanların evlatlarının, 5 yaşındaki çocuklarının gerçekleştirebileceği eylemleri şempanzeler sergileyince "dahi" olarak tanımlanıyorlar. Uzayda yaşam bulduktan sonra onlarla iletişim kurma hayalleri çok iyimserce gelmiyor mu? Neye dayanarak bizimle konuşacaklarını varsayıyoruz? Şempanze ve insan arasında bile bu kadar fark varken, uzayda farklı bir türün ne derecede olabileceğini düşünsenize? Yaptığımız en büyük başarılar için "Ne kadar şeker, 4 yaşındaki çocuğumuz da Mona Lisa'ya benzer bir resim çizdi, buzdolabına astık!" demeleri çok muhtemel. Size sorayım, en son ne zaman durup bir kuşla muhabbet ettiniz? Ne zaman bir salyangozla iletişime geçme gereği duydunuz? Uzayda bulunan bu canlı türünün bizimle yakın zekâ değerlerine ve hayat tarzına sahip olduğunu, onlarla iletişime geçebileceğimizi düşünmek komik geliyor. Kaynakça ●Neil DeGrasse Tyson, St. Petersburg College Panel Discussion, Haziran 2001 Demir 3 Özgün Taştekin AŞK HER ŞEYE DEĞER İnsanlar içinde bulundukları duruma göre çeşitli duygular hissederler. Korku, mutluluk, heyecan, endişe, hüzün ve daha birçok duygu yön verir hayatlarımıza. Aşk ise bu duyguların hepsinin birden etkisini taşıyan, yani bizi farklı şekillerde etkileyebilen tek duygudur. Bazı insanlar aşktan çok fazla etkilenmediklerini söyleyebilirler. Bunu söyleyen insanların daha önce âşık olmadıklarını anlamak çok da zor olmasa gerek… Peki, nedir bu herkesin etkisi altında kaldığı, adına şarkılar ve kitaplar yazdığı aşk duygusu? Her insan için farklı bir anlam ifade eden ve kontrolü en zor olan duygudur aşk. Ne demiş ünlü ressam Eugène Delacroix: "Aşkı anlatabilmek, yeryüzünde var olan dillerden başka bir dil ister". Âşık olduğunuz an istemsiz öğreniverirsiniz bu dili. En kolay öğrenilen dil de aşkın dilidir bu sebeple. Bazen bir bakış bazen de bir gülüş yeterlidir bu dili öğrenmek için. Zaman yavaşlar, kalp atışlarınız hızlanır ve tüyleriniz diken diken olur ve sonra aklınız, aşkın eseri olur istemsizce. Tam başınızı yastığa koyduğunuzda karşınızda belirir sevdiceğiniz. Yalnızlık hayatınızdan çıkar bir süreliğine. Tam anlamıyla gerçekten yaşamaya başlarsınız. Aşk Diye Bir Şey isimli kitabı okuduktan sonra bu konuda daha fazla düşünmem ve hayatıma bu düşüncelerden çıkardığım sonuçlara göre yön vermem gerektiğinin farkına vardım. Bazı insanlar gerçek aşk ile çok erken yaşta tanışır, bazıları ise daha geç tanışıp daha çok etkilenir bu duygudan. Ben aşk ile erken tanışanlardanım diyebilirim. En başta çok enteresan geldi bana bu duygu. Daha yeni gördüğünüz veya daha yeni fark ettiğiniz birisi hayatınızın merkezine oturuveriyor aniden. Zamanınızın çoğunu onu düşünerek geçiriyorsunuz. Üstelik istediğiniz zaman engelleyebilmek gibi bir seçeneğiniz de yok. İstemsizce birisini düşünmek, dışardan bakıldığında biraz ürkütücü ve umutsuz gözükebilir. Fakat, bu durumun ne kadar değerli olduğunu, onu kaybedince anlıyorsunuz. Âşık olmayanlar için hayat monotondur. Çabuk geçer zaman ve bu konuda yapılabilecek hiçbir şey yoktur. Yani, zamanı yavaşlatır ve olan biteni görmemizi, hayatın anlamını kavramamızı sağlar aşk. Yaşamak için su ve yemek ne kadar gerekli ise, aşk da o kadar gereklidir. Su ve yemek bizi fiziksel anlamda hayatta tutar, aşk ise ruhlarımızı besler. Üstelik bunun olması için bir kavuşmaya da ihtiyaç yoktur. Tabi ki âşık olduğunuz kişi de size aşık ise, geri kalan hiçbir şey önemli değildir artık sizin için. Ama bu olmasa bile, yani aşkı platonik yaşasanız bile hissettiğiniz bu duygu her şeye değer. Her şeyin olduğu gibi aşkın da kötü yanları vardır tabi ki. Bütün duyguları en üst seviyede hissedersiniz âşık olduğunuzda. Yaşadığınız en ufak problem bile çok acıtır canınızı. Bunun yanı sıra, çevrenizdeki insanları istemeden kırabilirsiniz çünkü tek odak noktanız aşkınız olur. Fakat bu kötü yanların da bazı güzel getirileri vardır. Örneğin, üzüntünüzü doruklarda yaşarsanız, üzüntü konusunda eşiğiniz genişler ve hayatınızın geri kalanında yaşayabileceğiniz üzüntülere karşı bir nevi aşı etkisi gösterir ve sizi bunlara karşı hazırlar. Arkadaşlık konusunda da iyi seçimler yapmamızı sağlar çünkü gerçek arkadaşlar sizin durumunuzu anlar ve anlayış gösterirler. Sonuç olarak her ne kadar kötü yönleri de olsa, âşık olmak dünyada yaşayabileceğiniz en mükemmel duygudur… Adına şarkılar bestelenen, şiirler yazılan, filmler çekilen ve destanlar yazılan bir duygudur aşk. Adını tarihe yazdırmış olan büyük sanatçıların hepsi aşkın değerini çok iyi bilip kendince yorumlamışlardır aşkı. Bana göre en ilgi çekici olan fikir ise ressam Eugène Delacroix’ın aşkın kendine özgü bir dili olduğunu düşünmesidir. Bu dili sadece aşıklar konuşabilir. Kendine ait bir dili olması da aşkın ne kadar yüce bir mertebede olduğunu gösterir bizlere. Kötü yanları da vardır tabi ki her duygu gibi aşkın da. Fakat bu kötü yanlarının bile bizlere bazı getirileri vardır. Yani kötü yanlara rağmen aşk güzeldir ve bizlere gerçekten yaşamayı öğreten duygudur. Hayatta odak noktamız haline gelip bizi dalgın, dikkatsiz ve kısmen tembel yapsa bile bu duygu her şeye değer. Aşk, her şeye değer! Kaynakça Yıldız, Ahmet Günbay. Aşk Diye Bir Şey. (2014) Timaş Yayınları http://www.nedir.com/a%C5%9Fk#ixzz4Rhprr0W5 https://tr.wikipedia.org/wiki/Eug%C3%A8ne_Delacroix https://img01.rl0.ru/861f22974cd34a67a6633b5e81cdc01d/c640x470/www.bilgimanya.com/resimler/2011/09/profil-resimleri-ask-ve-kalp-2011-9.jpg Güliz Başak Özkan Mutluluğun Peşinde Yüzerken “Ben bu gemiden mutlu ineceğim!” 1 Daha yolun çok başındayım. Şurada yeni on sekiz buçuk olmuşum, yolun yarısı bile etmez. Peki o zaman neden kimi zaman yüreğim ansızın sıkışıyor? En son mutlu olduğum anı neden çamurlu bir suyun ardından bakıyormuşçasına hatırlıyorum? Küçük, uçarı mutluluklardan bahsetmiyorum. Yemekhane menüsünde öğlen köfte olması gibi bir mutluluk değil yani. Kendi gözlerinin ışıltısının ruhunu aydınlatabilecek kadar parlak olduğu, gülünce oluşan çizgilerin arasından sızan, yüreğinin ve hayatının yegâne varlık sebebinin o his olduğuna kendini inandırabileceğin kadar büyük bir mutluluk. Onu nasıl buluruz peki? Akan bir nehirde çıplak elle balık tutmaya benzer mutluluğun peşine düşmek. Başarılı olmak istiyorsanız file, olta hatta zıpkın lazım size. Ne olduklarını öğrenmek istiyorsanız beni takip edin! Rüya yakalayıcıları bilir misiniz? Kötü rüyalardan korurlar sahiplerini. Bu minik dipnottan yola çıkarak filenizin ne olduğunu açıklıyorum: Hayalleriniz. Büyüklü küçüklü hayal kurmak lazım. Ne kadar olanaksız gözükürse gözüksün, ne kadar saçma olursa olsun hayaller bizi mutluluğa bir adım daha yakınlaştırır. Bir rüyayı gerçekleştirmenin verdiği sevinç ve özgüven hiçbir şeyde yoktur, inanın bana. Hayal kırıklarından korkarak o adımı atmazsanız hep pişman olursunuz. Hevesim kursağınızda kaldığında, söylemek istediklerimi yutkunduğumda, “Belki de…” sorusu kafamı kurcalarken en kötü hayal kırıklığının o hayalin peşinden gitmemek olduğunu öğrendim ben çünkü. Sizin hayal ettikleriniz birer kâğıt kesiği, benim anlattığım ise bir hançer darbesi. Sizce bir kâğıt mı daha fazla zarar verir yoksa hançer mi? Çevremizdeki doğru insanlar bizi mutluluğa bir adım daha yakınlaştırır. O halde oltamız da arkadaşlarımız ve ailemiz olsun ne dersiniz? Elimizden bizi çekiştirip pamuk şekere götürmeye çalışan küçük kuzenimizi düşünelim mesela. Balık takılmış oltaya benzer davranıyorlar aslında değil mi? Küçük mutluluklardan konuşmayacağım demiştim fakat konu buna gelince minik bir istisna yapacağım. O ufak tefek, kimi zaman fark etmediğimiz anlar biriktikçe birikiyor ve bizi seven, düşünen ve bize değer veren insanların varlığını kanıtlıyor. En büyük hazine de bence bu. L koltukta annemle kıvrılıp, “Gardırop Savaşları”nı izleyip Gizem’in kıyafetlerini beğenmenin verdiği mutluluğu başka bir yerde bulamam sanırım. Her şeye rağmen bunları kaybetmemek için çaba sarf etmeliyiz, yoksa olta suya geri düşebilir. 1 IRMAK Çağan (Yön.), Nadide Hayat, TAFF Pictures (Yap.), Türkiye 2015 Kendimizi tanımak ve kendimize güvenmek her koşulda elimizdeki en güçlü silahtır. “Kendi kusurlarını bilip onlar hakkında dalga geçebilirsen kimse onları sana karşı kullanamaz.” der annem hep. Ben bu sözü şöyle açayım: Sadece özgüvenli insan kendi kusurlarını kapatmaya çalışmaktansa açığa vurur. Böyle yapınca da ona düşman insanların onu üzebilecek bir kozu kalmaz elinde. Mutluluğu zıpkınla kuma mıhlamışsındır sanki, hiçbir zaman kaçamaz senden artık. Haydi bunu geçtim, sen kendini bilmezken seni mutlu edebilecek şeyleri nereden bileceksin? Başkalarının mutluluk arayışlarında yitip gitmemeniz için o zıpkını nereye atacağınızı iyi kestirmeniz lazım. Şimdi kesin diyorsunuzdur ki “Bu kızın hani yüreği sıkışıyordu? O vakit nereden biliyor nasıl mutlu olunabileceğini?” Ben de tüm gün kafamın üzerinde kişisel bir yağmur bulutuyla dolaşmıyorum elbet. O çamurlu su berrak bir göl oluyor kimi zaman. Size verdiğim örneklerin hepsini kulağıma küpe, koluma bilezik yapıp hiç aklımdan çıkarmamaya çalışmam beni başarıya yaklaştıran. Zorlandığım anlar oluyor, belki de başarıya ulaştığımı hissettiğim anlardan daha fazla. Dediğim gibi işte, daha yolun başındayım. Bana bu nasihatleri veren annem ise elli beş yaşında. Onun yaşına geldiğimde Nadide Gürbüz olmaktansa Emine Özkan olmaya çalışıyorum, hepsi bu. Sizi de beklerim. 1 IRMAK Çağan (Yön.), Nadide Hayat, TAFF Pictures (Yap.), Türkiye 2015 MODERN KÖLELİK Hepimizin kaybetmekten korktuğu ve uğruna yaşadığı şeyler vardır. Popülerliğimiz, gençliğimiz, güzelliğimiz, gururumuz, zenginliğimiz, ailemiz, arkadaşlarımız uğruna yaşadığımız şeylerden sadece bazıları... Bunların hiç birini kaybetmek istemeyiz. Sürekli kaybedeceklerimizi düşünürken özgürlüğünü kaybetmeyi hiç düşünmemiştim. Belki günlük hayatta ufak sorunlarımız bizi çok meşgul ettiğinden ya da düşünmeye korktuğumuz için ertelemişiz düşünmeyi. Soloman Nortup gibi özgür bir insanken bir sabah kendimi zincirlere bağlı bir şekilde uyanabileceğimi hayal etmezdim. Açıkçası 12 Yıllık Esareti okuyana kadar bunların hiç birisini sorgulamamıştım. Hangi birimiz daha önce düşünmüştür ki başka birisinin “eşyası” olmayı. Düşünme, konuşma hatta birey olma hakkımızın olmaması çok distopik ve dramatik geliyor kulağa. Maalesef acı bir gerçek var ki daha geçen yüzyılda insanların özgürlüğüne parayla değer biçiliyordu. Başka birisine ait olma fikri ne kadar acımasızsa anlaması da o kadar zor. Uykusuz, aç, hasta yani ölümüne çalışmayı; insanlara sadece kas gücünden ibaret makinelerden farkları yokmuşçasına davranılmasından bahsediyorum. Belki fiziksel acıya dayanılabilir, açlık ve uykusuzluk da aynı şekilde ama düşünmeden, hissetmeden yaşamak mümkün gelmiyor. 1840’lar çok da eski değil bunların hepsinin mümkün olduğu zamanlardı. Sadece ten renginizden dolayı ayrım gördüğünüz ve insan sayılmamanız, özgürlüğünüzün belgelerle kanıtlamak zorunda olduğunuz zamanlar ne kadar gerçekten uzak gelse de aslında günümüz dünyasında da farklı versiyonlarını yaşıyoruz. Çok az miktarda paralarla, uzun mesai saatleri ve kötü koşullar altında çalışan kaç milyon insan vardır? Eve ekmek götürebilme, karın tokluğuna yaşama korkuları tüm bu özgürlük kavramını silip atabilecek kadar güçlü belki de. Bu insanlar kendi özgürlüklerinden çok ailelerinin hayatını düşündüğü için bu koşullara katlanıyorlar. Çaresizliklere ses çıkartamadıklarından dolayı da asla birlik olup daha iyi bir sistem için çabalayamıyorlar. Bu yüzden kölelik sistemi biçim değiştirmiş şekliyle günümüzde modern kölelik olarak kanunların kalıplarına uydurulmuş bir şekilde devam ediyor ve bu kölelik sadece işçilikle kalmayıp hepimizin hayatında var oluyor. Günümüz dünyasında sadece işçilikte de değil birey olarak kararlarımızda ne kadar özgür olduğumuzu sorguluyoruz özgürlüğümüzü kısıtlayanın kendimiz olduğunu bilmeden. Hayatımıza tam olarak yön veremiyoruz. İşçi, öğrenci, anne, arkadaş fark etmiyor bireysel olarak hayatta bazı seçimleri yapmak zorunda kalıyoruz. Çok da sitem ediyorum bana sunulan seçeneklerden seçmek zorunda olduğum için. Neden kendime yeni bir seçenek sunamıyorum ki? Bu yakınmalarımı en azından seçme şansın var diye avutuyorlar. Ne zaman bunu kabul ederseniz özgürlüğünüzü de o zaman kaybediyorsunuz. Dünya 100 yıl öncesine göre daha iyi bir yer olma yolunda. En azından insan ticareti ve ırkçılık kabul edilebilen şeyler değil. Çünkü bunun savaşı yüz yıllardır sürdü. Çok kan döküldü, insanlık büyük kayıplar verdi. Ancak insanlık kazandı ve herkes köleliğin kimsenin başına gelmemesi gereken bir şey olduğunu kabul etti. Galiba biz kabul edemedik. Kendimizin kölesi olmaya başladık. Her seferinde kendimizi, özgürlüğümüzü kısıtlamaktan vazgeçemedik. Aramızda sivrilen tipler oldu hepimizin bildiği özgürlüğü savundular, imrenerek baktık. Yine de korktuk. Herkesin yaptığını yapmamaktan ve farklı olmaktan korkuyoruz. İşte tam bu noktada kendi özgürlüğümüzü kısıtlıyoruz. İlk başta dediğim gibi belki de kaybetmekten korktuğumuz daha önemli şeyler olduğunu düşündüğümüz için özgürlüğümüzü kaybediyoruz. Gençliğimizi, zenginliğimizi, ailemizi ve diğerlerini kaybetmek yerine özgürlüğümüzü kaybetmeyi seçiyoruz. Bize verilen seçeneklerle yetinmek kolayımıza geliyor. Kendi özgürlüğümüz için savaşımıza başlamamız lazım. Soloman Northup’ ın da dediği gibi hayatta kalmayı değil, yaşamayı seçmek önemli olan. Eda Öksüz Kaynakça: Solomon Northup “12 Yıllık Esaret” BİREY OLMAK İÇİN Dünyayı anlamlandırmaya çalışıp dünya görüşü oluşturmaya başladığım ilk andan itibaren ideolojilerle aram iyi olmadı. Her zaman taraftar olmanın ve tek bir çatının altına sığınmanın bakış açısını sınırladığını düşündüm. Olayları daha geniş çerçeveden düşünebilmek, kavrayabilmek için ve en önemlisi tarafsız bir şekilde yorumlayabilmek için ideolojilerden kurtulmak gerektiğini düşünüyorum. Bu kavrayışın içine ise vatan sevgisini bir türlü sokamıyorum ve vatan sevgisini ideoloji olarak algılayanları anlayamıyorum. Bunda asker çocuğu olmamın da bir etkisi olabilir tabii… Yönetmenliğini ve senaristliğini Alper Çağlar’ın üstlendiği Dağ 2 filmi de bu duygularımı pekiştirdi. Film Kuzey Irak’a, devleti ve askeriyeyi eleştiren, terör örgütünün eline düşmüş olan gazeteciyi kurtarmaya giden yedi kişiden oluşan, özel kuvvet ekibinin yaşadıklarını konu alıyor. Aksiyonu, savaşı ve dramı aynı anda veren bu film haliyle de çeşitli duygulara ve düşüncelere sürükledi beni. Muhalif kimliğiyle bilinen, devleti ve askeriyeyi eleştirdiği söylenen gazetecinin aslında vatanını, insanları sevdiğini anlıyorsunuz bir yerden sonra. Ben de işte böyle olmalı dedim, herkes vatanını, insanını böyle sevip çizgisini korumalı ve asla bunu düşmanlığa taşımamalı. Yoksa herkes tek tip düşündükten sonra dünyada neyin anlamı kalır ki? Tüm meslekler arasında en farklı gördüğümdür askerlik. Kurmay Yarbay Veysel Gökmusa’nın da dediği gibi: “Askerler nice mezuniyet, yıl dönümü, düğün ve doğum günü kaçırırlar.” Bunun arkasındaki sebep ise vatan aşkı ve onun uğruna yerine getirilen görevlerdir. Aynı, ben doğduğumda ve 1999 depremi olduğunda babamın yanımızda olmayıp da içinde bulunduğu görevler gibi. Film gerçekçi ve etkileyici çekimlerinin yanı sıra, oldukça gerçekçi diyaloglar da barındırıyor. Önemli olan iki şey var: Vatan ve yanınızdaki adam diyor eğitmen. Ve bizim için savunulacak toprak, halkımızın olduğu topraktır diye de ekliyor film. Onlar için asıl mesele öldürmek veya ölmek değil, yanlarındaki adamı yaşatmak, görevi yapmak ve masumu kurtarmak. Dünya görüşümü şekillendirmeye çalışırken görüşü ne olursa olsun herkesin içinde vatan sevgisi olması gerektiğini düşünüyordum ve Dağ 2 yeniden bu düşüncemin üstünden geçmemi sağladı. Dünya savaşlarında milliyetçilik fikrini ön plana çıkartıp büyük devletleri parçalayan dünyanın, şimdi de bu fikri bırakmamızı ve parçalanmaya devam etmemizi ön gördüğünü düşünüyorum. “Dünyanın dört bir tarafındaki askeri mezarlıklar Tanrı’nın yanında olduğuna inandırılmış, beyni yıkanmış ölü askerlerle doludur.” George Carlin’in bu dediğine epey kafa yormuştum ve aslında bu cümle terörün haksızlığını ve vatan sevgisinin haklılığını gözler önüne seriyor. Halkının olduğu topraklarda sadece koruma amaçlı bulunmak terörden çok farklı olsa gerek… Ben de isterdim ki ülkelerin orduları olmasın, savaşın dünya üzerinde izi kalmasın ancak bunlar günümüz şartlarına göre sadece ütopya. Vatan sevgisi veya milliyetçiliğin hayat amacı olarak görülmesine karşı olsam da etnik ırkçılığa varmadıkça gerekliliğine inanıyorum. Filmde de görebileceğimiz gibi savaş artık uzun süredir olmadığı kadar yakınımızda. Yakın tarihe kadar Türk bölgesi diye adlandırdığımız yerleri parçalıyor ve gelip bizi bulması da her an gerçekleşebilir. İstesek de istemesek de artık bizler de bunun içindeyiz. “Orduya katıldığım ilk günlerde, bir Arap binbaşısının ‘Kavm-i Necip evladına sen nasıl kötü muamele yaparsın’ diye tokatladığı bir Anadolu çocuğunun iki damla gözyaşında Türklük şuuruna erdim.” diyen Mustafa Kemal’in hislerini bir kere daha anlamamı sağladı bu film. Zaman içinde birlik ve beraberliğini kaybetmiş, birlikte yaşama duygusunu kaybetmiş tüm milletleri parçaladı terör ve bilinçlenmezsek bize de uğraması kaçınılmaz. Alfa çift için en yegâne şey sürüsünün hayatta kalmasıdır, zira bu sayede kendileri de hayatta kalabilirler. Terörün hat safhaya ulaştığı, devletlerin parçalanmaya ve kazanın kaynamaya başladığı günümüz dünyasında bizlere vatan ve bayrak aşkıyla yanıp tutuşan kendi askerlerimizden başka kimse sahip çıkmaz, çıkamaz. Çünkü onların yaptıklarının karşılığı yoktur, bir hiç olmayı göze alarak çıkmışlardır bu yola. Ben de insan olarak toplumda var olabilmek için, “ben” olabilmek için, önce “biz” in gerekliliğine inanıyorum. “Biz” olmazsak, birlik olmazsak ben kendimi gerçekleştiremem ve bu toplumda üretemem. Bu yüzden en ağır koşullarda görevini yerine getiren askerlerimize sahip çıkmalı ve toplumda bir birey olarak yer almak için “önce vatan” demeliyim. Berkay ACİR Kaynakça: Dağ 2, Alper Çağlar, 2016 http://www.azquotes.com/author/2470-George_Carlin/tag/military http://tr.wikiquote.org/wiki/Mustafa_Kemal_Atatürk/Türk_Milleti Şarkı: Bob Marley- Could you be loved Can Bayar İNSANIN EN İYİ DOSTU “Köpek insanın en iyi dostudur”. Bu lafı hepimiz duymuşuzdur. Köpekler antik zamanlarda evcilleştirildiğinden beri insana arkadaşlık etmiş, insana çeşitli işlerinde yardımcı olmuş ve genel olarak insanın yanında, dayanabileceği bir destek olarak bulunmuşlardır. Bir köpek ve sahibinin ilişkisi çoğu zaman hem sahibi hem de köpek için çok önemli ve derindir ve bence bu yüzden köpekler insanın en iyi dostu unvanını hak ediyor. Thomas Mann da kitabı Efendi ile Köpeği’nde köpeği Bauschan ile ilişkisini, yaşadıklarını anlatıyor. Kitap, Thomas Mann ve Bauschan’ı tanıştıkları ilk zamandan, nehir gezilerini, ava çıkmalarını ve aralarında geçen daha birçok olayı takip ediyor. Bu süreç içinde her zaman Thomas Mann’ın Bauschan’ı ayrıntılı olarak analiz ettiğini gözlemliyoruz. Bir yazar olarak Thomas Mann’ın köpeğini bu kadar dikkatli incelemesinin normal bir durum olduğunu söyleyebilirsiniz. Fakat bana göre Thomas Mann’ın Bauschan’ın hareketlerine bu kadar odaklı olması ve onun hareketlerine anlam yüklemek istemesi aralarındaki ilişkinin son derece güçlü olmasından kaynaklanıyor. Bir insan ve köpeğin ilişkisinin küçümsenemeyeceği doğrudur. Hatta çoğu zaman köpek sahiplerinin köpekleriyle ilişkilerinin kendilerine yakın gördükleri insanlarla olan ilişkilerinden çok daha güçlü olduğunu görebiliriz. Bazı durumlarda kelimeler olmadan bile bir hayvanın insanlarla derin bir iletişim kurması mümkündür ki bu bence bir köpek ve sahibinin ilişkisinin en çok takdir edilecek ve değer verilecek yönlerinden biridir. Bu durumu bence en iyi Thomas Mann açıklıyor. Bauschan’ın kafesindeyken ona hareketleriyle ne anlatmak istediğini düşünürken hayvanların hislerini belirtmekte kendilerini insanlardan çok daha az kısıtladıklarını fark ediyor ve bu yüzden insanlardan daha “insan” olabileceklerini söylüyor. Peki ya bizim bir evcil hayvanla ilişkimizde aradığımız şey insanlarda bulunmayan özellikler mi yoksa aslında bir insanda bulmak istediğimiz özellikler mi? Bence burada mesele insan ilişkileri ile alakalı değil de genel olarak insanların ne aradığında. Bana göre gerek birisiyle aramızda geçen içten bir konuşmadan etkilenmemiz veya kendimizden bir parça bulabildiğimiz sanat eserlerinden aldığımız zevk gerekse de bir köpek sahibinin köpeğiyle saf iletişimine verdiği önem insanoğlunun her zaman bir şeyle derin bir bağ kurma arayışından kaynaklanıyor. Köpekler hakkında bu kadar konuşmama rağmen benim sahip olduğum tek evcil hayvan bir balıktı. Fakat yakında bir tanıdığımla köpeğinin ölümü hakkında konuşmam beni çok etkiledi. Daha önce yakınlarının öldüğünü fakat köpeğinin ölümünün onu en çok etkilediğini söyledi. Bunu köpeğinin kendi sorumluluğunda olmasına ve köpeğinin uzun süre hayatında ona son derece pozitif bir etkide bulunmasına bağlıyordu. Köpekler ve genel olarak evcil hayvanlar bizden ne kadar etkileniyorlarsa bizi de bir o kadar etkiliyorlar. Adeta hayatımızı onlarınkiyle uzlaşacak bir çizgiye getiriyorlar ve bizi değiştirirlerken her zaman yeni deneyimler edinmemize neden oluyorlar. Mesela Mann, Bauschan ile ava gittiklerinde aslında avcının Baushan olduğunu kendisinin de sadece doğadan hoşlandığını söylüyor. Thomas Mann’ın kendi başına yapmayacağı bir şeyi köpeği yüzünden yapması, burada hoşlandığı bir yan bulması ve Baushan ile zaman geçirmesi aralarındaki bağı daha da kuvvetlendiriyor. Sonuç olarak eğer bir köpeğiniz varsa onunla olan ilişkinizin değerinin farkına varmalısınız. Belki her insana uygun değildir ama bir köpeğin insan standartlarında içten ve dürüst olarak nitelendirilebilecek özellikleri insanın köpeği ile arasında belki de başka hiçbir yerde bulamayacağı bir bağın ortaya çıkmasına sebep olabilir. Ve eğer bu durumda köpeğinizin hayatınızın bir parçası olmasına izin verirseniz hayattan asla beklemediğiniz tatlar alabilirsiniz. KAYNAKÇA Mann, Thomas. Efendi ile Köpeği. İstanbul. Can Yayınları, 2015. İZGİ ÖNGÜNŞENBİZDEN BEKLENENLERDoğduğumuz andan itibaren bizden birçok şeyi başarmamız bekleniyor. Önce yürümeyi öğrenmekle başladık sonra okumayı öğrendik ardından iyi bir lise, iyi bir üniversite, iyi bir iş, iyi bir evlilik derken belki de hayatımızın çoğunu tükettik. Peki bunları niçin yaptık? Kendimiz için mi? Gerçekten iyi bir okula gidip, iyi bir eş bulup, çocuk sahibi olmak istiyor mu her insan? Yoksa bunları sadece bir gelenek hâline geldiği için mi yapıyoruz? Acaba bunlar toplumun bizden istedikleri mi yoksa kendi tercihlerimiz mi? Bu soruların çoğunun cevabı toplumun baskısı olmalı. Belki de farklı hayalleri olan insanlar bu baskı yüzünden hayallerini unutuyorlar ve toplum ne yapmalarını söylerse onu yapıyorlar.Küçüklüğümüzden beri hep en iyisi olmak için yetiştirildik. Okulumuzda, sınıfımızda arkadaş grubumuzda, akrabalar arasında hep en iyisi biz olmalıyız. Tüm aileler olmasa da en azıdan büyük bir çoğunluğu bu düşüncede. Hem akademik açıdan hem de sosyal açıdan yetenekli olmalıyız. Bunların hepsini aynı zamanda yapmalıyız. Küçük yaşlardan itibaren bir çocuğun omuzlarına bu kadar çok yük yüklemek doğru bir hareket mi? Küçüklükten beri çocukların gittiği piyano, keman, yüzme, basketbol, futbol, bale kursları onları meşgul tutarak bir yetenek kazanmalarını sağlamak için varlar. En azından anne babalar çocuklarına ve kendilerine böyle diyorlar. Bu kurslar elbette ki yararlı ve gerekli fakat doğru sıklıkta yapıldığında. Çocuğu okuldan çıktıktan sonra hemen bir kursa yetiştirip ardından bir başka kursa götürmek onun için ne yararlı ne de eğlenceli. Çocukların aileleriyle ve arkadaşlarıyla geçirebilecekleri zamana ihtiyaçları var. Arkadaşlarıyla birlikte oynayarak sosyalleşme imkânı bulan çocuklar için gelecekte bu aldıkları kurslardan daha çok işlerine yarayacak olan şey sosyal becerileri. Gelecek hayatlarında bir ortama adım attıklarında dikkatleri çeken ilk şey sosyal becerileri olacak, gittikleri kurslar değil.Artık çocukluk çağını geçtiğimizde yetişkin olarak sayıldığımız döneme adım attığımızda hayat çoğu kişi için iş ve aileden oluşuyor. İyi maaşlı bir işte yüksek bir konumda çalışmak çoğu kişinin hayali hâline geliyor. Kimse küçükken hayalini kurduğu mesleği yapmıyor hatta hatırlamıyor bile. Hangi meslek iyi bir maaş verirse ve çalışma koşulları daha iyiyse o işte devam etmek istiyorlar. O işi sevip sevmediklerinin önemi kalmıyor artık. Yetişkinlerin hayatında bulunan bir diğer önemli unsur ise aile. Yukarıda da belirttiğim gibi iyi bir eş ve iyi bir aile önde gelen hedeﬂerinden biri. Belki de ailelerinden öyle gördüklerinden veya toplumda gördüklerinden dolayı onlar da bir aile istiyorlar. Fakat en önemli nokta herkesin aynı şeyi istemesi. Ebeveynelerimizin hem kendileri için istediği hem de bizim için istedikleri şeyler aynı. Bu bir tesadüf olabilir mi? Yoksa toplumun bizi bunlara yönlendirdiğinin bir göstergesi mi bu durum? Her insanın toplumdan etkilenmesi normaldir hatta zorunlu bir durumdur. Fakat bunun hayatımızı etkileyecek noktaya gelmesi tehlikeli bir durumdur.Hayatımızda neyin önemli olduğuna belli bir yaştan sonra kendimiz karar verebilmeliyiz. Toplumun bir parçası olduğumuz için tabii ki ondan etkileneceğiz fakat önemli olan kendi ﬁkirlerimizin özünü koruyarak bize yararlı olacak şekilde toplumdan yararlanmak. Hayatımız boyunca bizden başarılı olmamız beklendi. Çevremizde bulunan çoğu insanın beklentisi bu yönde. Bu yüzden bizi çeşitli etkinliklere yönelterek başarılı bir insan olma hedeﬁne biraz daha yaklaşmamızı sağlamaya çalışıyorlar. Çoğu aile bunu abartsa da kararında yapıldığında gelecek için çok yararlı olacağına inanıyorum.SELİM TEPELER TÜRK 102/30 21301772 ASLI UÇAR ARMUTLARDA BİLİŞSEL GELİŞİM İsviçreli psikolog Jean Piaget, bilişsel gelişim kuramı ile çocuklarda düşünce ve dil gelişiminin bir süreklilik içinde olmadan ve belli evrelerden bağımsız düşünülemeyeceği sonucuna vardı. Piaget’nin bilişsel gelişim aşamaları günümüzde tartışılıyor olsa bile kuram, ortaya atıldığı 20.yüzyılda çocuk gelişimi alanında çığır açmış, pek çok araştırmaya ilham kaynağı olmuştur. Bu yazımızda Piaget’nin çocuk gelişiminde öne sürdüğü bilişsel gelişim kuramının güncelliğini koruyup korumadığını anlayabilmek için, Peyami Safa’nın Dokuzuncu Hariciye Koğuşu adlı romanındaki küçük yaşta olan ana karaktere yazar tarafından katılan bilişsel derinlik ile daha önce katıldığım bir sosyal sorumluluk projesinde yaptığım gözlemlerin sonuçlarını karşılaştıracağım. Kemik veremi olan bir çocuğun hatıra defteri niteliğinde olan Dokuzuncu Hariciye Koğuşu’nda anlatım, ana karakterin hastalıklı ruh hâlinin paralelinde birinci şahıs anlatıcı ile okura sunulmuştur. Hastalığı nedeniyle ana karakterin zamanı genelde hastanede, doktorun tavsiyesi üzerine uzaktan akrabası olan paşanın Erenköy’deki köşkünde ve kendi evinde geçer. Romanı okurken fark ettiğim ilk detay, 15 yaşında olduğu belirtilen anlatıcı tarafından yapılan mekân tasvirlerinin ve karakterlerin psikolojik çözümlemelerin seviyesinin anlatıcının yaşına nazaran şaşırtıcı düzeyde olmasıydı. Metni okuduktan sonra da roman hakkında en sık karşılaştığım eleştiri, yazarın on beş yaşlarında olduğunu belirttiği karakterine yaşından daha olgun cümleler kurdurması ve söz konusu karakterin kendinden yaşça daha büyük Nezhet karakteri ile olan ilişkisinde yaş farkını okura hissettirmiyor olmasıydı. Bu eleştiriler başta yersiz gelmemiş, en azından kitabı ilk okuduğum zamanlarda ben de böyle düşünmüş ve bunu bir anlatım kusuru olarak görmüştüm ta ki lise yıllarımın sonlarında katıldığım ‘’Kan Kardeşiyiz’’ projesine kadar… Proje kapsamında her gönüllüye ilgilenmesi için bir hasta çocuk verildi. Benim kan kardeşim 6 yaşındaki Sefa ve ailesiydi. Sefa annesiyle birlikte Ağrı’dan gelmişti Atatürk Üniversitesi Onkoloji bölümüne ve babasını SELİM TEPELER TÜRK 102/30 21301772 ASLI UÇAR maddi imkânsızlıklar yüzünden iki haftada bir ancak görüyordu. Sefa’yla tanıştığımız ilk andan itibaren ilginç deneyimler yaşadık. Sefa kendi yaşıtları gibi konuşmuyor, onlar gibi düşünmüyordu. Büyümüş de sonra küçülmüş gibiydi. 6 yaşındaki bir çocuğa göre daha olgun, daha vakur bir duruşu vardı. Odasına yeni yerleşen ve kendisinden iki yaş büyük, Kan Kardeşiyiz Projesi, 2012 onun tabiriyle ‘saçlı’ çocuğa ağabeylik yapıyordu. Tüm çocuksu davranışlardan uzaklaşmış gibiydi, odada izlenen çizgi filmler ilgisini çekmiyor olacak dizüstü bilgisayarındaki oyunlarla meşgul oluyor, resim çizmektense boyamayı seviyordu. Benden bir gün köpek çizmemi rica etti. Resim çizme becerisine sahip olmadığım için arkadaştan çizmesini rica ettiğimi görünce, ‘’sen çizeceksin, ben de boyayacağım’’ dedi. Her hafta sonu bu teklifle karşılaşınca, ben de sonraki hafta bu ufak sorunu Sefa’ya boyama kitabı alarak çözeceğimi düşündüm. Aldığım en mütevazı hediyelere bile sevinen kan kardeşim Çizim benden, boyama Sefa'dan Sefa buna tepki gösterdi ve yatağının yanındaki çekmecedeki içi boyanmamış boyama kitapları gösterdi ve tekrarladı ‘’sen çizeceksin, ben boyayacağım’’. En son ayakları sehpaya benzeyen bu köpeği çizebildim. Sefanın boyaması sağ olsun, biraz olsun köpeğe benzemiş oldu. Sefa gerekli kontroller için gelen hemşirelere sorun çıkarmadan teslim oluyor, bizi odadan çıkmamız ve kapıdan bakamamamız için tembihliyordu. Bir gün bunun sebebini sordum, ‘’yanında oturur sana destek olurum’’ dedim. ‘’İğne yaparken canım çok acıyor, SELİM TEPELER TÜRK 102/30 21301772 ASLI UÇAR görürsen üzülürsün’’ dedi gözünde hiçbir korku ifadesi olmadan. Yaşı küçük, yüreği büyük bir çocuktu Sefa. Bu anımdan sonra Peyami Safa’nın anlatımına yapılan eleştiriye olan yaklaşımım değişti. Elbette ebeveynlerinin yanında sağlıklı bir şekilde büyümüş bir çocuğun kendisinden 5-6 yaş büyük biri gibi davranıyor olmasına inanmak güç ama Sefa’yı gördükten sonra çocukluğunu hastane koğuşlarında geçirmiş çocuklar için bu durum olağanüstü gelmiyor. Gelgelelim yazarın hastalıklarla boğuştuğu çocukluk dönemi ile romandaki hasta çocuk arasında kurduğu bağ bu durumun olasılığı konusunda diğer bir veri. Bu noktada Peyami Safa’nın bir sözü çok anlamlı; ‘’yaşlanarak değil, yaşayarak tecrübe kazanılır; zaman insanları değil, armutları olgunlaştırır’’. Jean Piaget ulaştığı bu sonuçlarda tecrübe faktörünü ihmal etmiş olacak, Sefa yaşındaki çocuklar için öngördüğü ‘’işlem öncesi dönem (2-5/6 yaş)’’ benim gözlemlerim doğrultusunda pratikte gerçeği yansıtmıyor. Belki armutlar için geçerliliğini koruyor olabilir. Bir dipnot: Sefa hastalığını büyük oranda yenmiş. Artık evinde kalıp, arada bir gerekli rutin kontroller için hastaneye gidiyormuş. Kendisini merak eden herkese selamı var. Bir dipnot daha: Aradan geçen yılların ardından Sefa, geçmişteki boyanacak resim taleplerini inkâr ediyor, gülüyor ve güldürüyor. Bu sefer de bana mutluluğun resmini çizdiriyor. SELİM TEPELER TÜRK 102/30 21301772 ASLI UÇAR Kaynakça Safa, Peyami. 9. Hariciye Koğuşu. İstanbul: Alkım Yayınevi, 2011. vikipedi. http://tr.wikipedia.org/wiki/Jean_Piaget. 30 Eylül 2014. Y. Yasemin Altıntaş Sayfa 1 Zayıflayan Bir Çınar Ağacı, Kırık Bir Kavanoz Ve Çocuk Kalabilmek Bu gün sizlere İtalyanca konuşan Türklerden yani komşudan, İtalyan’dan bir yazarın kitabından bahsetmek istiyorum, sizlere Yüreğimin Sesini Dinle’tmek istiyorum. Pek fazla İtalyan yazar tanıdığım söylenemez aslında ama SusannaTamaro’nun yapıtlarının her birinde kendimden bir parça buluyorum. Belki yapıtlarındaki karakterlerle kendimi özdeştirebildiğim için belki de Türk televizyonlarında kullanılan bitmek bilmeyen, hepimizin aşina olduğu, trajedi üzerine kurulu dizilerle benzer kurgular taşıyan yapıtlar ürettiğindendir. Kim bilir? Biraz önce de belirttiğim gibi Tamaro yapıtlarında gerçek hayatta var olan acıları korkusuzca ve tüm çıplaklığıyla yapıtlarına taşıyan bir yazar. Yüreğimin Sesini Dinle kitabında da gerçekçi kurgusuyla okuyucuyu kendini sorgulayacağı bir alana hapsetmeyi başarıyor. Ne demek istediğimi tam olarak anlamadığınızın farkındayım biraz sabır edin, yakında ne demek istediğimi anlayacaksınız. Sizi büyüten birinin özellikle de sizden yaşça büyük bir büyüğünüzün, mesela babaannenizin gün be gün gözünüzün önünde eridiğini düşünün. Fiziksel ve zihinsel kabiliyetlerini yitirdiğini düşünün. Gençsiniz lise son ya da üniversite öğrencisisiniz belki de yeni mezun olmuş çalışma hayatına henüz atılmış bir bireysiniz ve teksiniz. Bu durumda ne yapardınız? Basit gibi görünen ama cevabı çok zor olan bir soru değil mi? Bir zamanlar size doğruyu yanlışı, kendinizi korumayı, mantıklı hareket etmeyi, yüreğinizin sesini dinlemeyi öğretmiş olan; hep yanınızda olacağını ve hiç yaşlanmayacağını düşündüğünüz çınar ağacının giderek zayıfladığını görmekten ve bunu kabullenebilmekten bahsetmek istiyorum. Unutkanlıkların gittikçe arttığı hatta normal karşılandığı 80-90 yaşındaki insanların, 1-2 yaşındaki çocuklara dönüştüğü zamanlardan bahsediyorum. Yaşlılara bakmak zordur çünkü laftan anlamazlar. Çocuklar da laf anlamazlar ama en azında büyükleri dinlerler. Belki korkudan belki de içgüdüsel olarak bilemiyorum ama yaşlılar onları korumaya çalışanları da dinlemezler. Hatta bazen bakıcılarının ya da bakıp büyüttükleri analık babalık ettikleri evlat ve torunlarının varlığını unutur onlara düşman gibi davranırlar. Bu bir yok oluştur. Çocukluğunuzun ve gençliğinizin en yakın şahidinin yok oluşu. Bir erdemdir bu yok oluşu gün be gün yaşayıp isyan etmemek ve hatta kabullenmek. Bir sinir harbidir. Sevdiğinizi kendinden korumak ya da en azından korumaya çalışmak. Mesela cam kırıkları arasından yenen marmeladın tehlikeli olduğunu, bu tür hareketleri yapmamaları gerektiğini anlatabilmek gerekir. Siz bunları anlattıkça onlar dediklerinizi unutacaklar, haliyle bir süre sonra bu açıklamaları sabır katsayınız azalarak yapacaksınız. Onları korumak için bu tür tehlikeli davranışlarını engellemeye çalıştığınızda, tükenmekte olan sabrınızın da etkisiyle, kötü olan siz olacaksınız. Bu durumun uzun vadede tam bir sinir harbine dönüşmesi kaçınılmazdır. Devamlı yanlarında olup en temel ihtiyaçlarını onlarla birlikte karşılayabilmek ve bunu yaparken de şikâyet etmemek, ciddi bir sabır işidir. Bu sabrı gösterebilmek durumu kabullenmeye başladığınızın ilk işaretidir. Aranızda neden cam kırıkları arasından yenen marmelat örneğini verdiğimi merak edenler olabilir. Kitabı okuduysanız ana karakterin, yani kimlik arayışındaki genç bir kadının, onu yetiştiren anneannesinin akli melekelerini kaybedişini hatırlarsınız. Hani bir gün kız eve geldiğinde anneannesinin canının marmelat çektiğini, kavanozun kapağını açamayınca da çözümü kavanozu yere atıp parçalamakta bulduğunu ve cam kırıklarına aldırmadan, yerden Y. Yasemin Altıntaş Sayfa 2 marmelat yemeye başladığını anlattığı kısım hatırladınız mı? İşte kitapta beni en çok etkileyen kısım buydu. Anneniz yok, babanız sizin varlığınızdan bile bir haber, kardeşiniz yok, aileniz yok. Kısacası yalnızsınız ve aileniz olan tek kişiyi zamanla kaybetmeye başlıyorsunuz. 20’li yaşlarınızın başlarında böyle bir kayıp yaşamak, hayatın sorumluluğunu almak ve duygularınıza yenik düşmemek gerçekten herkesin kaldırabileceği bir şey değildir. Kabullenişlerden bahsetmiştim, bence bu kabulleniş aynı zamanda bir ödeşmedir. Zamanında onların sizin için yaptıklarını zamanı geldiğine onlar için yapmanız durumundan bahsediyorum. Tabi her insan sevdiği, değer verdiği bir bireyin günbegün fiziksel, zihinsel çöküşüne tanıklık edecek kadar güçlü olamayabilir. Ben bunu güç olarak nitelendiriyorum siz buna duygusuzluk da diyebilirsiniz ya da umursamama, size kalmış. Diyelim ki duygusuzuz, güçsüzüz, çok duygusalız ya da sevdiklerimizin gözlerimizin önünde yok oluşuna şahitlik etmeyi kaldıramıyoruz; belki de yalnızız o zaman ne yapacağız? Sevdiklerimizi kime, kimlere, nerelere emanet edeceğiz? Huzur evleri? Bakım evleri? ‘Huzur Evleri’ adı ve içeriği bu denli tezat olan bir yapı daha olamaz sanırım. Sevdiklerinde ayrı kalan, bir kenara iyilikleri için bırakılıp zamanla unutulmaya başlanan, insanlar nasıl huzurlu olabilirler ki? Günümüzde iş hayatının zorluklarının ve rekabetin gittikçe arttığının farkındayım. Tamam, kabul yaşamak için daha da önemlisi kaliteli yaşamak ve yaşatmak için, yaşlandığımızda geçimimizi sağlamak için para kazanmak zorundayız. Zamanımızdan verip para kazanmak sonra da o parayı zaman satın alabilmek için kullanmak, günümüzde yapılan şey tam da bu ve bunun bir sonu yok. İş, ev, çocukların okulları, toplantılar derken kendimize bile zaman ayıramazken daha iyi bakılması için huzur evine bıraktığımız ‘sevdiklerimize’ ne kadar sevgi ve ilgi gösterebiliyoruz? Daha kendimize yeteri kadar zaman ayıramazken, aynı evi paylaştığımız insanların yüzünü adam akıllı görüp sohbet edemezken bizi büyüten o insanları hiç düşünüyor muyuz? Onları hiç düşünüyor musunuz? İlk zamanlar ben yarın yine gelirimle başlayan vaatler yerini haftada bir gidilen ziyaretlere dönüşür. Derken bu süre iki hafta da bire düşer, sonra ayda bir olur. Derken yılda iki üç ziyaretlere dönüşür. Belki bu süre içinde aklımızın, kalbimizin bir kenarında hep onlar vardır. Hep kendimizi babaannemi, annemi, dedemi, babamı yarın ziyaret edeceğim, bu hafta olmazsa haftaya kesin giderim(!) düşünceleri vardır. Bu yoğunlukta zaten ona gereken ilgiyi gösteremezdim en azından orada profesyonel bir ekibin ellerinde, acil bir durumda hemen müdahale ederler. Hem kendi döneminden bir sürü kişi ile birlikte, yanında sohbet edebileceği insanlar var. diye düşünüp kendinizi avutabilirsiniz. Ama o insanların hiç biri babaannenize, annenize, dedenize, babanıza kısacası sevdiğinize sizin kadar, sevdiği kadar, iyi gelemez. Manevi evlatlar, akranlar, hemşireler hepsi bir yere kadar onlara moral ve motivasyon sağlayabilirler ama hiç biri onlara küçükken elinden tutup parka götürdükleri evlatları gibi bakamaz, o anıları canlandıramaz. Gerçek huzur, gerçek zenginlik sevdiklerinizle ve sevenlerinizle bir arada olmaktır. Hatırlanmaktır. Bak ben buradayım, senin için varım. Uzaklarda olsam da hep aklımdasın, kalbimdesin, yanımdasın demektir. Bir alo’dur, kapının çalışıdır, ben geldim demektir, yalnız olmadığını hissetmektir. Hala küçük olabilmektir. Çalacak bir kapınız varsa, “Ben geldim” dediğinizde “Sen mi geldin? Evladım, hoş geldin” diyen birine sahipseniz, hala çocuksunuz demektir. Çocukluğunuza iyi bakın çünkü büyümek sanılanın aksine her zaman hoş değildir. Y. Yasemin Altıntaş Sayfa 3 Çınarlarınızın hiç zayıflamamasını, kavanozlarınızın hiç kırılmasını ve hep çocuk kalabilmenizi dilerim. Kaynakça: Tamaro, S., (2006). YüreğiminSesiniDinle:İstanbul. Can Yayınları. MÜMİN TÜRKYILMAZ 21502145 GÖRMEKLE BAKMAK ARASINDAKİ İNCE ÇİZGİ Bir kitabı nasıl okursunuz? Demek istediğim kitabı okurken ne düşünürsünüz? Hiç analiz yapar mısınız? Yoksa sadece o kitabı okumayı sevdiğiniz için mi okursunuz? Sizin nasıl kitap okuduğunuzu bilmiyorum ama anladığım kadarıyla kitaplar sadece eğlenmek için yoktur kitap okurken bizim kitabın analizini yapmamız gerekir. Eğer kişisel bir gelişim sağlamak istiyorsak kitap okurken kitabın ana düşüncesini anlamanın yanı sıra kitaptan, edebi olarak da kendimizi geliştirmeye çalışmalıyız. Kitabımızın yazarı bu kitabı ülkemizdeki çeşitli sanat sorunlarına yönelik yazıyor bende fark ettiğim sanat sorunlarından birini ele aldım ve fark ettim ki biz buna benzer hataları hayatımızda birçok defa farklı farklı alanlarda yapıyoruz pekala sadede gelelim yola çıktığım konu ise gazete okur gibi kitap okumamız. Kitapları okurken fark ediyorum ki kitabın birçoğunu okumuşum ama ben de bıraktığı iz ise yalnızca anlatılanlar hakkındaki yüzeysel bilgiden ibaret. Ama sonra düşündüm ki kitabı böyle okurken kaçırdığım o kadar şey var ki. Örnek olarak yazarın duyguları şimdi diyeceksiniz ki “ Ama bazı yazılar vardır ki yazar duygularını karıştırmadan yazar.” siz öyle sanmaya devam edin. Sonuçta bu kitapları yazan insandır unutmayın bilimsel bir makalenin bile yazılma sebebi yazarının veya araştırmacısının o alana olan sevgisinden, ilgisinden ileri gelir çünkü bir insanın bir alanda bilimsel makale yazabilmek için o alanda ihtisas yapmış olması gerekir buradan anlıyoruz ki kişi bu alana eğilimlidir. Örnek olarak Philip Zimbardo’nun Stanford hapishanesi deneyini herkes bilir. Peki bu deneyi Zimbardo niye yapmıştır biliyor musunuz? İşte bunu çıkaracağımız yegane şey Zimbardo’nun araştırma yazılarının ortak mantığıdır. Neyse demek istediğim o ki hızlı hızlı okuduğumuz kitaplarda o kadar çok şey kaçırıyoruz ki adeta kitabı okumuş olmak için okuyoruz. Pekala yaptığımız bu hatayı hayatta nerelerde yapıyoruz merak ediyorum çünkü yaptığımız bu hata aynı şeklide hayatın farklı alanlarında da karşımıza çıkıyor. O halde elimizde ki bu gerçeği daha geniş bir hipotez haline getirelim. Evet söylemek istediğim şey kitabımızın ismi gibi “bakmakla görmek arasında ki fark”. Demek istiyorum ki hızlı bir şekilde kitap okurken kaçırdığımız onlarca şey olduğu gibi hayatta da kaçırdığımız onlarca şey oluyor mesela en son gökyüzüne ne zaman baktınız. Düşünüyorumda benim için en azından bir sene olmuş. Halbuki o güzelliğine şiirler yazılan gökyüzü her zaman görüşümün yarısını oluşturuyor. Ama bense onlara senede bir bakıyorum. Demek ki bakmakla görmek aynı şey değilmiş. Anladınız mı ne demek istediğimi? Bunun gibi hayatımızda bir sürü şey oluyor ama biz monoton döngümüzden dolayı bir türlü fark edemiyoruz. Fark ettiniz mi bilmiyorum ama bu sene havalar ne kadar erken ısındı bu garip bir şey değil mi sizce de şubatın ortalarında -yani kış vakti- hava sıcaklıklarının hafta boyu 15 dereceyi takip etmesi... Küresel ısınma potansiyel değil var olan tehlikeymiş zaten. Ve bunun gibi hayatımıza etki eden onlarca şey oluyor. Yukarıda verdiğim örnekler birbiriyle çok bir bağı yok gibi duruyor ama bence bunun ortak sebebi artan iş sayısıyla zamanı yönetemez hale gelip hayatta önemli şeyleri gözden kaçırmamız. Bu noktada vardığımız sonuç ise deli gibi akan zamanın farkına varmamak. Geleceğimizi temin etmek adına elimizde olan anın öylesine canına okuyoruz ki bir daha elimize geçmeyecek şeyin farkına varamıyoruz.. Hani insanlar eskiden birbirine köle oluyordu ya işte aynen öyle bizde bugün zamana köle olmuşuz haberimiz yok. Hiçbir şekilde sözünden çıkamıyoruz. Pekala ne yapmak lazım o zaman? Elbette anın kıymetini bilmeli yeri gelince biraz daha yavaştan yaşamalı hayatı. Anı yaşayıp, o ana odaklanıp, anın tadını çıkarmalı ister “carpe diem” deyin isterse başka bir şey deyin ama şunu bilin ki yapmakta olduğunuz şey her ne ise ondan zevk alarak yapın çünkü anınız geri dönmemek üzere gidiyor. KAYNAKÇA: Kahraman, Hasan Bülent.​ ​Bakmak Görmek Bir De Bilmek​.​ İstanbul:Kapı Yayınları, Mayıs 2015. Baskı. DENİZLER ALTINCI BANK GÖLLER “Gerçekten önemli bir tek felsefe sorunu vardır, intihar.”- Albert Camus Sahilde uzunca bir yürüyüşün ve bu yürüyüşe eşlik eden bank sayma oyunumuzun sonunda, ki on bir bank vardı yanlış hatırlamıyorsam, tam altıncısına oturmaya karar vermiştik. “Sadece o on birli bank dizisinin değil, her şeyin, herkesin tam ortasındaydık sanki o an.” diye klişe ve beylik sözler söylemek isterdim ancak yaşarken tarafsız olmanın ya da her şeye eşit uzaklıkta bulunmanın imkânsızlığına inandığımdan sustum. Yazdı, coğrafya derslerinde yazın gecelerin kısa olduğunu söylerler, o geceye dair şahitlerim olmasa ben de belki sorgulamadan inanırdım bu bilgiye. Havanın sıcaklığından mı gecenin uzunluğundan mı bilemediğim bir nedenden; konuştuğumuz konuların derinleştiğini, gitgide varoluşsal krizlere evrildiğini hatırlıyorum. Sisifos Söyleni’ninde Camus’nün intihara gösterdiği sebepler arasında “umutsuz kişinin bir dostunun kendisiyle ilgisiz bir tavırla konuşmasının da bulunduğunu; bu davranışın henüz askıda olan tüm hınçları, bıkkınlıkları hızlandırmaya yettiğini ve bu yüzden o dostun da suçlanması gerektiğini” (23) söylediğimde sana, gözlerin büyümüştü. Büyümüştü de sonra boğazdan bir yük gemisi geçmiş, geçerken Kuleli’nin ışıklarını gölgelemişti. Dikkatimizi, bu sonunun nereye varacağını bilemediğimiz derin konudan başka yerlere yöneltmiş ama aynı zamanda
filoloji, antropoloji, dinler tarihi, mitoloji gibi donanımlara sahip olarak tercüme yapmaları Kur'an’ın anlaşılması konusuna objektif katkılar sunması açısından değerli bilgiler sunabilir. Tercüme bir metnin hiçbir yorum katmadan diğer dile aktarılmasıdır. Kur'an'ın tercüme edilebilir olup olmadığı uzun tartışmaların konusu olmuştur. Uygulamada ise meal denilen yarı tercüme anlatımlar tercih edilmiştir. Meâl Kur'an ayetlerinin yorumlu tercümesi, tefsir ise ayrıntılı açıklamasıdır. Meal yazarları, birebir tercümedeki metne cümlelerdeki anlatım bozukluklarının giderilmesi, kapalı anlatımlar, cümle düşüklükleri, kelimelerin tam karşılığının meal yapılan dilde bulunmaması, birebir tercümenin sakıncalı bulunması veya kendi anlayışını (mezhep, tarikat, cemaat) dikte etmek, cemaat liderini Mesih veya Mehdi ilan etmek gibi amaçlarla etimolojik anlam kaydırma, ekleme veya öne çıkartma gibi uygulamalar yapar ve yalın tercümeden kaçınırlar. Bu çalışmalarda çok sayıda bir diğerinin anlayışını suçlayan yaklaşımlar görmek olasıdır. Bu çerçevede anlayış ve uygulamalardaki farklılaşmaların dini metinlere, ayrıca şeriat uygulamalarına; abdest, namaz, tesettür, mut'a, hac vb. ibadetlere yansıdığı görülmektedir. Günümüzde ise Kur'andan bilim ve bilimsel mucizeler türetmek amacıyla benzer uygulamaların yapıldığı sıklıkla ileri sürülmektedir. Türkiye’de basılan meâllerin bir çoğunda sayfa orta alanı Arapça metin, sayfa kenarları ise sırası ile Arapça metnin okunuşu ve hemen altında anlamı şeklindedir. Tefsirlerde ise ayetlerin tek veya grup olarak meallerinin sonuna eklenen açıklama bölümleri bulunur. Kur'an meallerinde günümüzde orijinal metnin yanında Türkçe metin verilir. Bazıları kelime kelime çeviri yapmakta, bazıları nüzul sebepleri ve tarihsel bilgileri sunmaktadır. Bir kısmı güncel fıkhi ve siyasi meseleleri dipnotlarla vermekte, bir kısmı şiir söyleyişiyle sunmaktadır. Meallerin dili 1900'lerden beri değişen Türkçeye paralel olarak değişmiştir. Matbû meallerin bazıları sadece meâl, bazıları ise meâl ve tefsirdir. Brian De Palma Brian De Palma (11 Eylül 1940; Newark, New Jersey) Amerikalı bir film yönetmeni. Filmlerinde gerilim, cinayet, tutku, psikolojik rahatsızlıklar gibi temaları işler. De Palma sinema eğitimi görmüş insanların oluşturduğu Yeni Hollwood jenerasyonunun öncüsü kabul edilir. Çoğunlukla Alfred Hitchcock'un takipçisi olarak kabul edilir. Filmlerinde sürekli tekrarlanan konu ve motifler Voyeurizm (röntgencilik) ve gözetleme, benzer kişiler, çoklu kişilik ve şiddettir. Dizin yazılımları Dizin yazılımları, Microsoft Word veya Openoffice kullanılarak bir kitabın dizini oluşturmaya yarayan yazılımlardır. MS Word'da manuel olarak eserde geçen kavramlar bir sayfada toplanıp programa verildiğinde bunlar alfabetik olarak sıralanmaktadır ve sayfa sayıları verilmektedir. Bu işlemde esas olan kavramların belirlenmesidir. Bu iki yolla yapılabilir. Birincisi ışıklı kalem sekmesindeki kalem işaretiyle metindeki kavramlar işaretlenir, sonra bunlar toplanır, Sırala komutuyla abeceleştirilir ve dizin programına aktarılır. İkincisi, kavramların otomatik yapılmasıdır. Babıali'de henüz yazılımlar yokken kitap dizinleri şöyle yapılırdı: Kitabı okuyan tek tek kavramları çizer dizgiciye verirdi. Dizgici metni sayfa sayfa önüne alır, çizili yerleri tek tek girer, sayfalarını yazardı, tek tek a'dan z'ye sıralardı. Bunu yapan çeşitli yazılımlar bulunmaktadır. En çok adı geçen Concordance'dir. Bunun basit ve gelişmiş versiyonları vardır. Ayrıca kavramlar dışında bir metnin tamamını alfabetikleştiren yazılımlar çıkmıştır fakat bunlarda font problemleri görülmektedir. Mac'te QuarkPress'te Dizin penceresinde bir kavram girildiğinde bütün sayfalar otomatik olarak bulunabilmektedir. Türk Dil Kurumu'nun bunun için sunduğu bir yazılım mevcuttur, alttaki linkten indirebilirsiniz: https://web.archive.org/web/20110311163347/http://www.tdk.gov.tr/TR/Genel/BelgeGoster.aspx?F6E10F8892433CFFAAF6AA849816B2EFA83883643726FA6B Bir kitabın dizini genel veya adlar, yerler, kavramlar şeklinde ayrılmış olabilir. Batı dizinlerinde madde içinde altbaşlıklara ayırma, başka maddelere gönderme sık yapılır. Dizinin amacı hem kitapta geçen kavram ve kelimeleri alfabetik olarak görmek, hem de bunların sayfalarını topluca vermektir. Eyakça Eyakça ya da Eyak dili (kendilerince "I·ya·q"; Tlingitçe "Yatk̲wáan"; İngilizce "Eyak"), ABD'nin Alaska eyaletinde Copper Irmağı deltasında Eyaklar tarafından konuşulmuş Na-Dene dilleri grubundan bir Kızılderili dilidir. En yakın akrabası olan Atabask dilleriyle birlikte Eyak-Atabask dilleri adı altında bir alt grup oluştururlar. En uzak akrabası ise Tlingitçedir. Son konuşanı Marie Smith Jones'un 21 Ocak 2008'de Anchorage'da ölmesiyle de yok olmuştur. Bu yok oluş sürecinde Eyakça, dillerin gitgide artan yok oluşuna karşı verilen mücadelede bir sembol olmuştur. Haziran 2010 itibarıyla Eyakların toplam nüfusu 428 kişidir. Eyak dil sahasının komşuları olarak kuzeyde Atabask akrabası Ahtnaca, doğuda Tlingitçe ve batıda da Eskimo Yupik dillerinden Doğu Supikçesi ("Chugach Alutiiq") yer alır. Özellikle Supikçe ile Tlingitçe, Eyakçanın söz alışverişinde bulunduğu dillerdir. Dilin yok oluşunda Tlingitçenin de baskın rolü vardır. Günümüzde Tlingit coğrafyasındaki kimi yer adlarının etimolojik açıklanması Eyakça sayesinde yapılabilmektedir. Örnek olarak, "Katana" (< Eyak ?), "Yaakwdáat" (< Eyak) 'Yakutat', "Laax̲aataa" 'Yakutat Bay' (< Eyak "tla’xa’lah" 'Tlingit habitation') verilebilir. Eyakça kelime örnekleri: Marie Smith Jones Marie Smith Jones (14 Mayıs 1918 - 21 Ocak 2008), kendi anadilinde Udach’ Kuqax*a’a’ch’, Alaska'da Eyak dilini konuşan ve hayatta olan son kişi idi. Smith aynı zamanda kabilesinin, sadece Eyak atalarına sahip olan son üyesi ve reisi idi. Adının anlamını "insanları uzaktan çağıran ses" şeklinde çevirmiştir. Marie Smith Jones bir müddet, neredeyse yok olmuş kabilesinin geleneksel yaşam stili ile yetişti. 12 yaşında bir çocukken balık yetiştiricilerinden birinde çalışmak zorunda kaldı. 15 yaşına geldiğinde, birkaç düzine üyeden oluşan kabilesi ABD'de son kabilelerden biri olarak tanındı. ABD makamları Eyak bölgesinde daha fazla kabile yaşadığını tespit ettiklerinde, Cordova'ya gelmiş Kızılderilileri, Aleutları ve İnuitleri kabile toplantısına soktular. Eyaklar böylece kendi bölgelerinde küçük bir azınlık haline geldiler. Varılan uzlaşma gereği Eyak Nehri'nde ormancılık başladığında, Marie Smith meclis üyesi olarak buna karşı koymayı denedi. Ancak kabile meclisi, Eyak Nehri'nin kültürel artefaktı İle ilgilenmiyordu. Böylece kültür kayboldu. Jones, 5 Mayıs 1948'de bir balıkçı olan "William F. Smith" ile evlenir. Olan 9 çocuğuna Eyak dilini öğretmez. Jones 70'li yılların başında Alaska Anchorage'de yaşayan çocuklarına yakın olmak için oraya taşınır. Böylece Eyak dilinin kaydı tutulabilmiştir, dilbilimci Michael Krauss ile çalışarak dilinin gramerini ve sözlüğünü derleyebilmiştir. Kız kardeşi Sophia'nın 1993 yılında ölümünden sonra son konuşan kişi olarak kendini Eyak dilinin korunmasına verir. Bundan sonra Jones, politik bir öneme gelir, ve Birleşik Milletlerde on iki tartışmada konuşur ve barış ve yerli diller hakkında yayımlar yapar. Ayrıca çevresel yerli yayımlarında da etkili olur. 2000 yılından 2005'e kadar, dili öğrenmek için imkân veren "Eyak Dil Projesi"nde çalışır. Jones hayatının erken dönemlerinde alkol bağımlısı olmuştur, fakat 50'lerin başında bağımlılıktan kurtulmuştur. Ölümüne kadar oldukça sigara içen biri olarak tanınmıştır. 2008 Ocak ayında doğal nedenlerden 89 yaşındayken Anchorage'daki evinde ölmüştür. Hayatı hakkında bir film çekilmiştir. Sistina Åžapeli Sistina Şapeli (Latince: "Sacellum Sixtinum"; İtalyanca: "Cappella Sistina") Vatikan'da, Papa'nın resmi ikametgâhı Apostol Sarayı'nda bulunan bir şapeldir. Esasen "Cappella Magna" olarak bilinen şapel, adını onu 1477 – 1480 yılları arasında restore eden Papa IV. Sixtus'tan aldı. O zamandan bu yana şapel hem dini hem sivil papalık etkinliklerine ev sahipliği yapan bir yer oldu. Günümüzde papalık seçimlerine de ev sahipliği yapmaktadır. Sistina Şapeli'nin şöhreti büyük oranda iç mekânını süsleyen fresklerden gelmektedir. Bunlar arasında en önemlileri Michelangelo tarafından yapılan Sistina Şapeli tavanı ve "Son Hüküm"dür. Papa IV. Sixtus döneminde Sandro Botticelli, Pietro Perugino, Pinturicchio, Domenico Ghirlandaio ve Cosimo Roselli'den oluşan bir grup Rönesans ressamı, "Musa'nın Hayatı" ve "İsa'nın Hayatı"nı betimleyen bir dizi fresk yaptı; bu fresklerin üst bölümünde papa portreleri ve alt bölümünde "trompe l'oeil" (gözü aldatma) tekniğiyle yapılmış duvar halıları bulunur. Freskler 1482 yılında tamamlandı ve IV. Sixtus, şapelde 15 Ağustos 1483 tarihinde Meryem'in Göğe Yükselişi için ilk missa ayinini düzenledi. Bu törende şapel takdis edilerek Bakire Meryem'e adandı. 1508 – 1512 yılları arasında Papa II. Julius'un himayesinde Michelangelo, Batı sanatının yönünü değiştirecek, eşi bulunmaz bir başyapıt olan Sistina Şapeli tavanını yaptı. Roma'nın yağmalanmasının ardından 1535 – 1541 yılları arasında farklı bir ortamda şehre geri dönerek Papa VII. Clemens ve Papa III. Paulus için "Son Hüküm"ü resmetti. Michelangelo'nun eserleri beş yüz yıl önce teşhir edildiklerinden beri şapele akın akın ziyaretçi çekmektedir. Papalık seçimlerine ev sahipliği yapmasıyla bilinen Sistina Şapeli'nin başlıca işlevi, Papalık Şapeli ("Cappela Pontificia") olarak kullanılmasıdır. Papalık Şapeli, 1968'e kadar Papalık Meclisi ("Pontificalis Aula") olarak adlandırılan Papalık hane halkının iki organından biridir. 15. yüzyılın sonlarında, Papa IV. Sixtus döneminde Papalık Şapeli, içinde din adamları, Vatikan devlet görevlileri ve halkın saygın kesimi bulunan yaklaşık iki yüz kişiyi kapsamaktaydı. Papalık Takvimi'nde o sene için tüm Papalık Şapeli'nin toplanması gereken elli etkinlik belirlenmişti. Bu elli etkinlikten otuz beşi kalabalık bir cemaatin katılmıyla düzenlenen missa ayinleriydi ve sekiz tanesi bazilikalarda, çoğunlukla Aziz Petrus Bazilikası'nda yapılmıştı. Bunlardan bazıları, Papa'nın bizzat liderlik ettiği Noel ve Paskalya missalarıydı. Geri kalan yirmi yedi missa ayini ise daha az bir katılımla gerçekleştirilebileceğinden, daha küçük ve daha gözden uzak yerlerde düzenlenebilirdi ve bu nedenle, Sistina Şapeli olarak yeniden inşa edilmeden önce, "Cappella Maggiore"de yapılmıştı. "Cappella Maggiore" İtalyancada "daha büyük, daha üstün şapel" anlamına gelmektedir. Şapele bu ismin verilme nedeni, o zamanlar Papa ve beraberindekilerin günlük ibadetlerini başka bir şapelde gerçekleştiriyor olmasıydı. Papa IV. Sixtus döneminde bu, Fra Angelico tarafından dekore edilen V. Nicolaus Şapeli'dir. "Cappella Maggiore"nin 1368 yılında var olduğu kayıtlara geçmiştir. Trabzonlu Andreas'ın Papa IV. Sixtus'a ilettiğine göre, yeni şapele yer açmak için yıkılmadan önce "Cappella Maggiore"nin duvarları yıkık dökük, virane bir haldedir. "Cappella Maggiore"nin bulunduğu alana yapılan ve günümüzde de varlığını sürdüren Sistina Şapeli, 1473 – 1481 yılları arasında Baccio Pontelli tarafından Papa IV. Sixtus için tasarlanmıştı ve adını da Papa'dan alıyordu. Şapelin inşası ise Giovannino de Dolci tarafından tamamlandı. Bu yeni şapelin proporsiyonları eskisine çok benzemektedir. Tamamlanmasının ardından şapel, aralarında Sandro Botticelli, Domenico Ghirlandaio, Pietro Perugino ve Michelangelo'nun bulunduğu bazı önemli Yüksek Rönesans ressamları tarafından fresklerle süslendi. Sistina Şapeli'nde ilk missa ayini 15 Ağustos 1483 tarihinde düzenlendi. Bu ayinde Meryem'in Göğe Yükselişi kutlandı ve şapel takdis edilerek Bakire Meryem'e adandı. Sistina Şapeli işlevini günümüze kadar sürdüregeldi ve hala, Papa'nın seyahat ettiği zamanlar haricinde, önemli Papalık Takvimi etkinlerine ev sahipliği yapmaktadır. Şapelin daimi bir korosu bulunmaktadır. Sistina Şapeli Korosu için pek çok orijinal eser yazılıp bestelenmiştir. Bunların en önemlisi Gregorio Allegri'nin "Miserere" adlı eseridir. Sistina Şapeli'nin bir diğer özelliği de her papalık seçiminde Kardinaller Heyeti'nin toplandığı yer olmasıdır. Bu toplantı yapılacağı zaman, şapelin çatısına bir baca kurulmaktadır ve bu bacadan yükselen duman, kardinallerin kararını göstermektedir. Eğer bacadan, oy pusulalarının yakılmasıyla ortaya çıkan beyaz bir duman yükseliyorsa, yeni bir papa seçilmiş demektir. Ancak aday üçte ikiden daha az oy almışsa, oy pusulalarının yanında ıslak saman ve bazı kimyasal maddeler de yakılmakta ve siyah bir duman yükselmektedir. Bu da, seçimin henüz sonuçlanmadığı anlamına gelmektedir. Seçim toplantısı için kardinallere missa ayinlerini duyabilecekleri, yemek yiyebilecekleri, uyuyabilecekleri ve zaman geçirebilecekleri bir alan sağlanmakta ve onların ihtiyaçlarını karşılayacak hizmetçiler görevlendirilmektedir. Büyük Bölünme öncesinde bu toplantılar, bir Dominiken manastırı olan Santa Maria sopra Minerva'da yapılmaktaydı. 1455'ten beri ise Vatikan'da yapılmaktadır ve 1996'dan beri, II. Ioannes Paulus'un Apostol anayasası "Universi Dominici gregis"e göre kardinallerin, seçim sürecinde Domus Sanctae Marthaede konaklamaları fakat Sistina Şapeli'nde oylama yapmaya devam etmeleri gerekmektedir. Bir zamanlar saygınlık göstergesi olarak her seçmen kardinalin papalık seçimlerinde kanopi kullanması gerekirdi. Yeni papa seçim sonucunu kabul ettikten sonra yeni adını söylerdi ve bunun ardından diğer kardinaller koltuklarına bağlı olan bir ipi çekerek kanopilerini alçaltırlardı. Aziz X. Pius'un reformlarına kadar, hangi kardinalin hangi papa tarafından görevlendirildiğini belirlemek için kardinaller farklı renklerde kanopiler kullanırdı. Ancak Papa VI. Paulus kanopileri tamamen kaldırdı çünkü onun döneminde Kardinaller Heyeti öyle kalabalıklaştı ki kardinaller duvarların önünde iki sıra halinde oturmak zorunda kaldı ve bu durumda kanopiler, arka sırada oturan kardinallerin önünü kapatmaktaydı. Sistina Şapeli dikdörtgen şeklinde, yüksek tavanlı bir yapıdır. Kesin ölçülerini belirlemek güç olsa da, iç ölçülerine göre boyu 40,9 ve eni 13,4 metredir. Bu ölçüler Süleyman'ın Tapınağı için Eski Ahit'te verilenlerle aynıdır. Şapelin dışı, pek çok Ortaçağ ve Rönesans dönemi İtalyan kiliselerinde görüldüğü gibi, sade bir görünüme sahiptir. Şapelin dış cephesi veya taç kapısı yoktur, şapele girişler daima Apostol Sarayı'nın (Papalık Sarayı) içindeki odalardan yapılmıştır. Dış yüzeyini görebilmek yalnızca şapelin çevresindeki pencereler ve ışıklıklar ile mümkündür. "Cappela Maggiore"’de de olmuş olabileceği gibi, taş yapıların çökmesi ve çatlaması, dış duvarları destekleyen payandaların yapılmasını zorunlu kıldı. Diğer yapıların da şapele katılmasıyla şapelin dış görüntüsü iyiden iyiye değişti. Yapı üç katlıdır. Bunlardan ilki, oldukça yüksek bir bodrum katıdır. Bu katta birkaç pencere ve dış bahçeye çıkan bir kapı bulunur. Tavan, şapeli desteklemek amacıyla tonoz şeklinde yapılmıştır ve eğimi oldukça fazladır. Üst kat ise esas Sistina Şapeli'dir. Tonoz şeklindeki tavanın yüksekliği 20.7 metreyi bulur. Yapının uzun kenarlarında altışar, kısa kenarlarında ikişer uzun ve kemerli pencere vardır, ancak bunların bazılarının önü kapalıdır. Tonozun üstünde, en üst katta ise muhafızlar için yemek salonları bulunur. Yapının bu katında, yapıyı dıştan saran bir koridor da bulunur. Bu koridor, duvarlardaki arkatların üzerine inşa edilmiştir. Tonoz döşemeye sürekli su sızmasına sebep olduğu için koridorun üstü kapatılmıştır. Şapelin genel proporsiyonlarını belirlemek için uzun kenar birim alınmıştır. Uzunluk üçe bölünerek en, ikiye bölünerek yükseklik hesaplanmıştır. Orana sadık kalarak uzun kenarlara altışar, kısa kenarlara ise ikişer pencere yapılmıştır. Tanımlanmış oranlar Rönesans mimarisinin bir özelliğidir ve Roma'nın Klasik mirasına artan ilgiyi gösterir. Şapelin tavanı, pencere kemerlerinin en üstünden itibaren başlayan, ortası düzleştirilmiş bir beşik tonoz şeklindedir. Her pencerenin üstünde, beşik tonozu enine kesen daha küçük tonozlar vardır. Bu küçük tonozlar beşik tonozu küçük pilasterlerle bölmektedir. En alt kısımda ise pencerelerin arasından pilasterlerin arasına uzanan geniş pandantifler bulunmaktadır. Tavan ilk olarak Piermatteo Lauro de' Manfredi da Amelia'nın tasarımına uygun olarak parlak maviye boyanıp altın yıldızlarla süslenmiştir. Şapelin zemini opus alexandrinum (mermer ve renkli taşlar kullanılarak uygulanan geometrik bir dekorasyon stili) şeklinde yapılmıştır. Zeminin deseni, iç mekânın ilk proporsiyonlarını yansıtmaktadır ve Papa'nın Palmiye Pazarı gibi önemli günlerde kullandığı, ana girişten gelen tören yolunu göstermektedir. Mino da Fiesole, Andrea Bregno ve Giovanni Dalmata tarafından yapılan mermer bir bölme ya da "transenna", şapeli ikiye ayırmaktadır. Sunağa yakın taraf Papalık Şapeli üyelerinin, diğer taraf ise dua etmeye gelen insanlar ve kasaba halkının kullanması için ayrılmıştır. Ancak zamanla papanın beraberindeki insan sayısının artması sonucu bu bölmenin yeri değiştirilmiş, halka ayrılan alan azaltılmıştır. Transennanın üstü, bir zamanlar yaldızlı olan bir sıra dekoratif mumla süslenmiştir. Ayrıca bir zamanlar yaldızlı ferforje bir kapının bulunduğu yerde şimdi ahşap bir kapı vardır. Transennayı yapan sanatçılar ayrıca koro için bir balkon yani "cantoria" da yapmışlardır. Sistina Şapeli'nin dekorasyonunda ilk aşama, tavanın maviye boyanıp parlak yıldızlarla süslenmesi ve pandantiflerin mimari detaylarının etrafına dekoratif bordürler yapılması oldu. Ancak Michelangelo 1508 yılında tavan üzerinde çalışmaya başladıktan sonra bu görüntü tamamen değişti. Bugün şapeli süsleyen fresklerden ilk olarak uzun duvarlarda olanlar yapıldı. Bunlar üç ana bölüme ayrılmaktadır. Orta bölümde birbirini takip eden iki resim yer alır: "Musa'nın Hayatı" ve "İsa'nın Hayatı". Bunlar 1480'de Papa IV. Sixtus'un isteği üzerine; Domenico Ghirlandaio, Sandro Botticelli, Pietro Perugino ve Cosimo Roselli tarafından yapıldı. Projenin, şapele diğer üç sanatçıdan evvel gelen Perugino tarafından yürütülmüş olabileceği düşünülmektedir. Ayrıca Floransalı üç ressamın (Ghirlandaio, Botticelli ve Roselli) görevlendirilmesinin muhtemel amacı, Floransa'nın fiili hükümdarı Lorenzo de' Medici ile Papa IV. Sixtus arasında bir uzlaşma sağlamaktır. Floransalılar 1481 baharında Sistina Şapeli üzerinde çalışmaya başlamıştır. "Musa'nın Hayatı" ve "İsa'nın Hayatı" fresklerinin altındaki bölümde, duvarların alt kısmında altın ve gümüş fresklerle süslenmiş halılar bulunmaktadır. Fresklerin üst kısmı ise iki bölgeye ayrılmıştır. Pencerelerin yan taraflarında "Hayatlar" ile aynı dönemde yapılan "Papalık Galerisi" bulunmaktadır. Pencerelerin kıvrımlı üst kısımları ise "lunette" olarak bilinen kısımlardır. Buraya Michelangelo tarafından tavanın planına uygun olarak "İsa'nın Ataları" freskleri yapıldı. 1508 – 1512 yılları arasında, Papa II. Julius, tavanı yapması için Michelangelo'yu görevlendirdi. Aslında II. Julis'un isteği, tonozu destekleyen üçgen pandantiflerde on iki havarinin resimleri olmasıydı ancak Michelangelo resmin içeriği konusunda serbest bırakılmak istiyordu. Ardından Michelangelo; "Tanrı'nın Dünya'yı Yaratması", "Tanrı'nın İnsanlıkla İlişkisi" ve "İnsanlığın Tanrı'nın Lütfundan Yoksun Bırakılması"nı gösteren dokuz dizi resim yaptı. Geniş pandantiflerin üzerine, Tanrı'nın, insanlığın kurtuluşu için İsa'yı dirilteceği kehanetinde bulunan on iki kadın ve erkeğin resmini yaptı. Pencerelerin üst kısımlarına ise "İsa'nın Ataları"nı resmetti. Raffello, Papa X. Leo tarafından 1515 yılında duvarların alt bölümüne asmak için on dizi duvar halısı tasarlamak üzere görevlendirildi. Duvar halıları, Roma'daki Hristiyan Kilisesi'nin kurucuları olan "Aziz Petrusun Hayatı" ve "Aziz Pavlus'un Hayatı"nı İncillerde ve "Elçilerin" "İşleri"nde anlatıldığı şekliyle yansıtmaktadır. Çalışma 1515 yılının ortalarında başladı. Duvar halılarının çok büyük olması nedeniyle üretim Brüksel'de, III. Pieter van Aelst'in atölyesindeki dokumacılarıyla dört yılda tamamlandı. Raffaello'nun duvar halıları 1527 yılında Roma'nın yağmalanması sırasında ya yağmalandı ya değerli metal muhtevası için yakıltı ya da Avrupa'nın farklı yerlerine dağıldı. 20. yüzyılın sonlarında, dağılan serilerdeki parçaların birkaç tanesi bir araya getirildi ve 1983 yılında Sistina Şapeli'nde sergilendi. Duvar halıları bazı önemli törenlerde hala sergilenmektedir. Ayrıca, Raffaello'nun on duvar halısı için yapmış olduğu Raffaello Kartonları olarak bilinen tam boy çalışma kartonları Londra'da bulunmaktadır. En nihayetinde bu dekoratif düzen, tutarlı ikonografik bir örnek sergilemektedir. Papa Julius tarafından tasarlanan Papalar bölümünün hemen On İki Havari'nin altında olması, havariliğin devamlılığına vurgu yapmaktadır. Şimdiki düzenin ise, Eski bilgeliği ortaya çıkarmak ve bu bilgeliği Yeni olan ile birleştirmek amacıyla Hristiyan İncili'nin mantığını sentezleyen iki Kutsal Ahit'e işaret ettiği yönünde görüşler ortaya atılmıştır. 1537 – 1541 yılları arasında bu düzen, Michelangelo'ya mihrabın üzerindeki duvara "Son Hüküm"ü resmetme görevinin verilmesiyle bozuldu. Bu sahnenin resmedilmesi "Hayatlar"dan "İsa'nın Doğumu" ve "Musa'yı Bulmak" bölümlerinin, birkaç "Papa"nın ve "Ata"lardan iki grubun çıkarılmasını gerektirmiştir. Şapelin güney duvarı, 1481 – 1482 yılları arasında yapılan "Musa'nın Hikâyeleri" ile dekore edilmiştir. Mihraptan başlamak üzere bu duvarda bulunan eserler: Şapelin kuzey duvarı 1481 – 1482 yılları arasında resmedilmiş "İsa'nın Hikayeleri"nin bulunduğu duvardır. Bu duvarda bulunan eserler: Michelangelo, 1508 yılında Papa II. Julius tarafından Şapelin tonozunu ya da tavanını yeniden düzenlemek için görevlendirildi. İlk halinde tavan, mavi gökyüzü rengine boyanıp altın rengi yıldızlarla süslenmişti. Michelangelo görevi 1508 - 2 Kasım 1512 tarihleri arasında tamamladı. "Son Hüküm"ü mihrabın arkasına Papa III. Paulus'un isteği üzerine 1535 – 1541 yılları arasında yaptı. Ona verilen bu görevin önemi yüzünden Michelangelo'nun gözü korkmuştu ve bu görevi reddetmeyi düşündüğünü Papa II. Julius'a en başından belli etmişti. Michelangelo, kendisini bir ressamdan çok bir heykeltıraş olarak görüyordu ve böylesine büyük bir projenin ona verilmesinin arkasında mahvını isteyen düşmanlarının olduğundan şüphe etmekteydi. Ona göre bu proje, son zamanlarda zihnini meşgul eden asıl proje olan mermer heykeline vakit ayırmasını engellemesi için ortaya atılmıştı. Michelangelo, hem Joachite hem de Augustinian din adamlarının Julius etkisinde olmasından dolayı ne yapacağına kolayca karar veremedi. Michelangelo tavana ulaşabilmek için yardıma ihtiyaç duyuyordu. İlk fikir Julius'un gözde mimarı olan Donato Bramante'den çıktı; mimar, havada ipler sayesinde duracak olan bir yapı iskelesi yapmaya niyetlendi. Fakat Bramante görevi başarıyla tamamlayamadı çünkü yapmış olduğu iskele sağlam olmadı. İpleri indirmek ve böylece iskeleyi sağlamlaştırmak için tavanı deldi. Michelangelo iskeleyi görünce güldü, iş bitince tavanda deliklerin kalacağını düşünüyordu. Bramante'ye ressamın deliklere geldiğinde ne yapması gerektiğini sorduğunda ise mimar buna cevap verememişti. Bu sorun Papa'ya taşındı ve Papa Michelangelo'ya kendi iskelesini yapmasını emretti. Michelangelo, duvardaki deliklere monte edilmiş askıların üzerine, pencerelerin tepelerine yakın yüksekliğe düz bir tahta platform yerleştirdi. Yaygın kanının aksine, resimlerini iskelede uzanarak değil ayakta yaptı. Michelangelo, aşağıdan rahatlıkla görülebilecek parlak renkler kullandı. Tavanın en alçak kısmına İsa'nın atalarını resmetti. Bunların üzerine birbiri ardına kadın ve erkek peygamberleri, mihrabın üzerine Yunus'u resmetti. En yüksek bölmeye, "Tekvin"den dokuz hikâye resmetti. Başlangıçta kendisine sadece on iki figürden oluşan "Havariler"i resmetmesi görevi verilmişti. Ama o bunu reddetti çünkü kendisini ressamdan ziyade bir heykeltıraş olarak görüyordu. Papa, uzlaşı olarak Michelangelo'ya İncil'den sahneler resmetme iznini vermeyi teklif etti. Görev tamamlandığı sırada ortaya üç yüzden fazla iş çıktı. Michelangelo'nun figürleri, "Cennet Bahçesi", "Adem ile Havva"' ve "Büyük Tufan"ı göstermektedir. Resmedilmiş olan alan 40 metre uzunlukta ve 13 metre genişliktedir. Bu da, Michelangelo'nun 5000 metre karelik bir alana resimler yaptığı anlamına gelmektedir. "Son Hüküm", Michelangelo tarafından 1535 – 1541 yılları arasında iki önemli tarihi olay arasında resmedildi. Bu olaylar, ücretli Kutsal Roma Germen İmparatorluğu askerlerinin 1527'de gerçekleştirdiği Roma'nın Yağmalanması ve 1545'te toplanan Trento Konsili'dir. Çalışma büyük ölçekli olup mihrabın arkasındaki duvarın tamamını kaplayacak şekilde tasarlandı. Resim, "Apokalips"in yirminci bölümünde tarif edildiği şekliyle İsa'nın "Son Hüküm"de dünyaya tekrar gelişini anlatmaktadır. Duvarın üst tarafında, etrafında azizlerin toplandığı kahraman bir İsa figürü vardır. Resmin sol alt tarafında ölüler mezarlarından kaldırılmış ve hesap vermek için yükseltilmektedir. Sağ tarafta ise Cehennem'e gidecekler yer almakta ve şeytanlar tarafından eziyet görmektedir. "Son Hüküm" tablosu Kardinal Carafa ile Michelangelo arasında tatsız bir tartışmaya neden oldu. Çıplak figürler resmetmiş olduğundan dolayı, sanatçı ahlaksızlık ve edepsizlik ile suçlanıyordu. Carafa ve Monsinyor Sernini (Mantova büyükelçisi) tarafından freskleri kaldırmak amacıyla bir sansür kampanyası (Fig-Leaf Kampanyası) başlatıldı. Papa'nın teşrifatçısı Biagio da Cesena, "Daha önce bu çıplak figürlerin böyle kutsal bir mekânda kendilerini alçak bir şekilde sergilemesi kadar utanç verici bir şey olmamıştır ve böyle bir çalışma papalık şapeline değil ancak hamamlara ve tavernalara yakışır," dedi. Buna cevaben Michelangelo da resme Minos, yani cehennem yargıcı olarak Cesena'nın suretini eklemiştir. Söylenilenlere göre de Cesena durumu Papa'ya şikâyet edince, Papa'dan 'yetki sınırlarının cehennemi kapsamadığı ve bu nedenle portrenin kaldırılmayacağı' cevabını almıştır. Michelangelo, resme kendisini Aziz Bartalmay'ın tuttuğu yüzülmüş deri olarak ekledi. Freskteki cinsel organlar daha sonra tarihte "Il Braghettone" (pantoloncu ressam) kötü lakabıyla hatırlanan sanatçı Daniele da Volterra tarafından kapatıldı. Sistina Şapeli'nin tavan restorasyonu 7 Kasım 1984'te başladı. Restorasyonun bitişi ve şapelin tekrar açılması 8 Nisan 1994'te gerçekleşti. Sistina Şapeli'nin restorasyonu esnasında en çok Michelangelo tarafından resmedilen tavan endişe konusu oldu. Parlak renklerle resmedilmiş olan "İsa'nın Ataları"nın renginin kararması, restorasyon sürecinde yapılan temizliğin yıpratıcı olduğu ve sanatçının asıl amacının ortadan kalktığı konusunda ciddi bir korkuya neden oldu. Sorun, restorasyonu yapanların Michelangelo'nun kullandığı teknikleri yanlış analiz etmesi ve dolayısıyla uygun teknikleri kullanamamasından kaynaklanıyordu. "Lunette"lerdeki fresklerin yakından incelenmesiyle restorasyonu yapanlar Michelangelo'nun özellikle "buon fresco" çalıştığını, yani sadece yeni yapılmış sıvanın üzerine resim yaptığını ve resmin her bölümünü sıva yeniyken tamamladığı fark etmişlerdir. Diğer bir deyişle Michelangelo "a secco" (kuru) çalışmamış, yani daha sonra resme dönüp kuru sıvanın üzerine detaylar eklememişti. Restorasyonu yapanlar sanatçının resme evrensel bir yaklaşım sergilediğini düşünerek restorasyona evrensel bir yaklaşım sergiledi. Yeniden boyanan yerlerde oluşan bozulmaların, tutkalla isin oluşturduğu katmanın ve var olan cilanın; duman, ilk restorasyon girişimleri ve daha sonraki restorasyon esnasında freskin görünümünü canlandırmak için yapılmış dokunuşlar sonucunda olduğu düşünüldü. Bunun üzerine, Arguimbau'nun restorasyonu inceledikten sonra elde ettiği veriler alınmış ve restorasyon grubu kimyagerleri tavanın boyayı emmiş sıvasının üstündeki katmanı temizleyecek bir tür 'solvent' kullanmaya karar verdi. Sadece bu işlemden sonra sadece "buon fresco" şeklinde resmedilmiş yer kalacaktı. Falkland tilkisi Falkland tilkisi ("Dusicyon australis"), köpekgiller (Canidae) familyasından Falkland Adaları 'nda yaşamış ve nesli tükenmiş bir vahşi köpek türü. Ölçüsüz derecede avlanmaları sonucu son Falkland tilkisi 1876 vurulmuştur. Ondan sonra da tür bir daha görülmemiştir. Vücudunun abartılı olarak büyük olduğu durumlarda Falkland tilkisi, "Falkland kurdu" olarak da adlandırılır. Başı dahil boyu 90 cm olup buna ilaveten 30 cm uzunluğunda kuyruk gelir. Postu sarımsı kahverengi olup tüylerin uçları siyah olduğundan bazılarının postları diğerlerine göre daha koyu görünürler. Falkland Adaları'nda bu hayvan beslenme zincirinin en üst kısmında bulunmaktaydı. İnsanların adalara ulaşmasından önce, buradaki tek yerli memeli konumundaydı. Besin kaynağı büyük olasılıkla yerde kuluçkaya yatan kuşlar ve penguenler ve belki de bitkisel besinlerdi. Charles Darwin 1833 yılında Falkland Adaları'na geldiğinde çevrede sık görülen ve oldukça evcil olan bu hayvanla karşılaşır. Raporunda, tilkilerin yiyecek aramak için çadırlara geldiklerini ve elden yiyecek yediklerini belirtir. Yoğun bir koyun yetiştiriciliğinin başlamasıyla tilkiler tehdit olarak görülür ve vurulmalarına izin verilir. 1839 tarihinden itibaren ingiliz yönetimi vurulan her Falkland tilkisi için prim öder. Bu hayvanın hakikaten koyunlar için bir tehdit olup olmadığı bugün artık kabul edilmese de bu şüpheyi duymak mümkündür. Falkland Adaları'nda ormanlar olmadığı ve Falkland tilkileri uysal oldukları için bu türün kökünün kurutulması çok kolay gerçekleşmiştir. Darwin'in ziyaretinden 43 yıl sonra, Falkland Adaları'nın tek yerli memeli hayvanının kökü tamamen kurutulmuştur. Nurullah Ataç Nurullah Ataç (d. 21 Ağustos 1898 - ö. 17 Mayıs 1957), Türk eleştirmen, denemeci, yazar, şair. Eleştiri ve deneme alanı dışında hemen hemen eser vermeyen sayılı yazar ve şairlerden biridir. Nurullah Ataç, 21 Ağustos 1898'de "Hammer'in Osmanlı Tarihi" isimli kitabı Türkçeye çeviren Mehmet Ata Bey'in oğlu olarak İstanbul'da doğdu. Nurullah Ataç'ın babası Mehmet Ataç başarılı bir bürokrat idi. İlkokuldan sonra Galatasaray Lisesi'nde 4 yıl okudu. Daha sonra eğitimini İsviçre'de sürdürdü. Babasının ölümünün ardından 1919'da İstanbul'a döndü. 1922 yılına kadar İstanbul Üniversitesi Edebiyat Fakültesi'ni sürdürdü tamamlayamadı. Fransızca öğretmenliği ve tercümanlık yaptı. 1945'ten sonra Cumhurbaşkanlığı çevirmeni olarak görev yaptı. 1926 yılında Leman Ataç ile evlendi. Bu evlilikten 1926'da, daha sonra babasının yaşamından kesitler anlattığı kitabı "Babam Nurullah Ataç"ı yazacak olan Meral Ataç Tolluoğlu doğar. TDK yayın kolu başkanı oldu. İlk şiirleri Dergâh'ta yayımlandı. Fransız, Latin ve Rus klasiklerinden çeviriler yaptı. Gazete ve dergilerde eleştiri ve deneme türünde yazılar yazdı. Eleştiri yazılarıyla Türk edebiyatında izlenimci eleştirinin ilk örneklerini verdi. Akşam'da tiyatro eleştirmenliği, "Hakimiyeti Milliye", "Ulus," "Milliyet", "Tan", "Posta", "Cumhuriyet", "Son Havadis", "Dünya" gazetelerinde eleştiri yazıları çıktı. Denemeleri "Türk Dili", "Varlık", "Yedi gün", "Ülkü", "Seçilmiş Hikayeler" dergilerindedir. Ataç yazı yaşamına tiyatro eleştirisi ile başlamıştır. İlk yazısı 1921’de "Dergâh"’ta yayımlanan “Türk Tiyatrosunda İlk Göz Ağrısı” adlı tiyatro eleştirisidir. Ataç, tiyatro eleştirisi ile ilgili yazılarını "Dergâh" ve "Akşam" dışında "Hâkimiyet-i Milliye", "Milliyet", "Son Posta", "Haber-Akşam Postası", "Ulus", "Son Havadis" gazetelerinde ve "Hayat", "Darülbedayi" ("Türk Tiyatrosu"), "Yeni Adam", "Ülkü" dergilerinde yayımlamıştır. Bu gazete ve dergilerde 1921-1957 yılları arasında tiyatro hakkında yaklaşık 125 yazısı bulunmaktadır ve bu yazıları kitaplarına girmemiştir. Ataç, tiyatro eserleri için yazdığı eleştirilerle Türk tiyatrosu için bir yol gösterici olmuştur. Batılı tiyatroyu yakından tanıyan Ataç, Türk tiyatrosunun ve seyircisinin Batı’nın seçkin oyunlarını oynayacak ve izleyecek düzeye gelmesi için çok çaba harcamıştır. Ataç tiyatro hakkında yazmış olduğu eleştirilerle yalnızca tiyatro sanatı ile ilgili teorik görüşlerini ve Türk tiyatrosunun tarihî gelişimini gözler önüne sermekle kalmamış, aynı zamanda bu sanatın Türkiye'de gelişimine de katkıda bulunmuştur. Dil devrimi ve dilde yalınlaşma savunucularındandır. Türkçedeki yabancı kelimerileri kullanmamış, dille düşünce arasında dolaysız bir ilişki olduğunu, somut düşünme geleneğinin doğabilmesi için kavramların saydam, hangi kökten geldiklerinin anlaşılır olması gerektiğini vurgulamıştır. Bu yol da, Ataç'a göre, Latince, Grekçe, Farsça, İngilizce, Arapça gibi yabancı dillerin eğitimini zorunlu kılmak başarılamayacağına göre, bunlardan alınan kelimelerin Türkçeleştirilmesinden geçer: Bazı yazılarında arı Türkçe kullandığı için anlaşılmaz olarak eleştirilmiştir. Onu eleştirenler arasında Attilâ İlhan, Halit Fahri Ozansoy gibi isimler vardır.Divan Edebiyatı geleneğini iyi bildiği anlaşılır, şahsî olarak zevk aldığını da belirtir, fakat zamanını doldurmuş bir edebiyat olduğu görüşündedir. Yazı diliyle konuşma dili arasındaki uçurumu kapatma çabasının bir parçası olarak özgün Türkçeyi ve devrik cümleyi kullanmasıyla döneminin yazarlarını da, daha sonraki kuşakları da etkilemiştir. 1955 yılında gut ve şeker hastalığı ortaya çıktı. Eşinin 1955 yılında ölümünün ardından karaciğer ve böbrek rahatsızlıkları başladı. 17 Mayıs 1957 yılında İstanbul Numune Hastanesi'nde öldü. Ölümünden sonra birçok yazın ve sanat dergisinde kendisi için özel sayı çıkartılmıştır ve hakkında 2 kitap hazırlanmıştır. Bunlardan ilki 1959'da "Tahir Alangu"'nun hazırladığı "Ataç'a Saygı" isimli, O'nun için yazılmış yazıların derlendiği bir kitaptır. İkincisi ise, Türk Dil Kurumunun 1962'de Ankara'da çıkardığı "Ataç" isimli kitaptır. Çatı örtüsü Çatı örtüsü, yapının üst elemanı, çatının kaplamasına verilen isimdir. Çatı; hava, rüzgar ve su darbelerine, (eğer isteniyorsa) üzerindeki yüke dayanıklı olmalıdır. Ahşap çatı üzerinde asbestli çimento levha ve metal levha çatı kaplamaları sıhhi değildir. Çok çeşitli maddelerden çatı örtüleri bulunmaktadır ama en kullanışlı örtü kiremittir. Bu da iki tiptir: Alaturka (Osmanlı) ve Alafranga (Marsilya). Çatı üzerinde kiremitaltı kaplaması denilen bir örtü vardır, kiremit bunun üzerine döşenir. Kiremitler yarı yarıya üzerlerine bindirilerek metrekarede 30 adet kiremit kullanılarak dizilir. Kiremit örtüsü döşenmeden önce bunun altına 3'lük çıta iskeleti (çatı örtüsünü taşıyacak yapı) çakılmalıdır. Bu, kiremitlerin saçak çizgisine dik ve birbirine paralel olmasını, kaymasını önler. İlk kiremit sırasının eğikliğini önlemek için alın tahtası veya çıta ile yukarı kaldırılmalıdır. Kiremitler delikli ise galvanizli telle bir sıra atlayarak alt örtüye bağlanabilir. Çatı kapağı ve yan sıralar takviyeli harçla desteklenebilir. Çatlayan, kırılan kiremitler tek tek değiştirilmelidir. Eğer çatıaltı bitümlü örtü (izolasyon malzemesi) doğru uygulanmış ve sağlamsa kiremitler kırılsa bile bir süre çatı akmaz. Alafranga kiremitler metrekarede 17 adet kullanılmakla alaturkadan daha az yer kaplar. Yüksek yapılarda çatı betonarme ise 5'lik kadronlar beton çivisi ile zemine çakılıp, araları 200 doz ısı yalıtımlı betonla doldurulur, üzerine çıtalar çakılıp kiremit döşenir. Ağaç kiremit çatı örtüsü döşemesi, Kuzey Amerika'da yaygın olan bir çatı örtüsü çeşididir. Hafif, basit araçlarla yapılabilen ve rahatça yerleştirilebilen ağaç kiremitler bu bölgeye gelen yerleşimciler arasında yaygındır. Aynı dönemde Avrupa'da sazdan, ince taş (arduvan) plakalar ve kiremit çatı döşenmesinde yaygın kullanılmaktadır. Artık kullanılmayan çatı örtüleri Britanyalı, Hollandalı, Alman ve İskandinav yerleşimciler tarafından Kuzey Amerika'nın çeşitli bölgelerinde kullanılmıştır. Bu örtülerin şekli, ebadı, açıkta kalan uzunlukları, üzerlerindeki dekoratif uygulamalar gibi karakteristik özellikleri değişmekte ve her binaya kendine özgü hava katmaktadır. Batı Avrupa'nın geleneksel çatı örtüsüdür. İlk kez 1840'lı yıllarda Paris'te uygulanmıştır. Şimdilerde ise saf çinko titanyum ve bakır ile EN 988 standartlarına göre alaşımı yapılan çatı kaplamaları yapılabilmektedir. En büyük avantajı çinko doğal patinası sayesinde çok uzun ömürlü olması (ortalama 100 yıl), yüzeyinin kendini temizlemesi ve onarmasıdır. Aynı zamanda çatılarda 0,70 mm et kalınlığı kullanıldığından çok hafiftir (çinko yoğunluk: 7,20 kg). Titanyum çinko çatı ürünleri çatı uzamanları tarafından Türkiye'de de uygulanmaktadır. Uygulamada eğim mutlaka %5'in üzerinde olmalıdır. Destek mutlaka havalandırmalı çam tahtası ile sağlanmalıdır, havalandırma olmaz ise çinko patinasını tamamlayamaz ve çürür, minimum havalandırma 4 cm olmalıdır. Genleşmeyi kontrol etmek için ise mutlaka kaygan klipsler kullanılmalıdır. Ancak bu klipsler mutlaka inox malzemeden olmalıdır. Çinko çatılar asla bakır veya demir ile temas etmemelidir, hatta bakır malzeme çinko çatının üst kısmında dahi bulunmamalıdır, yağmurun etkisi ile bakır iyonları çinko üzerindee elektrik yüklü bateri etkisi yapar ve çinkoyu eritir. Çivi veya vida asla çakılmaz, sadece kenet ve bini mantığı ile kaplanır, ince noktalar için lehim yapılabilir... Bunlar çinko estetiği ve uzun ömrü için olmaz ise olmaz prensiplerdir. Ama yine de üretici ve uygulayıcı detaylarına başvurmakta fayda vardır. Çatı örtüleri genel teknik Şartnamesi Çinko, şartnamesindeki vasıflara uyacaktır. Mevcut ahşap çatı döşemesi üzerine bir kat bitümlü karton döşenecektir. Bitümlü karton saçak çizgisine paralel ve saçaktan başlamak üzere, üst kısımları 10 cm aralıkla galvanizli tabla başlı çivilerle çivilenecek, üste gelecek olan kısım en az 10 cm alttakinin üzerine bindirilecektir. Ek yerleri bitüm ile doyurulmuş şerit bantlar ile kapanacaktır. Bitümlü karton üzerine 5 x 5 cm ebadında rendelenmiş konik kadronlar çakılacaktır. Çinko levhalar 14 N°'lu olacak, levhaların her iki yan kısımları, kıvrık kısımları kadronların hizalarına gelecek şekilde çinko levhalara doğru kıvrılacak üzerlerine, kadronların üstlerini örtecek ve çinko levhaların kıvrılmış kısımlarına geçecek şekilde projesine uygun sürgü ve kenetli parçalarla levhalar birleştirilecektir. Çatı meyline paralel levhaların üst kısımları dışa, alt kısımları içe doğru kıvrılarak, lehimsiz kenet ve sürgü şeklinde birleştirilecektir. Bakır şartnamesindeki vasıflara uyacaktır. Bakır levhalarla çatı örtüsü; çinko çatı örtüsü genel teknik şartnamesine ve detay resimlerine uygun olarak yapılacaktır. Mevcut ahşap çatılarda kullanılacak bakır levhalar kalınlığı en az 0.66 mm ve ağırlığı en az 6 kg/m² olacaktır. Tamir görmüş ve sonradan düzeltilmiş levhalar kullanılmayacaktır. Oluklu saç, şartnamesindeki vasıflara uyacaktır. 15º - 35º arasında olmak üzere inşa edilecek ahşap çatı üzerine döşenecek oluklar saç levhaların bindirme payları projesinde gösterildiği gibi ve en az boydan 15 cm, enden bir buçuk dalga boyu olacaktır. Oluklar akış istikametine gelmek suretiyle, lâstik conta ve madeni pul ve galvanizli çivi veya vidalarla çatı döşemesine tespit edilecektir. Olukların bir hizaya gelmesine, parça kullanılmamasına dikkat edilecektir. Mahyalar bu iş için yapılmış özel saçlarla kaplanacaktır. Levhalar çatı döşenmesine tespit edilirken, birbiri üzerine binmiş oluk dalgasının tepe kısmından çivilenecektir. Düşük meyilli çatılarda levha bindirme yerlerine mastik asfalt konulacaktır. Düz saç şartnamesindeki vasıflara uyacaktır. Mevcut ahşap çatı döşemesi üzerine bir kat bitümlü karton saçak çizgisine paralel ve saçaktan başlamak üzere serilecek, üst yukarı kısımlar on santimetre aralıkla galvanizli ve tabla başlı çivilerle çivilenecektir. Bunun üzerine gelecek bitümlü karton en az 10 cm. bindirilecektir. Ek yapılan yerler, bitümlü şerit bantlar ile kaplanacaktır. Bitümlü karton üzerine 5 x 5 cm ebadında rendelenmiş konik kadronlar saç levha genişliğine uyacak mesafelerde döşemeye çakılacak saçlar proje ve detay resimleri uygun şekilde sürgü tertibatı, kenet teşkili suretiyle mahya ile beraber döşenecektir. Düz veya oluklu asbest elyaflı levhalar, mevcut meyilli ahşap çatı üzerine dört taraftan birbirine 10 cm bindirilerek yerleştirilecektir. Çatı meyilleri 3º - 20º derece arasında olabilir. Çatı meyili 3º -15º olduğunda bindirme payı 20 cm olacak ve bindirme yerleri mastik asfalt ile kapatılacaktır. Çatı meyli 15º - 20º derece olduğunda bindirmeler 15 cm. olarak yapılacaktır. Levhalar matkap ile muntazam bir şekilde delinecek, galvanizli çivi, kroşe, lastik conta ve madenî pul ile çatıya tespit edilecektir. Düz ve oluklu asbest elyaflı levhalarla çatı örtüsü proje ve detay resimlerine uygun şekilde yapılacaktır. Mahyalar aynı cins malzemeden yapılmış olacaktır. Bitümlü karton ile döşenecek ahşap meyilli çatıların kaplama tahtaları rendelenmiş, temiz, dalgasız, düzgün olacaktır. Bitümlü kartonlar döşemeye özel yapıştırıcı ile tespit edilecektir. Tabla başlı çivilerle ortalarda 6 cm. aralıkla ve kenarlardan mesafeleri 1,5 cm. den aşağı olmayacak şekilde çivilenecektir. Bitümlü kartonlar birbiri üzerine asgari 10 cm. bindirilecek, ek yerleri, kaput bezinden yapılmış 15 cm. genişliğinde bitümlü doyurulmuş şeritle hususi yapıştırıcı ile yapıştırılacaktır. Yapıştırıcının ısısı 140 °C aşağıya düşmeyecektir. Duvar kenarlarında; bitümlü karton 25 cm yüksekliğe kadar kıvrılacak, özel yapıştırıcısı ile yapıştırılarak çivilenecektir. Birinci kat bitümlü kartonun 20 metrekaresi 30 kg olacak ve saçak çizgisine paralel ve saçaktan başlamak üzere yukarı doğru döşenecektir. Hiçbir yerde dalga, hava boşluğu veya kırıklık bulunmayacaktır. Birinci kat bitümlü karton ile çatı örtüsü, iki kat bitümlü karton ile çatı örtüsü yapılmasındaki şartlar dahilinde yapılacaktır. İkinci kat bitümlü karton, birinci katta olduğu gibi saçak çizgisine paralel olarak değil, aksine meyiline paralel olarak bindirme yerleri 10 cm. olmak üzere açıkta yapıştırılarak döşenecektir. İkinci katın açıkta kalan uçları üzerine 2 x 1.5 cm'lik çıtalar çakılarak bunların bitümle doyurulmuş 15 cm. eninde kaput bezinden şeritler (band) özel yapıştırıcısı ile yapıştırılacaktır. Mahyalar aynı cins bitümlü karton ile yapılacaktır. Birinci ve ikinci kat bitümlü kartonun döşenmesi, iki kat bitümlü karton döşenmesine uyacak, ancak birinci kat ek yerlerine, bitümle doyurulmuş kaput bezi şerit konmayacak ikinci kat ek yerlerine tatbik edilecektir. Üçüncü kat, ikinci kat ek yerlerini kapatacak tekilde yapıştırılarak döşenecektir. Yapıştırıcı bitümlü ısısı 140 °C aşağı düşmeyecektir. Üçüncü katta kullanılacak bitümlü kartonun 20 m² sinin ağırlığı en az 40 kg. olacaktır. Mevcut eğik betonarme döşeme üzerine bir metre aralıkla ve çatı meyiline paralel 5 x 5 cm. lik iki tarafı şevli (konik) kadronlar çivi ile döşemeye tespit edilecek, kadronlar arasında 5 cm. kalınlıkta 200 Kg. dozlu tesviye betonu dökülerek tesviye edilecektir. Kadronlar üzerine marsilya tipi kiremit aralıklarına uygun gelecek şekilde 3 x 5 cm.'lik kiremit altı çatılan alttaki kadronlara çivi ile tespit edilecek, kadronlar arasına 5 em. kalınlıkta 200 kg. dozlu tesviye betonu dökülerek tesviye edilecektir. Kadronlar üzerine marsilya tipi kiremit aralıklarına uygun gelecek şekilde 3 x 5 cm.'lik kiremit altı çatıları alttaki kadronlara çivi ile tespit edilecek bunun üzerine saçak kısmındaki kiremitlerin ilk iki sırası, diğerleri iki sırada bir tel ile çıtalara bağlanarak muntazam bir şekilde döşenecektir. Mevcut eğik betonarme döşeme üzerine, bir metre aralıkla ve çatı meyiline paralel 5 x 5 cm.'lik iki tarafı şevli kadronlar çivi ile döşemeye tespit edilecek, aralar, 5 cm. kalınlıkta 200 kg. dozlu tesviye betonu dökülerek tesviye edilecektir. Kadronlar üzerine galvanizli saç levhaların her iki ucuna ve bir de ortalarına gelecek şekilde 5 x 5 cm. kadronla çivi ile tespit edilecektir. Bunların üzerine galvanizli saç levhaların olukları çatı meyline paralel olacak şekilde enlerinden 10 cm. boylarından 15 cm. birbiri üzerine binmek suretiyle alttaki kadronlara, lâstik, conta, madeni pul ve galvanizli, çivi, vida veya kroşe ile sağlam bir şekilde tespit edilecektir. Tespitler olukların üst (en yüksek) kısımlarından yapılacak ve parça kullanılmamasına dikkat edilecektir. Mahyalar hususi saçlardan yapılmış elemanlarla yapılacaktır. Bu şekilde yapılan çatı proje ve detay resimlerine uygun olacaktır. Mevcut eğik betonarme döşeme üzerine, bir metre aralıkla ve çatı meyiline paralel 5 x 5 cm.'lik iki tarafı şevli ( konik ) kadronlar çivi ile döşemeye tespit edilerek aralarına 5 cm. kalınlıkta 200 kg. dozlu tesviye, betonu dökülerek tesviye edilecektir. Kadronlar üzerine asbest elyaflı levhaların her iki ucuna ve bir de ortasına isabet edecek şekilde 5 x 5 cm.'lik kadronlar çivi ile alttaki kadronlara tespit edilecek, bunların üzerine asbest elyaflı levhaların olukları çatı meyline paralel gelecek şekilde boylarından 10 cm. birbiri üzerine bindirilecektir. Levhalar matkap ile muntazam bir şekilde delinecek galvanizli çivi, vida veya kroşe, lastik conta ve madenî pul ile kadronlara tespit edilecektir. Bu şekilde çatılar proje ve detay resimlerine uygun olarak yapılacaktır. Mahyalar aynı cins malzemeden yapılacaktır. Toprak çamuru ince, yumuşak ve katı saplardan arî saman ile karılacak; nebati topraktan olmayacaktır. Kurşun levhalar projesinde gösterildiği şekilde gayet muntazam döşenecek, bindirmeler kara çivi ile olacak ve çivilemeler detay resimlerine göre yapılacaktır. Kadronlar üzerine Marsilya tipi kiremit aralıklarına uygun gelecek şekilde 3 x 5 cm'lik kiremit altı çıtaları alttaki kadronlara çivi ile tespit edilecek, bunun üzerine saçak kısmındaki kiremitlerin iki sırası tel ile, diğerleri iki sırada bir tel ile çıtalara bağlanarak muntazam bir şekilde döşenecektir. Kadronlar üzerine galvanizli saç levhaların her iki ucuna ve ortalarına gelecek şekilde 5 x 5 cm.'lik kadronlar alttaki kadronlara çivi ile tespit edilecektir. Bunların üzerine galvanizli saç levhalar enlerinden 10 cm. boylarından 15 cm. birbiri üzerine binmek suretiyle alttaki kadronlara, lastik conta, madeni pul ve galvanizli çivi vida veya kroşe ile sağlam bir şekilde tespit edilecektir. tespit, olukların üst (en yüksek) kısımlarından yapılacak ve parça kullanılmamasına dikkat edilecektir. Mahyalar saçlardan yapılmış elemanlarla yapılacaktır. Bu şekilde yapılan çatı, proje ve detay resimlerine uygun olacaktır. Tespitler olukların üst (en yüksek) kısımlarından yapılacak ve parça kullanılmamasına dikkat edilecektir. Mahyalar, saçlardan yapılmış elemanlarla yapılacaktır. Bu şekilde yapılan çatı, proje ve detay resimlerine uygun olacaktır. Kadronlar üzerine asbest elyaflı levhaların her iki ucuna ve ortalarına isabet edecek şekilde 5 x 5 cm.'lik kadronlar çivi ile alttaki kadronlara tespit edilecek, bunların üzerine asbest elyaflı levhaların olukları çatı meyline paralel gelecek şekilde en ve boylarından 10 cm. birbiri üzerine bindirilecektir. Levhalar matkap ile muntazam bir şekilde delinecek, galvanizli çivi, vida, kroşe, lastik conta ve madeni pul ile kadronlara tespit edilecektir. Bu şekilde çatılar proje ve detay resimlerine uygun olarak yapılacaktır. Mahyalar aynı cins malzemeden yapılacaktır. Ender Konca Ender Konca, (d. 22 Eylül 1947, İstanbul) Türk eski millî futbolcu, teknik direktör.Eskişehirspor'un futbolcusudur. Futbola Kasımpaşa altyapısında başlayan futbolcu, daha 16 yaşını doldurmadan şampiyonluk grubunda mücadele etmesine karşın şapmiyonluk şansı kalmayan takımın 8 Haziran 1963'te Gençlerbirliği ile oynadığı maçta 90 dakika sahada kalarak ilk profesyonel lig maçına çıkmış oldu. Sonraki sezon da sadece bir maçta forma giydi. Sezon sonunda Kasımpaşa, lig sonuncusu olarak küme düştü. 2. Lig'de düzenli olarak forma giymeye başlayan futbolcu, kariyerinin ilk golünü 27 Aralık 1964'te Ülküspor'a kaydetti. Sonraki sezon kariyerinin ilk hat-trick'ini Güneşspor'a yaptı. 14 maçta attığı 9 golle dikkat çekse de 1. Lig'e yükselemediler. Genç futbolcu 2. Lig'de oynamasına rağmen gösterdiği performans ile 1966-67 sezonunda İstanbulspor'a transfer oldu. 32 maçın hepsinde 90 dakika olmak üzere forma giyen futbolcu, sezonu 5 golle tamamladı. İlk 1. Lig golünü 8 Ekim 1966'da Vefa'ya attı. Son haftaya kadar küme düşme mücadelesi veren takım başarılı olamayıp küme düşse de Konca, istikrarlı futbolu ile daha büyük takımların dikkatini çekmişti. 1967 yılında efsanevi futbolcularından biri haline geleceği Eskişehirspor'a transfer oldu. 24 Eylül 1969'da 3-0 kazandıkları Fenerbahçe ile oynanan maç ile ilk kez Eskişehirspor formasını giydi. İlk golünü ise Türkiye Kupası birinci turunda Gençlerbirliği'ne attı. 10 Aralık 1967'da Şekerspor'u 3-0 yendikleri maçta 2 gol atarak, Eskişehirspor forması ile ilk lig gollerini attı. Sezonu 12 golle bitirip, takımın en golcü ismi olurken 31 Aralık 1967'de Altınordu'yı 6-1 yendikleri maçta hat-trick yaptı. O sezon Türkiye Kupası'nda yarı finale çıkıp Fenerbahçe'ye elendiler. 1968-69 sezonunda Eskişehirspor, Galatasaray ile şampiyonluk yarışındaydı. Konca, attığı 7 golle takımına destek verirken şampiyonluk yarışı son haftaya kadar sürdü. Galatasaray, Şekerspor'u yenince Eskişehirspor dördüncü büyük olma fırsatını yakalayamamış oldu. Ancak takım, Balkan Kupası'na katılma hakkı kazandı. 1969-70 sezonunda ise son haftaya kadar olmasa da şampiyonluk yarışının içinde olan Eskişehirspor, bir kez daha lig ikincisi olma başarısını gösterdi. Türkiye Kupası'nda da başarılı sonuçlar alan takım finale yükseldi. İlk maçta Eskişehir'de Göztepe'yı 2-1 yenerken Konca gollerin birini kaybetmişti. Ancak, İzmir'de aldıkları 3-1'lil mağlubiyet ile kupada da ikinci oldular. Sezon sonunda başlayan Balkan Kupası'nda deplasman maçlarını kaybederlerken, evindeki maçları kazandılar. Avrupa'da ilk kez forma giyen Konca, turnuvadaki tek golünü de turnuvayı kazanan Bulgar ekibi Beroe'yı 3-1 yendikleri maçta attı. 1970-71 sezonu Eskişehirspor tarihinin en önemli sezonlarından biri oldu. Fuar Şehirleri Kupası'nda Türkiye'yi temsil etme şansını yakalayan Eskişehirspor, ilk turda İspanyol devi Sevilla FC'yi ilk maçta 1-0 yenilip, Eskişehir'deki ikinci maçta da 79. dakikada 1-0 geriye düşmesine rağmen 10 dakikada 3 gol bularak eledi ve tarih yazdı. Konca, iki maçta da 90 dakika forma giymişti. İkinci turda ise ilk maçı 3-2 yenmelerine rağmen ikinci turda 6-1 yenilerek, FC Twente tarafından elendiler. Ligi bu sefer dördüncü bitirirlerken, hem Türkiye Kupası hem de Cumhurbaşkanlığı Kupası'nı kazanarak başarılarını taçlandırdılar. Galatasaray'ı 3-2 yendikleri Cumhurbaşkanlığı Kupası finalinde Konca bir gol kaydetti. Bu maç, Konca'nın ilk Eskişehir döneminin son maçıydı. Mayıs 1971'de Eintracht Frankfurt ile anlaşarak, Alman liginde forma giyen ilk Türk futbolculardan biri oldu. Frankfurt ekibinin küme düşmeyeceği kesinleşince sözleşme imzalandı ve temmuz sonunda yeni takımının kadrosuna dahil oldu. 14 Ağustos 1971'de Hamburg ile oynanan birinci hafta maçında ünlü teknik adam Erich Ribbeck tarafından sahaya ilk 11'de sürülerek ilk Bundesliga maçına çıktı ve 70 dakika sahada kaldı. 13 Ekim 1971'de Borussia Mönchengladbach maçında ilk golünü kaydetti. İlk sezonunda 7 gol kaydeden futbolcu, takımının beşinci olarak UEFA Kupası vizesi almasına destek oldu. Sonraki sezona Liverpool ile oynadıkları UEFA Kupası maçları ile başladı ancak güçlü rakiplerine ilk turdan elendiler. Ligde ise golle buluşamayan futbolcu, ilk yarının sonlarına doğru kadrodaki yerini kaybetti ve devre arasında takımdan ayrıldı. Almanya'dan döndükten sonra yarım sezon forma giyemeyen futbolcu, 1973-74 sezonu öncesi Fenerbahçe'ya transfer oldu. 9 Eylül 1973'te Samsunspor karşısında ilk kez sarı-lacivertli formayı giyen futbolcu, ilk golünü ise 23 Eylül'de Boluspor ile 1-1 berabere kaldıkları maçta kaydetti. İlk kupasına Galatasaray ile oynanan Türkiye 50. Yıl Kupası ile yaklaşsa da penaltılarla kupayı kaybettiler. Konca, kendi penaltısını gole çevirmişti. Fenerbahçe ile o sezon UEFA Kupası'nda da mücadele edip, 2. turda elendiler. Sezon sonunda ise kariyerinin ilk Süper Lig şampiyonluğunu kazanırken, Türkiye Kupası'nı da müzelerine götürdüler. Ancak Cumhurbaşkanlığı Kupası'nı Beşiktaş'a 3-0 yenilerek kaybederek, sezonun üçüncü kupasını kazanamadılar. 1974-75 sezonuna Türkiye Spor Yazarları Derneği Kupası ile başladılar. Lige ise Trabzonspor galibiyeti ile başlarlarken, Konca galibiyet golünü atıyordu. O sezon ilk kez Şampiyon Kulüpler Kupası'nda forma giyerken, Jeunesse d Esch takımına gol atarak Fenerbahçe'nin Avrupa tarihine geçti. Fenerbahçe, sezon sonunda bir kere daha şampiyon olurken, bu sefer Türkiye Kupası yerine Cumhurbaşkanlığı Kupası'nı müzesine götürdüler. Geçen sezonun rövanşını Beşiktaş'tan alan Fenerbahçe'de Konca, ikinci golün asistini yapmıştı. 1975-76 sezonu Fenerbahçe için başarısız geçti. 3 gol attığı ligde Trabzonspor'un gerisinde kalarak ikinci olurken, Türkiye Kupası ve Başbakanlık Kupası'nda da başarısız oldular. Tek teselli sezon başında bir kez daha kazanılan TSYD Kupası'ydı. Sonraki sezon da sadece resmi olmayan TSYD Kupası ve Van Depremzedelerine Yardım Kupası'nı müzeye götürürlerken, Konca sadece bir Türkiye Kupası maçında golle buluştu. Sezon sonunda Fenerbahçe ile yollarını ayırdı. Konca, 30 yaşında büyük başarılar yakaladığı Eskişehirspor'a geri döndü. Ancak, ilk sezonunda küme düşmekten son haftalarda kurtularak eski başarılarını tekrarlayamadı. 1981-82 sezonuna kadar formasını giydiği Eskişehirspor ile son sezonu dışında ligin ortalarında yer alıp, Türkiye Kupası'nda da başarı elde edemediler. 1981-82 sezonu son haftasında saha içi olaylar nedeniyle yarıda kalıp, Beşiktaş'ın hükmen kazandığı maçın sonucunda Beşiktaş yıllar sonra şampiyonluk kazanırken, Eskişehirspor küme düştü. 35 yaşındaki futbolcu takımı bırakmayarak bir sezon da 2. Lig'de Eskişehirspor forması giydi. Ancak, Gençlerbirliği'nin ardından grup ikincisi olarak 1. Lig'e yükselemediler. 7 Ağustos 1983'te Sakaryaspor ile oynanan jübile maçında 11. dakikada oyundan çıkarak futbol hayatına son verdi. 35 kez millî takımlara çağrılan Ender Konca, 12 kez Türkiye U-18, 8 kez Türkiye U-21 ve 14 kez de Türkiye forması olmak üzere toplam 34 kez millî formayı giymiştir ve müsabakalarda 11 gol kaydetmiştir. 1966'da Avrupa 18 Yaş Altı Futbol Şampiyonası'na katılan Türkiye'nin kadrosunda yer aldı ve Macaristan ile 2-2 berabere kalınan maçta golleri kaydetti. Bir sonraki sene Türkiye'de düzenlenen turnuva kadrosunda yine yer buldu. Gol atamasa da beş maçta da oynayan futbolcu, Avrupa üçüncülüğü yaşadı. 1968 ve 1969'da ise ümit millî takım ile Balkan Oyunları'na katıldı. 9 Ekim 1968'de Bulgaristan ile oynanan hazırlık maçı ile ilk kez A millî formayı giydi. 1970 FIFA Dünya Kupası elemelerinde 3 maç forma giyip, SSCB'ye bir gol kaydetti. 1969'da düzenlenen RCD Kupası'nda İran ile oynanan maçta forma giyip 2 gol attı. Turnuvayı kazanan takım Türkiye oldu. Konca, EURO 1972 ve 1974 FIFA Dünya Kupası elemelerinde de forma şansı buldu. 17 Ekim 1973'te İspanya ile oynana hazırlık maçında son kez millî formayı giydi. 4 yıl sonra Balkan Kupası'nda Bulgaristan ile oynayan millî takım kadrosuna çağrılsa da forma şansı bulamadı. Aktif futbol hayatını tamamladıktan sonra antrenörlük ve teknik direktörlük yaptı. Maltepespor'da başladığı takım antrenörlüğüne, 1991-1993 yılları arasında Fenerbahçe'da teknik direktör Jozef Vengloš'un yardımcılığını yaptı. 1993-1997 arasında Adanaspor, Göztepespor, Maltepespor, Düzcespor ve Artvin Hopaspor'da takım teknik sorumlusu oldu. 1997-98 sezonunun ilk yarısında Fenerbahçe'ye bu sefer "gençlik gelişim antrenörü" olarak geri döndü. Sezonun ikinci yarısında ise Gaziantepspor'da yardımcı antrenörlük yaptı. 1998-2003 arasında teknik sorumluluğa devam eden Konca, Sarıyer, Artvin Hopaspor, Maltepespor, İstanbul Kartal Belediyespor ve son olarak Eyüpspor'da bu görevi sürdürdü. NOT:"Evsahibi olarak Türkiye baz alınmıştır." Güney Çin kayını Güney Çin kayını ("Fagus longipetiolata"), kayıngiller (Fagaceae) familyasından bir kayın türü. 25 m'ye kadar yükselir. Tomurcuklar 2 cm uzunluğundadır. Yaprak sapı 1-3.5 cm'dir. Yaprak 9–15 cm yumurta veya yumurtamsı-dikdörtgendir. Alt yüzeyi ince sık tüylü, dip kısmı ise kama şeklinde nadiren yuvarlaktır. Yaprakların kenarları az dişli olup ucu sivridir. İkincil damarlar ana damarın her iki yanında 9-15 kadar devam eder. Kupula 2-2,5 cm, brahte ince ve uzun, tüylü olup geriye doğrudur. Brahtenin ucu 7 mm uzunluğunda fakat dip kısmı kısadır. Nuks uzun veya kupuladan biraz küçüktür. Tohum kanadı uca yakın dardır. Doğal olarak Çin ve Vietnam'da bulunur. Darıca Darıca, Kocaeli'nin en kalabalık üçüncü ilçesi. Nüfus yoğunluğu açısından bakıldığında ise en kalabalık ilçesidir. İzmit ile İzmit Körfezi MÖ 12. yüzyılın başlarında Yunan kökenli kavimlerin istilasına uğramış; bu kavimlerin istilasıyla birlikte bu bölgede başlayan yerleşik düzenle tarihi gelişmelerinde başlandığı söylenebilir. Trakya'dan Anadolu içlerine göçen Frigler, daha sonra Misyalılar Kocaeli bölgesinin ilk yerleşik halkı oldukları kabul edilir. Osmanlılar döneminde Kocaeli adı verilen yarımadayı bir ara Tinyalılar, daha sonra Bithinyeler ele geçirerek MÖ 378'de Bithinyen krallığını kurmuşlardır. Bu krallık döneminde Darıca'nın kurulduğu söylenebilir. Bitinye krallığının eyalet olarak Roma İmparatorluğuna bağlanmasından sonra 1329 Pelekonon savaşına kadar Darıca Bizanslıların yönetiminde kalmıştır, Bizans hükümdarı III. Andranikos'un Osmanlı Hükümdarı Orhan Bey tarafından 1329 Haziranında Pelekonon denilen yerde yenilgiye uğratılınca Darıca Osmanlı İmparatorluğunun hakimiyetine geçmiştir. Sultan Yıldırım Beyazıt'ın Ankara Savaşıyla 1402'de Timur'a yenilmesiyle altı oğlu arasındaki taht kavgaları Osmanlılarda Fetret Devri'ni başlatmış Şehzade Süleyman Çelebi tahta oturabilmek için kendine destek sağlamak açısından Gebze, Hereke, Eskihisar, Darıca'yı Bizans İmparatorluğuna verdi. Böylece tekrar Bizans hakimiyetine giren Darıca Sultan Mehmed'in komutanlarından Gazi Timurtaşoğlu Umurbey tarafından yeniden fethedilerek Osmanlı topraklarına katıldı. Fethedilen bu toprakları Sultan Mehmed Bursa'daki imaretine vakfetmiştir. Darıca'daki arazilerin bir kısmı bu vakıf aracılığı ile alınıp satılmaktadır. 20 Kasım 1920 tarihinde Yunan ordusu tarafından isgal edilen kasabada belediye baskani Osman Efendi'nin mühürü zorla elinden alındı. I. Dünya Savaşı ve Türk Kurtuluş Savaşı 1914-1921 yılları arasında Darıca bazı azınlıklar ve yerli çetecilerin yağmasına maruz kalmış, bunlar (Küçük Aslan Bey) vs. 28 Nisan 1921 tarihinde Darıca Yunan ve İngiliz birliklerince işgal edilmiş bu işgali küçük yaşta yaşamış olan Şakir Yapıcı, işgallerin başlamasıyla Darıca'da oturan Türklerin buradan göç ederek Üsküdar, Kartal, Tavşancıl'a yerleştiğini ifade etmektedir. İşgal kuvvetlerinin 26 Haziran 1921'de Darıca'dan çekilmesiyle göç eden Türklerin tekrar Darıca'ya döndüğünü belirtmektedir. Kurtuluş Savaşı yıllarında yerli Rumlarla çeteci Küçük Aslan Bey'in Darıca yöresindeki olumsuzlukları bastırmak için (Büyük Aslan Bey) Kara Aslan, Arnavut Kaplan Ağa (Kaplan Sönmezyıldız) Kuvayi Milliye ile birleşerek Darıca'nın Kurtuluş Mücadelesine katkıda bulunmuşlardır. Kocaeli İli Darıca İlçesinde bulunan bu kalenin Bizans dönemindeki ismi Daritsion'dur. Ancak eski isminin Tararion Kalesi olduğu kaynaklarda belirtilmiştir. Tarihte ilk kez ismini Pelekonon Savaşları sırasında duyurmuştur. Yöre Osmanlıların eline geçince buraya Darıca Kalesi ismi verilmiştir. Bizans döneminde bu kalenin, önündeki iskeleyi koruma amaçlı bir karakol kalesi olarak yapıldığı sanılmaktadır. Evliya Çelebi Seyahatnamesinde bu kale ile ilgili bazı bilgiler vermektedir: "Lebi deryada dört köşe kalesi vardır. Kalenin limana hazır cihetinde bir kapısı vardır. Kalenin komutanı ve muhafızı yoktur. İçinde 20 civarında üzeri örtülü ev mevcuttur". Evliya Çelebi'nin bu bilgisinden yola çıkarak kalenin Osmanlı döneminde kullanılmadığı ve içerisinde yalnızca bir mahalle olduğu anlaşılmaktadır. Darıca Kalesi kıyıdan 200 m yukarıda, sahile hakim bir sırt üzerinde yapılmıştır. Günümüze yalnızca kalenin küçük bir sur duvarı ile bir burcu gelebilmiştir. Zemin kısmı taş örme olan burcun üst kısmı Bizans üslubu taşıyan bir işçilikle Horasan harcı kullanılarak yapılmıştır. Kale içerisinden sahile inen gizli bir yer altı geçidi bulunmaktadır. Darıca ismini, günümüzde de bir burcu ayakta kalan Darıca Kalesi'nden almıştır. Yaklaşık 150 bin nüfusa sahip olan ilçe, birçok kültürden insana ev sahipliği yaptığı için, kültür mozaiği yönü ile de çok renklidir. İlçenin İstanbul'a uzaklığı 38 km'dir. Karayolu, demiryolu, deniz yolu ve havayolu ile ulaşılabilen ilçemizin Sabiha Gökçen Havaalanı'na ulaşım süresi yaklaşık 15 dakikadır. Temiz sahilleri, tarihi ulu çınarları, sosyal alanları, festivalleri ve hayvanat bahçesi ile marmara bölgesinde günübirlik ziyaretler için gözde alandır. Bayramoğlu, körfez şeridi üzerinde Darıca’ya bağlı doğal güzelliğe sahip, üç burundan oluşan bir yarımadadır. Marmara Bölgesinin en modern tatil merkezi olarak bilinmektedir. Güneşi denizi, kumsalı ve modern dinlenme tesisleriyle gerek günü birlik gerekse uzun süreli tatillerini geçirmek isteyenler için güzel imkanlar sunmaktadır. Şu an sahil yeniden düzenlenmis olup halka açık hale getirilmistir. 16 km'lik kıyı şeridiyle, Darıca sahilleri Marmara bölgesinin en güzel yerlerinin başında gelmektedir. Sahil boyunca kafeteryalar, restaurantlar, piknik alanları, çocuk oyun grupları ve balık tutulabilecek alanlar mevcuttur. İçerisinde oyun alanları, çay bahçeleri, yürüyüş alanları ve ayda 300 bine yakın kişinin ziyaret ettiği, Şehirler ve Kültürler Kaynaşması festivalinin yapıldığı amfitiyatrosu ve standları ile Dudayev Parkı, ailelerin günlerini güzel geçireceği mekanlardandır. Manzarası ve çevre düzenlemesi ile halkın, gezeceği, eğleneceği, dinlenebileceği, spor yapabileceği, denize girebileceği nadide alanlardandır. İçerisinde yürüyüş yolları, kafe, lokanta, çocuk oyun grupları, meydan girişi ile bütünleştirilmiş gemi maketi ve seyir balkonları yer alır. Güneşin batışının izlenebildiği eşsiz manzarası ile Sancaktepe, Darıca’nın en yüksek tepesinde kurulmuştur. 200 dönüm arazi üzerine, 15 bin dikili fidanı ile gezilip görülmeye değer yerlerin başında gelmektedir. İçerinde piknik alanları, yürüyüş yolları, kafeteryası ile ailece vakit geçirmek için en güzel alanlardan biridir. Ayrıca Sancaktepe Peyzaj tasarımı ile ülke çapında iki ödül almıştır. Darıca'da birçok tarihi ev bulunmaktadır. Bunlar Rum evleri ve köşklerdir. Bunlardan bazıları; Keremyalı, Diposta ve tarihi Rum evleridir.Günümüzde kendi haline terk edilen darıca evleri bakımsızlıktan dolayı göçme ve çökmeler meydana geldiğinden dolayı yıkılmış vaziyettedir. Geçmişten gelen birikimiyle, tarihimizi aydınlatan deniz feneri 1896 yılında deniz yolcularının, karaya çarpmadan yollarına devam edebilmeleri için yapılmıştır. Fener 15 saniyede bir çakarak 25 mil mesafedeki gemilere kılavuzluk eder. Denizden yüksekliği 20 m olan ve 114 yıldır hizmet veren fenerin tüm bakımı 5 kuşaktır aynı aile tarafından yapılmaktadır. Türkiye’yi dünyaya tanıtan, yerli ve yabancı ziyaretçilerin ilgi odağı olan, ve kuş türleri açısından, dünyada benzeri olmayan Darıca Kuş Cenneti, Darıca'da 200.000 m alan içine kurulu ve içerisinde 200 çeşidin üzerinde 3.000 hayvanı barındırmaktadır. Ayrıca 150 çeşit bitki türü ile, Türkiye’nin sayılı botanik parkları arasındadır. Resneli Niyazi Bey Ahmet Niyazi Bey () veya Resneli Niyazi Bey (1873, Resne - 1913), Arnavut kökenli Türk askeri. 1897 Türk-Yunan Savaşı’ndaki başarıları ile tanınmış bir askerdi. İttihat ve Terakkî Cemiyeti’ne katılarak cemiyetin ileri gelenleri arasına girdi. 3 Temmuz 1908 Cuma günü, emrindeki askerlerle Makedonya dağlarına çıkarak II. Meşrutiyet’in ilanına yol açan ayaklanmanın lideri oldu. Meşrutiyet’in ilanından sonra döndüğü Selanik’te “"Hürriyet kahramanı"” olarak karşılandı. 1873 yılında bugün Makedonya sınırları içerisinde kalan Manastır yakınlarındaki Resne kasabasında doğdu. Bu nedenle "Resneli Niyazi Bey" olarak anılır. Manastır Askeri İdadisi’nde öğrenim gördükten sonra Harbiye Mektebi’ni bitirdi ve teğmen rütbesi ile 1897 Osmanlı-Yunan savaşına katıldı. Savaşta gösterdiği yararlılık nedeniyle mülazım-ı saniliğe (üsteğmenlik) yükseltildi. Kendisine “Padişah yaverliği” unvanı da verilmek istendi; ancak kazaskerin 13 yaşındaki oğluna da aynı unvanın verilmesi üzerine bu unvanı kabul etmeyip cepheye dönmeyi istedi. Resne’de ambar memurluğu gibi pasif bir göreve atanan Niyazi Bey, 1903 yılına dek bu görevde kaldı. Daha sonra Balkanlar’da ayaklanan Sırp ve Bulgar çetecilerle mücadele görevi verildi. Bu mücadele sırasında vatanseverliği ve silahşörlüğü ile tanındı. Rütbesi kolağası (yüzbaşı) rütbesine yükseltildi. Bu dönemde İttihat ve Terakkî Cemiyeti’ne katıldı ve cemiyetin önde gelen kişileri arasına girdi. Makedonya’ya bağımsızlık verilmesini önlemek ve Sultan Abdülhamid’e meşrutiyeti zorla kabul ettirmek üzere İttihat ve Terakkî gizli cemiyetinin devrim stratejisi doğrultusunda bir isyan başlatarak 3 Temmuz 1908 Cuma günü emrinde topladığı 150 kadar asker ve gönüllü ile Ohri yakınındaki dağa çıktı. Bu olay, İkinci Meşrutiyet’in ilan edilmesine öncülük etti. Padişah II. Abdülhamid’in 1878 yılında askıya aldığı meşrutiyet rejimi, 24 Temmuz 1908’de resmen ilan edildikten sonra Resneli Niyazi Bey şehre indi. Selanik’te “"Hürriyet kahramanı"” olarak büyük gösterilerle karşılandı. Dağda bulunduğu sırada evcilleştirdiği geyik, bir hürriyet sembolü kabul edildi, ""gazal-i hürriyet"" olarak tanındı. 1908’de İstanbullu bir ailenin kızı olan Feride Hanım ile evlendi. Mithat (1911) ve Saim (1913) adlı iki oğlu oldu. 31 Mart Olayı’nda yanındaki fedailerle Hareket Ordusu’na katıldı, isyan bastırılınca Resne’ye çekildi. Bir kez daha ordudan ayrılan Niyazi Bey, Resne’nin imarı ve halkın eğitim-öğretimi ile ilgilendi. 1910 yılında doğruluğunu İttihat ve Terakkî Cemiyeti’ne de tasdik ettirdiği hatıralarını ""Hatırat-ı Niyazi"" adıyla yayımladı. Balkan Savaşı sırasında birlikleriyle orduya katıldı. Savaştan sonra 17 Nisan 1913’te Arnavutluk’un Avlonya limanında İstanbul’a gitmek üzereyken İttihat ve Terakkî’nin ona muhafızlık edip korumalık yapmakla görevlendirdiği kişi tarafından vuruldu. Öldürülme sebebi karanlıkta kaldı. Mezarının Avlonya’da olduğu düşünülür. Buraya bir heykeli dikilmiştir. Öldürülme sebebinin karanlıkta kalmış ve kendi koruması tarafından vurulmuş olması ""Ne şehittir ne de gazi, pisi pisine gitti Niyazi"" deyiminin kaynağı olmuştur. Resneli Niyazi Bey adına İstanbul’un Şişli semtinde Fulya’da bir okul açılmıştır. Hasan KÃ¢mil Sporel Hasan Kâmil Sporel (1894 - 1968), Türk eski millî futbolcu ve spor yöneticisi. Futbola Galatasaray Lisesi'nde öğrenciyken başladı. Galatasaray'da oynadıktan sonra Fenerbahçe'ye geçti ve burada yetişti. 4 Ocak 1914'teki 4-2 kazandıkları Galatasaray derbisinde attığı üç golle hem derbi tarihinde Galatasaray'a gol atan ilk isim hem de Fenerbahçe adına hat trick yapan ilk futbolcu oldu. 1923 yılında Romanya karşısına çıkan ilk Türkiye millî futbol takımının kaptanlığını yapmıştır. 1914'te öğrenim için gittiği ABD'de, üniversitenin takımında, geçilmez bir defans oyuncusu olduğu için kendisine "Dardanelle" (Çanakkale) lakabı verildi. Sporel'e Türkiye'de ise "dalgakıran" lakabı verilmiştir. Türkiye'ye dönünce tekrar Fenerbahçe'ye dönmüştür. Bu dönemde defansta Cafer Çağatay'la beraber oldukça başarılı bir ikili olmuşlardır. Futbolculuk kariyerini sonlandırdıktan sonra Fenerbahçe'de başkanlık yaptı. Hasan Kâmil Sporel'in kardeşi, Zeki Rıza Sporel ve Arif Sporel de futbolcudur. Para PiyasasÄ± Ortak Fonu Para Piyasası Ortak Fonu, küçük tasarruf sahiplerinin tasarruflarının toplanıp para piyasası menkul kıymetlerine yatırılması sonucunda elde edilen faiz gelirleri tasarruf sahiplerine hisseleri oranında dağıtılmasıdır. Böylece bankalar küçük tasarruf sahiplerini kendilerine bağlamış olurlar. Bu hesaba çek yazılabilir. Patrick SÃ¼skind Patrick Süskind (d. 26 Mart 1949 - ), Alman, roman, senaryo ve radyo oyunu yazarı. Almanya'nın Bavyera eyaleti sınırları içinde kalan Münih'in 30 km güneyindeki Starnberger Gölü kıyısında, Ambach'ta dünyaya geldi. Babası Wilhelm Emanuel Süskind de bir yazardı. Patrick Süskind, lise olgunluk sınavının ardından sivil olarak askerlik hizmetini yerine getirdikten sonra 1968-1974 yılları arasında, yine babası gibi, üniversitede tarih eğitimi aldı. Münih Üniversitesi'nde ortaçağ ve modern çağ tarihi öğrenimi gördü. Tarih eğitimini "Magister" bitirme sınavı ile tamamladı. Üniversite yıllarında düzyazılar ve senaryolar yazmaya başladı, ancak bunlar bugüne kadar hiç yayınlanmadı. Üniversite eğitiminin ardından gittiği Fransa Aix-en Provence'de Fransızcaya ve Fransız kültürüne ilişkin bilgisini arttırdı. Patrick Süskind, babası gibi, serbest yazar olarak çalışmakta, yazı işleri ve düzeltmenlik yapmakta, roman, kısa hikâyeler ve televizyon senaryoları yazmaktadır. Süskind'in kitapları yirmiden fazla dile çevrilmiştir, ve birçok kez sinema ve televizyona uyarlanmıştır. Yine kendisinin elinden çıkan kısa ve alaycı bir biyografisinin dişında hakkında pek az bilgi vardır. İnsan içine çıkmaktan hoşlanmayan Patrick Süskind, Münih, Paris ve güney Fransa'da Montolieu'da yaşamaktadır. Süskind, kendisine verilen edebiyat ödüllerini dahi almamakta ve reddetmektedir. Patrick Süskind, 1981 tarihli bir monolog olan "Der Kontrabass" (Kontrabas) adlı oyununun Münih Cuvilliee tiyatrosunda sahneye konulması ile meslek hayatının ilk büyük çıkışını yaşadı. "Der Kontrabass" 1985 yılında Tevfik Turan tarafından dilimize çevrildi ve Can Yayınları tarafından yayınlandı. 1985 tarihli "Das Parfum" adlı ilk romanı ile Süskind dünya çapında şöhrete kavuştu ve Almanca konuşulan ülkeler İsviçre, Avusturya ve Almanya'nın en önemli çağdaş yazarlarından biri oldu. "Das Parfum" 1987 yılında "Koku" adıyla Tevfik Turan tarafından dilimize çevrilerek Can Yayınları tarafından yayınlandı. "Das Parfum" bir "çok satan" olduğu gibi aynı zamanda yazarı henüz hayatta olmasına rağmen klasikleşerek "uzun satanlar" arasındaki yerini de aldı. 100 bin adet olarak basılan "Das Parfum"'ün ilk Almanca baskısı birkaç hafta içerisinde tükendi ve roman tam dokuz yıl boyunca Almanya'nın önemli dergilerinden biri olan Der Spiegel'in çok satanlar listesinde yer aldı. Bugüne kadar 33 ayrı dile çevrilen "Das Parfum" tüm dünyada tam sekiz milyon adet satılmıştır. Yine Alman yönetmen Tom Tykwer tarafından sinemaya uyarlanarak 14 Eylül 2006 tarihinde Almanya'da gösterime girmiştir. Süskind'in diğer eserleri ise şunlardır: Charlie'nin Çikolata Fabrikası (film) Charlie'nin Çikolata Fabrikası (İngilizce özgün adıyla "Charlie and the Chocolate Factory"), Roald Dahl'ın aynı adlı kitabından esinlenerek yapılmış bir Amerikan filmidir. Charlie (Freddie Highmore) ailesi ile zor bir şekilde geçinen fakir bir çocuktur. Tüm dünya ve Charlie, çikolata fabrikasıyla zengin olmuş Willy Wonka'nın (Johnny Depp) esrarengiz ve yıllardır kapalı olan fabrikasını merak etmektedir. Ama bir gün Willy Wonka 5 çikolata ambalajının altına altın bilet saklamıştır. Altın biletleri bulan 5 çocuk fabrikaya girme hakkına sahip olacak ve içlerinden biri hayallerinin ötesinde bir dünyaya kavuşacaktır. Ve Charlie ise çikolata alamayacak kadar fakir olmalarına rağmen o fabrikaya girmek için elinden geleni yapacaktır. Ve Charlie fabrikaya büyükbabasıyla birlikte girer. Onlar gibi dört çocuk daha fabrikaya girmeye hak kazanır. Bu çocuklar: Veruca Salt, Violet Beauregarde, Augustus Gloop ve Mike Teavee'dir. Charlie diğer çocuklara göre daha akıllı, sakin ve tokgözlüdür. Veruca ise fabrikadaki her şeyi ister, çok şımarıktır ve zengindir. Mike televizyon bağımlısı bir oğlan, Violet sakız delisi ve hırslı bir kız, Augustust ise açgözlü her şeyi yemek isteyen bir çocuktur. Çocuklar fabrikayı dolaşırken Wonka onları Umpa-Lumpa'larıyla tanıştırıken çikolata yemeyi çok seven Augustus açgözlülük yaparak çikolata gölüne gider. Wonka ona gitmemesini söylemiştir ama o gider. Yanlışlıkla çikolata gölüne düşen Augustus bir makine tarafından çikolata süzme yerine gider. Geriye kalır 4 çocuk. Sakız çiğnemeyi çok seven Violet ise Wonka'nın icadı olan doyurucu sakızı (Wonka'nın ona çiğnememesi gerektiğini söylediği halde) çiğner. Çiğnediği sakız onu şişirir ve ve böğürtlen gibi şişer,aynı zamanda mor olur. Hayvanları bir eğlence aracı olarak kullanan Veruca ise fındık kemiren çalışkan sincapları görerek onlardan birini almak ister ama sincaplar buna izin vermez ve Veruca'ya saldırırlar. Veruca'nın iyi bir ceviz olmadığını düşünürler. Onu bozuk cevizlerin giitiği yere çöpe atarlar. Babasıda onun gittiği yere gider. Geriye Charlie ve Mike kalmıştır. Mike teknolojik aletleri çok seven bir çocuktur. Wonka çikolata ışınlama televizyonunu onlara tanıtırken Mike televizyona atlar ve ışınlanmak ister. Işınlandıktan sonra Mike çok küçülür ve onu uzatma makinesine götürürler. Geriye tek Charlie kalmıştır. Wonka büyük cam asansörle Charlie'lerin gecekondu evine gider. Charlie'ye bir teklifte bulunmuştur. Teklif şudur : " Ya aileni bırakıp fabrikaya sahip olacaksın , ya da ailenle sefalet içinde yaşayacaksın. " Charlie ailesine çok bağlı olan bir çocuk olduğu için teklifi hiç düşünmeden reddeder. Wonka kulaklarına inanamaz. Çünkü Charlie hiçbir çocuğun reddedemeyeceği bir teklifi reddedmiştir. Wonka'nın çikolataları artık eskisi kadar güzel olmaz ve Wonka iflas etmeye başlar. Charlie'nin babası ise çok iyi bir iş sahibi olmuş ve aldığı maaş'da gayet güzeldir. Charlie ve ailesi fakirlikten kurtulup mutlu-mesut yaşarlar. Bir gün ayakkabısını boyadığı bir adamla Wonka fabrikası hakkında konuşurken Charlie onun Willy Wonka olduğunu anlar ve ona tavsiyede bulunur. İyi çikolatalar üretebilmesi için dişçi olan babası ile görüşmesi gerektiğini savunur. Bunu tek başına yapacak cesareti olmayan Wonka Charlie ile beraber babasını ziyarete gider. İlk gördüğünde onu tanımayan babası onu azı dişlerinden tanır. Aralarındaki küskünlüğü giderirler. Ailenin hayatta önemli bir yeri olduğunu bu olaydan sonra anlayan Wonka teklifini değiştirerek Charlie'ye hem fabrikada çalışabileceğini hem de ailesini görebileceğini söyler. Charlie'nin aileside artık Wonka'yı benimsemiş ve hep beraber fabrikada yaşamaya başlamışlardır. Süt Kardeşler Süt Kardeşler, yönetmenliğini Ertem Eğilmez'in yaptığı, Hüseyin Rahmi Gürpınar'ın Gulyabani isimli romanından uyarlanan, 1976 yılı yapımı bir Türk filmidir. Yıllardır kimsenin sahip olamadığı konağın sahibi Melek hanım, sütoğlu Şaban sanıp da Şaban’ın arkadaşı Ramazan’ı eve alır. Fakat sinirli abisi Hüsamettin’e Ramazan’ı damadı Bayram olarak tanıtır. Konağa gerçek Şaban ve gerçek Bayram’ın gelmesiyle işler karışır. Bayram'ın kardeşi Bihter'e aşık olan Şaban onun peşinde dolanır. Bayram'ın babasının eve Gulyabani adında bir canavar sokmasıyla işler iyice karışır. Olayı çözen Şaban, damat Bayram, ve emir eri olan Ramazan madalya alır. 1976 yılında vizyona giren filmin çekimleri İstanbul Yeşilköy'deki Simenoğlu Köşkünde gerçekleştirildi. Özellikle Arzu Film’in komedi filmlerinin çekildiği bu köşk, 1979’a kadar sinemaya hizmet etti. Şaban Oğlu Şaban Şabanoğlu Şaban, Kemal Sunal'ın canlandırdığı "Şaban" karakteri üzerine yazılan ve çekilen, 1977 yapımı bir Türk filmidir. Yönetmenliğini Ertem Eğilmez yapmıştır. Askerde kumandanı Hüsamettin'i sürekli yaralayan ve türlü sakarlıklar yapan Şaban ile askerlikten sonra bir eğlence yerinde birlikte çalgıcılık yaptığı asker arkadaşı Ramazan, çalıştıkları yerde kanto yapan Nigar'a aşık olurlar. Sivil hayatta bir polis olan Hüsamettin ve teşkilatının aylardır yakalayamadığı Kadırgalı Eşref'i tesadüfen yakalayıp Hüsamettin'in kayınpederi olan Nazır Paşa'nın gizli polisi olurlar. Nazır Paşa onlara kızkardeşinin kaybolan elmasını bulma görevi verecektir. Antitoksin Antitoksin, kan proteinlerindeki gammaglobülinde bulunan antikorların genel adıdır.Vücutta meydana gelen ve bir toksini etkisiz duruma getiren bir madde veya bir antikordur. Zehire karşı koyan antikorlara antitoksin denir. Her bir bakteriyeel toksinin kendine has antitoksini vardır. Bu antitoksin, kendi toksini (zehiri) ile birleşir ve zehiri tesirsiz hale sokar. Antitoksinler, toksinleri etkisiz hale getirmelerinden dolayı tıpta önemli uygulama alanı bulmuştur. Mesela difteri botulizm (gıda zehirlenmesi) ve tetanos gibi hastalıkları önlemekte antitoksin tedavisinden faydalanılır. Bu tedavi edici antitoksinler, at vb. hayvanlardan üretilir. Vücuda giren bir bakteriyel toksini ( zehir yok etmek için, kan plazmasında meydana gelen bir madde. Zehire karşı koyan antikorlara " Antitoksin " denir. Her bir bakteriyel toksinin kendine has antitoksini vardır. Bu antitoksin, kendi toksini ( zehiri ) ile birleşirve zehiri tesirsiz hale sokar. Antitoksinler, hastalıktan kurtulmuş bir insanın kanından, bakteri ya da toksin verilmiş hayvanların (genellikle atların) kanından ya da toksoitlerin (enfeksiyona yol açmaz duruma getirilmiş, ama antijen olmaya yeterli özelliklerini koruyan ya da antikor üretimini harekete geçirebilecek bir bakteri kültürü) iğneyle verilmesiyle üretilebilir. Antiope (Amphion'un annesi) Antiope, eski Yunan mitolojisinde Thebai kral覺 Nikte'nin k覺z覺d覺r. Efsaneye göre, satir kılığına giren tanrı Zeus tarafından baştan çıkarılan Antiope, hamile olduğunu keşfedince babasının öfkesinden korkarak Sicilya'ya kaçtı ve sonradan ikisi de Thebai hükümdarı olan ikiz Amphion ve Zethos'u dünyaya getirdi. Usta bir müzisyen olan Amphion, lir çalarak büyülediği ağır taşlarla Thebai'nin çevresindeki suru ördü ve Niobe ile evlendi. Zethos, savaşçılığıyla ün saldı ve Thebai'nin adını aldığı Thebe'yle evlendi. Göz alıcı cazibesiyle Antiope Yüreğine yangın olur düşer Zeus’un Bulutların üstünde yürürken delice Şimşek gibi çakan bir düşünce İndirir Zeus’u tanrılık tahtından Ayinlerin ağır başlı Sytrosu Tanrı Zeus’un yüzünde ışıldar Fırat’ın kenarında hayallere dalan Güzeller güzeli Antiope irkilir Hisseder yüreğinde aşkın nefesini Tatlı bir melodi gibi çağlayan Fırat’ın kollarına atar kendini Vücudu sırılsıklam ihtiras kokar Dayanamaz Zeus ıslak ten heyecanına Sarılır büyük bir tutkuyla Tatlı su kokan tenine
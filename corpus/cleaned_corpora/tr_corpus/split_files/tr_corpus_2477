seyirciyle aynı masadadır. Kimbilir kaç kez birlikte olmuştur onunla. Mendilin yerini kadeh tutar. Baston girişte, vestiyerde kalmıştır. Bal Mahmut (helva sohbetinde), zayıf yanlarını yakaladığı saray kişilerinin (cumhurbaşkanı, bakan, işadamı) önünde maskara, yanında dalkavuk, üstünde filozof, arkasında hicivci, altında semt temsilcisi rollerini art arda getirecek ilkellik, giderek daha daha ilkellik sunularıyla bir çeşit kurt dökme, döktürme töreninin edepsiz imamı olacaktır. Mal sahibine haddini bildirmek isteyen ama buna kalkışmayı hiçbir zaman ekonomik saymayan kâhya cüreti. Kâhya değil de bozacı. Hiçbir zaman muhallebi çocuğu olmadı. Gülümsemesi bıyık altında kalamayan, hep galiz bir biçimde oradan taşarak rezalet reklamına dönüşüveren balkelebeği. Onu düşündükçe Menderes'in kasasında bulunan kadın külotunu, Fahrettin Kerim'in Göztepe'deki köşkünün bahçeden soyutlanışını, Hasan Polatkan'ın, 1957 seçimlerinden iki gün sonra, maliye hesap uzmanlarına defterdar yollayışını, Semra (Özal) Hanım'ın Vizon dergisi defilesinde mankenlik gösterisini, Serpil Çakmaklı'yı, hükümetimizin toptan Uzakdoğu yolculuğunu, Faruk Sükan'ın Paris'teki ihtisasıyla ilgili belgeleri bir araya getirirken düştüğü büyük unutkanlığı, diplomat Nuri Eren'in oldu bitti hırsını İdris'i, Dündar'ı, Şevket Yılmaz'ı ve Korkut Özal'ı Aziz Nesin'in Seyyar Köfteciler Talimatnamesi ni Fon yöntemlerinin etkinliklerini Turgut Özal'ın niçin Amr İbn Ümeyye gibi gülümsediğini Sümerbank'la birlikte bir ülkenin satışa çıkarılma girişimini Celal Bayar'daki mide gücünü daha iyi anlıyorum. Bayağılığın güzelliği. Odur Mahmut Baler. Fransızca Açık Saçık Fıkralar Sözlüğü'nün önsözünde şöyle bir cümle var Bu kitaptaki bir fıkrayı dostlarınıza anlatmak mı istiyorsunuz, onu bozmaktan ve kendi üslubunuza uygun bir konuma getirmekten çekinmeyiniz. Bal Mahmut bu öğüdün gereğini yerine getirmiş gerçek bir üstat. Yeteneği var. Tonlama, tikler, kişisel anlatımda yeniden can bulan bir argo. Her şey tamam. Bal Mahmut'ta eksik olan şey kültür. Bunu da azımsayamayız herhalde. Kendi dalını besleyecek hiçbir alanda araştırma yapmadığı anlaşılıyor. Çocuk oyunlarından, türkülerden, halk tiyatrosundaki gösteri beğenisinin gelişiminden haberi yok. Bu yüzden doğaçlama payını iyi kullanamıyor. Kahve öykücülerindeki rahat ve özgür devinimi de kavrayamamış. Hep sarayda olduğu için zaman da bulamamış buna. Anadolu'yu dolaşmamış. Kol oyuncusu olamamış. Yine de, yüzünde, bulunduğu sofralardaki hayat görüşünü bulduğumuz için, o yüz yararlı bir yüzdür diyorum. 1 Kasım 1987 Türkân Şoray Türkân Şoray, Fatma Girik, Hülya Koçyiğit... Üçü de büyük yetenek. Geldikleri yere kolay gelmemişler. Ama Şoray'ı, başkalarından olduğu gibi, Girik ve Koçyiğit'ten de ayırmak gerekir. Son çözümlemede, Girik'i direnç, Koçyiğit'i sağduyu olarak özetleyebiliriz. Yerleri, toplumdaki yansıları belirlenmiştir ikisinin de. Türkân Şoray ise sinemada Türk kadın tipinin genel yansısı. Bu konuda bir işbölümüne ne gereksinimi, ne niyeti, hatta ne de gücü vardır. Sinemanın, oyunculuğunun ötesinde bir konum da kazanmıştır Türkân Şoray. Halk özlemiyle oluşmuş bir mitostur. Ve ulaşılmaz bir yalnızlık içindedir. Aynada kendi yüzümüzün bütününe baktığımız zaman birtakım ayrıntılar bulabiliriz ama tek bir öğeye indiremeyiz onu. Fatih Kız Lisesi öğrencisi, 1960'ta, Köyde Bir Kız Sevdim'le sinemaya girmiş. Başlangıçta Ayhan Işık'ın karşılığı olma girişimi içinde. Ama çok geçmeden o konumu, gerçek sahibi olan Belgin Doruk'a teslim edecek. Ne zaman. Ötede, Yılmaz Güney'in belirmeye başladığı yıllarda. Son çeyrek yüzyıllık sinema oyuncuları tarihine baktığımızda seyircinin gözündeki iki yüzün hep en önde tutulduğuna tanık oluyoruz Yılmaz Güney ve Türkân Şoray. Seyirci bu iki sanatçıyla özdeşleşmiştir. Kendini onların yerine koyar. Biri diyecek ki, her gösterimde ve her sanatçı için az çok böyledir. O da doğru. Ama Güney ve Şoray için daha doğru. Asıl onlar için doğru. Ayrıca bu iki oyuncunun canlandıracakları tipleri çok iyi ve tutarlı biçimde seçtiklerini de unutmayalım. Öyle ki özdeşleşme hiçbir zaman tehlikeye düşmez. Erkek seyirci adam vurmak istemez, kadın oyuncu randevuevine düşmüş olmayı kaldıramaz. Yılmaz Güney ancak mecbur olduğu için öldürmüştür. Şoray, uçurumun kenarına zorla sürülürse de hiçbir zaman yuvarlanmaz. Seyirci onlarda atılımlarını yapacak, ama kendini korumayı da bilecektir. Türkân Şoray'ın hayatı da toplumda yarattığı imgeye ters düşmemiştir. Hiçbir programlanma onun yazgısı kadar taktik değeri taşımaz. Alınyazısını da kendisi seçmiş sanki. Şanssızlıkları da şans hanesine yazılmış. Rüçhan Adlı olayı, sözgelimi. Rüçhan Adlı hem şanssızlık, hem de şans olmuş onun için. Bir Carlo Ponti işlevi de taşımış. Hiç değilse bir koşul olarak sonuçta öyle görünmüş. Türkân Şoray film çevirirken attan düşüp boynunu kırmıştı. Bu olayda bile hayırlı bir yan olmadı mı. Anlamlı bir zaman dönemecinde ona ek bir dram sağlayarak sanat yolunu uzatmadı mı. Sinema oyuncuları içinde, ününde efsane değeri de bulunan tek kadın sanatçı. Yıllar önce Ün ve Efsane başlıklı bir yazı yazmıştım. O yazıyı açtım, Yılmaz Güney'le Türkân Şoray'a yine yan yana bakmışım. Bir yerde de şöyle demişim Türk insanının gözünde komik öğe efsaneleşmeyi önlüyor kanısındayım. Türkân Şoray'ın o öğeye belirleyici olarak yaklaşmadığı görülüyor. İlk filmlerindeki magazin düzeninden usulca sıyrılarak sonra sonra toplum planında da karşılığı olan bir içeriğin peşine düştü. Oysa sorunsalın kadını olan bir Fatma Girik, komedilerde de göründü. Bir Hülya Koçyiğit, Susuz Yaz gibi bir çıkıştan sonra duygusal olan filmleri ne yönelmekte bir sakınca görmedi. Seyirci kendi özlemini Şoray'da sadece bulmakla kalmamış, onu o özlemle yaratmıştır da. İlk filmlerinde Walt Disney'in sevimli kahramanlarına özenircesine kaş göz oynatan Karagümrüklü genç kız, bir süre sonra beyazperdede Türkiye'nin yüzü olacak. Üstelik hiç de fotojenik sayılmaz. Yılmaz Güney'in karşılığı, ama paralelinde değil. Fatma Girik ise, kendi Carlo Ponti'si ve Rosselini'si (Memduh Ün) tarafından Yılmaz Güney'in tam paralelinde, hatta onun taklitçisi bir kadın sanatçı olarak hazırlandı. Gerçekçilik adına, ama gerçeğin asalağı bir biçimde, ütopyaya daldı. Hülya Koçyiğit'e gelince, o, Fikret Hakan'ın paraleli ve karşılığıdır. Onun oyun gücü de her zaman, Şehir Tiyatrosu Çocuk Bölümü'nde öğrenciliği deneyine çarptı. Girik olsun, Koçyiğit olsun, başka alanlarda da, sözgelimi şarkıcı olarak da ortada görünmek istediler. Bu istekler onların toplumdaki imgelerini biraz soldurdu. Türkân Şoray, susmayı, zaman zaman köşeye çekilmiş izlenimi uyandırmayı da bildi. Mesafelerini her zaman korudu. Kimi zaman bir davranış, tek olay, kişiliği en alt düzeydeki görünümüyle belirler. Türkân Şoray'ın bu tür bir yanlışı olmadı. Aslında hiçbir büyük yanlışı yok. Yenileri kimler... diye düşündüm. Aklıma yeni bir iki ad gelmedi bir anda. Fatma Girik bir yerde kurumsal bir sanatçı. Onun yenileri her zaman ortaya çıkacaktır. Yeni bir Koçyiğit. Yenisi eskisine benzemese de olur. Koçyiğit'in belli bir yeri olmasına karşın, yüzü belirgin değil. Başka yüzler de onunkini yansıtabilir. Yeni Şoray. Yeni Şoray bir mirastan da yararlanıyor. Kendisi de çok güçlü Müjde Ar. 8 Kasım 1987 Dündar, İdris ve Öbürleri İtalya'da mafyanın siyasal bir geçmişi vardır. Kökleri İtalyan Birliği mücadelesine kadar iner. Bunun için belki günümüzde ekonomik bir temele oturuyor olmasına karşın, siyasal hedeflerini de elden çıkarmak istemez mafya. ABD'de ise gangster, sermaye sahibini taklit ederek kendi alanında başarıya ulaşmak ister. Bu yüzden, bu ülkedeki suç endüstrisi çalışma alanı yönünden çok geniş bir yayılım içinde olmuştur. Zaman zaman politikayı da kapsar. Ama ayırıcı niteliği o noktada değil. Ülkemizde yeraltı dünyasının, 1980'den sonra kurulan yeni ekonomik düzen içinde kendine uygun dengeler ararken politikaya da yaklaştığı görülüyor. Bazı meslek kuruluşlarını düşünelim. Özellikle de yerel yönetim birimlerinde son yıllarda tanık olduğumuz olayları anımsayalım. Eminönü Belediye Başkanı Aktaş'ın serüvenine katılan kişileri sözgelimi... Ünlü bir bilgin şöyle diyordu Savaş, devlet politikasının başka araçlarla devam etmesinden başka bir şey değildir. Aynı cümleyi şöyle çevirebiliriz Suç endüstrisi, işadamı ve tekel politikasının çeşitli sonuçlarından başka bir şey değildir. Gerçekten işadamlarının 1980'den sonra devletin de itici güç olarak rol aldığı serüvenleri, Dündar'ı da, İdris'i de soldurdu. Eşitsizliğin yarattığı bu suç gladyatörlerini operet kişileri haline getirdi. Bakıyoruz, bir iki noktayı görmezden gelirsek, nasıl da masum kişiler. Raki'yi (Zobu) bilir misiniz. Ünlü bir döviz oyuncusudur aynı zamanda Amerikan filmlerinin Türkiye'de canlı yayın kişisi. Kastelli'yle işlev yönünden ne farkı var Raki'nin. Aynı işi yapıyorlar biri yasal sayıldı, öbürü yasa dışı. Kemal Horzum, İnci Baba'dan daha çok mu namuslu. Murat Bayrak, Hasan Heybetli'den daha mı az can alıcı. Heybetli ki, İstanbul Sebze ve Meyve Hali'ndeki Siirtli hamalların prensidir. Ayrıca, yeraltı evreninin Jön'ü. Biri dese ki, İ. Özdağlar ile İ. Özbir arasında sadece üslup farkı var, o adamın başı ağrır mı. Bizde de baba bir işadamıdır. Dündar'ın reklam şirketi, İdris'in fırını ve oto alım-satım firması var. Bir de mahallesi Mahallesi. vardı İdris'in Özbir Sermaye sahibi, delikanlı işlevini de üstlenerek, kabadayının belki bugünkü değil, ama gelecekteki imgesini bozdu. Ya da şöyle diyelim Kabadayı ile işadamı arasındaki mesafe azaldı. Özellikle alt sınırda bir özdeşleşme oldu işadamlarının yüzde 80'i kabadayı kabadayıların yüzde 100'ü işadamı. Elbet bu daha çok tavır ve konum olarak böyle. Yoksa kabadayının özgül çalışma alanları var. Kabadayı olmak için başta mutlaka delikanlılık gösterecek, bir iki adam öldürecek, nam kazanacaksın. Büyük bir rekabet vardır yeraltı dünyasında. Bunun zaman zaman parıltılı dayanışma ve dostluk gösterileriyle kesildiği görülür. Kanlı şiddet olayları ise her zaman rekabetten doğar. Nam kazanmış kişi, diyelim hapisten çıktı bir bitirimhane açmasına önayak olunur. Açılış günü hemen bütün kabadayılar ya da temsilcileri orada oyuna otururlar. Yeni delikanlının yolunu bulması için ilk günden destek verirler. Dündar imgesini, onun aldıklarından çok verdikleri oluşturmuş. Kitlenin belleğinde, az gülümseyen ama ürkü yaratmayan bir yüz Dündar'ın yüzü. İyi bir yüz bile diyebiliriz. Bütün kabadayıların iyi yanları o yüzde bir araya gelmiş gibi. Ona rahatça birini şikâyet edebilirsiniz sanki. Haklıysanız, ilgilenir de sanki. Yeraltı dünyasında hiyerarşi yok derler. Yine de bir numara, Marlon Brando, Napolyon odur. En karanlık sayılan işlere girip çıkmış bir kimsenin adının böyle güzel kalmasının nedenleri nelerdir acaba. Sanırım Dündar, kendi koşulları içinde hep dürüst çalışmış, verdiği sözü her zaman tutmuş. Türk Al Capone'u çiçek tanımaz. Yine de adamakıllı duygusaldır. Dündar'ın kurduğu orta karar imaretle ne Sabancı'nın vakıfları hele ne de Koç'un müzeleri yarışabilmiştir. İmaret aldığından verir. Vakıf, verdiğinin bir bölüğünü geri alma sistemidir. Köroğlu adını bildirseydi çobandan dayak yemeyecekti. Dündar biraz da adından ötürü içeride bugün. Marlon Brando dedim demin. Bir de Marlon Kemal vardı. Kumar düşkünü Cumhuriyet savcısı. Halterle vücut geliştirmiş, bileği kuvvetli biri. Yeraltı dünyasıyla kaynaşmıştı. Bir şey demezlerdi ona. Sonunda bir bitirimhanede öldürüldü. Yanlışlık yapmasaydı o gün öldürülmezdi. Böyle diyorlar. İdris Karslı, lacivert-beyaz adam. Dündar'daki ütopya payı ve fantezi özlemi yok onda. Ama geleneksel delikanlı tavrı da en kesin çizgilerle İdris'te belirir. Dolaysızdır. Politikanın dışında kalmak için en fazla özen gösteren kabadayı. Bir yandan da delikanlılığın kökenini Çakırcalı Mehmet Efe'ye kadar götürmek ister gibi. Bu yönüyle Dündar'la birleşiyor. Ama İdris daha gerçekçi. Daha doğrusu gerçekçilik ona kaldı. Yetinmeyi biliyor. En özerk delikanlı. Ününü fazla kullanmak da istemiyor. İtalyan mafyasında aile ünü, kişisel ünü aşar. Bizim babalar yelpazesinde böyle bir duruma rastlanmıyor. Aile, horanta var elbet ama tek kişi yüceltilir. Oflular'ı bunun ayrık durumu olarak görmek gerekiyor. Topluluk imgesi, tek Oflu'nun belirmesini engelledi. Belki bu yüzden, onlar adına hareket eden sahte Oflular da ortaya çıktı. İşbölümü, bu ailedeki delikanlılık katsayısını da yedekte tuttu. İnci Baba, işadamlığıyla kabadayılığın somut birleşme noktası. Artırma ve eksiltme işlerinin hocası sayılan bu adam delikanlılığa bir tiyatro boyutu, bir ironi de getirdi. Politikaya soyundu. Yeraltı dünyasının Kasım Gülek'i ama eli onun kadar sıkı değil. Şanlıurfa'dan milletvekili seçilirse bir sürü dul kadına koca bulacak. 15 Kasım 1987 Fenerbahçe'nin Babası Semih Bayülken Sönmüş gibi görünen yüzünün külleri arasında gözleri iki telaşsız kor. Biri canlı ve apaçık, kıvılcım günlerini unutmamış öbürü kapanmaya yüz tutan gözkapakları arasında sevinçsiz ve ışıksız. Çılgınlığı o Bayülken'in. sevinçsizlikten mi doğuyor Şambaba demişler, şekli şemail inden ötürü. Şimdilerde, sözcüğün her iki anlamını kullanarak, baba diyenler de var. Kart papaz da diyorlar. Horoz da, melun ihtiyar da. Aslında bunların hepsidir Semih Bayülken. 1952'de Fenerbahçe Kulübü içinde kurulan Kadıköy Grubu'nun üyesi, daha sonra da fiili başkanı oldu. Bir yolunu bulup vaktiyle kulübe kaydettirdiği 150 kadar üye onun her dediğini yapar. Düzenli olarak ve eksiksiz biçimde bütün kongrelere katılan bu 150 kişi sayesinde Bayülken'in kazanamayacağı kongre yoktur. Kadıköy Grubu'nun başlangıçtaki nüfuzlu başkan politikası, 1970'li yıllarda, Semih Bayülken'in çabalarıyla paralı başkan politikasına dönüştü. Başkan paralı olmalı, kulübün borçlarını kapatmalı, giderlerini üstlenmelidir. Ayrıca, söylentiye göre, başkan adayının, Semih Bayülken ve o 150 üyenin ufak tefek gereksinimlerini de (ziyafetler, kişisel bazı ufak sorunlarının çözülmesi, diş kirası, ödentiler) karşılamaya hazır olduğunu belirtmesi gerekir. Paralı başkanlar da öyle yüzde yüz amatör ruhlu kişiler değiller elbet. Onların da, kendi koşulları içinde parasal ya da para ötesi küçük, orta ve büyük gereksinimleri olacaktır. Bayülken, Fenerbahçe yönetiminde ayrıca bu iki tür gereksinimi de uyumlu ve kendisi için elverişli bir noktada yan yana tutmayı bilir. Bazı olaylara ses çıkarmaz. Dengede en ufak bir oynama halinde paralı başkan, paralı asker durumuna düşer. Saygınlığını yitirir. Zaten Bayülken, onun başkanlığa gelmesinden hemen sonra belirsiz biçimde muhalefet cephesini açmıştır. Semih Bayülken'in kolay çözüm merakı Fenerbahçe'yi, kolay, yani hızlı, yani sürekli bunalımlara götürdü. Paralı başkan yöntemi, kulübün yeterince kurumlaşmasını önledi yönetim-sporcu-seyirci üçgeninin üç öğesinde de tehlikeli bir kararsızlık duygusu yarattı. Son yıllardaki Fenerbahçe kulüp başkanlarının yüzlerine bakalım Emin Cankurtaran, Ali Şen, Tahsin Kaya... Yeni başkan adaylarını düşünelim Cevher Özden, Kadıköy Belediye Başkanı Hızlan. Yenilgi halinde sporcu döven, otobüs taşlayan seyirci biraz da bu yüzlerin karşılığı değil mi. Bir de sözgelimi Galatasaray'daki Ali Uras'ı, Beşiktaş'taki Süleyman Seba'yı düşünelim. Çok anlamlı bir ayrım var başkanlar arasında. Fenerbahçe'deki bunalım kendisinden doğmuyor. Her şey eskisi gibi bu kulüpte. Bunalım öbür kulüplerin yeni durumlarından doğuyor. Çünkü Galatasaray ve Beşiktaş daha da sağlam bir yönetim yapısı içindeler bugün. Fenerliler hep onlara bakıyorlar. Bu kaygıyla, daha çok eski milli futbolculardan oluşan bir bölük özfenerbahçeli, bir dernek kurdular. Yeni bir baskı grubu yaratmak istediler. Nedir ki, bu yeni odakların 34 yıllık Bayülken egemenliğini o saat alaşağı etmeleri oldukça zor. Sevinçsizdir, ama çılgınca sevinçsiz. Evinde kıs kıs güler. Şambaba'nın gücü nereden geliyor. Yalnız o 150 kişiden mi. Gücü biraz da rakiplerinin ya da Fenerbahçe camiasındaki herkesin güçsüzlüğünden kaynaklanmakta. Eski Fenerliler, öbür üyeler, kulübe pek uğramazlar kongre öncesi çalışmalar onları ancak zaman zaman ilgilendirir. Oysa Bayülken işine büyük bir hırsla sarılmıştır. Kulübün her an içindedir gününü Sosyal Tesisler'de ve Kürek Lokali'nde geçirir. Çevresinde küçük iyilikler dağıtır amatör sporcuları yüreklendirir her an onların yanı başındadır. Başkanı ve yönetim kurulu üyelerini birçok sorundan koparmayı bilmiştir. Atletti, kürekçiydi, boksördü, masatenisçisiydi, tek tek tanır onları. Onların sorunlarıyla, yiyip içtikleriyle uğraşmayı tekeline almıştır. Böyle konularda başkanı, yönetim kurulu üyelerini ve akla gelebilecek başka ilgilileri, uzakta, dayanıksız, kırılgan, tembel durumda tutar. Sevinçsiz demiştim demin. O kadar da değil canım. Zafer sevincini, bedelini başkalarına (yeni başkalarına) ödeterek, parıltılı şölenlerle kutlar. Bayülken'in bir de küfretme sevinci vardır ki üstünüze bir gökkuşağı geliyor sanırsınız. Küfür edebiyatını bütün ayrımlarıyla bilir. Kendisinin de büyük katkıları olmuştur bu edebiyata. Şambaba tatlısı nasıl yassıdır, bol şekerli maddeyle nasıl daha da yassılmak ister Bayülken'in yüzü ve beden görünümü de öyledir işte küfrün tadıyla kırılmış ve artık dik duramamanın güzelliğini (Öyle bir güzellik de var neden olmasın.) yaşamaya başlamış bir adam karşısındayızdır. Bayülken'in gücünde iyi niyetin, haklılığın da büyük payı var. Öyle olmasaydı 34 yıl dorukta kalmazdı. Yine de, değişen koşullar içinde, o iyi niyet ve haklılık görünmez olmaya başlamış bugün. Bayülken kimi zaman onları kötüye mi kullandı. Özellikle paralı başkan konusunda kendisi istemese de öyle bir sonuç mu çıktı ortaya. Bunu anlamış olacak ki, Kulübü ancak ben kurtarırım diye ortaya çıkan Kastelli'ye şu yanıtı verebiliyor bugün Senin paran haram para istemiyorum seni. Biraz da güçlü olmasına alışıldığı, güçlü sayıldığı için güçlü. Herkese ad takan biri olarak düşünüyorum Şambaba'yı. Bana sorarsanız, Tahsin Kaya'ya Kereste müdürü diyen odur. Orhan Ergüder için At hırsızı lafını da o çıkarmıştır. By-pass'ını paşa paşa gerçekleştirdi. Zamanla başkanların hemen hepsi unutulacak, belleklerde o kalacak. Demek ki gerçek başkan o. Öbürleri, para müdürleri. 22 Kasım 1987 Vedat Günyol İçin Çağrışımlar 1) Orada bir adam var. Vapurdan iniyor Karaköy'deki posta kutusunu açıyor sonra merdivenleri ikişer ikişer çıkarak kalabalığa karışıyor. Yaşına karşın dimdik bir adam. Yüzü sanki bir yazarın değil de bir gökbilim profesörünün yüzü. Bertrand Russell'ı da anımsatıyor biraz. İdealist filozof Russell'ı değil, hani şu mahkemesi olan Russell'ı. Var öyle bir adam. Var ve hepimize ilişkin çok şeyi kurtarıyor orada. 2) Ortaokulda tahrir ödevlerini bir arkadaşına yazdırırmış. Arkadaşlarının hatıra defterlerine iki satır yazmayı göze alamayan çocuk... O kadar da değil canım, yine o yıllarda bir derginin açtığı artist resimlerini tanıtma yarışmasında derece alacak. Ödülü Bir diş macunu, bir diş fırçası. Her zaman düşünürüm, nasıl girdi o yarışmaya. 3) Yedi yıl papaz okulu. Dogmaların katılığından o okulda tiksinmeye başlamış. Ama felsefe merakı da orada uyanmış. Hukuk Fakültesi'ni bitirdikten sonra doktora yapmak için Paris'e gitti. Çağdaş edebiyatla da ilk kez orada yüz yüze geldi. 4) Adnan Adıvar-Orhan Burian-Sabahattin Eyuboğlu... Bakınca Vedat Günyol'un yüzünde bu üç adı hemen görürsünüz. Halide Edip'i eklemek gerekir. Adnan ve Halide Edip Adıvar, gençlere yönelik bir güven parıltısı olarak yer etmiştir bakışlarında. Orhan Burian çenesiyle ağzının arasındadır Girişim sevinci. Sabahattin Eyuboğlu ise iki kaşın arasında Duygu ve düşüncenin birbirini sürekli kollaması. Yüzünün bir yerinde Hamdi Tanpınar'ın da gizli bir konumu var gibi gelmiştir bana. 5) İslam Ansiklopedisi Yazı Kurulu'nda Adnan Adıvar'la Ufuklar (sonradan Yeni Ufuklar olacak) dergisinde Orhan Burian'la Çan Yayınları'nda Sabahattin Eyuboğlu'yla beraber. 6) Dostluk duygusu hayatını belirleyen bir duygu olmuş. Dostunu kayırma duygusuyla çıkış yapmaz. Ama onu öyle fazla savunur ki sonunda aynı noktaya geldiği olur. Sanırım, yanlışları olduysa, bunlar hep o dostluk sayrılığından doğmuştur. 7) Ahmet Cemil Mülkiyeliydi. Yüzbaşı Selahattin Harbiyeli. 1960'lı, özellikle de 1970'li yıllarda Türk entelijansiyasının gerçek temsilcileri ise öğretmenler oldu. Büyük bir yaygınlaşma ve doğal güç kazanmadır bu. Dev bir dalgalanma ve bilinçlenme. Dalgalanmanın ve bilinçlenmenin temelinde kurucu öğe olarak Sabahattin Eyuboğlu'nun ve Vedat Günyol'un da büyük katkıları olduğunu kimse inkâr edemez. İnsanı gösterdiler. 8) Ne verdi bize. Öyle bir şey ki artık iyice bizim olmuş, bizleşmiş. Kolay anlatılamaz. Bazı yönleriyle aşılmış da. Ulusal hünerimiz gereği, onu kolayca küçük de görebiliriz artık. Öyle bir şey. 9) Düşüncesiyle üstü başı, hayat görüşüyle yüzü gözü birbirine bu kadar benzeyen daha kaç kişi vardır ülkemizde. Düşüncesini hayat biçimine dönüştürdü. Derviş. Gençlerle bir arada oldu. Hep en gençler arasında. 10) Yazı hayatı da düşünceyle başladı. Hatta salt düşünceyle. Çok iyi bir öğrenim görmüştü. Birkaç dil biliyordu. Kendisinden yararlanmak istediler. Bugün Türkiye'nin en zengin avukatı olabilirdi. Ne yaptı. Tercüme Bürosu'nda görev aldı. Ortaöğretim kurumlarında yabancı dil öğretmenliğini yeğ tuttu. Evet, salt düşünce. Yücel'deki kitap tanıtma yazılarında, sanat yapıtlarında da hep ana düşünceyi, dünya görüşünü yakalama ve her şeyi ona göre değerlendirme çabası içinde olduğu görülür. İlerideki eleştiri yazılarında da aynı çaba içinde olacak. Son yıllarda, özellikle de 12 Eylül'den sonra sanata daha başka yaklaşıyor sanki. Daha doğrusu kendisi bir sanatçı tavrı içinde. Kendini anlatmaya da başladı. 1940'lı yılların başında, hümanizmi, bağnazlığın tersi olarak tanımlıyordu. 1950'li yıllarda, yazıda biraz katılaştığını görüyoruz. Bunda, Demokrat Parti iktidarı sırasında, bazı Cumhuriyet değerlerinin tehlikeye düştüğü kaygısının da payı olacak. Günyol'un ve Eyuboğlu'nun altın yılları 1950'li ve 1960'lı yıllardır. Hümanizme, yeni bir sosyal içerik getirme çabası içindedirler. Köy edebiyatını öne çıkarırlar. 12 Mart'ta gizli örgüt kurdukları gerekçesiyle tutuklandılar. 1970'li yıllarda savaşçı bir Vedat Günyol karşısındayız. 1980'li yılların getirdiği siyasal ve toplumsal acılar da yukarıda değindiğim sanatçı tavrına itti onu. Umutsuzluk mu. Milliyet Sanat'ta yayımladığı yazıların genel başlığını değiştirdi Giderayak'ı, Yaşarken yaptı. Bu değişiklik geleceğe inancını da gösteriyor. 11) Her şey gibi dostluklar da eskiyor ve dayanıksız kalıyor. Yoksa dostluklar insanın ortalama hayat süresine göre mi programlanmış. O süreyi aşınca bazı dostlarla da kopuşma kaçınılmaz bir şey mi. Bilmiyorum. Ama yaş aldıkça, Vedat Günyol'un yüzünden silinen çizgiler de olmuş. Azra Erhat gibi. 12) Sanırım, bütün mavi yolculuklara kitapları ve yazı makinesiyle katıldı. En az mavi yolculukçu... 13) Bir çağrışım daha Bir Günyol tavrı olmasaydı bir Erdal İnönü tavrı da ortaya çıkmayacaktı belki. Günyol polemikçi, İnönü naif görünüyor. Olsun. Bir ilinti var. Ecevit de, Yücel'de. Ufuklar'da Günyol'un bağlı okuru. 14) Günyol'un sağda eşdeğeri yok. Biraz zorlarsak, belki Cemil Meriç. 15) İçindeki aydınlığı karşısındakine yalnız yansıtmakla kalmaz, kendininkinin bir eşini de hemen yaratır onda. 16) Ceyhun Atuf Kansu'dan sonra sanatçıların cumhurbaşkanı adayı odur. biz 29 Kasım 1987 İsmet Giritli 12 Eylül Atatürkçülüğünün 20 yıl önceki müjdecilerini, köklerini düşünüyorum. Aklıma hemen Prof. İsmet Giritli geliyor. Bir de Hilton'un havuzu geliyor aklıma. Giritli, havuzun başında ayakta duruyor. Yapay yöntemlerle yanıklık kazandırdığı bedeniyle her şeyden memnun. Ilık tilki-sıcak kurt karışımı bu adama bir daha bakıyorum. Yüzünün kadranında, altta, akreple yelkovan tam üst üste. Saat altı buçuk. Hayır, burun biraz eğri olduğu için, altı otuz beş. Her şeyi paraya çevirme vakti. 27 Mayıs 1960'ın hemen öncesini anımsayanlar, olaylar içinde genç bir Hukuk doçentinin (asistan mıydı yoksa o günlerde.) demokrasi özleminin simgesi olarak belirdiğini de unutmuş olamazlar. İsmet Giritli o günlerin koşulları içinde gerçekten yürekli bir çıkış yapmıştı. Toplum adına, gençlik adına konuşuyor hepimizin haklarını savunuyordu. Devrimden sonra, 27 Mayıs yönetimi bu çıkışı ödüllendirdi. İsmet Giritli, Kurucu Meclis'e girdi, Anayasa Komisyonu üyesi oldu. Bizim gibi dışarıdan tanıkların, düz yurttaşların gözünde İsmet Giritli hızlı bir 27 Mayıs yanlısıydı. Bildiğimiz bu kadar. Yine de sanki bilimden, hukuktan çok, siyaset tutkusu vardı içinde. Öyle anlaşılıyordu. 27 Mayıs yanlısı dedim. Öyleydi. Ama 27 Mayıs'la gelen bütün değerleri tam anlamıyla savunuyor muydu. Burası bizler için belirsiz. Ya da o konuda pek bir şey kalmamış belleğimizde. Kurucu Meclis görevini tamamladı. 1961 Anayasası yürürlüğe girdi. Yeni seçimler yapıldı. O dağdağa içinde çok şey gibi onu da unutmuştuk. Bir olayla adını yeniden duyurdu. 1964'te, Yön dergisinde Prof. İsmet Giritli'nin (demek profesör olmuştu) bir araştırmasında bir başka profesörün kitabından çalıntılar olduğu ileri sürülmekteydi. Giritli hemen karşılık verdi ve dergi yöneticilerini suçladı, açıklamalarda bulundu ama nafile... Yön'ün o sayfasındaki başlığı da anımsıyoruz Zırva Tevil Götürmez. Sanırım, bu küçük olay çok duyarlı bir kişi olduğu anlaşılan İsmet Giritli'nin varlığında bir sarsıntı yarattı. İspanya'nın Amme Hukuku başlıklı o araştırmasını sevmiyordu artık. Solculardan da tiksinmeye başlamıştı. Hem öteden beri iş yoktu bu İspanyollarda. İngilizlere de hep yenilmişlerdi. Donkişotluktan istifa etmeliydi. Hemen bastı istifayı ve karşı cephede nicedir kendisi için hazırlanmış yere geçip oturdu. Mephistopheles oldu. Balzac'ın ince ve uzun burunlular için bir özdeyişi vardır. Elbet, son derece kişisel bir yargıya dayanan o söz Giritli için de, Mephistopheles için de geçerli olamaz. Sahi ne kadar da benziyor şeytan resimlerine. Bence olayda bir döneklik yok. Giritli kendi gerçeğini bulmuştu. Antikomünizm ticaretine başladı. Gelişen sol karşısında, o kadar boş olmasa da kazançlı bir alandı burası. Sermayenin adamı oldu. Bilimle bir ilgisi kalmamıştı. Kimin var ki diye düşünüyordu zaman zaman. Hem, İsmet Giritli'de öyle dipnot hünerleri de vardı ki, kuşbilimden 10 alır. Zaman zaman gazetelerde, sermaye dergilerinde yazıları yayımlanır. Basın tarihinde görülmüş en kısa düşünce yazıları. Kısaltılmış, özetlenmiş değil, büyüyemeyen, gelişemeyen yazılar. Kara cümlesi olmayan bir yazarın ürünleridir bunlar. TV'de sık sık göründü İsmet Giritli. Yanlış dil vurgularıyla akılda kalmayı başardı. Dört düşüncesi vardır hadi ben diyeyim beş. Bunları 1402 sözcükle anlatır. Gerçi başkalarından yapılan alıntılar yüzünden, bu sayı sık sık aşılmaktadır ama sözcük öz dağarcığı bu kadardır işte. Neden mi 1402. Sorarsanız, hemeninden açıklayacaktır size. Bu sayı hem YÖK Yasası'nın numarasıdır, hem de Timur ve Yıldırım Bayezid orduları arasındaki Ankara Savaşı'nın tarihi... Timur ve Doğramacı yandaşı olan İsmet Giritli için çifte uğur sayısıdır bu. Üniversitede bir sürü bilim sevdalısı kişiden kurtulduğunu da simgelemektedir. Biraz barbarlık da var bu işte. Olsun, o kadarı yakışıyor ona. Bir kalıp edinmiş, Atatürk büstü döküp duruyor, büst satışıyla uğraşıyor. Bu arada Atatürkçülüğü sola karşı, salt ona karşı bir ideoloji haline getirme görevini de üstlenmiş. Ayrıca, kendi konumu için son derece ikiyüzlü sayılabilecek bir davranışla sosyalizmi Marksizme karşı çıkarıyor. Bunu da kendisini sosyalistmişçesine göstererek yapmak istiyor. Hindistan'daki rejime övgüler düzüyor. Bir hukukçu İsmet Giritli. Dahası, Kamu Hukuku öğretim görevlisi. İşinin gücünün birey ve kitle hakları olması gereken bir kişinin, Türk Ceza Yasası'ndaki 141-142. maddelerin kaldırılmaması için onca aşırı uğraş vermesi dramatik bir olaydır. Ama bir Kamu Hukuku profesörünün, bir Anayasacının düşünce suçu nu bunca hırsla kucaklaması o profesörün yaşadığı ülke adına iç sızlatıcı bir şey değil midir. Daha da ileri gitti İsmet Giritli. Endonezya'daki yüzbinlerce kişilik cankırımı olayını doğal ve gerekli bulan bir davranış içinde göründü. Aynı olayın Türkiye'de de olabileceğini, hatta bir yerde olması gerektiğini sezdirdi (1965). Giritli'nin Çağımız ve Komünizm adlı kitabında yukarıdaki satırlarla ilgili bölümü okurken saati (bir saat vardı galiba) düşündüm. Bilmem kıllı bir adam mıdır. Karşımdaki görüntüde, kol saati, kıllar arasında silinmiş bileğine yarı yarıya gömülmüştü. Yüzünün kadranında da akreple yelkovan, bu kez üstte, iki akrep halinde birleşmiş. Saat on iki. Burun eğriliğini de hesaba katarsak 12'ye beş var. Düşüncesinin yüzü bu yüz. Turhan Feyzioğlu'nun karikatürü. Eğrilik diyorsam, yalancısıyım. gazete fotoğraflarının Kitaplar yazdı. Çoğu propaganda yayını. Bu kitapların hepsinde birçok bölüm aynıdır bloklar halinde yinelenir. Sosyalizm adına Batı'nın (Monnerot, Aron) ve ülkemizin (Necati Akder, Peyami Safa) aşırı sağcıları konuşturulur. Giritli'nin bir de Kamu Yönetimi Teşkilatı ve Personeli adlı ders kitabı var ki, ben, eski bir bürokrat olarak, onun adına utanacak kişi aradım. Giritli'nin yazma yöntemi alıntıya dayanır. Bu da yapıştırma yoluyla gerçekleştirilir. Alıntılar, ilgili kitaplardan ya da dergilerden makaslanır uygun biçimde daha büyük kâğıtlara aralıklı olarak yapıştırılır sonra bu aralar yazar tarafından doldurulur. Bir de Olimpiyatlar kitabı var. Köşeyi dönme kitabı. 6 Aralık 1987 Vural Arıkan Vural Arıkan'ın siyasal hayatı eskilere, öğrencilik günlerine gider. 1950'li yılların başlarında Siyasal Bilgiler Fakültesi'nde ikinci bir öğrenci derneği kurulmuştu. Çok yüzeyde de olsa, Demokrat Parti çizgisinde bir konumu vardı bu derneğin. Vural Arıkan orada yerini almıştı. Olağan ve olağanüstü genel kurullarda en çok kürsüye çıkıp konuşan öğrenci temsilcilerinden biri oldu. O delikanlıyla bugünkü adam arasında hemen hemen hiçbir ayrım yok Vural Arıkan bir yanı tutar ve yer alır ama sonsuz bağımsızdır orada. Mülkiye tarihinde en çok parmak kaldıran öğrenci. Eşkıya lakabı bu yüzden verildi kendisine. Ayrıca sınıflarda, birinci olmadığı zamanlarda da, birinciye gelenlerden biri. Şimdi de öyle mi, bilmiyorum. Mülkiye'de giriş sınavı birincilerinin ve sınıf birincilerinin özel bir konumu vardır. Fakültede de, meslek hayatlarının ilk basamaklarında da onlara ayrı bir yer tanınır. Yine de bu öğrenim kurumunun birincileri, süper inek leri, çoğunca, Türkiye'nin yazgısında büyük rol alamamışlar, bürokrasi çarkında (ya da hangi çarksa orada) ufalanıp gitmişlerdir. Onlardan hemen sonra gelenlerinse harikalar yarattıklarını biliyoruz. Vural Arıkan bunlardan. Eşkıya , hem çalışkan, hem ezbercilikten uzak, hem düzgün, hem avare, hem de ilerisi için kesin planını yapmış bir öğrenciydi. Öğrencilik dönemine fazlaca ağırlık vermemiz bu dönemin onu çok iyi açıklıyor olmasından ötürüdür. Maliye müfettiş yardımcısı oldu. Özel sektörü daha baştan seçmiş olduğu için de, hemen sonra açılan maliye hesap uzman yardımcılığı sınavına girip kazandı. Birbirine çok yakın bu iki meslek arasında bu tür bir oynayışın ne anlama geldiğini ancak işin iyice içinde olanlar bilir. Maliye Bakanlığı'nda benzersiz bir olaydır. Arıkan'ın seçimi, onun hayat tavrını özetler Bir şeyde ilk olmak, tek olmak. Boy göstermek. Paranın amatörü olur mu. Sonunda öyle oldu Vural Arıkan. Hesap uzmanlığından ayrılarak mali müşavirlik ve avukatlık yapmaya başladı. Çok para kazandı. On yıl önce bir arkadaşına para kazanmaktan bıktığını söylemiştir. Ya da ona benzeyen bir söz işte. Sınıf ya da dönem arkadaşları arasında bir Vural Arıkan efsanesi vardır. Çelişik yargılarla düşünülür. Sözgelimi Ankara'daki arkadaşlarına göre son derece cimri, İstanbul'dakilere göre bonkör bir kişidir. Bu yargıları ve coğrafya çelişkisini aşarak şöyle diyelim Vural Arıkan, yıllar sonra, ellisine yaklaşırken, varlığındaki temel itinin para kazanmak olmadığını gördü. Maliye alanında mikro analizi hiç kimse onun gibi yapamaz. Makro'yu boşlaması bu yüzden bir hak da olmuştur onun için. Bu hakkını sonuna kadar kullandı. Bakarsınız, İslam Hukuku'nu didikleyip oradan yeni durumları karşılayan bir cümle getirmiş. Bütçe yasasında küçük, ama anlamı çok büyük bir açık keşfetmiş. İlk Türk maliye bilgisayarı. Belleğine sayılar ve küçük büyüklükler depolanmış. Vural Arıkan'ın toplumsal konulara, sözgelimi insan hakları sorununa hiç yaklaşmadığı görülüyor. Oysa, içki içmeyi bilen bir bilgisayarın buna da hakkı olmalıydı diyoruz. Salaş meyhanelerden tat alır. Oralarda da Hilton'dakinden çok daha zengin yiyecekler hazırlanır onun oturduğu sofra için. Demokrat Parti-Adalet Partisi-ANAP-DYP... (operet giysileri içinde yitip giden Vatandaş Partisi'ni anmayalım isterseniz.) Vural Arıkan bunların hiçbirine tam olarak katılmadı. Hepsinde büyük rolü olabilirdi. İlerici kesimlere ise hiç yaklaşmadı. O kesimlerle dostluk ilişkisini de kesmedi. Son Havadis'te de, Cumhuriyet'te de yazdı. Soldaki karşılığı, daha doğrusu tersi, Arslan Başer Kafaoğlu'dur. Yalnız Kafaoğlu'nda makro ve mikro birbirini besler. İlerici kesimlerden söz ettim. Vural Arıkan Atatürkçü mü. Bu konudaki ilişkisi de çok ilginç Onun kayınbiraderi, Atatürk'ün manevi kızı Ülkü ile evlenmiş. Bilmiyoruz, sürdü mü o evlilik... Ama böyle bir ilişki var. Öte yandan Vural Arıkan'ın, kız kardeşi Türkân Arıkan aracılığıyla sağ içinde laik ve çağdaş bir özlemi gündeme getirmek istediği de doğru. Bu özlem ülkemizde bir gerçeğin yansısı da olabilirdi. Kapıkule olayından sonra o şansı kullanamadı Vural Arıkan. Kapıkule olayı onun hayatında bir dönüm noktasıdır. Kapıkule gümrüğünde ortaya çıkarılan bir kaçakçılık olayı güvenlik güçleriyle gümrükçüleri karşı karşıya getirmişti. İçişleri Bakanı ve Edirne Valisi de birincilerin yanında yer aldılar. O arada bazı gümrük üst düzey bürokratları gözaltına alındı bunların işkence gördükleri ileri sürüldü. Maliye Gümrük ve Tekel Bakanı Vural Arıkan hukuk adına ve arkadaşları adına (zaten bakan olarak hep Gümrük ve Tekel'de oturmaktaydı) parıltılı bir çıkış yaptı. Partisinin sessizliğini bir çığlıkla delmeye kalkıştı. Hayatının belki de tek çığlığı... Arıkan zaten kendisini baştan beri onunla eşit görmekteydi. Buna Özal'daki o günlerde, Arıkan'dan çekinme katsayısını da ekleyelim. İkisi arasında çok tatsız bir durum doğmuştu. Arıkan o ara çok büyük bir davranış yanlışı yaptı. Kendi adına parti içinde yeni yeni oluşmaya başlamış karizmayı bir öpücükle yerle bir etti. Gitti, Turgut Özal'ı, onun geri çekilmesine, elini bile vermek istemiyor olmasına aldırmayarak, Meclis'in ortalık yerinde öptü. O tek yanlı ve pişkince öpüş, Arıkan'ın kamuoyunda oluşmuş imgesine ciddiyetsizlik çizgileri eklemiştir. Kendisine hiç yakışmayan o pişkinlik karizmayı bozdu. Kasım Gülek'in hamamda basın toplantısı yapması gibi. Liberalizm olanağını bir buseye etti feda. Kimse yürümedi arkasından. Vural Arıkan girdiği mücadelenin sonunu da getirmedi. Her konuda, açıklanmaz biçimde, bir suskunluk evresine girdi. Azledilen ilk Maliye Bakanı unvanını mı içine sindirememişti. Hiç sanmam. Ama eleştirisi de gürlüğünü yitirmiş bir su gibi akıyordu artık. Neyi eleştirecekti. Maliye Bakanlığı'nın bölünmesini mi, KİT'lerin satışa çıkarılmasını mı, KDV'yi mi, enflasyonu mu... Bunların hepsinde kendi payı da vardı. Sessizce DYP'ye girdi. 13 Aralık 1987 Geçici Başkan'ın Duruşu ve Bakışları 14 Aralık 1987. Cumhurbaşkanı Kenan Evren, Meclis Başkanlığı kürsüsüne geçmiş. En yaşlı üye olarak yeni yasama meclisinin geçici başkanlığını üstlenen Kâmil Coşkunoğlu onun arkasında, ayakta ve hazır ol durumunda. Arkada, biraz da yanda. Cumhurbaşkanı'yla Meclis Başkanı ilginç bir görüntü oluşturuyorlar. TV'de izlediğimiz bu görüntü ertesi gün gazetelerde çıktı. Fotoğrafı kestim. Ayrıca ortadan ikiye böldüm. Yalnız Kâmil Beyamca'nın duruşuna bakıyor, oradan bir şeyler çıkarmaya çalışıyorum. Bir ânın, bir durumun yarattığı kişiler vardır varlıkları o âna, o duruma bağlıdır ve onlarla sınırlıdır. Anla birlikte geçer, durumla beraber sona ererler. Ama an bir sürece dönüşüyorsa durum, bir tarih kesitinin de karşılığı olmaya başlıyorsa, o kişiler sürecin ya da kesitin doğrudan bir öğesi olurlar. Kâmil Coşkunoğlu böyle bir kişi. Daha önce CHP'li olarak Meclis'te Anayasa Komisyonu Başkanı'ymış gece yarısı yasaları onun başkanlığının altından akıp geçmiş. Bütün bunları şimdi öğreniyoruz. Uzmanlar, meraklı kişiler, işin içinde olanlar, gazeteciler biliyorlardı elbet. Bizcileyin düz yurttaşlara göre ise Kâmil Coşkunoğlu diye bir adam 29 Kasım 1987 seçimlerinden birkaç gün sonra yaşamaya başladı. O fotoğraftan sonra da sonsuza dek yaşayacak. Ayakta 35 dakika. Ayakta ve arkada. Ve sonsuz hazır ol'da. Coşkunoğlu 80 yaşındaymış. Ama 110 yıllık bir parlamento serüveninin de kahramanları arasında anılacak 1877-1987. Baş yukarıda, gözler ileri. Duruş çabasının yüzde 36'sı dik durabilmek için harcanmış. Bu da 20 dakikadan sonra yetmemeye başlamış. İçine düşülen çocuksu ve naif hava yanında, gözlere çakmak çakmak bir görev temizliği kazandırmak da gerekmiş. Bakışlar büyük salonun karşı duvarlarına gidiyor, orada bir noktada durmak istiyor. Gözyuvarları, gözbebeklerinden ibaret kalmış iki çiçek lekesi. Tabii ki uzaktan böyle görünüyor. Çalabakışlar... Ayrıca bir artist karşısındayız. Orada, öyle dururken, Kâmil Coşkunoğlu'nun aklından neler geçiyordu acaba, diye de düşündüm. Çok tuhaf şeyler geldi aklıma. Bunlar daha çok kendimle ilgili şeyler, yazmamalıyım. Yani benim kendi kişisel görüşüm... Ama, artistçe bir şeyler karşısında olduğumuz muhakkak. Kâmil Coşkunoğlu içine girdiği durumla, hem bir toplumsal-siyasal gerçeği yansıtıyor, hem de ileriye geriye, sağa sola, ona buna göndermelerde bulunuyor. Neler var o duruşta, o bakışta, o tavırda. Saymaya kalkmayalım, sonuna getiremeyiz belki. Yine de bir ikisini anmak doğru olacak. Ezilmişlik izlenimi, şikâyetsiz bir yakınma bir gönenç bayraklar 10. Yıl Marşı eski ve şimdi kimbilir nerede olan bir kız arkadaşa yiğitlik bildirisi Mehmet Karaduman'a ilenç, Ulus'taki heykele benzerlik selamı, terziye teşekkürler Erdal İnönü'den özür her türlü alarm sistemine övgü asgari ücret kadar bir asgari laiklik Aka Gündüz'ün içki görüşü duvar tabakları... Gece yarısı bilardocusudur. İsteka Turgut'un elinde. Coşkunoğlu, her karambolde bir yasanın çıkmasına ses etmeme inceliğini göstermiştir. Her şeyi dengesizliklerin hızlanmış biçimi olarak yorumlar. Bir de ilk Büyük Millet Meclisi'nin açılış konuşmasını yapan 75 yaşındaki Sinop Mebusu Şerif Bey'in görüntüsünü ayırt etmeye çalışıyorum. Milletimizin iç ve dış tam bir bağımsızlık içinde mukadderatını ele aldığını bütün dünyaya ilan edişini görür gibi oluyorum. Daha sonra Ankara Mebusu Kemal Bey kürsüye çıkıp bir konuşma yapıyor. İlk geçici Meclis Başkanı Reşit Bey'le son geçici başkan arasında ne büyük bir duruş, bakış, tavır ayrımı var. Türkiye Büyük Millet Meclisi'nin konumu nerden nereye gelmiş. Derin su gümbürtüsü içeren Reşit Bey bakışı ile o iki çiçek lekeciği... Meclis hükümetinden, hükümet meclisine geçtik. Şimdi de Yalova Meclisi'nin provası mı yapılmakta. İngiliz parlamentosu çok güçlüymüş kadını erkek kılabilme dışında her şeyi gerçekleştirebilirmiş. Coşkunoğlu'nun duruşunda, kadını yalnızca Havva anamız olarak düşünebilme gücü var. Meclis, hem Cumhurbaşkanlığı, hem de hükümet (daha doğrusu başbakan) tarafından gereğinden fazla sıkıştırılmış durumda. Meclis Başkanı Karaduman bu konuda sınavını veremedi. İşi yozlaştırdı. Günümüzde kanun gücündeki kararname gerçeğinin bunca abarması, durumu ilk Osmanlı Meclisi Mebusan'ından öncelere götürüyor. İkinci Mahmud döneminde kararlar Meclis yerini tutan Divan'da alınırdı son söz padişahındı. Kâmil Coşkunoğlu sorulan her soruya Turgut bilir diye karşılık verirken aynı durumu anlatmış olmuyor mu. Meclis'i hiçleyen hükümet kınanır. Meclis'i küçümseyen cumhurbaşkanı da öyle. Ama Meclis'i, Meclis'in başkanı hiçlemeye başlamışsa, bir değişim, büyük bir bunalım söz konusudur. Bugün 17 Aralık. Haberlerde Coşkunoğlu'nu seyrettik. Cumhurbaşkanı'nın Meclis Başkanı kürsüsünden konuşmuş olmasının, parlamento geleneklerine ve yasal çerçeveye uygun olduğunu söyledi. Ama kendisinin o hazır ola geçişini açıklamadı. Fotoğrafta bir de cep mendili var. O mendil neden cüretsiz, hemen anladım. Gece yarısı artisti bu kez rolüne yeni ayrıntılar getiriyor hakkını savunmadığı belli olmasın diye karşı tarafı destekleyenin bakışını kullanıyor. Olması gereken sevinçsizliğini sevinç olarak benimsiyor ve onu kimselere kaptırmak istemiyor. Karaduman'ın ve Coşkunoğlu'nun Şerif Bey'e borçları ne zaman ve kimler aracılığıyla ödenecek. Kâmil Coşkunoğlu nice inkâr ederse etsin, o fotoğraf çok önemlidir. Bir dönemin adıdır, simgesidir. Son ‘40 yılın Kısa Türkiye Tarihi'dir. Coşkunoğlu adı bahane. 20 Aralık 1987 Eğreti Seçenek Mehmet Yazar Mehmet Yazar uzaktan nasıl görünüyor. Temiz yüzlü, fildişi renkli, adamakıllı silik. Nedense hep paltolu. Omuzlarını kaldırarak, palto yakası ensesindeki kıvırcık saçlarına gömüle gömüle yürüyor. Sessiz, bildirisiz, hatta bir yerde anlamsız. Daha doğrusu anlam dışı. Ama bazı çevrelerce hemen her zaman o sssizlik ağırbaşlılık, bildirisizlik, açıklık, anlamsızlık, hikmet olarak gösterildi. Aslında o çevreler de biliyorlardı bunun doğru olmadığını (tam da bilmiyorlardı elbet). Belli bir iş için bir kişiye ad kazandırmak, onu öne getirmek o kadar zor bir şey değildi. Yine de Yazar'ın uzaktan seçilemeyen bazı erdemleri ve yetenekleri olduğunu kabul etmek gerekiyor. Dar bir kesimde daha başta (1977, 1978) büyük ün kazanması bunu gösterir. 1978'in koşullarını anımsayalım. Mehmet Yazar o koşullarda Ankara Sanayi Odası Başkanı oldu. Hemen ertesi yıl da Türkiye Odalar Birliği Başkanı. Ecevit hükümeti zamanında, işadamı örgütlerinin gazetelerde yayımlanan çarşaf çarşaf ve göz korkutucu ilanlarını düşündüm. Bu ilanlarda Türkiye kendine layık düzeni bulacaktır deniliyor 12 Eylül Darbesi ve Özal yönetim biçimi gibi bir rejim müjdeleniyordu. Ankara Sanayi Odası'nın yeni başkanı o ilanlardaki espriye hayrandı. Kendisi de bir parçasıydı o esprinin. Aynada geleceğin adamına gülümsüyordu. Yumuşak G vitaminine (milliyetçilik) önem vermesi gerekiyordu. Mukaddesatçı kesimin ticari umudu olmayı da yitirmemeliydi. Rolü, kişiliğine o anda uygun düşmekteydi. Her şeyi belirsizdi. Sessiz ve derinden gidecekti. Eğreti seçenek. Kendisini öne getirmek için yapılan yoruma gereğinden fazla inandı kapıldı o yoruma. Nicedir odasında Naim Talu adımlarıyla dolaşıyordu. Yalnız oda dolaşmaları mı. İNE (İlerde Neler Olacak) sokağına saparak başlattığı uzun yürüyüşlerini mutlaka Çankaya'dan geçirtiyor, sonunda Bakanlıklar'a geliyordu. Ferruh Bozbeyli'nin yenisi, piyasa ekonomisi koşullarına uyarlanmışı, mühendisi ve dergâh'sızı. İlkokulda bir gün bulmuştu. Onu sattı. yerde bir karamela Sağduyusu oldukça yoğun. Sözgelimi Galata Kulesi'nin yanından geçerken orada bir kule olduğunu hemen ayrımsar. 1983 seçimlerinden birkaç zaman önce Köşk'ün ışıklarına bakmış, Özal'ın seçimi kazanamayacağı kanısına varmış ve ondan uzak durmaya başlamıştı. Özal'ın kazanması üzerine DYP'e yaklaştı. Bu partinin genel başkanlığı da pekâlâ elverirdi. Kendisinden beklenmeyen bir sürü oyun denedi. Çeşitli kılıklara da girdi o ara. Yüzü de bir ölçüde değişti. Kişi ne düşünüyorsa yüzüne vurur. Yaptığımız iş belirler bizi. Ecevit niçin eskisi kadar güzel değil. DYP Başkanlığı isteğinde Demirel'e, daha sonra da fazla sıcak bir adama (Cindoruk) çarptı. Bu kez MDP'de Sunalp'ı deviren grupla birleşerek Hür Demokrat Parti'yi kurdu. Genel başkan oldu. 1986 ara seçimlerinden sonra partisinin nafile bir parti olduğunu tam zamanında sezdi. Götürdü onu, Turgut Özal'ın sevecenliğine havale etti. Turgut Özal, son seçimlerde, o güne dek Yazar'la arasına koyduğu büyük mesafeyi kaldırıyor göründü. Onu devlet bakanı ve hükümet sözcüsü yaptı. Yazar, eskiden Özal'a karşı, kendisinin de savunmakta olduğu düşünceleri eleştiriyordu şimdi hükümet sözcüsü olarak Özal adına eskiden eleştirdiklerini savunacak. Ne akıcı kişilik değil mi. Ama hiç şaşmayalım. Mehmet Yazar, Odalar Birliği Başkanlığı'ndan ayrılırken de, HDP'yi kurarken de aynı davranışı o saat gösterebilirdi. Hem görüşler arasında ne fark var ki. Başkanlık ülküsü de nasıl olsa mahfuz. Ergeç bir geçici çözüm gereksinimi ortaya çıkar. Birileri tutar seçenekleri şöyle bir gözden geçirirler. Mühendislerin en bürokrat bakışlısı. Biraz da öğrenci bakışlı. Gerçekten, Odalar Birliği Başkanı'yken de, bürokrat gibi görünüyordu. İşadamıyken nasıldı, onu bilmiyoruz. Ama parti lideriyken de öyleydi. Bundan böyle hükümet sözcüsü olarak da öyle olacağı söylenebilir. Uzaktan öyle görünüyor. Ayrıca bu onun güzel yanlarından biri. Bir güzel yanı daha Yüzünde sanki bir kısım işkenceye, bazı adaletsizliklere karşı çıkacakmış gibi de birkaç çizgi var. Peki, hükümet sözcülüğü. diye soracaksınız. İnsan yüzünde binlerce çizgi olduğunu anımsatırım. Ezici çoğunluk öbürlerinde. Yine de belirsizlik, son çözümlemede, Mehmet Yazar'a güç katıyor gibi. Özal'ın onu kabineye alması, ayrıca hükümet sözcülüğüyle görevlendirilmesi boşuna değil. Demirel'i kollarken, elleri boş durmasın diye Yazar'ı da nöbette tutuyor. Yüksek mühendisler konserinde nefir çalacak. Bilir misiniz, bende yükseklik korkusu vardır. Geçende bir filmde kadın oyuncu şöyle diyordu Kalınca bir halının kenarına basa basa yürüyemem. Onun gibi bir şey benimki de. Der demez o şiir geliyor aklıma Bütün mimarlar yüksek mühendisler de, Bir sen kaldın alçak mimar Ey Sinan Usta. 27 Aralık 1987 Balodan, içki şöleninden, her türlü toplantıdan sonra mutlaka giyilen bir başlık. Semra Özal o takkenin tepesine cüretli bir ponpon oturttu. Rahşan Hanım'ı bir an için bile Bülent Ecevit'siz düşünemeyiz. Uzun hayat serüvenleri içinde ikisinin yapıları bile birbirine dönüşmüştür. Ama, nereye kadar doğrudur bilinmez, Rahşan Hanım'a Bülent Bey'in hep olumsuz yanı olarak bakılmış, Bülent Bey'in kusurlarının bir bakıma Rahşan Hanım'ın kişiliğinden kaynaklandığı varsayılmıştır. Semra Özal'da tersi görülüyor. Eşinin olumlu yanıdır o. Turgut Özal üzerinde ayıklayıcı ve düzeltici bir etkisi olmuştur. Üstelik aralarında büyük bir yapı ayrımı bulunmasına karşın. Semra Hanım'ın başlangıçta Özal ailesinin bazı üyelerince sevilmediği, hatta dışlanmak istendiği söylenir. Nedenini o çok renkli ponponda arayalım. Semra Hanım, Turgut Bey'i aile içinde özelleştirdi biraz da laikleştirdi. Azıcık zehirli güneş tanrıçası Sem-Ra. Eğlence ve moda dünyasıyla kurulan bu kadar yakın ilişki, o dünyaya öteden beri duyulan büyük merakla açıklanabilir. ANAP'lı Joséphine'in yıllarca ses sanatçılarını, sinema yıldızlarını düşlediği anlaşılıyor. Bugün kendisi de o dünyanın ayrılmaz bir parçası, kurucu öğelerinden biri, bir yerde koruyucusu olmuş durumda. Oradadır, hemen orada, firuze bileziğiyle ortada oturmaktadır. Bakarsınız, bir şarkı yüzünden (Arım balım peteğim) Emel Sayın'ı bir türlü bağışlamamış. Ajda Pekkan'ın bileğinden çıkarıp armağan ettiği bileziği çok kısa bir süre sonra geri yollamış. Vizon dergisinin kendi onuruna düzenlediği bir defilede başmanken olarak unutulmaz adımlar atmış. Bir baloda altın fermuarlı bir çanta ile boy göstermiş sözü edilen çantayı başbakan da merak etmiş... Yakasındaki maşallahla çevresinde güven, umut ve kredi duygusu yaratmış. Lucrezia'yı bilirsiniz. Hani canım Lucrezia Borgia, papanın karısı. Lucrezia Borgia bazı soylu kişilerin hayat yazgıları konusunda eşiyle lades tutuşuyor muydu. Bence tutuşuyordu. Semra Özal'ın da böyle bir vukuatı olduğu ileri sürüldüydü. Lucrezia'nınki doğru oluyor da onunki niçin olmasın. Ama bir hayat değil, bir post yazgısı söz konusuymuş Özal'ınkinde. (Sonunda Keçeciler postu deldirdi.) Hazırladığı sofralar göktaşı gibiymiş. Bütün tatlar yan yana. Bütün ara tatlar, yan tatlar, marjinal tatlar. Bir şeyi başardı. Eğlence dünyasına girmek tehlikelidir. Sonuçta gülünç olmak da var. Semra Özal'ın da öyle olacağı sanılıyordu. Olmadı. Tersine, bir çeşit saygınlık da kazandı. Yalnız saygınlık mı. Kendi çapında bir işlev... Olaylar mı üst üste geldi. Kalın çizgiler küçük durumları görünmez kılarak masumlaştırdı mı. Ülkemizdeki mahşersi felaket duygusunun yol açtığı bir beğeni bunalımını mı yaşıyoruz. Ne olursa olsun. Semra Özal kendi işini kopardı. Turgut Özal'ın yanında, ama ondan bir ölçüde bağımsız bir Semra Özal bölgesi kurdu. Zaman zaman bunun Turgut Özal'ın bir manevrası olabileceğini de düşündüm. Başlangıçta öyle olsa bile, sonradan kendini tam anlamıyla kuran bir amaç Semra Özal'ı yüceltmek değil, onun gerçek yüzünü ortaya çıkarmak. Bir vakıf var Türk Kadınını Koruma Vakfı. Paralar gidiyor geliyor. Vergisiz kazançlardan (zengin eşlerinin gelirleri) pay kapmayı başaran son derece görgüsüz bir kuruluş. Papatyalar. Alman papatyaları, mayıs papatyaları, köpek papatyaları, rumi papatyalar. Eski bir papatya ile başı belaya girdi. Bilge Erol adlı bayan konsolos yüzünden korkulu günler yaşadı. Geçmişin üzerindeki örtünün birden kaldırılması her zaman rahatlatıcı olmayabilir. Yurtdışındaki papatya olayları eski bir trafik kazası anımsatılmak istendi o kazadan sonra Semra Özal'ın boynu askıya alınmış. Bütün bunları aştı Semra Özal. Jaguar olayı. Bir de Jaguar olayı vardı, evet. Ama onun artık bir batik terimi olması gerekmez mi bugün. Semra Özal 1987 genel seçimlerinden sonra Organ Nakli Hastanesi'nin kokteyline leopar giysileriyle katılarak kanıtlamadı mı bu gerçeği. İri gözlükleriyle solgunluk ve nemli bakış edinir. Hafif müzik notalarıyla bakar bir eliyle de alaturkayı okşamaktadır. Türk Kadınını Koruma Vakfı'nın işleri uğruna yollara düşmüştür. İmam nikâhlı mutlu çiftlerin resmi nikâh için evlendirme memurunun önüne gelmelerini rica eder. Fısıldayarak yapar bunu. Ördek gölü balesi için salon sağlayacaktır az sonra. Parasal dünya balerini. Semra Özal bütün bu yönleriyle coğrafyaya geçmiş durumda. Yarın, öbür gün tarihe de geçecek elbet. 3 Ocak 1988 Yıldırım Gürses Sesinin çok güzel olduğunu hemen belirtelim. Açık, yüksek bir gökyüzü gibi bir ses. Masmavi. Ama bu ona yetmiyordu. Sesten fazla bir şey olmak istiyordu Yıldırım Gürses. Öcü olup çıktı sonunda. İştah açıcı zehirlerle beslendi. Yalnız yanındakileri değil, önünde ardında duranları da yıldırdı. Çok dinledik Yıldırım Gürses'i. Sevdiğimiz, sevmediğimiz zamanlar olmuştur. Ama üzerinde hiç düşünmemişizdir. Zaman olmamış, daha doğrusu gerek olmamıştır buna. Yirmi beş yıldır didinip durur. Çoksesli-teksesli tartışmasına mı son vermek istiyordu. Öyle bir tartışma olacak. Bunun için kendine özgü bir yöntem bulmuştur. Çoksazlılık. Saz sayısı çoğaldıkça, sesler de doğal olarak çoğalacak, böylece tekseslilikten yakınmalar da sona erecekti öte yandan, her saz orkestra içinde kendi teksesliliğini koruma özgürlüğüne sahip bulunduğundan, geleneksel müzik yandaşları için de değişen bir şey olmayacaktı. Değişme içinde değişmezlik kuramı. İşte size bir araba saz. Türkçede, içinde el sözcüğü geçen 300'ü aşkın deyim, atasözü, laf biçimi vardır. El bunların hepsinde tekil olarak kullanılmıştır. Yıldırım Gürses, Eller Eller adlı şarkısında çoğul biçimi kullanmakla bir gereksinime karşılık da yaratmıştır. Çoksazlılık demiyor muydu. Kimler çalacak o kadar sazı. İşte size bir araba el. Şaka bir yana, Eller Eller çok kötü bir parça. Alaturkanın köküne kibrit suyu döküyor. Daha kötüsü olamaz diyemiyorum, çünkü başka bir arkadaşın Yağdır Mevlam Su adlı parçası da var. Üstelik bunlar iddialı şarkılar, ikisinin de senfonik olmasına çalışılmış. İkisi de ikişer kilometre. Yıldırım Gürses, çeyrek yüzyıllık sanat serüveninde, Bursa Musiki Cemiyeti'nden aldığı ilk esinleri nerelere götürdü. Başlangıçta afacandı, şimdi aferist. Şöyle de diyebiliriz Klasik Türk müziğinden bir eğlence sanatı çıkarmak istiyormuş da haberi yokmuş. İyi örgütlenmiş bir döktürü sanatı, dünya âlem kös dinleyecek. MHP'den kalma bir ağababa tavrı var ki, bambaşka. Ağır operet duruşu, sağına, sağına... Kilo aldıkça sağcılığa soyunan tek şarkıcı. Bakın, şimdi de dua eder gibi ellerini yukarı kaldırırken, kendini tutamadı, gözlerini de kaldırdı. Film-San'a da üç çeşit selam veriyor. Bunları yaparken, ortada kalan ve nedenselliğini yitirmişe benzeyen son derece bakımlı, küçük bıyığı onun ilkokul günlerine atıyor bizi. Doğduğu yerde, Bursa'dayız. Babası hafızmış. Başka şey öğrenemiyoruz. Sanat itisi oldukça güçlü Yıldırım Gürses'te. Sesi de, demin vurguladığımız gibi gerçekten güzel. (Alaturkanın sevinçsiz, çok bencil olduğu için de sevimsiz Mario Lanzo'su). Yetenekli de. Başarılı mı. Sahnede, perdede, ekranda, ortalama başarının üstüne yükseldiğini inkâr edemeyiz. Bu iç tutarlığı da var. Peki. Başka biri bu malzemeyle, bu deney birikimiyle, bu şanslarla çok daha başarılı olabilirdi. Yıldırım Gürses'te sanat itisinden daha baskın başka itiler görülüyor Liderlik tutkusu gibi, yöneticilik hırsı gibi. Onun varlığını, günlük hayatını asıl belirleyen öğeler bunlardır. Sanatmış, müzikmiş, geride kalıyor. İşin tuhafı liderlik, yöneticilik alanlarında adamakıllı becerisiz ve silahsız. Kendini sonsuz sevimsiz kıldığı için, saz heyeti hariç, çevresine üç kişi toplayamaz. İş bu kadarla kalsa iyi. Yıldırım Gürses başkalarının başarısını hiç çekemeyen biri. Bunu hastalıklı uçlara götürdüğü de söylenebilir. Yeni bir sanatçının parlayışını, o sanatçı bir kadın da olsa, kendine hayınca vurulmuş bir darbe olarak görüyor. Oysa her birimizin başarısı kendimizindir. Başkasının başarısı niçin benim başarısızlığım olsun. Açıklanmaz bir ruh hali. Uzaktan öyle görünüyor. Yıldırım Gürses 10 yıldır sanatta amatör çabayı, çıkarsız yaratıcı itiyi yitirmiş durumda. Dünyası öyle dar ki orada yalnız kendine rastlıyor. Kendini övüp duruyor. Müziği de hep kendi durumuyla birlikte düşünmüş Müzik ve ben. Bir dünya olarak, bir sanat bütünü olarak düşünmemiş müziği. Öfkesi gerçek. Ağırbaşlılığına ise o kadar kanmayın başı ağırca olduğu için ağırbaşlı. İlkokuldan söz etmiştim. Anaokuluna gitmiş midir, bilmem. Ama bir anaokulu duyarlığı da var Yıldırım Gürses'te. Laika Karabey'in sürekli olarak kendisine camdan baktığı sanısındadır. Rauf Yekta ve torunu Yavuz Yekta da sanki sürekli olarak peşine düşmüşlerdir. Münir Nurettin'i Yahya Kemal'den koparmak isterken hüzünlü görünmeye çalışır. Bir şarkıda kırılan kalbi, bir başka şarkıda taş kesilebilir. Ancak kapalı yerlerde rastlayabilirsiniz ona. Arabada uyuyor, arkada. Cyrano'suzluktan artık şurasına gelmiş ödlek Monfleury. Ama Konya'da, Alaeddin Tepesi'ndeki gazinoda. Erdemleri çoksa da, bir kalite yaratamadı. Neden acaba. Beğeni dehanın sağduyusudur derler. Hep kendisiyle baş başa olduğu, başkalarını sürekli hiçlediği, kimseden yararlanmamaya başladığı için, gerçek bir beğeniye ulaşamadı. İçtenliği kovarken, rastlantının verimlerini de kapı dışarı etti. 10 Ocak 1988 Bilmem doğru mu. Tam bir sürpriz sayılmaz bizler için. Yine de, haber şuramda bir burukluk uyandırmadı değil. Eski umutlarım, beklentilerim geldi aklıma. Hiç görmedim Dalokay'ı, tanımam. Ama bende, bir gazete okuru olarak, tatlı izlenimler de kalmış ondan. Siyasal ün nasıl da geçici, nasıl da dayanıksız. Koskoca Dalokay'ı unutmuşuz. Şu haber olmasa. Bir de Kocatepe'deki çağdaş caminin açılış tartışmaları olmasa... Ne biliyorum Vedat Dalokay hakkında. O izlenimleri anıların yedeğine çekip biraz eşelemek gerekmez mi. Ansiklopediyi açtım. 1927'de Elazığ'da doğmuş. İTÜ Mimarlık Fakültesi'ni bitirmiş. 1951-1953 arasında Paris'te, Sorbonne'da şehircilik derslerine girip çıkmış... Bu bilgiler güzel de, işime tam yaramıyor. Ben yine bana nasıl göründüyse, onu düşündümse oradan çıkış yapayım. nasıl Okumaya çok geç başladı, ünlü bir mimar olduktan sonra. Eline aldığı birkaç felsefe kitabını ya da önemli düşünce yapıtını fazla çetin bulduğu söylenebilir. Elkitaplarına yöneldi. Zaten kitapları pragmatik bir kaygıyla, hitabet sanatında siyasal kullanma değeri vardır diye eline almaktaydı. Hiçbir yapıtı da birinci elden okumadığı anlaşılıyor. Kavramları, önerileri, ideolojileri, tarih duraklarını ve süreçleri bir liste olarak gördü. Tren ya da vapur tarifeleri gibi. Kafası karıştı. Bir elini pantolonunun cebine sokup öbürünü karşısındakine doğru uzatarak laf üretmek daha verimli bir işti. O kafa karışıklığı daha çok politikada, düşüncede, hobilerdedir ve onda kimi zaman yaratıcı bir çılgınlığa da dönüşebilir. Ama iş konusu başka. Dalokay için bu konuda bütün dostlarının ortak kanısı şöyle İşini iyi bilir. Pakistan'daki camiden iyi para kazandı. Birkaç ömürlük. Maliye bakanları her mali yıl başında, şaka yollu sorarlardı ona Önümüzdeki dönemde o paranın ne kadarını getirecekti. Dalokay'ın döviz hazinesi önemliydi. Belediye başkanı olarak neler yaptı. Sıralayalım Başbakanla, parti genel başkanıyla uğraştı sütçü belediye kuramını geliştirmeye çalıştı Hollanda'dan inekler gelecek Ankara Belediyesi çiftlik kurup halk için süt ürünleri üretecek... Yoksul semtlere elektrik vermek için başka semtlerinkini kesme yöntemini buldu yiğidin iyisi delidir sözünü tutundurmak için uğraştı. Türkiye çapında popüler olması için bu kadarı yetti. Ama ününü gereğinden fazla önemsediğini de biliyoruz. Caddelerden artık yalnız kişiliğiyle değil, kişiselliğiyle de geçmekteydi. Ecevit'in kendisini kıskandığı kanısındaydı. Milletvekili, bakan olmak istiyordu. CHP'de biraz da oyuna getirildiği söylenir. Dalokay, Gün Sazak aracılığıyla bu işin üstesinden gelmesini bilmiş. MHP, geleceğe oynadığından, üç bakanlık verilmesi koşuluyla koalisyon önerisini hemen kabul etmiş. Ama diyalog girişimi başarıya ulaşınca Ecevit bu kez geri adım atmış, böyle bir koalisyonu içine sindiremeyeceğini söylemiş. CHP yöneticileri burada da kalmamış olayı Dalokay'ın kişisel girişimi olarak basına sızdırmış, onu yıpratmaya çalışmışlar. Ama Dalokay'ın böyle işler için biçilmiş kaftan olduğu da anlaşılıyor. Bencil ve günoğlu'dur. Önce küçücük bir burs peşindeymiş gibi görünür sonra, an gelir, bakarsınız bütünüyle Bursa'yı istiyor. Dehasına fazlaca inanmıştır kültürü, ahlakı, ideali, ideolojisi ve namusu kendisidir. Kendibilim diye bir bilim adı biliyor musunuz. Her Türkün olduğu kadar şair ve her mimarın olduğu kadar ressam olan Dalokay'ın Politika gazetesine ortak olduğu zaman, ilk işi bir sürü yazar ve çizeri gazeteden uzaklaştırmak ve sanat sayfasını kaldırmak olmuştu. Gerçi o ortaklık olayında peşin ve okkalı bir kazık yediği de söylenir. Ama gazete deneyinin Vedat Dalokay'ın varlığına ışık düşürdüğü de unutulmasın mimarlık dışında hiçbir işi sürdüremez hiçbir şeye tam sahip çıkamaz. Yine de asıl uğraşı sanki mimarlık dışındaki etkinliklerdir. Şerefesizdir. Harput şekercisi. Sabaha kadar konuşur. Türkiye Mimar ve Mühendis Odaları Birliği'nde genel sekreter ve başkan olarak çalışırken bu niteliğiyle ortalığı kırıp geçirdi. 40'ı aşkın ödülü var. Çoğu uluslararası. Hepsi de mimarlık alanında. Hayır, bir de edebiyat ödülü. Bir yerden, belki de Suudi Arabistan'dan dönerken uçağı kaçırınca, kaldığı otelde oturmuş, Kolo adlı çocuk kitabını yazmıştır bir çırpıda. Çocukluğunda dinlediği masallardan çıkardığı bu yapıt, 1980 Türk Dil Kurumu Ödülü'nü aldı. Kolay başarı budur Vedat Dalokay. Cami mimarlığı da aynı yola çıkmıyor mu. Benzetmek gibi olmasın ama, mimarların Yaşar Kemal'i. Yaşar Kemal'in ilkesizi, günoğlu'su, biraz da beleşçisi. Onun habercisi. İkisi de aynı adam. Görücü usulüyle evlenen tek mason. 1960'ta, 555 K olayında Menderes'i yakasından tutup sarsan gencin o olduğu söylenir. ANAP'a girecekmiş. Yaş altmış bir. Çağdaş cami projesindeki gibi çok şeyin değiştirilmesini göze almış demek. Değiştirilsin canım, temel aynı temel değil mi. 17 Ocak 1988 Kendi Kaleminden Nihat Kitapçı Geçende bir gazetede Devlet Bakanı Nihat Kitapçı ile yapılmış bir konuşma okudum. Kutu içinde de bir şiiri yayımlanmıştı. Konuşma metni de, zaten o şiirin içeriğiyle ilgiliydi. Kitapçı'yı yalnız o şiirle tanıyoruz. Kişiliği şimdilik orada saklı. Her şiir şairini bir başına ve o anda açıklamaz. Ama belli ki, Nihat Kitapçı şiir yazmaktan çok, şiirsel biçim aracılığıyla kendi düşünce ve özlemlerini doğrudan dışavurmakta. Kendi ölçülerine göre ideal yaşama biçimini açıklıyor. Belki de bir yönetici olarak, yönetilen kitleye o biçimi öneriyor. Şiir bu bakımdan ilginç geldi bana. Uygarlık yalnızca bir gürültüdür Nihat Kitapçı için bu gürültüden tiksindiği gibi, onun karşısında ideolojik sayılabilecek bir gurbet duygusu içine de giriyor. Kırlara çıkıp dolaşmak istiyor. Ama bunların gündüz gezintileri olması da şart. Geceleri dışarı çıkmaktan korkuyor. Kuşlar şarkı söyleyecek ona. Susayınca hemen oturuyor. Çıkınını da açıyor hemen. İlk lokmayı ağzına atmadan haykırıyor İstemem istemem, medeniyetin gürültüsünü. Uygarlığı yalnız maddi değerler bütünü olarak görüyor mermer, taş, beton, sıva. Ömer Bedrettin Uşaklı'nın Bingöl Çobanları şiirinden ve o özlem çizgisindeki başka şiirlerden etkilendiği belli. Şiir yazma hakkından yararlanırken, ana düşüncesini yapıtının yapısına sindirmeyi de bilmiş Efsanevi olarak gördüğü o sessizliğe daha çok bürünebilmek için vezin ve kafiye gibi seda öğelerini, hatta dış müzik olanaklarını kapı dışarı etmiş. Ayrıca, aynı düşünceyle, ilkelliğe özlemini anlatırken, şiirsel yapının da ilkel olmasına çalışmış. Bu üslubu hayatının her noktasına indirmiştir. Sözgelimi kahve içerken fincanı kulpundan tutmaz fincanı tabakla birlikte ve tabağı emin bir biçimde kavrayarak ağzına götürür. Aydınlatmasın Yıldızların ışığı gecelerini yetiyor da bir ampul. artıyor Nihat Kitapçı'ya. Ama fazladan bir petrol lambası da istemesine ne demeli. Bence Kitapçı bu dizesiyle büyük bir açık veriyor. Yoksa babadan kalma bir lamba mı o. Konuklar için mi edinilmiş. Bense asıl sorun şurada Kitapçı'da doğa moğa sevgisi diye bir şey yok. Onun için asıl olan, ilkellik özleminin vurgulanmasıdır. Yoksa yıldızlar dururken petrol lambasını araya sokmazdı. Ayrıca Arap ülkelerinin aynı zamanda petrol ülkeleri olduğunu unutmayalım. Kitapçı, Suudi Arabistan sevgisini de belirtmiş oluyor. Evet, ilkelliktir aradığı. Yoksa, mermeri, taşı devreden çıkarırken bir çobanın pınara koyduğu üç beş taşı yüceltemezdi. Kitapçı, 1928'de Erzurum'un Ilıca ilçesine bağlı Ömertepe köyünde doğmuş. Ankara Üniversitesi Ziraat Fakültesi'ni bitirmiş. Zirai Donatım Kurumu'nda çalışmış kurumun Erzurum, Samsun, Ankara bölge müdürlüklerinde bulunmuş. 1977'de AP'den Erzurum Belediye Başkanı seçilmiş. 12 Eylül'de görevden alınmayan bir iki belediye başkanından biri de o. Et ve Balık Kurumu'nda yönetim kurulu üyeliği de var. Ampulden korkan bakan. İddia ediyorum, pınardaki o kemik mutlaka insan kemiğidir. Belki bilmeyenler vardır aramızda. Ziraat ve Veteriner fakülteleri Ankara'da, Dışkapı'da, aynı yerleşim alanını paylaşan iki öğrenim kurumudur. İki fakülte öğrencileri arasında öteden beri dostça, ama oldukça büyük bir rekabet vardır. Bu yüzden, ziraatçı Nihat'ın hayvan kemiğine şiirinde yer vermiş olamayacağı kanısındayım. Şiirin son dizesini okuyunca bir ikilem içine giriyoruz. Kitapçı Petrol lambasında pencerem bir gölge gibi görünsün derken ne anlatmak istiyor acaba. Ayrıca, dışarıdan içeri mi, içeriden dışarı mı bakılacak. Düşündüm de, dışarıdan içeri olsa gerek. Böylece onun nasıl sönük yaşadığı anlaşılacak ya da sanılacak. Belki de çiçekler istiyor petrol lambasını. Bir doğa âşığı olduğunu söylediği emekli öğretmen eşi, evlerini çiçek bahçesine çevirmiş. Medeniyetten sadece gürültüyü, doğadan da sadece çiçekleri anlayan bir aile karşısındayız. Böyle bir şaire yine de, evet böyle bir Et ve Balık Kurumu Yönetim Kurulu üyesine de, böyle bir milletvekiline de... Ama böyle bir belediye başkanına... derken duralım biraz. Trafik ışıklarından ödü kopan, kaldırım taşlarını gördükçe içi bulanan taşa, mermere, betona, çocuk bahçesine, park kanepesine, sıvaya, çöp kamyonuna, asfalta, musluğa, halk otobüsüne, tren rayına düşman bir kişi onca uzun süre (6 yıl, 3 ay, 13 gün) nasıl belediye başkanlığı yaptı, merak ediyorum. Kimbilir ne kadar mutsuz olmuş ve ne kadar mutsuzluk dağıtmıştır. Yazık olmuş Erzurum'a. Sessiz sedasız bir Erzurum yaratmak istedi. Işığı da görsel bir gürültü olarak görüyor. Üstelik soyadı da Kitapçı. Kitabı ışık saymayan siyasal topluluğun iyi kalpli üyesi. Gündüzleri dolaşayım kırlarda Kuşlar bana şarkı söylesin Susup oturduğum zaman da İstemem mermer, taş, beton, sıva. Bir çobanın koyduğu üç-beş taşlı pınarda Bir kemik oluk bana su versin İstemem istemem medeniyetin gürültüsünü, Biraz da başım dinlensin Yalnız kalmak istiyorum. Yalnız kalmak istiyorum biraz da Medeniyet gürültüsünden uzak Bir yer ki sessiz sedasız bir yer ki sessizliğe bürüne Aydınlatmasın gecelerimi bir ampul Yıldızların ışıkları yerlere serilsin, Petrol lambasında pencerem bir gölge gibi görünsün. 24 Ocak 1988 Demir Özlü Hoşgörü diyoruz. Hoşgörü doğal bir şey Demir Özlü için, sıradan olması gereken bir şey. Aşmıştır hoşgörüyü. Ülkemizde bir edebiyat kuşağının prototipleri daha çok şairler arasından çıkar. Hep öyle olmuş. Bundan şairin düşünce ortamında etkin rol almaya çalışmasının, sanatıyla hayatı arasında bir özdeşlik bulunmasının da payı var belki. 1950 edebiyat kuşağını alırsak, işin biraz değiştiğini görüyoruz. Öykücüler, romancılar, deneme yazarları da var o tipin belirleyici çizgilerini taşıyan. Bunların başında da Demir Özlü geliyor. Bütün dogmalara karşı çıktı. Bunu yalnız sanatında ve düşüncesinde değil özel hayatında, dostluk ilişkilerinde de, bir ara üstlendiği siyasal rolde de gerçekleştirmeye yöneldi. Bütün bunlar Demir Özlü'nün çok sivri bir kişi olarak bilinmesine yol açtı. Sağdan da, soldan da sanatçısından da, düşünüründen de, politikacısından da, kadınından da, erkeğinden de saldırılara uğradı. 1950'li yıllarda snop sayıldı. Varoluşçuları seviyor, Baylan Pastanesi'ne sık sık gidiyordu ya... Valéry'nin bir snop tanımı vardır. Sıkıldığı zaman sıkıldığını, eğlendiği zaman eğlendiğini itiraf etmekten korkan kişi. Türkiye'deki snopta bunun karşıtını buluruz Türk snopu sıkılıyorsa (hatta sıkılmıyorsa da) daha çok sıkıldığını, eğleniyorsa (hatta eğlenmiyorsa da) daha çok eğlendiğini ileri sürmekten sonsuz tat alır. Demir Özlü'de bu iki görünüm de hiç olmadı. Kendisi nasılsa, öyle göründü. Açık genç. Bir şeyin boyası dökülmeye başlamışsa, onu söylüyordu. Hem de bir savaşçı tavrıyla değil, alçak sesle ve parmağını o boyası dökülmüş yere götürüp yakından göstererek 1960'lı yıllarda. Nouveau Roman akımıyla ilgilendi. Düşüncesi ise toplumcu planda ideolojik bir öz kazanmaya başlamıştı. Yine de, daha çok kültür terimleriyle, uygarlık terimleriyle düşünmeyi çekici buluyordu. Ama ülkemizde düşüncenin mutlaka ödenmesi gereken bir bedeli vardır. Hukuk felsefesi asistanıyken siyasal ilişkileri (Türkiye İşçi Partisi) nedeniyle İstanbul Üniversitesi'nden atıldı. Yedeksubay Piyade Okulu'nda alaya çıkarıldı ve askerliğini er olarak tamamladı. 12 Mart'ta bir ara tutuklandı. 1970'li yıllarda ise avukat olarak siyasi davalarda boy göstermesi sakıncalı sayılmasına yetmişti. 12 Eylül'den sonra da yurttaşlıktan çıkarıldı. İsveç'te oturuyor. Sanatında çılgınlığı, bir çocukluğu korur gibi korudu öykülerinde, özellikle de romanlarında olaylar kendi hayat öyküsünün çevresinde gelişir. Bir Küçük Burjuvanın Gençlik Yılları'ndaki Selim kendisidir belki de. Düşüncesini, zaman için, en nesnel plana yerleştirdi. Yiğitlik güzel. Ama yiğitlenme ayrı şey. Yiğitlenip yiğitlenip durma, yiğitlenme yanılsaması (hamasilik), düşüncenin soluğunu her zaman kesmiştir ülkemizde. Düşünceyi, araştırmayı gereksiz kılmıştır. Bir yerde Tanrı buyruğu olarak görünmüşse, başka bir yerde devrimci lafazanlık (Özlü'nün kendi deyimi), bir yerde silahlanmış sermayenin öğretisi, bir yerde ilkelliğin çığlığı, bir yerde yalın bir söylevcilik olarak yer almıştır. Demir Özlü'yü en hamasi olmayan Türk diye de tanıtabilirsiniz bir arkadaşınıza. Aynı zamanda, en az taşralı kişi. Kent çocuğu, daha doğrusu metropol çocuğu. Ayrıca, belli bir kentin, metropolün çocuğu İstanbul'un. Törensizliğin töreniyle yaşamıştır İstanbul'u. Kentinizi sevmeden yurdunuzu sevemezsiniz. Demir Özlü bunu öğretti. Yurttaşlıktan çıkarılış gerekçesini bilmiyorum. Dogmalara karşı oluşundan mı. En hamasi olmayan en taşralı kişi oluşundan mı. Metropol çocuğu oluşundan mı yoksa. Açık sözlü oluşundan mı. Bir yerde şöyle yazmış Düşüncelerim ortaya koyduklarımdan fazla bir şey değildir. Belki de babası öğretmen diye... Ne bileyim, belki de hepsinden. Ha, bir de şey var en sivil Türk. Ondan mı. Yazılarında aydın sorununu, yazarın konumunu ele aldı. Bu konulardaki düşünceleriyle etkili oldu. Hep arayan bir kişi. Yalnız düşünceyi değil, keyfi de arar. Hep arar, bulduğu anda da hınzırca bir gülümseyişi vardır. Behzat Ay gibi dostlarına porno resim gönderir. Gençliğinde birçok fantezisi de vardı elbet. Bakıyoruz, onların hepsi Demir Özlü'nün gerçeği olmuş bugün. Demek o yıllarda da gerçeğiymiş. Bireyin yurttaşlık durumuyla oynamak, halktaki yurttaşlık duygusuyla da oynamaktır. 12 Eylül 1980'den sonra yurttaşlık durumuyla fazlaca oynandı. Demir Özlü'nünkiyle birlikte yüzlerce olayın tanığı olduk. Üç kişi oturuyor, başka dört kişinin yurttaşlıktan çıkarılmasına karar veriyordu. Öyle ki, Kurtuluş Savaşı'nın, Cumhuriyet'in çıkış noktası olan Milli Misak ruhu çeşitli yerlerinden ağır yaralar aldı. Bunun da, eklenen başka öğelerle birlikte, ülkemizde yurttaşlık duygusunu olumsuz yönde etkilediği sanısındayım 12 Eylül'den sonra bir ölçüde azalmıştır yurttaşlık duygusu ülkemizde. Yanılmaktan korkmayan, onu göze alan bir düşünce Demir Özlü'nün düşüncesi. Önemi, bizim için yararı daha çok buradan geliyor. Sürgünde şimdi. Ama şöyle dediğini de biliyoruz Yazar hep sürgünde değil mi zaten. Adamo diye bir şarkıcı vardı Her yerde kar var şarkısını söylerdi. Demir Özlü'nün yüzü nasıl da benziyor ona. Şarkısı da, ne kadar, o şarkıya. 31 Ocak 1988 Şevket Yılmaz Pierre Brizon'un Emeğin ve Emekçilerin Tarihi adlı yapıtının bir yerinde sarı sendikalar konusunda şöyle bir açıklama var Bugün çok kullanılan sarı sözcüğünün kaynağı çok ilginçtir. Fabrika etkisiyle greve gitmiş sendikaya karşı çıkan Creuzot sendikasının toplantıları, cephesi sarı boyalı bir salonda yapılıyordu. Sarı sendika deyimi buradan kalmıştır. Söylenir Türk-İş'in Ankara'daki genel merkez binasında, genel başkanın bulunduğu birinci kat koridoru boydan boya sarıya boyanmışmış. Kaç yılının boyasıdır, öğrenilemedi. Seyfi Demirsoy'dan ya da Halil Tunç'tan mı kalma. Şevket Yılmaz döneminden mi vurulmuş. Tarih olarak sonuncusu uygun düşüyor. Yine de şöyle diyelim isterseniz Aynı boya her dönemde yenilendi. Seyfi Demirsoy'un gazetelerde çıkmış silik, kararmış fotoğrafları geliyor gözümün önüne. Kundura fabrikasında müdür yardımcısıymış gibi bakıyor. Seçim sonuçlarından kendisine pek pay çıkarmayan, ama bununla da fazla övünen bir Necdet Calp yüzü. Hüzün de ekleyelim o yüze. Erken öldüğü için mi bilmem, hep hüzünlü düşünürüm o fotoğrafları. Halil Tunç da zaman zaman yaptığı çıkışlarla Aziz Nesin'i anımsatmıştır bana. Sert, adamakıllı ciddi, dönüşsüz ve günceldir o çıkışlarda. Şu farkla Halil Tunç'un o çıkışlarına, Türk-İş'teki görevi bittikten sonra tanık olmaya başladık. Ama ben Şevket Yılmaz'dan söz edecektim. Bıyıklarıyla feodaliteyi süpüren bu adam Türk-İş'in başında en uzun kalmış kişi. Hem 12 Mart'ı, hem 12 Eylül'ü yaşadı DİSK'in soluğunu ensesinde hissetti. Demirel'in yansısı. Demirsoy'un ve Tunç'un ciddi tavırlarını koruyamadı. Ama daha açık bir adam olarak boy gösterdi. Sarıya, sarı değildir demedi. Sendikacılığın Hulusi Kentmen'i. Yalnız beybaba görünümünü çıkaracaksınız Kentmen'den. Onun yerine maden ocaklarını ziyaret etmiş bir marangoz esprisi ekleyeceksiniz. Gemi aslanlığını vurgulayacaksınız. Millet i düşünmekten işçiyi düşünmeye fırsat bulamadığını söyler. Sınıf kavramından tiksinen işçi olur mu. Neden olmasın. Her şey oluyor. Ama tiksinen adam bir sendika lideriyse iş değişir. Hele ol adam konfederasyon başkanıysa... Bu düşüncesini açık açık söylüyorsa... Şevket Yılmaz sınıf kavramını bölücülükle birleştiriyor. İmtiyazsız, sınıfsız, kaynaşmış bir kitleyiz diye bağırıyor. Ona göre sınıf dediğin okullarda olur. Bir de esnaf var. Şevket Yılmaz, esnaf lideri Tiyanşan'ın tam paralelinde. Hayatına bakalım. Sendikacılık serüveni doğru bir çizgi üzerinde gelişmiş. On altı yaşında Zonguldak'ta maden işçisi (1944). Bir yıl sonra Bursa Merinos fabrikasında. 1952'de kurulan Bursa Mensucat İşçi Başkanı. Günümüzde de aynı görevi sürdürmekte. Teksif Başkanlığı'na getirildikten bir yıl sonra Şevket Yılmaz'ı Türkİş Başkanvekilliği'nde göreceğiz. 1966-1982 yılları arasında başkanvekili. 1982'den günümüze dek de genel başkan. Çeşitli başbakanlar görmüş, hepsini sevmiş. İşadamları da onu sevmiş. Sosyal demokrat sözcüğünden de ürküyor. Ama sosyal adalete saygılı... 1969-1973 arasında Adalet Partisi'nden Adana milletvekili. Geçici dönemlerin geçici rahatsızlıkları na öylesine ayarlanmış ki işçi liderliği hep sürüp gitmiş. İşadamlarının temsilcisi Halit Narin 12 Eylül'den sonra, Şimdi de biz güleceğiz demişti. Şevket Yılmaz ses etmedi buna. Bir kere adam gerçeği söylüyordu. Doğru söze ne denir. Ayrıca o, onların sorunuydu. Ama aynı Halit Narin işçiler için mutlu azınlık deyimini kullanınca, Şevket Yılmaz bunun öyle olmadığını cesaretle haykıracaktır. Azınlık değiliz. Halit Narin'le yer değiştirselerdi diye düşündüm bir an... Narin'i bilmem, ama Şevket Yılmaz orada daha başarılı olurdu. Zaten buradaki başarısı da oradakinin gerçek karşılığı değil mi. Sevimli adam. Tahta At'ın içine de yanlışlıkla girdiği söylenebilir. Ama Troya'ya en çok kök söktüren de o oldu. 1982 Anayasası'nı var gücüyle destekledi. Daha sonra yapılan yasal düzenlemelere ses çıkarmadı. Üç oğlu, iki kızı, bir de böyle bir ayıbı var. Kâğıt oyunlarına bayılırmış. Uluslararası Hür Sendikalar Konfederasyonu İcra Kurulu üyesiymiş. Oradaki hür sözcüğünden ne anlıyor acaba. Artist adam aslında. Hem vatan-millet şarkılarına düşkün, hem de işçi için doğduğu yerin değil, doyduğu yerin önemli olduğunu söyleyebiliyor. Ara rejim profesyoneli. Şevket Yılmaz ve arkadaşları için gerçekçi sözü Turgut Özal söyledi sendika liderlerinin günümüzde işçi kitlesini temsil etmediklerini vurguladı. Bugünlerde doğru şeyler söylüyor. 12 Eylül'ün getirdiği yasal düzenlemeyle sendikacılık hayatı son bulmak üzere de onun için mi. Sadık Şide bir para işinden söz ediyordu. Aylık alıyorlarmış. Ne dersek diyelim. Şevket Yılmaz bizim gerçeğimizdir. Yalnız Türk-İş'i değil, toplumsal hayatımızı da geçici dönemlerin geçici rahatsızlıkları karşısında didinen bu sürekli adamla yer yer açıklayabiliriz. Üç yerden emekli aylığına hak kazanmış durumda. Sosyal Sigortalar Kurumu'ndan, BağKur'dan ve TC Emekli Sandığı'ndan. Çünkü hem işçi, hem işveren, hem de devlet memuru gibi çalıştı. 7 Şubat 1988 Attila Tokatlı 1960'tan sonraki yayın patlaması ve düşünce fışkırması olayının ortasında yerini aldı. Sadece çevirmedi tarihin, dünyanın, düşüncenin, tutkuların ve güzelliğin ülkemizdeki eşdeğerlerini, karşılıklarını aradı. Bu
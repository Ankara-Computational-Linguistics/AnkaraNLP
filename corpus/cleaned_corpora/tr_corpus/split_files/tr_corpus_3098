bende ilk büyük beyaz perdeden izlediğim filmin yani Ratatouille’nin yeri özeldir. Kaynakça Bird, Brad , Pinkava,Jan. Ratatouille. 2007 Pixar.Film YASAKLAR Hayatta ilerlememizi yeni şeyler keşfetmemizi engelleyen belli başlı yasaklar vardır. Bu yasaklar, birer kelepçedir aslında bize. Çoğumuz fark etmez bile aslında etrafımızın ne kadar çok yasak dolu oluğunu. Çünkü bir kapının önüne çekilmiş sarı-siyah şeritler ve “Girilmez” yazıları gibi birçok örnekten bağımsız olarak, yasakların da türleri vardır mesela. Biz de onlara sadece “yeteri kadar iyi olamama” veya “yetememek” gibi alışageldik ve depresif kalıpları giydiririz. Aslında yasakları çıplak ve yalın hâlleri ile göremeyiz. Ustalıkla günlük hayatımıza ve kabuslarımıza kamufle olmuşlardır. Her ne kadar korksak ve merak duygumuzu, soru sorma isteğimizi bastırmak istesek de bizi olduğumuz yere sabitleyen bu görünmez prangaları anlamanın tek yolu soru sormaktır. Örneğin, yasaklamamak da yasaklamak değil midir mesela? Evet, bir şeyleri yasaklamadan da yasaklamanın yolları vardır. Örneğin, birisine okuma öğretilmezse ona mektup yazmak yasaklanmış olmaz mı? Kitaplar, gazeteler okumak; hikâyeler, romanlar yazmak… Ve bu insanın karşısına geçip “kimse sana yazmayı yasaklamadı ki” denirse, bu ne kadar yanlış olur? Vererek yasaklamak da yasaklamanın başka bir türü. Bir insana her şey bolca, zengin ve çeşitli bir şekilde verilirse o insanın tercih etme hakkı elinden alınmış olmaz mı? Çünkü o insan bir şeyi elde etmek karşılığında başka bir şeyi yitirmez. Onu da elde edebilir, ötekini de. Oysaki hayatı yaşamaya değer kılan şeylerden bir tanesi sahip olduğumuz şeylerin biçilen değerini ödeme mecburiyeti değil midir? Üzerine düşünülürse aslında, yasak koymanın en kalıcı metodu; sevgi ve aşktır. Dört dörtlük bir ilişkide, iki kişi birbirine hiçbir şeyi yasaklamaz. Ancak döndükleri her tarafta kendilerinden taviz verirler. Birbirlerine uyum sağlamak için ve bir diğerini üzmemek için kendi kişisel özgürlüklerini kısıtlarlar ve partnerlerini mutlu etmek için uğraşırlar. Bu tavizlerin hepsi aslında kendi kendimize bilerek ve isteyerek koymayı seçtiğimiz yasaklardır. Yasaklamadığını söyleyerek de yasaklayabilir insan. İçten içe yapamayacağını bilerek birisine “Ben yasaklamıyorum, hadi yap” demek ve yapamamasını izlemekten bahsediyorum. Örneğin bir sigarayı küçük bir çocuğa verip “Hadi iç, sana bunu yasaklamıyorum.” dedikten sonra yeni ve çekiciliği olan bir şeyi yapacak olmanın verdiği heves ve heyecanla sigara dumanını çeken ve anında genzini, soluk borusunu ve ciğerlerini haşlayan yakıcı dumanın etkisiyle öksürük krizine sokulan çocuğa sonradan oluşması muhtemel bir tramvaya sebebiyet vererek yasaklamak olmuyor mu bu aslında? Bunun bir benzer türü de, tıka basa dolu bir insanın önüne en iştah açıcı, en güzel yemeklerle dolu bir masayı sunup “Hadi ye bakalım.” demektir. Peki, ben bu yasaklamalardan neden bahsediyorum? Çünkü bir yargıyı kırmak istiyorsak eğer o yargının ne olduğunu, nelerden oluştuğunu tam anlamıyla anlamak gerekir. Yasak kelimesi korkutur insanı. Kötü bir şeydir ki yasak olmuştur o. Bu yasağı bozup da başını belaya sokmak istemez kimse. Belki de sonuçlarıyla uğraşmak istemezler sadece ve olduğu gibi kabul ederler, nedenini bilmeden. Stephen Hawking; hayatın ona koyduğu yasakları çiğneyerek bugünkü pozisyonuna sahip olmuş, benim değimimce “olağanüstü” bir bilim adamı. Bu adam hem ALS hastalığıyla mücadele ederken hem de bilimde çığır açacak teoriler buldu. Hawking’in yasağı da bu hastalık ama tüm vücudunun felçli olmasının kendine bir bahane olmasına izin vermiyor. O bu yasağından korkmuyor, aksine yoluna engel olmasına izin vermiyor. Bu yaşam hikayesi, filmlere ve kitaplara konu olmuş durumda. İstenilen doğrultuda ilerlemek için kırılması gereken kelepçeler, çiğnenmesi gereken yasaklar her zaman olur. Başarısız veya mutsuz bir hayat sürmemek için riskler alınmalıdır. Akıllı ve cesur olmak hayatta her şekilde ileri adım atmamızı sağlar. Çiğnenen yasaklar başarısız sonuç doğursa bile nedenini anlamamıza yardımcı olur. Başarısızlık olmadan başarının değeri tadılamaz. Merve Çetiner 21602541 Tüm Kötülüklerin Anası Bağımlılık Bence gerçekten dünyada bir insanın başına gelebilecek en kötü şey bağımlılık ve bağımlılık derken sadece uyuşturucu, alkol veya sigaradan bahsetmiyorum. Tâbi ki bunlar olabilecek en kötülerinden ama insanların başka bağımlılıkları da çok zararlı çünkü eğer bir şeye bağımlıysan ona zaafın var demektir ve zaaflarımız istemediğimiz şeyler yapmamıza neden olur. Tam olarak Bir Rüya İçin Ağıt filminin konusu da bu. Film dört ana karakter ve bağımlılıkları yüzünden yaşadıklarını anlatıyor kısaca. Ana karakterlerin isimleri Sara, Harry, Marion ve Tyrone. Sara; Harry’nin annesi ve televizyon bağımlılığı olan yaşlı bir kadın bir gün en sevdiği televizyon programından bir davetiye geliyor ve o günden sonra Sara için her şey tersine dönüyor. Film için seçilen karakterlerin özellikleri günlük yaşamımızda bolca karşılaşabileceğimiz kişiler yani filmde anlatılan olaylar hepimizin başına bir gün gelebilir. Sara televizyonla yaşayan yalnız birisi kendine televizyonu hayat arkadaşı edinmiş diyebiliriz. Aslında büyük şehirlerde baktığımızda birçok böyle insan görebiliriz. Sara televizyonda gördüğü sanal gerçekliği gerçek sanıyor ve televizyondaki zayıf kadınları görüp zayıflamaya karar veriyor bu sırada da bir başka bağımlılığı olan yemeklere yeniliyor. Bu yüzden zayıflamak için haplar almaya başlıyor ve bu hapların etkisini de görüyor ama hapların asıl amacını ilk fark eden yıllardır uyuşturucu bağımlısı olan Harry fark ediyor. Sara’nın zayıflamak için aldığı haplar aslında uyuşturucu haplarmış ve artık günlük aldığı doz Sara’ya yetmemeye başlamıştır daha çok almaya başlar. Hapları aldığı ilk günden beri gördüğü halüsinasyonlar artmaya başlar yavaş yavaş akıl sağlığını yitirmeye başlar ve buna tamamen zaafları sebep olmuştur. Harry, Marion ve Tyrone uyuşturucu bağımlısı üç genç ve hayatlarını adeta yok ediyorlar. Genç insanların bu tür madde bağımlılıkları beni hep çok üzmüştür çünkü genç yaşlarında hayatlarını mahvediyorlar. Uyuşturucusuz kalınca kendilerinden geçip ne yaptıklarını bilmiyorlar. Tyrone aracılığıyla bir gün uyuşturucu satma işine giriyorlar ve iyi para kazanmaya başlıyorlar. Ama kazandıkları paraları akıllı kullanmaları tabi ki beklenemez bu yüzden para suyunu çekiyor ve artık uyuşturucusuz kalıyorlar çünkü New York’ta uyuşturucu satıcısı bulamıyorlar. Bu yüzden Florida’ya gitmeye karar veriyorlar ve Tyrone ile Harry yola çıkıyorlar. New York’ta kalan Marion ise uyuşturucu bulmak ve para kazanmak için hayat kadınlığı gibi bir işe soyunuyor. Tyrone ve Harry yoldayken yine uyuşturucu kullanmaya devam ediyorlar ve bu sırada Tyrone; Harry’nin uyuşturucu ve enjektörler yüzünden enfeksiyon kapmış kolunu görüyor ve onu hastaneye götürüyor. Harry’nin kolunu gören doktorlar durumu anlıyor ve olayı polise sevk ediyor bu yüzden Harry ve Tyrone hapse giriyorlar. Harry canı pahasına vazgeçemediği bağımlılığı uyuşturucu yüzünden omuzu hizasından kolunu kaybediyor. Bu film bence herkes tarafından izlenmeli ve filmin ana düşüncesi olan bağımlılıklar hakkında bilinçlendirilmeli. Zaten film dram ögeleriyle dolu ve büyük ihtimalle bu sahneleri insanların bağımlılıkları yüzünden düştüğü durumları gören bir insan asla böyle şeylere cesaret edemez. Anlık zevkler bağımlılıklara dönüşebilir bu da insanları tüm yaşamları boyunca sıkıntıya düşürebilir. Bu filmden sonra bütün bağımlılıklarımızın önümüze nasıl engeller koyduğunu görüyoruz ve bir kez daha bağımlılıklarımız yani zaaflarımız hakkında düşünüyoruz. Hayat bize defalarca bağımlı olmanın ne kadar kötü bir şey olduğunu kanıtladı. İnsanlar kimi zaman canını, ailelerini, arkadaşlarını veya en basitinden işlerini belli bağımlılıkları yüzünden kaybediyor. Üzücü sonuçlara ulaşmadan bağımlılıklarından vazgeçmeleri gerektiğini etkileyici sahneleriyle anlatan bu film ise bir uyarıcı konumunda. Film daha öncede bahsettiğim gibi sadece sigara, alkol ve uyuşturucudan değil bizim zaafımız olan birçok bağımlılığımızdan bahsederek uyarıcı görevini gerçekleştiriyor. Tyrone, Sara, Harry ve Marion’un sonunu gören herkesin filmden bir ders çıkarttığına inanıyorum. İbrahim Barış Güngörlü Anı Yaşa! İzledikçe hayata dair bir şeyler keşfettiğim, insana yaşama sevinci veren, her saniyesinde “Anı yaşa!” “Kendin ol!” diye bağıran bir film Ölü Ozanlar Derneği. Bay Keating’in öğrencilerine verdiği her bir öğüt size veriliyor sanki. O kadar değerli, o kadar özel öğütler ki kendinden bir şeyler bulup aldığın dersleri kendi hayatına uyarlarken buluyorsun kendini. İnsana o kadar güzel ilham veriyor ki film bittiğinde başka biri oluyorsun sanki. Üstelik sadece kendi hayatına değil başkalarının hayatına karşı olan tutumun da değişiyor. Yaptığın baskıların bir insan hayatı için ne kadar ağır olabileceğini, insanları tercihleriyle kabul etmemiz gerektiğini fark ediyorsun. Aslında yeniliklere ne kadar kapalı olduğumuzu gözler önüne seriyor film. Tek bir çizgi üzerinde gitmenin düzen ve başarıyı getirdiğine ne denli inanmış olduğumuz yansıtılıyor sahnelerde. Peki neden bu ön yargı? Yeniliklere ve farklılıklara bu kadar kapalı olmayı neden bu kadar adet edindik kendimize? Toplum olarak biz sebep olmuyor muyuz aslında bu algıya? İnsanlar artık genelin dışına çıkmaya, farklı olmaya korkar oldu. Herkesin gittiği yoldan gitmeyen başarılı olamaz düşüncesi köreltiyor insanları. Belki nice yetenekler yitip gidiyor fark edilmeden. Nasıl çıkar insan kendi zihnindeki zindandan bilmiyorum ama insan aslında kendisini tanıdığı zaman başlıyor yaşamaya. Nelerden hoşlandığını, neler yapmaktan keyif aldığını fark ettiği zaman da artık istediği gibi yaşamazsa, yaşayamayacağını fark ediyor. İşte bu sebepten dolayı kaybediyoruz belki de filmde kendimize en yakın hissettiğimiz karakteri. İstediği hayatı yaşayamayacağını bilmek ve hiç istemediği bir yerde bulunmaya zorlanmak herkesin kaldırabileceği bir durum değil ki güçlü bir karakter buna boyun eğemez zaten. Bir diğer beni etkileyen konu bir insanın hayatına dokunabilmek, iz bırakabilmek. Zaten birilerinin hayatını değiştirebilecek kadar fazla enerjisi olan insanlara olan büyük saygım bu filmle biraz daha arttı. Karşılarındaki insanın kendi içinde yarattığı engelleri bir bir önünden kaldırıp uçurumun sonsuzluğuna yuvarlayan insanlar sadece o insan için değil yaşadığımız evren için bile fark yaratmış oluyorlar. Filmdeki örnekte içine kapanık bir çocuk olan Todd filmin sonunda öyle bir değişim gösteriyor ki, filmin geri kalanı olsaydı Todd’u tanıyamayacağımıza eminim diyebilirim. Öğretmen- öğrenci ilişkilerinde günümüzde pek rastlamadığımız bir etki bu. Öğretmenin sadece öğretmenlik, öğrencinin sadece öğrencilik yaptığı ve sonrasında hiçbir şekilde bağ kurmadıkları bir dönemdeyiz ve insan böyle bir film izleyince ister istemez imreniyor. Belki de bizim de farkında bile olmadığımız sınırlarımız bir insan tarafından silinmeyi bekliyordur, kim bilir. Filmde farkında olmadan aile yapısının insan üzerinde ne denli büyük bir etkisi olduğunu da anlıyoruz. İnsan hayatında aileden daha önemli bir şey olmadığını düşünen insanlardanım ben. Geldiğim yeri, okuduğum okulu, geçmişimi, geleceğimi aileme borçlu olduğumu düşünürüm ve her ne olursa olsun onların her zaman yanımda olduğunu bilir, bunun bana vermiş olduğu güçle yaşarım. Maalesef filmde de olduğu gibi bazı aileler çocuklarının başarısını mutluluklarının önünde tutarlar. Halbuki bir insan kendi hayatını kendisi yaşamalı ve aldığı kararların sorumluluklarını kendisi üstlenmeli, geri kalan insanlara ise sadece destek olmak düşmeli. Genel olarak izlediğim bir filmin sahnelerinden, oyuncularından, kostümlerinden ve repliklerinden önce konusuna ve anlam derinliğine bakan bir insan olarak filmi çok etkileyici bulduğumu söylemem gerek. İnsanın kendisi olarak yaşamasının nasıl bir özgürlük olduğunu, herkesi nasıl olduğu gibi kabul etmemiz gerektiğini, bir insanın hayatını olumlu yönde değiştirerek bunun geri dönüşünü görmenin insana nasıl haz verdiğini ve anı yaşamanın, o anlık sonucu kötü bile olsa, pişmanlıktan daha iyi olduğunu anlatan bir filmin kötü olma ihtimalini hiç düşünmemiştim zaten. Uzun zamandır adını duyduğum bu filmi izler izlemez kızdım kendime daha önce izlemediğim için ama artık biliyorum yaşamın kıymetini. Bu yüzden bir kez daha tekrarlıyorum kendi kendime; “Carpe Diem!” Ad-Soyad : Heval Can SavcıBölüm : 31Öğrenci Numarası : 21300803Yeraltına Uzanan YollarYaşamımız birçok çelişki üzerine kurulu ve içlerinde biri var ki bu,yaşamımızı kumdanbir kaleye çeviriyor. Bu , hayatımızın her alanında bize ulaşabilen, bizi umduğumuzdan daha fazla etkileyebilen, aslında bizim çok iyi tanıdığımız bir çelişki aslında. Adına mükemmelliyetçilik denen bu çelişki bize her yaptığımız şeyi sorgulatmaya and içmiş. Sanki yaptığımız her şey yanlışmış gibi bir görüntü sunuyor bizlere ve üstüne üstlük bu durum erdemliliğin içerisine sinsice girmişse, o andan itibaren o insanın kendiyle çatışması ölümüne kadar sürüyor, kendine şüphesiz zarar veriyor ve bu durum ilerlerse başkalarına da zarar verme ihtimali doğuyor. Kendi yarattığı çelişkisinden kurtulamayınca sonunda o insan çareyi “yeraltı” dediği kendi dünyasını kurmakta buluyor. Peki bu nasıl oluyor ?...Bunu psikologların kendine has bir betimlemesiyle özetleyelim: Bu sorunlar genellikle aile kaynaklı. Örneğin elimizde mükemmelliyetçi bir ebeveyn olsun, bu kişinin anne ya da baba olması fark etmez.Yetiştirdiği çocuk sevgiyi büyük ihtimalle ödül-ceza sistemine göre alacaktır. Daima daha iyisini yapmaya çalışacak, sonuçta göze girmesi ya da gözden düşmesi pamuk ipliğine bağlı olacaktır. Zamanla çocuk, altını çizmek istiyorum-diğer çocuklar gibi, mükemmel olmadığını anlayacaktır. Fakat çocuğun bakış açısında şu eksiktir : Diğer çocukların da mükemmel olmadığını bilmemektedir. Bu çocuğun diğer çocuklar arasına karıştığı vakit, çocuğun özgüveninin çöküş yaşayacağı vakit olacaktır. Nedeni ise toplumun popüler özelliklere değer vermesi şeklinde açıklanabilir. Toplumun en küçük yapıtaşı aile olduğuna göre ve çoğu aile çocuğunu popüler değerlere göre yetiştirdiğine göre diğer çocuklar da popüler olan her neyse ona değer verecektir. Ne yazık ki en başında bahsettiğimiz çocukta bu özellikler olmadığı için akranları tarafından dışlanacaktır. Her canlı kendini her türlü tehlikeden korumak zorundadır, o halde bu çocuğun savunma sistemi gurur olacak, gururunu her şeyin üzerinde tutacaktır. Zamanla başka aktivitelere yönelecek, ya da derslerine biraz daha ilgi gösterecektir. Buraya kadar herşey güzel gidiyor, sorumluluğun ya da hakkın ne demek olduğunu anlamış gibi görünüyor, fakat pragmatizm bazen hatayı görmemizi zorlaştırır.Bahsettiğimiz çocuk yaşı ilerleyince sahip olduğu erdem duygusu ve gururunu birbirine karıştıracak, ortaya hiç de iyi olmayan sonuçlar çıkacaktır. Çocuk başarılı olduğu zaman topluluğa giremeyeceğini anlayacaktır, zaten çalışmasındaki amaç kendini kabullendirme duygusuydu. Bu sefer bahsettiğimiz kişi iyilik yapacak fakat bu iyiliğin amacı ne Kant'ın dediği gibi ödev ahlakı, ne de inancının bir gereği olacak, bunun nedeniyeniden kendini kabul ettirme duygusu olacaktır. Başlangıçta iyilik yapmaktan zevk alacak bu kişi, insanların onu kullandığını hissedene kadar durmayacaktır. Bu, gerçekten bir insanın onu kullanmasıyla da oluşabilir ya da mükemmelliyetçilik dolayısıyla kendisinin yarattığı ve ona talimatlar veren bir egonun kışkırtmasıyla da oluşabilir.Bahsettiğim ego sürekli kendi bilincine talimatlar vererek onu aşırı miktarda savunmacılığa sevk ediyor, bu nedenle bu çocuğun bilinci her zaman yeni bir savunma sistemi icat etmek zorunda.Zamanla bazı şeyleri kendi bakış açısıyla yorumlayan bu kişi ilk önce insanlardan uzaklaşmak için her yolu deneyecektir. Daha fazla kitap okuyacak, müzik dinleyecek ve oyun oynayacaktır. Kısacası insanlarla ilişki kurmamak için her yolu deneyecektir.İlk önce gereğinden fazla mesafe koyacaktır ilişkilerinde; fakat, bunu erdemliliğe aykırı olarak göreceği için mesafesini ya da tam tersi düşünürsek samimiyetini ayarlayamayacaktır. Devamlı kendine kızacak, kendisiyle çatışmaya girecek, yaşadığı haksızlıkları sindirmek zorunda kalacak ve sonunda her gün o durumu defalarca göz önüne getirecek ve hayallerinde kendisini toplumun aşağıladığı biri olarak değil, bir kahraman olarak görecektir. Buradaki savunma sistemi de aşağılama olacaktır. Devamlı üstün olduğunu dile getirecek, diğer insanları aşağılayarak ya da diğer insanlara olduğundan daha fazla değer vererek hayatına devam edecektir. En sonunda, kendi yeraltını inşa edecek, oradan bize notlar gönderecek ve kendine yabancılaşarak hayatını bir çatışma denizinin akışına bırakacaktır.Bu durumun ana nedeni gördüğünüz gibi mükemmelliyetçiliktir ve kitapta da söylendiği gibiçoğumuzda görülen ve tedavisi bulunamayan bir hastalık olacaktır mükemmelliyetçilik, tıpkı kahramanımızda olduğu gibi ve tıpkı Dostoyevski'nin bize hatırlatmaya çalıştığı gibi.... ÇEVRE DOSTU TÜRKİYE! Bütün dünyayı gezme fırsatını yakalayamasam da, hayatım boyunca Ukrayna, İngiltere, Hollanda, Belçika, Almanya ve Fransa’yı görme fırsatım oldu. Bu ülkelerin neredeyse hepsinde sokakların, yolların tertemiz olduğunu gördüm. Altyapısı müsait olan ülkelerde ise, çevre temizliğinin yanı sıra, geri dönüşümün de inanılmaz derecede ilerlediğini fark ettim. İnsanlar konu hakkında bilinçlendirilmiş, doğanın onların çöplüğü olmadığının farkındalar. İleride yaşanılacak bir ortam kalması için çaba sarf ediyorlar. Türkiye’de ise insana ve hayvanlara saygımız olmadığı gibi, ne yazık ki doğaya da saygımız kalmamış. Her gün yollarda, bahçelerde yüzlerce çöp görüyorum. Bir canavar gibi sürekli çevreyi kirletiyoruz. Pet şişesinden peçeteye, sigara izmaritinden poşete sayısız atık etrafımızı sarmış durumda. İngiltere ve Hollanda’da insanlar çöplerini cam, kâğıt ve atık olarak ayırıp ona göre atıyorlar. Devlet ise ayda birkaç kez gelip bu çöpleri topluyor. Hollanda’da geri dönüşümü olmayan atık çöpün ağırlığına göre vergi ödeniyor. Türkiye’de böyle bir vergi olsa, kurnaz insanlarımızın çöplerini ücra yerlere götürüp bırakacağını hayal etmek hiç de zor değil. Geri dönüşüm adına evimizde bir şey yapmadığımız gibi, evde değilsek de Allah ne verdiyse atarak sokakları süslüyoruz. Hollanda’da insanlar köpeklerini gezdirirken bile çevre kirlenmesin diye köpekler için açık hava tuvaletleri yapılmış. Bu tuvaletler belediyeler tarafından düzenli olarak temizleniyor. Hayvanların yaşam alanlarını en az seviyede etkilemek için, otoban boyunca belirli aralıklarla hayvan köprüleri inşa edilmiş. Bizde ise her mahallede yolda yatan bir kuş, kedi veya köpek ölüsü görmek ne yazık ki işten bile değil. Çevreden bahsederken, her gün kullandığımız emisyon canavarlarını es geçmeden olmaz. Çünkü farkında olmasak da hepimiz kullandığımız araçla veya toplu taşıma aracıyla çevremizi kirletiyoruz. Bu konuda alınacak ilk önlemin devlet teşviki olması gerektiğini düşünüyorum. Mesela, Hollanda’da satılan araçlardan bizdeki KDV’ye eşdeğer olan BTW adında bir verginin yanı sıra bir de araçların emisyon değerlerine paralel olarak ikinci bir vergi daha alınıyor. Yani, devlet sana diyor ki, sen çevreyi ne kadar az kirletirsen ben de senden o kadar az para alırım. Hatta eğer elektrikli bir araçsa hiçbir vergi alınmıyor. Devlet çevreyi korumak, havayı temiz tutmak adına düzenlemeler yapıyor. Aynı şekilde Almanya’da alınan bir karara göre, benzinli ve dizel araçların kullanımının 2030 yılına kadar yasaklanması planlanıyor. Bize gelindiğinde ise, elektrikli araçları geçtim, karma yakıt tüketimi olan (benzin artı elektrik motoru gibi) araçlarda bile herhangi bir devlet teşviki olmamakla birlikte, devletin vergilendirme politikası sadece araçların motor hacmine bakmaktan ibaret. Enerjiyi tüketirken yaptıklarımızın yanında, enerjimizi üretirken bile çevreyi katletmeyi ihmal etmiyoruz. Ülkenin her yerinde yıllanmış termik santraller var. Barajlar inşa ediyoruz, fakat inşa ederken etrafında ne var ne yok ortadan kaldırıyoruz. Hayvanların ve ağaçların evlerini gasp edip, yaşama haklarını ellerinden alıyoruz. Yenilenebilir enerjinin farkındayız ama daha emekleme aşamasındayız. Hollanda’da gördüğüm kadarıyla, neredeyse her fabrikanın kendine ait rüzgâr türbini mevcut. Fabrika bütün enerjisini bu türbinden sağlıyor. Devletin bu konuyla ilgili teşviklerini geçtim, artık türbinlerin görüntü kirliliği yapıp yapmadığını düşünmeye başlamışlar. Görüntü kirliliği olmaması amacıyla, aynı yerde belli bir sayının altında rüzgâr türbini inşa edilmesine izin verilmiyor. Aynı şekilde, bu türbinler inşa edilirken, etrafta bir karınca ekosisteminin bile zarar görmemesini sağlanmaya çalışılıyor. Çevremizle aramız hiç iyi değil. Çöpümüze sahip çıkamıyoruz, enerji üretirken de tüketirken de çevremizi kirletiyoruz. Devletin bu konuyla ilgili kalıcı bir yaptırımı veya teşviki de olmadığı için, hayatımıza bildiğimiz gibi devam ediyoruz. Sanırsam bu sorun, tamamen eğitimle çözülebilir. Kökten, ilkokuldan çocuklara çevre bilinci aşılanmalı ve bu konuyla ilgili eğitimler verilmelidir. İnsanlarımıza dünyanın kendi tapulu malları olmadığını öğretmeliyiz ki, kendileri de yaşarken çevreye saygı duysun. BU DA BÖYLE BİR K.abuk Yazarın Gözünden Mustafa Hakkında Hiçbir Şey: Hatasız Kul Mustafa… Nam-ı diğer Tosbağa… Bir karar verilecekse yaşanılmayan anların üzerine, çekilirmiş hemen kabuğuna. Kimisi derede akar, çağlar, yeşille dolaşır, yürekleri hoplatır… Kimisi dalga olur çarpar kıyılara… Kimisi kavrulur, sade kabuğu kalır çorak deryada. Bizim Tosbağa ise vermediği kararlarıyla, o gri kabuğuyla kalakalmış bir yirmi birinci yüzyıl gölünün ortasında. Girilmez de çıkılmaz da… Ayağını bassa eriyecek toprak, suya girse sanırsın boğulacak. Kanatları olsa belki uçacak ama mutlaka kartallar gibi yalnız yaşayacak. Yırtıcı olmaktan değil de hani yönetmek zorunda olmak korkusundan. Böyle kabuğa böyle tevazu, böyle hayata böyle ötenazi… Herkes koşar, o yaya… Belki de bundan şaşar terazi. Hatasız Kul Mustafa, pek aşina değil böyle tabiata. İçer bira, içer sigara. Karnında yaşayamamak sancısı, söyleyebilmekle söyleyememek arasında büsbütün hayatı… Yaptıkları hatalardan, yaşadıkları dünyadan, soludukları havadan ders çıkaran; çıkardıkları derslerle övünen (mümkün mertebe övünmekten haz eden), başöğretmenliğe bürünen, sayın olmayan ve sayılabilecek kadar az olmayan… İşte bunlar kaplumbağa terbiyecilerinin vasıfları. İşte bunlar ölü medeniyetlerin kalıntıları. Ne bir saban ne bir kağnı… Çekilmez dişin çekilmez ağrısı… Hatasız Kul Mustafa… Etrafı dolu yirmi birinci yüzyıl tebaasıyla… İki dudağının arasında tükürdüğü hayatıyla, beyninde nöronları, kalbinde kapakçıklarıyla… Aklında hep bir düşünce, kalbinde hep bir duygu olmasının zorunluluğu algısıyla yaşıyor Tosbağa Mustafa. İçinde “şunun için, bunun için” geçmeyen cümleler duyabilmek için yaşıyor aslında. Tanınmış arkadaşları var Mustafa’nın, uçamadığı için. Yaşanmış hayatı var Tosbağa’nın, kaçamadığı için. Hâlbuki hatasız kul olamaz ve maalesef Mustafalar var olamaz. Mustafa’nın Gözünden Mustafa Hakkında Her Şey ve Yazarın Gözüne Cevap: Sıra dışının sıradanlığına sırdaş olmuşsan… Önce bir sağ, sonra bir sol, sonra sağ, sonra bir daha sağ… Olmadı, kafayla dal. Güm çat pat kat yat… Sen ki gözbağı, el yordamısın. Küçük düşün. Düşün ki neonlara kedi sırtında atla… Tişredeki tirşeyi şişelere boşalt. Aban yansın, tutuşsun. Kafan kavlasın, kavrulsun. Sen ki insansın. Yarı hayvan, yarı... Mücerretsin. (Yani mücvansın: mücerret hayvan) İkincide ne yazacağımı bilemedim. Hep iki arada bir derede… En mükemmel melezmişsin gibi… Hani yarı tüylü, yarı düşünceli… Sanki hayvan denen iradesizle bir mücerret arası, dolu ve boş ve hoş ve yaşlı mahlûksun. Hani terasta içer, güzelle gezer, herkesi döver, ona buna söversin. Gece solar, günü yakar, al kanında akyuvar akar da geçinemezsin senle benle. Geçinme lüksüyle müşerref olan mücvan seni… Seni gidi seni… Nasılsın? Ben kötüyüm. Kötü olmak zorundayım sanki. Sudoku çözüyorum ulan! Hem zaten neyin iyisi gerçekten iyi ki? Canlı olmak istiyorum. Alakasız bir yerde alakasızca şekillendirilmek istiyorum. Nesi kötü bunun? Delilerin kralıyım ama bunu söylediğim için akıllıyım ya… Deliriyorum aklıma! Bir şey diyeceğim sana. Aslında hepimizin kafası yatırımcı… Kafamız kâr amacı güdüyor ve kafalarımız üzerinden kâr amacı güdülüyor. Kâr dediğin nedir ki? Mutluluğa benziyor. Sen ne diyorsun, ben ne diyorum? Böcek olsak yine iyi ama… İnsanız ya, o sıkıntı işte. Seni iplemeyen tiplemeye kurban olasın. Sen insansın. Asla mükemmel olamayacaksın. Bunu düşün ama küçük düşün. Çünkü ben de insanım. K.’nın Gözünden Kafka Yazıyor Mustafa’nın Kim Olduğunu: Mustafa da K. gibi biri. K.abukları var. Biraz yabancı, bir parça da yerli… K. nasıl şatoya giremediyse, Mustafa da Şato’ya giremeyecek; etrafında dolanıp duracak ama en nihayetinde Şato’nun dışında kalacak. Kapıları tırmalayacak, yetmeyince kemirecek. Ama giremeyecek. Niye mi giremeyecek? Şato yazılalı çok oluyor da ondan. Peki, Mustafa’nın akıbeti ne olacak? Söyleyeyim ne olacak? Şato basılacak, Mustafa unutulacak. Yazarın Son Sözü: Hiç Mustafa görmedim. Görülecek bir şey midir onu da bilmiyorum. Ama insan gibi bir şey olsa gerek. Evet! Mustafa kesinlikle… Kesinlikle tanınmayan bir insan… Ve artık tüm Kafka romanlarında… Sami Uğur BERKSUN (TURK 102-44) / 21300935U lu d a ğ | 1 Dolunay Uludağ GÜZELLİĞE HAKLI ÖFKE İnsanların dünya üzerinde farklı yerlere sahip oluşu inkar edilemez. Aynı şekilde doğsalar da, aynı havayı solusalar da ve yine aynı şekilde ölecek olsalar da aynı fırsatlara sahip olamazlar. Onları diğer insanlardan bir ya da birkaç tık öteye taşıyacak kıskanılası özellikler vardır. Kimisi bu özellikleri çabalayarak, emek vererek elde eder. Okuduğu kitapları üst üste dizerek kendine adeta bir merdiven oluşturur ve rakiplerinin önüne geçer; diğer insanlarla arasındaki statü farkından oluşan uçurumu, çaldığı enstrümanın yaylarını halat gibi beline bağlayarak azimle aşar. Kimisi ise bu özelliklere herhangi bir çaba harcamadan, daha anne karnındayken sahip olacak kadar şanslıdır. İster zeka deyin, ister yaratıcılık deyin ama bir insana doğuştan bahşedilen en önemli özellik kuşkusuz güzelliktir. Gözlerimizi üstünden alamadığımız, her bakışımızda tekrar bakma isteği uyandıran insanlar neredeyse her alanda ve herkese karşı bir adım öndedir. Peki, böylesine büyük bir şans olarak görülen güzellik ters teperek ömrümüz boyunca taşıyacağımız büyük bir uğursuzluğa dönüşebilir mi? İş hayatında da sosyal yaşantıda da güzel olmanın getirdiği birçok avantaj vardır. Eğer dünya nüfusunun büyük bir kısmı tarafından kabul görmüş güzellik standartlarına uyuyorsanız; sizi işe alacak kişiyi özgeçmişinizde dikkat çekici hiçbir nokta bulunmadan ya da başvurduğunuz pozisyon için hiçbir şartı sağlamasanız da düzgün bacaklarınızı öne çıkaracak bir etekle kolayca ikna edebilirsiniz. Sevgili adaylarınızı, onlara tek kelime etmeden ve onlarla hiçbir paylaşımda bulunmadan, sadece eşsiz yüzünüzü sergileyerek etkileyebilirsiniz. Bu sırada güzellik kalıplarının dışında kalan rakiplerinizin sizden geri kalmamak için izleyebileceği üç yol vardır. İlk yolu tercih eden, size benzemek için canlarını feda edebilecek olan bu şanssız insanlar, sizi taklit etmeye çalışır. Soğuk ve sert ameliyat U lu d a ğ | 2 masaları üstünde yatarken her bıçak darbesinde güzellik standartlarına daha da yaklaşır, size daha da benzer, benliklerine daha da uzaklaşır fakat bundan zerre rahatsızlık duymazlar. İkinci yolu seçenler kendilerini farklı yönleriyle öne çıkarmaya çalışır. İşyerinde zekalarını konuşturur, herkesten çok çalışır, alın teri dökerler. İnsan ilişkilerinde anlayışlı davranmaya çalışır, eğlenmeyi de eğlendirmeyi de iyi bilir, kendilerini ve çevresindekileri sürekli geliştirirler. Bu iki seçenekten herhangi birini tercih eden kişiler tüm bu çabalarına rağmen yine de doğuştan gelen bir güzelliğe sahip olan insanların gölgesinde kalırlar. Estetiğe başvuranlar sahtelik ve özentilikle suçlanır, başka şekilde öne çıkmaya çalışanlar ise sahip oldukları onlarca özelliğe rağmen görmezden gelinir. Karşılaştıkları acımasız tutuma rağmen kendilerini geri planda bırakan güzellikteki insanlara bir zararları yoktur. Aynı şey üçüncü yolu seçen insanlar için söylenemez tabii. Bu üç seçenekten sonuncusu, tüm fırsat kapılarını açabilecek ve geniş kitleleri etkisi altına alabilecek güçteki güzelliğin ters tepip insan hayatını karartabilecek raddeye gelmesine sebep olur. Bu yolu seçen insanlar ikinci planda kalmaya ve içinde bulundukları adaletsizliğe katlanamazlar. Aslında kendilerinin hak ettiği ve sahip olmak için yıllarını verdiği işleri güzellikleri sayesinde ellerinden kapan, kendilerinin ruh eşi olarak adlandırılabilinecek kişilerle tanışıp bir ilişkiye başlamalarına çekiciliklerinin aldatıcılığı yüzünden mani olan insanlara tarif edilemeyecek düzeyde kin beslerler. Delicesine kıskandıkları bu insanları, yaşamak için tüm varlıklarını feda edebilecekleri hayatlardan çekip çıkararak yeryüzünün en derin katmanlarına hapsetmek isterler. İçlerinde besledikleri hırs ve öfke gün geçtikçe daha da artar ve bu durum onları intikam planları yapmaya iter. Bu yolda izleyebilecekleri yollar sınırsızdır. Kimisi bunu utanç verici dedikodular çıkararak, ağır iftiralar atarak ve çeşitli yalanlara başvurarak gerçekleştirmeyi tercih etse de The Neon Demon filminde olduğu gibi bu eşsiz güzellikteki insanları boş bir havuza itip saç tellerinden ayak tırnaklarına kadar yamyamca yemenin hayalini kurabilecek yaratıcılık ve psikopatlıkta kişilerle karşılaşmak da U lu d a ğ | 3 mümkündür. Kıskançlık ve nefretin yol açtığı bu durum sayesinde, insanlara hemen hemen her alanda sonsuz fırsatlar sağlayan güzellik; çok daha farklı bir işleve bürünerek hayat karartan bir lanet haline gelebilir. Bana kalırsa güzellik kavramının gölgesinde kalan insanların öfkesi kesinlikle haklı bir tepkidir. Sahip olunan onlarca olumlu özelliği tek hamlede etkisiz hale getirebilen bir kavrama karşı savaş vermeye çalışmak kolay katlanılabilinecek bir durum değildir. Bu esnada ortaya çıkan kin, nefret ve hırs insan doğasının getirdiği ve önüne geçilemeyecek cinste duygulardır çünkü. Asıl sorun intikam arzusunun tetiklediği fanteziler kurma aşamasında başlar. The Neon Demon filminde de şahit olduğumuz, kıskançlığın ve ikinci plana atılmanın sebep olduğu intikam alma isteği; güzel sıfatına sahip kişilere geriye dönülmez zararlar verdiği gibi, insanın kendisinde de oldukça ciddi hasarlar yaratabilir. Her ne kadar çevresinde topladıkları hayranlık sayesinde egoları şişen, her istediklerini kolaylıkla elde edebilen insanlara karşı kin beslemek doğal olarak karşılansa da böylesine büyük bir nefreti içimizde barındırmak ve bu nefretin bize yaptırdığı kötülüklerin vicdan azabıyla bir ömür yaşamak zorunda olmak bizi içten içe bitirir. Bu yüzden güzelliğin neden olduğu adaletsizliğe karşı sabrımızı koruyabilmeli ve bu kavramı dünyanın geneli kadar ciddiye almayıp gerçek güzelliğin insanın içinde gizlendiğinin farkında olan kişilere sıkıca tutunmalıyız. Mucize " - Mehmet Çavuş'u cephede görmeliydiniz komutanım. Düşmanın sayıca ve silahça üstünlüğünü hiçe saydı. Önce tüfeğiyle, tüfeğinin mekanizması bozulunca süngüsüyle saldırdı. Sonunda tüfeğini yere attı. Yerden aldığı taşlarla düşmana saldırdığını gördüm! Onun cesareti yanındakilere cesaret verdi komutanım. - Öyle mi Mehmet Çavuş? - Kaçmasalardı, daha devam edecektim komutanım!" (Mucize – Mehmet Çavuş Sahnesi) Bigalı Mehmet Çavuş... Onun kahramanlığı sadece sahnelenen bir tiyatro oyununun ilk sahnesi olmakla kalmadı. Bugün askerimize "Mehmetçik" dememize ilham kaynağı olan onun bu kahramanlığıydı aslında. Oyunun yazarı olan İlker Başbuğ dahil, belki bu tiyatro oyunuyla Bigalı Mehmet Çavuş'u biraz daha tanıdı. Mehmetlerin kahramanlığına ve cesaretine esin kaynağı olan da belki bir mucizeydi: Keskin bir kararlılık, isabetli bir öngörü ve biraz da deha... Oyunu izleyenlerin bu mucize hakkında belki fikirleri vardı ama bu oyundan sonra bazı gerçeklerin biraz daha netlik kazandığına eminim. Mucize, temelde Atatürk'ün Milli Mücadele döneminde yaşadıkları ve Anadolu'nun genel durumu ile ilgili dram ve tarih yüklü bir tiyatro oyunu. Ancak bu oyun daha önceden oynanmış diğer tiyatro oyunlarından farklı olan bir çok önemli noktaya sahip. Ben oyunu izlemeye bu önemli noktaların farkında olmadan gittiğimi itiraf etmeliyim. Bunların başında belki de en dikkat çeken detay oyunun İlker Başbuğ'un "21. Yüzyılın En Büyük Lideri Atatürk" adlı kitabından uyarlama olmasıydı. Oyun sadece kitaptan uyarlanma olmakla kalmayıp, ayrıca hazırlık ve prova aşamasında da İlker Başbuğ tarafından yakından takip edilmiş. Öyle ki İlker Başbuğ İstanbul dışındaki ilk gösterimin olduğu Çanakkale'nin Biga ilçesine kadar hem bir söyleşiye katılmak için, hem de oyun hakkındaki tepkileri görmek adına Mehmet Çavuş'un memleketine kadar gelmiş. Kendisi de oyun burada sahnelendikten sonra Mehmet Çavuş'un Bigalı olduğunu öğrenmiş. Neticede ertesi sabah ilk iş olarak bu kahraman askerin mezarını ziyaret için Bahçeli Köyü'ne kadar gitmiş. Sadece bu tavrı bile böyle bir oyuna ve kendi yazdığı kitaba ne kadar içten bağlı olduğunun bir kanıtı olsa gerek. Bu güçlü duygusal bağ da oyunun her tarafına yansımış ki bu da oyunun yer yer coşkuyla dolmasını ve bu coşkunun seyircilere kadar taşmasını sağlamış. Oyunu gerçekten mucizevi yapan en önemli etken bu olsa gerek. Genel olayların ilerleyişi tarihi bir kronolojiyi izlese de yer yer olayların atlandığını görüyoruz. Bunun en büyük sebebi oyunun ana odağının (bir tarihi süreci gerçekçi bir biçimde göstermekten çok) Atatürk için önemli dönüm noktalarını oluşturan anların olması yatıyor. Öyle ki yer yer kendi kaderini etkileyecek önemli kararlar alıyor, daha ileri gidip ordusunu ve silah arkadaşlarını etkileyecek kararlar alıyor ve sonuçta aldığı kararlar bir anda Anadolu'nun kaderine bürünüyor. Öyle ki sahnelenen oyun, bir insanın böyle kararlar almasının ne kadar zor ve tehlikeli bir şey olduğunu daha ön plana koyuyor. Bir noktadan sonra bu kararlar kendi kişisel meselelerini etkilemeye başladığında kendi kaderinin de son ana kadar bu vatana hizmet etmek olduğuna karar veriyor. Benim için oyunun Atatürk'e bu açıdan bakması oldukça güzeldi. Genelde böyle yapımlarda anlık kahramanlıklar ön plana çıkarılmaya çalışılsa da, gerçekten çaba gösterip de kendini bu vatan uğruna feda eden gerçek kahramanların öyküleri dram açısından seviyeyi bambaşka bir boyuta sürüklüyor. Beni etkileyen ikinci nokta da oyunun, kahramanlarına karşı takındığı bu tutum oldu. Onları sadece güçlü ve korkusuz karakterler olarak değil, birer insan olarak göstermesi oldukça etkileyiciydi. Oyunun benim için dikkat çekici diğer bir noktası oyunculuğun sınırlarının zorlanmasıydı. Öyle ki sahnede (bugün hakkında söylenen her şeye rağmen) yeri geldiğinde alkol tüketip yeri geldiğinde sigara içen bir karakter vardı. Oyunun yönetmeni Ayşe Emel Mesci bu konuda hiç kimseden çekinmeden olabildiğince gerçekçi tutmaya çalışmış sahneleri. Her ne kadar oyunun başlarında İnönü ile Atatürk'ün sahnesinde sigara işin içine girince seyircilerde bir garipseme olsa da, oyunun sonlarında gerçek anlamda kurulan rakı masasıyla Atatürk'ün Çankaya'daki zorlu günleri yansıtılmaya çalışılmış. Öyle ki ülkesi adına yaptığı her fedakarlık, kendi hayatından çaldığı imkanlara bedel oluyor. Oyun bu anlamda seyirciyi (özellikle böyle sahnelerde) Atatürk'ün durumunu biraz daha anlamaya zorluyor. Tüm bunların yanında yine yer yer oyuna eşlik eden canlı müzik sizi o atmosferi daha iyi gözlemlemenizi sağlıyor. Müzik konusunda hiçbir şeyden çekinilmemiş ve hakkı verilmiş. Yer yer yaylı enstrümanlar, yer yer türkü ve ezgileriyle vokaller size Milli Mücadele yıllarının o havasını kısa anlarda da olsa tattırıyor. Oyunculuk konusunda ise fazla şey yazmaya gerek duymuyorum, Müjdat Gezen Tiyatrosu bu konuda oldukça iyi seçimler yapmış. Büyük çoğunluğu gençlerden oluşan bu kadro aslında biraz da tarihi onların oyunculuklarıyla tanımaya olanak sağlıyor. Normalde her ne kadar tecrübeli oyuncuları sahnelerde görmekten hoşnut olsak da tiyatro sahnesinde yeni kişiler görmek her zaman yeni tecrübeler edinmemize ve farklı oyunculuklar tanımamıza yol açacaktır. Mucize; başta yaptığı dışa vurumcu çağrışımlarla, oyunun aktarmaya çalıştığı karakter arka plan hikayeleriyle, gerçekçi ve içten oyunculuklarıyla, yenilikçi ve etkili tiyatro anlayışıyla muhteşem bir deneyim. Bu sahnelenen oyundan ayrılan her seyircinin yeni bir şeyler edinerek ayrıldığına inanıyorum. Çünkü günümüz Türkiye'sinin şartlarında duygusallığa hitap edip kitleleri kendine çekmektense onlara yeni bakış açıları katarak gerçekten bildiklerini düşündükleri şeyler hakkında yeni gerçekler eklemek herkesin yapabileceği bir şey değil. Tarih sadece kitaplarda yazanlardan ibaret değildir, içinde biraz duygu ve biraz da insanlık barındırır. Onur Mermer Elif Kuvanlık ÖLÜMÜN İYİ TEMELİ Çok belirgin bir farklılıktır insanın hayatında “ölüm” kavramı. Sadece ölüm olmak zorunda da değil, bir eşyanızı kaybetmek bile çok zorlayıcı olabilir. Ben çok erken tanıştım ölümle. Sekiz yıl önce canımı, kanımı ve hatta her şeyimi, babamı kaybettim korkunç bir hastalık yüzünden. Çok küçüktüm ve farkında değildim o zamanlar olanların ve yaşadıklarımın. Zamanla fark etmeye başladım en değer verdiğim insanın yokluğunu. Bazen nefes alırken bile o boşluğu hissediyorum. Annemle her tartıştığımızda, başıma güzel bir şey geldiğinde, babamın da gurur duyacağını düşündüğüm şeyler yaptığımda, onun sevdiği şarkıları dinleyip söylerken hep iç geçiriyorum keşke burada olsaydı da yaptıklarımı görseydi, anlatabilseydim diye. Bir söz vardır “Ölenle ölünmüyor.” diye ve gerçekten de öyle. Ne olursa olsun hayatım devam ediyor ve soyadımı gururla taşımaktan, babama yakışır şeyler yapmaktan başka elimden bir şey gelmiyor. Peki, nedir ölüm? Kimine göre acıyken, kimine göre bir kurtuluştur. Bu sorunun çok benzeri Jose Saramago’nun “Ölümlü Nesneler” adlı eserinde şöyle sorulmuştur: “Ölüm, insanın hayattayken işlediği suçları aklayan bir özür, bir af, bir sünger, bir sabun mudur?” Bu sorunun cevabına olumlu yaklaşabilecek insanlar, ölümü bir kurtuluş ya da bir kaçış olarak görenlerdir bence. Ölümü “sünger, sabun” olarak somutlaştırmak temizlenmenin ve arınmanın bir sembolü olarak algılanabilir. İnsanın algısını anlamak çok zor gelir bana. Ben hayatta yaptığımız şeylerin öldükten sonra silinmeyeceğini düşünen bir insanımdır fakat bazıları ise tam tersini düşünür. Öldükten sonra her şeyin biteceğini, geride hiçbir şey kalmayacağını ve ölümle birlikte temizleneceklerini zannederler. Oysa geride çok şey kalır, kırılan kalpler, ağlamaktan şişmiş gözler, harap olmuş insanlar kalır. Aslında hataların, yanlışların hiçbir önemi kalmaz. Tek düşünülen kaybedilen günlerin artık geri gelmeyeceğidir. Hem de sonsuza kadar… Ben her ne kadar alıştım desem de ölüme, hala çok korkarım sevdiklerimi kaybetmekten; onlara onları sevdiğimi, özlediğimi, ne düşündüğümü söyleyememekten. O yüzden hep anlayışlı olmaya çalışırım. Kırılırım belki ama bunu kullanarak kimseyi kırmam, ne geçiyorsa aklımdan onu söylerim. Ortak yol bulurum ve düşünerek hareket ederim hep. Çünkü bana kalırsa hayatta yapılması gereken en önemli şeyler bunlardır. Bir insanı kırıp üzerek hiçbir şey elde edemezsiniz. Hele paranın, eşyaların, geçen gün bir sürü para verdiğiniz o ayakkabının, sapı kırılan gözlüğünüzün, gidemediğiniz akşam yemeğinin hiçbir önemi yoktur; sayılan, sevilen, kendine ve çevresine hiçbir şey katamamış, kırıp döken, değer bilmeyen bir insan olduktan sonra. Daha on sekiz yaşında olmama rağmen yaşantımdan öğrendiğim en önemli düşüncedir bu. Ne kadar parası olan, istediği her şeyi istediği her zaman yapıp, istediği her şeye sahip olabilen bir insan da olsanız; başkaları tarafından sevilmedikçe, dünya sizin etrafınızda dönüyormuş gibi davrandıkça, başkalarına saygı duymayıp onları küçümsedikçe, yaşadığınız hayatın zerre önemi kalmaz. Siz sadece “kötü, bencil ve kalpsiz” olarak anılırsınız ve cebinizdeki para öldükten sonra sizi kurtarmaya yıllar boyunca nefes almadan da çalışsanız da yetmez. Elif Kuvanlık Bu yüzden herkes için iyi ve düzgün bir insan olmak, hak yememek, kimseyi küçümsememek, manevi değerleri maddi değerlerin gerisine atmamak en önemli davranışlardan olmalıdır. Bu sayede ölümün hiçbir şeye bir af, bir sünger, bir sabun, bir özür olması gerekmez. İyilik temelli yaratılan bir hayatta silmeniz, unutmanız ve özür dilemeniz gereken bir durum kalmaz. Aynı şekilde sona yaklaştığınızı düşündüğünüz zamanlarda, normalde yapmanız gereken şeylerden çok yapmamış olmanız gereken şeyleri düşünmezsiniz. Beyza Nur Adıgüzel TURK 101-003 26.11.2017 21702315 Ali Turan Görgü MISRALARDA ÖLÜM “Öldür!” diyor film. Anlaşılmak isteyenlere huzur verebilmek için, kelimelerin içine özgürlük ekebilmek için; öldür içinde sana ait olan her duyguyu, her insanı. “Sevgililerini, umutsuzca sevdiklerini, çocuksu ruhunu öldür. Hiçbiri o kağıda ait değil!” (Krokidas, 2013) diyor ısrarla ve heyecanla. Kendini bir kenara koyar mı insan yazarken? Bu film işte bunu anlatıyor; yazmanın, bazen kendini unutmak ve kendine yabancılaşırken tarifsiz bir acı çekmek olduğunu. Filmin adı Kill Your Darlings, konu aldığı kişi ise Allen Gingsberg! Şiirlere tanrı, aşka dost, savaşa düşman o efsane… Bu filmi izlemek; siyah bulutların bir jilet gibi göğü delip yağmuru hızla yağdırdığı o serin kasım akşamında, cam kenarında, ekoseli battaniyeniz altında sert kapaklı ve saman kağıtlı o şiir kitabından mısralar okurken kahvenizi yudumlamak gibi. Filmin kurgusunun gerçekliği ve dinginliği içindeyken anlıyorsunuz: Bütün şairlerin hayatı film olmalı. Beni etkileyen ana karakterin bir şair olması değil sadece, Allen Gingsberg olması! Bu konu üzerinde biraz durmak istiyorum çünkü bu adamdır şiirin ezberletilen kimyasını kıran, bu adamdır her hissi kalemiyle canlandırabilen, bu adamdır Beat akımının kurucusu! Şiirde anarşi, kafiyede Beyza Nur Adıgüzel TURK 101-003 26.11.2017 21702315 Ali Turan Görgü özgürlük isteği, imgelerde isyan… Daha güzel bir devrim olabilir mi? Bu devrimin her hassas safhası anlatılıyor. İnsanlar, insanlığın esenliği için gönderilmiş ilahi güzellik olan şiiri bile yozlaştırmış, formülleştirmiş, paslı bir kafesin içine koyup aliterasyonlara mahkum etmişler. Bu filmde, Gingsberg’ün ve arkadaşlarının farklı olma yolundaki zarif ve tutkulu baş kaldırışlarını izliyorsunuz ve edebiyatın zorluklardan doğmuş bir mucize olduğunu anlıyorsunuz. Edebiyattan pek haz etmeyenlerin başını çok şişirdim galiba. Haklısınız, film hakkında konuşurken sinematografi ve oyunculardan bahsetmemek olmaz. Ah o renkler… Bakın değerli okuyucular renk her şeydir; çirkini güzel yapan, ölüyü canlandıran, görmek istemediklerinize hayranlık uyandıran ufak harikalardır. Bu filmde kullanılan renkler bana 1940’ların karmaşasını yaşattı. Savaşın korkusu, yeni akımların heyecanı, varoluşun yanıltıcılığı ve daha birçok şey. İnsanlar mutsuz, huzursuz –Allen Gingsberg gibi- ama her sabaha, her şeyin daha iyi olacağı umudu ile uyanmak zorundalar. Umudu kokladım bu filmde, Gingsberg’in ahşap rengindeki gözlük çerçevelerinde. Kolombiya Üniversitesinin kırık beyaz çatlak kolonlarında ise hüzün ürpertti tenimi. Detayların içine, kostümlerin içine, oyuncuların göz renklerine saklanmış olan bütün renkler o kadar başarılı bir ahenk içinde yansıtılmışlardı ki orada olduğumu hissettim. Beyza Nur Adıgüzel TURK 101-003 26.11.2017 21702315 Ali Turan Görgü Oyuncular hakkında konuşacak olursak, Allen Gingsberg’i canlandırmakla çok şanslı olduğunu düşündüğüm Daniel Radcliffe hakkında bir şeyler kesinlikle söylenmeli. Ben her zaman Gingsberg okuyan bir insandım. Uluma şiiri, bir zamanlar benim için her gece okunan dualar gibi bağımlılık yapmış bir baş ucu şiiriydi. Yani ben bu filmi izlerken zaten Gingsberg’in büyüsüne kapılmıştım. Radcliffe’in beni oyunculuğu ile etkileyip, Beat akımını öğrenmeye teşvik etmesine gerek yoktu. Lakin, kendimi Gingsberg bilmeyen insanların yerine koyduğumda şunu görebiliyorum: Radcliffe’in oyuncluğu insanlara nüfuz edecek ve onlara Gingsberg hakkında bir merak aşılayacak kadar sağlam değil. Filmi izlemeyi düşünüyorsanız, önce Gingsberg okuyun ve Radcliffe’in vasat oyunculuğunun bu devasa efsanenin ışığını loşlaştırmasına izin vermeyin. Buna rağmen, filmi tonlarca ağır eleştirilerden kurtaran bir isim var: Dane DeHaan. Aman Allahım! Filmin asıl karakteri olmamasına rağmen, sert mizacındaki o esnek mimikler onu filmde nasıl da otorileştiriyor! Bir mısra okurken sesini, o çekici pürüzle nasıl da tüm kulaklara hakim kılıyor! Sahneler aklıma geldikçe hala heyecanlanıyorum. Muazzam bir yeteneğin özenle varoluşunu izlemek ve o oyunucunun yok olup bambaşka birine dönüşebildiğini görmek istiyorsanız DeHaan’ın tüm sahnelerini milyonlarca kez izlemelisiniz. Beyza Nur Adıgüzel TURK 101-003 26.11.2017 21702315 Ali Turan Görgü Filmin edebi bir konusu var dedik. Bu durumda olay örgüsünün durulaşmasını ve donuklaşmasını bekleyebilirsiniz. E tabii doğal olarak; Walt Whitman’a ve Henry Miller’a yapılan göndermeler, şiire ait bazı terimler filmi biraz daha bilimsel bir niteliğe büründürüyor diyebiliriz. Kanımca, bu sıkıcı bir bilimsellik değil, daha çok entelektüel içerikli bir keşif ilmi. Direkt görmesek de, yan olay olarak, etkilerinin farkında olduğumuz savaş unsuru filme bir hareketlilik ve akıcılık kesinlikle kazandırıyor. Savaş meydanındaki silahların mücadelesinin, edebiyat meydanında kelimelerin mücadelesine benzetilişine de tanık oluyoruz bence. Elbette, İkinci Dünya Savaşı ile lügatımıza dahil olan varoluşçuluk adına felsefi ve metafiziksel ayrıntılar da var. “Ölüm beraberinde yeni bir hayat getirir.” (Krokidas, 2013) repliği her zaman tüylerimi ürpertir. Takdir edersiniz ki repliklerin çevirileri asıl halleri ile aynı tadı vermiyor. Bu filmi Türkçe dublaj izlemek gibi bir hataya sakın düşeyim demeyin! Amerikan Edebiyatı’nın temellerinden birini konu alan film Türkçe izlenir mi yahu, yapmayın! Az daha unutuyordum, bu filmi gerçekçi yapan en önemli unsur kuşkusuz müzikler! Kelimenin tek anlamıyla muazzam! 1930-1940 senelerinde zirveye vuran caz kültürü; saksafonların parlak sarısıyla, davulların titreten haykırışlarıyla ve seslendirmekten öte notaları yaşatan bir zenci gırtlağıyla oluşturulmuş bir sahnede o kadar güzel yaşatılmış ki… Dumanların altında, yuvarlak bir masa etrafında, çiçekli bir elbise giymiş siyahi bir kadının güçlü sesi eşliğinde, şairler nezaket ve Beyza Nur Adıgüzel TURK 101-003 26.11.2017 21702315 Ali Turan Görgü kasvet içinde daktiloya anlatıyorlar dertlerini. Unutamıyorum o sahneyi. Orada olmak, o şairlerden biri olmak ve kelimelerle ürerken bir yandan da ölmek istiyorum. Kill Your Darlings şüphesiz izlediğim en iyi filmdi çünkü bünyesinde okuduğum en iyi şiiri, gördüğüm en hisli aşk hikayesini, yaşam doğuran yalnızlıkları ve şairleri barındıyordu. Bunlar yetmezmiş gibi arka planda da caz çalıyordu. Sevgili okuyucular, bu film izlenmeli ama bu filmin de ötesinde Gingsberg okunmalı. Hayatı anlamaya ve insanları anlatmaya ömrünü adamış her şair, her zerresine kadar yaşanmalı. Sonra da kulaklarınızda filmdeki o şarkının nakaratı yankılanmalı: “We’ll have a blue room, a new room, for two room…” (Krokidas, 2013) Kaynakça Kill Your Darlings. (tarih yok). Tumblr. adresinden alındı Krokidas, J. (Yöneten). (2013). Kill Your Darlings [Sinema Filmi]. KORKMAYIN: HERKES BİRAZ KÖTÜDÜR En son ne zaman birine kötülük yaptınız? Genelde tam tersi sorulur değil mi? İyi olduğumuz zamanları hatırlamak isteriz. Aslında bu, insan doğasını, doğamızı reddetmektir. Bireyler, iyilik yapmak için dünyaya gelmezler. Davranışlarımızı iyi ve kötü diye sınıflandıran da bizlerizdir. Bize öğretilen “doğrular” ve “yanlışlar” silsilesi içinde kendimize bir yol çizmeye çalışırız. Kurallar bizi yönlendirir, şekillendirir. Bazı arzularımızı, düşüncelerimizi baskılamak ister, bazen de hissetmediğimiz duyguları ön plana çıkarmaya çalışırız. Bu durum, bir noktaya kadar toplumsal düzeni sağlamak için yararlıdır. Ancak belli bir seviyeden sonra bu baskı, bireyin kendi duygularına yabancılaşmasına neden olur. İşte o zaman, “Otomatik” işleyen bir “Portakal”a dönüşmüşüz demektir. Peki ben en son ne zaman birine kötülük yaptım? Daha bu sabah babama kahvaltı vermediği için bağırdım örneğin. Aslında bağırmam için hiçbir açıklanabilir sebep yoktu. Kendi kahvaltımı hazırlayabilir veya okuldan alabilirdim. Babama bağırmamın nedeni, henüz uyanamamış olmam veya kan şekerimin düşük olması da değildi. Doğuştan içimde var olan şiddet içgüdüsüydü. Uykulu olduğum ve şekerim düşük olduğu için bunu baskılayamıyordum sadece. Elimde taş ve sopa yerine, son teknoloji telefonum; üzerimde av hayvanı derisinden parçalar yerine, uzun bir üretim sürecinden geçmiş kıyafetlerim olsa bile, içimdeki vahşi, ilkel canvar, çırılçıplak ortadaydı işte. “Ağla ağla, çok doğal” , “Sevin tabi, en doğal hakkın” , gibi cümleleri çevremden sık sık duyarım. Peki ya şunlara ne dersiniz; “Bağır, çağır, kır, dök, bundan doğal ne var?” ? Doğallık söz konusu olduğunda, şiddeti neden bütün duyguların gerisinde bırakıyoruz? Şiddete meilli bireyler, şu anda yaşadığımız dünyada, yozlaşmış veya ruhsal hastalıklı bireyler olarak algılanıyor. Oysa hiçbirimizin içinde bir seri katilden daha aşağı kalır bir vahşet içgüdüsü yok. Örneğin Nazi dönemini ele alalım. Milyonlarca asker, bir anda mı kötülükle dolup taşmaya başladı, Alman ırkı zaten yoz ve psikopat mıydı? Yoksa Hitler, insanların içinde tıkılı kalan hayvanın kafesini açmada bir araç mıydı? Kötülük ve şiddet taraftarı değilim tabii ki. Hayvanların en akıllısıyız ancak ne yazık ki, kendi ırkını ve kendi ırkının devamlılığını sağlayabilecek şeyleri yok eden tek hayvan türü de biziz. Bireyler, şiddet arzularını baskılamazsa hem türümüzün, hem de diğer türlerin sonunun geleceğine inanıyorum ki tarih boyunca da bunun birçok somut ispatını gördük. Ben, şiddetin ve kötülüğün, doğal bir içgüdü değilmiş, insandan tamamen bağımsız bir olguymuş gibi algılanmasına karşıyım. Kötülüklerimizin üzerini, “şeytan dürttü”, “bilincim yerinde değildi” gibi tanımlamalarla örtmeye çalışıyoruz. Oysa içimizdeki kötülüğü kabul etsek, belki de buna çözüm bulmak daha kolay olacaktır. Üstelik kötünün ve iyinin bir kompozisyonu olduğumuzu reddetmek, kendi doğamıza, duygularımıza yabancılaşmamıza neden olur ve yapay bireylere dönüşürüz. Tıpkı Otomatik Potakaldaki Alex gibi. İçlerindeki ‘şeytanı’ reddettikleri için bireyleri tek tek eleştirmem de yanlış olur. Buna sebep olan durum, içine doğduğumuz düzen. Bir durumu yoksaymak veya ondan kaçmak, ne yazık ki o durumu yok etmez. Toplumsal düzen de kötülüğün ve şiddetin azaltılmasının tek yolunun, kötülüğün dürtüsel olduğunu reddetmek, kötülük insan ruhunun bir parçası değilmiş gibi davranmak olarak yansıtıyor. Bu durum, bireylerin üzerinde bir baskı yaratıyor. İnsanlar ya bu baskının altında bambaşka bir türe dönüşüyor, ya da baskıdan tamamen kurtulmak adına daha çok şiddet eğilimi gösteriyorlar. Oysa ki bizlere içimizde var olanı kabul etme, iyilik ve kötülük arasında seçim yapabilme şansı tanınsa, daha sağlıklı ilişkiler kurabileceğimize inanıyorum. Bazen birinin ölümüne çok üzülmeyebilirim veya bir filmdeki şiddet sahnesi çok ilgilimi çekebilir ve tekrar tekrar izleyebilirim. Bazen o kadar sinirlenebilirim ki elimde tuttuğum bir eşyaya zarar verebilirim. Nasıl ağlamam, gülmem, heyecanlanmam, çevremdeki olaylara ve durumlara karşı verdiğim doğal tepkilerse, bunlar da benim tepkilerimdir. Etrafıma rahatsızlık vermediğim sürece duygularımı ifade etmek konusunda kendimi baskılamamalı, toplumsal düzenin de beni baskılamasına izin vermemeliyim. Diğer türlü, ben, ben olmaktan, insan olmaktan uzaklaşırım. Aslanlardan, zebraları vahşice parçalayıp yedikleri için nefret etmiyorsam, kendi küçük çaplı şiddet eğilimlerimden dolayı da kendimden nefret edemem. Ben, iyiliğin, kötülüğün, aklın, ilkelliğin, tek vücut olmuş haliyim. Ben insanım. Kaynakça: Burgess, Antonie. Otomatik Portakal. İstanbul: İş Bankası Yayınları, 1962. Baskı. Ege YosunkayaBüyük Adam Olmak - Bir Bilim Adamının Romanı!! !! Oğuz Atay, Bir Bilim Adamının Romanı’nda Prof. Dr. Mustafa İnan’ın hayatını anlatır. Biyograﬁ tarzında yazdığı roman , bana göre başarılı bir bilim insanının hayatını ve düşünce yapısını anlamak açısından çok yararlı bir eser. Çocukluğundan başlayarak, öğrenmeye ve öğretmeye olan açlığının nasıl ortaya çıktığını eserde görebiliyoruz. Aynı zamanda böylesine idealist bir akademisyenin hayatını okumak insanın bilime olan ilgisini , arzusunu arttırıyor.!!! Kitabı okuduğumda fark ettiğim ilk şey, Türkiye’de bir şeylerin bozuk olduğudur. Hayatı böylesine zorluklarla dolu olan, ancak bütün amacı bilime ve ülkesine bir şeyler katmak olan bir insanı zorlayan şeylerin yine uğrunda çalıştığı ülkesinden gelmesi açıkçası beni üzdü. Yatılı okul dönemlerinden başlayarak her türlü sıkıntısını öğretme ve öğrenme aşkıyla unutmuş ve bu zorlukların üstesinden gelmeye çalışmıştır. Yüksek öğrenimininin ve lise eğitiminin devlet tarafından karşılanmasının minnet borcu ile olsa gerek , İsviçre’de yaptığı doktora sonrasında orda kalmayı reddetmiş ve ülkesine dönmüştür. Kendi eğitimini, gerek doğuştan gelen zekası gerek azmi ile dört dörtlük tamamlamış bu zamandan sonra da akademisyen olarak ülkesi için yeni bilim insanları yetiştirmeye çabalamıştır.!!! Kendi hayatlarımızda da karşılaşabileceğimiz birçok yol ayrımını Mustafa İnan’ın hayatında bulmamız mümkün, örneğin liseyi bitirdikten sonra önüne çıkan yol ayrımı , kısa yoldan öğretmen olmak ya da Mühendis Mektebine giderek daha zorlu bir eğitimden geçmenin yol ayrımında zorluğunu bir kenara koyup , ülkesi için daha faydalı olabilmek isteğiyle Mühendis Mektebine gitmiştir. Bütün bu yol ayrımları ve zor kararlar ancak ideallerine sıkı sıkı bağlı bir adamın üstesinden gelebileceği şeyler. Hepimiz öğrencilik ve profesyonel hayatlarımızda zor zamanlar yaşıyoruz. Çalışmak istemediğimiz bu zamanların sıklığı bence idealistliğimiz ve öğrenmeye olan açlığımız ile ilişkili. Kitabı okuduktan sonra, keşke ben de böyle hissedebilsem diye düşünmüş ve olamadığım için üzülmüştüm. Hatta böyle insanları gördükten sonra, onların gözlerindeki ışığı !!Ege Yosunkaya!gördükten sonra ve başkaları gibi anlamsız anlık hazlar peşinde koşmadıklarını büyük hedeﬂerin peşlerinde olduklarını gördükten sonra, ne yalan söyleyeyim biraz da utanmıştım.!!! Kendimce bolca kafa yorduğum bir konu bu, herkes büyük bir hedeﬁn parçası olarak hayatlarını tüketmeli mi yoksa bu herkese göre bir şey değil mi? Bazen büyük bir hedef uğruna hayatımı harcamadığım için seviniyor bazen ise böyle insanlara kıskançlıkla bakıyorum. Hatta bazen böyle zamanlar büyük işlerin adamı olmadığım için kendimi ve böyle olmayan insanları güçsüz ve iradesiz olarak görüyorum. Sadece günlük çalışmalarımda bile bu azmi hissedemediğim, Mustafa İnan ve nicelerinin tek bir kelime öğrenmekten duyduğu mutluluğu bulamadığım için üzülüyorum. Bu türden bir heyecan bana bir hediyeymiş gibi geliyor, yakışıklı olmaktan , sesinin güzel olmasından veya insanların sahip olmadığı için ağladığı bir çok özellikten çok daha kutsal, bütün insanlığı ileriye taşıyabilecek türden bir hediye.!!! Bir Bilim Adamının Romanı , içimdeki bilim aşkının olgunlaşmasını sağladığı ve bilim insanına karşı saygı duymayı öğrettiği için değerli bir kitap. Ancak gerçek önemi , benim şu an mühendislik okuyor olmamdan anlaşılabilir. Bu kitap içinde insanların geleceğini değiştirebilecek, şekillendirebilecek ve insanların içinde bu türden bir bilim aşkının tohumlarını atabilecek güçte bir kitap. Herkesin böyle bir adamın hayatını okuması, zorluklar karşısında yılmamış, idealleri uğruna hayatını harcamış bir bilim adamın mutluluğunu hissetmesi , insanların kendileri için buradan bir pay çıkarmasına neden olacak ve çoğu kitapta göremeyeceği bir bakış açısı yakalamasına yardımcı olacaktır diye düşünüyorum.!!ÇİZGİ ÖTESİ Normal olmak ne demektir? Biz bir durum, bir olay ya da bir kişiyi gözlemledikten sonra normal ya da anormal kıyaslamasını nasıl yapabiliyoruz? Bu sorulara elimden geldiğince cevap vermeye çalışsam da sonunda kendimi bir çıkmazın içinde buluyorum. Gerçekten normal nedir bizler için? Anormal olarak gördüğümüz şizofreni hastalığı normal olarak kabul edilseydi günümüze kadar gelişen süreçte neler değişirdi bilemiyorum; fakat Okay Uludok’un 40 Şizofrenden 1 Öykü eseri aklıma hiç gelmeyeceğini zannettiğim bu sorulara cevap bulmaya itti bir bakıma. Bu yaratıcı, hayal gücünün doruk noktalarda olduğunu hissettiğim öykülerin hepsinin şizofren bir yazarın kaleminden olduğunu bilerek okumaya devam etmek benim için gerçek anlamda bir deneyimdi. Şizofreniyi “normal” insanlar olarak yadırgıyor ve onu dışa vurumun önlenmesi gereken bir hastalık olarak görüyoruz. Fakat bu kanıya çoğunluk olarak vardığımızı da düşünmeden hareket etmememiz gerekir. Biz çoğunluk olarak bu kanıya varırken aslında gerçek doğru ve yanlışı; normali ve anormali ayırt edemiyoruz. Örneğin şizofren olarak kabul ettiğimiz bir grup insanı belirli bir alanda, sadece birbirleriyle iletişime geçebilecek bir şekilde tutmuş olsak, onlar için anormallik kavramı olmaz. Fakat içeriye normal bir birey girdiği zaman normallik kavramı bizim kabul ettiğimiz durumun tam tersi şeklinde yansır. Bana kalırsa bu basit örnek bile bir sürü kavramın çoğunluğa göre oluştuğunu göstermeye yetiyor. Asıl sorun ise bizim yaptığımız kategoriye ayırmanın ve genelleme yapmanın doğru olup olmadığına karar vermekte. Aslında biz uzun süredir çizdiğimiz birtakım sınırlara kendimizi hapsediyor ve sınırı geçen bireyleri soyutlamaya çalışıyoruz. Sadece hastalıklar için değil, duygu ve düşünceler için, kısacası hayatta karşılaşabileceğimiz her durum için bu davranışı gösteriyoruz. Geçmişi incelediğimiz zaman homoseksüelliğin önüne geçmeye çalışmak için insanlara yapılan onlarca deneyle karşılaşabiliyoruz. Bu durumun önüne geçmekte başarısız olan deneyler aynı zaman da tarihte derin bir iz de bırakıyor. Benim için bu durum şizofreni ve bipolar bozukluk için de geçerli olabilir. Kişilerin tedavisinde kullanılan ilaçlar elbette etki gösteriyor ve hastalık olarak tabir ettiğimiz bu bozuklukların gerilemesi için önemli bir adım oluyor; fakat hastalar bu tedavi sürecinde neler yaşıyor, hayata olan bakışları nasıl değişiyor sorularını da düşünmeden edemiyorum. Empati kurmanın bile neredeyse hiç yapılmadığı bu dönemde şizofreninin nasıl bir şey olduğunu anlamak, hissetmek neredeyse imkânsız olmalı. Fakat insan, şizofreninin neye benzediğini Uludok’un da her hikâyesinde değişen insanı bir gülmeye, bir ağlamaya iten bu kısa öykülerden kolay bir şekilde fark edebiliyor. Şizofreninin nasıl bir şey olduğunu, kaç farklı çeşidinin olduğunu düşünürken aklınıza kendini heykel zanneden adam geliyor bu kitabı okumanın ardından. Sadece karakterleri hatırlatmakla kalmıyor, bizim büyük bir sorunumuzu da başarılı bir şekilde gözler önüne seriyor eser. Farklı olanı soyutlama alışkanlığımız sadece bir ülke ya da bir ırka özgü değil, maalesef ki bütün dünyanın ortak olarak edindiği kötü bir huyumuz. Onları, uygun tedavi ve eğitim sistemiyle çizdiğimiz sınırın içine almak yerine sınır dışındaki yerinde bırakıyor, gelişme ve toplumun bir parçası olabilme şanslarını ellerinden alıyoruz. Kısaca özetlemek gerekirse normal ya da anormal düşünmek kişiden kişiye, çevreden çevreye değişebilen bir bakış açısı. Durum bu olunca insanları birtakım dayatmalara göre ayırmak ve dışlamak kulağa saçma geliyor. Artık çoğunluğun kabul ettiği değerleri değiştirmek mantıksız belki ama empati kurarak çizdiğimiz sınırları genişletmek ya da daraltmak bizim elimizde. Şizofreni ise çizgi dışında bıraktığımız anormalliklerden sadece bir tanesi. Bana kalırsa bir şizofrenin kırk kısa öyküsüyle hayattan nasıl soyutlandığını insanlara göstermeye çalışmasını da takdir etmek gerekir. Elif Ceren Fitoz Ne Mutlu Türküm Diyene ! Merhabalar sayın okur. Biraz sonra okuyacakların sana fazla eleştirsel gelirse diye uyarıyorum. Lütfen başlığı dikkatli oku çünkü birazdan okuyacağın satırlarda aynı Emrah Serbes’in “Üst Kattaki Terörist” adlı romanındaki küçük bir çocuğun içerisinde büyüyen öfke ile karşılaşabilirsin. Soruyorum size üstadlarım hangi ülkede yaşıyoruz biz? Cevabı çok belli oldu. Başka bir dille aynı soruyu tekrar sorayım. Kimin ülkesinde yaşıyoruz biz? Sorduğum sorulara cevap vermeden önce kendimi tanıtayım size. Ben sonuna kadar milliyetçi kendi milletimin ve ülkemin çıkarları için canımı feda edebilecek bir vatandaşım. Ülkemin tarihini kahvehanelerdeki “dayı” lardan değil, tarihe adını yazdırmış yazarlardan okuyarak öğrenirim. Bir insanı yaptığı işten değil o işi neden yaptığına göre değerlendiririm. Ufak bir tanıtımın ardından sorduğum soruyu netleştirebilirim sanırım. Bu ülke kimlerin ülkesi sahiden? Alevilerin m? Sünnilerin mi? Kürtlerin mi? Yoksa Lazların mı? Başa çıkan her kimse kendinden olanları üstün sayıp diğerlerine “öcü” diyor. Bak ben de söyledim işte, diğerleri... Arkadaş bu diğerleri kim bana bir söyleyin. Getirin bana az önce saydığım ırk ya da mezhepten olan kişileri, çıkarsınlar nüfus cüzdanlarını, göstersinler o nüfus cüzdanında bu Alevi, bu Sünni ya da bu Kürt, bu Laz yazıyor mu? Orada Türkiye Cumhuriyeti vatandaşı yazıyor. Önemli olan da bu değil mi zaten? Biz Türk’üz. Ulu Önder Mustafa Kemal ne demiş? “Ne mutlu Türküm diyene! ” bu da demek oluyor ki o nüfus cüzdanını gururla taşıyan her kim olursa olsun o bir Türk. Arkadaşım sana kim yetki veriyor da sen benim insanımı yargılama hakkına sahip oluyorsun? Bak şimdi seni haklı gösterebilecek tek noktayı buraya yazıyorum, sonra gözlerini iyi aç ve yazdığım satırları iyi oku çünkü bazı yerler gücüne gidecek. Gitsin de belki biraz insanlık öğrenirsin. Şimdi... Sevgili cahil dostum bildiğin üzere özgür bir ülkede yaşıyoruz(!), her ne kadar kısıtlamalar olsa da insan olmakta özgürüz. Bildiğin üzere de bir kişinin özgürlüğü başka birinin özgürlüğünün başladığı yerde son bulur. Eğer ırkından, mezhebinden ya da ten renginden dolayı aşağıladığın kişi senin ülkene, milletine ya da ortada hiçbir şey yokken sana zarar verip özgürlük hakkını elinden alıyorsa, genellememekle beraber o kişiyi aşağılamakta çok haklısın. Hatta gel beni bul, birlikte aşağılayalım onu ya da onları. Öte yandan sen azınlık olarak gördüğün herhangi bir kişiyi sana zararı olmaksızın hor görüp onun kişiliğine yönelik hakaretlerde bulunursan bu senin karakterindeki zayıflıkları gösterir bu önce aklına yaz. İkincisi sen kimsin de senden farklı diye başka birini yargılayabiliyorsun. Peygamber statüsünde falan olman lazım ki zaten peygamber olsaydın bu yazdıklarımı yapmayacak kadar hoşgörüye sahip olurdun. Bir de bu ırkıçılığı yapıp “ben milliyetçiyim” diye dolaşıyosunuz ya hepinizi sınır dışı edesim geliyor ama malesef yetkim yok. Milliyetçi olmak ırkçı olmak değildir onu öğren önce. Milliyetçi olmak vatan uğruna canını vermektir. Milliyetçi olmak sabahtan akşama kadar kahvede kağıt oynayıp televizyon denen o hipnoz makinesini izleyip oturduğu yerden başkalarını yargılayıp oturduğu yerden ülkeyi kurtardığını sanmak hiç değildir. Milliyetçi olmak okuyup iyi yerlere gelip bu ülkeye elinden geldiğince faydalı olabilmektir. Eğer bu satıra kadar yazıyı okuduysan ve yazdıklarımı akıl süzgecinden geçirdiysen seni canıgönülden tebrik ederim sevgili okur. Yazdıklarımı fazla sivri ve eleştirisel bulabilirsin. Kusura bakma bu da benim huyum. Severken Mevlana’yım, söverken Neyzen’im. Sonuç olarak üstadım, ırkçılık ya da mezhepçilik hiç fark etmez, ülkemizi geriye götürür. Bize toplumda azınlık olarak gösterilen gruplardaki her bir insanı teker teker tanımadığımız sürece iyi ya da kötü bir genelleme yapma hakkına sahip değiliz. Belki toplumda o kişiler bize azınlık olarak gösteriliyor ama hepimizin çoğunluk olduğu bir nokta var o da insan olmamız. - Berk Mehmet Gürlek Kaynakça Serbes, E., & Ertem, İ. (2016). Üst kattaki terörist. Fatih, İstanbul: İletişim Yayınları. BİTMEK BİLMEYEN AŞKIN ANISINA Hangi duygudur insanın en büyük düşmanı ya da kimdir insanın bin bir türlü emekle yaptığı duvarları tek seferde, tek bir cümleyle yıkan ve arkasına bile bakmadan çekip giden? Aşktır, ilk aşkıdır insanın… Senin kim olduğunun, ne kadar güçlü olduğun, şanının, şöhretinin hiçbir anlamı yoktur; o’nu gördüğün an en saf ve savunmasız halindesindir artık… Zaten aşkı da en güçlü duygulardan biri yapan da bu değil midir? Senin kimseye göstermediğin, göstermekten korktuğun, incinirim, zarar verirler diye sakladığın benliğini bir dakika bile düşünmeden gün yüzüne çıkartmandır, zarar gelse de ondan gelsin diyebildiğindir. İnsan, gördüğü ilk andan veda vaktinin geldiği o son ana kadar bilir hayatında yaşayıp yaşayabileceği en güzel anları onunla yaşayıp aynı zamanda dünya üzerindeki tüm kahroluşları onun sayesinde tadacağını. Ki aşk bu değil midir zaten? Bile bile her kusurunu kabullenip, o kusurları evrendeki en güzel varoluşlar haline getirmek… İşte tam da burada başlar aslında insanın ömrü hayatı boyunca unutamayacağı, istese bile başaramayacağı o güzelliklerle dolu ama bir o kadar elem hikaye… Nerede karşılaştığının, nasıl tanıştığının hiçbir önemi yoktur. O insan hayatındadır artık, her şeyiyle her anındadır. Tesadüflere hiç inanmayan bir insanı ihtimali olabilecek her şeye inandıran, hayatta yapmam dediği şeyleri en uç noktasına kadar yaptıran, insanın kendisinin bile fark edemediği fedakarlığı ve romantikliği ortaya çıkartan, sahiciliğin ne kadar sivri olduğunu öğreten o yegane insan hayatındadır artık ve ölene kadar da senle kalacaktır, bilirsin; bilirsin de kendine bile söylemeye korkarsın. Neden mi? E fark edersin be güzel insan, gördüğünde kalbinin hiç uslanmayacak gibi atmasından, onun ağzından çıkan her kelimeyi günler boyu düşünmeye başladığında, onu görmediğin zamanlarda dünyanın sana zindan olduğunda, onsuz bir yaşam düşündüğünde işin içinden çıkmadığında anlar insan; anlar da yaranamaz gönlüne, söz geçiremez. Kendisi dahil kimseyi dinlemez çünkü varı yoğu o’dur artık, doğrusu da, yanlışı da, nefesi de, ömrü de, kalbi de ona aittir artık. Nasıl bir beladır ki kurtulamaz çünkü bilir bu kadar çok sevgi kendisine bile fazlayken o nasıl kaldırabilir bunu? O’nu geçtim, dünya bile kaldıramaz ki bu sevgiyi çünkü öyledir ki; tüm açları doyurabilecek, tüm kalpsizlere merhamet ettirecek, tüm umutsuzlara yol gösterebilecek bir sevgidir bu. Sevgi demeye bin şahit istese de aşktır işte. Sevmeye, sevilmeye gelmiştir insan yeryüzüne; değer vermeye, değer görmeye kısacası yaşamaya değer şeyleri tatmaya gelmiştir. E gelmiştir de geldiği gibi görmüş müdür aradığı sevgiyi, değeri? O güzel insanlar hiçbir zaman görememiştir o değeri, kalbine yenilip anca sevmiştir sanki bir daha hiç gün yüzü görmeyecek gibi, sanki bir daha asla nefes almayacak gibi değer vermiştir sevdiğine. Biz de böylelerine yaşamaya gelmiştir diyemeyiz zaten, en güzel aşk destanlarının başrolü olmaya, en acıklı sahnelerin eksik olmayan yüzü olmaya gelmiş deriz, delirmiş sanki başka dertler yok mu deriz… Anlayacağın deriz de deriz biz susmayız zaten. Susalım ya da susmayalım; bu aşığın umurunda mıdır? Değildir elbet tabii, ona sevdiğinin varlığı yeter, bizle işi yok. Sevdiğinin gözlerinin içine bakıp iki kelam etse, yarım saat sahilde yürüyüp bir çay içse, geceleri başka kimseciler yokmuş gibi el ele yürüse yeter zaten ona. Nefes alıp yaşamak budur onun için ta ki bitmez sandığı o cezp edici, nefes almasına sebep olan şatafatın sonuna geldiğini fark edene kadar. Ne olmuştu o güzel aşka? O geceler günler boyunca süren büyük aşka? Gerçekten bitmiş miydi, yoksa sahte miydi her şey? Tek kelimeyle bir hayat biter miydi? Ölebilir miydi insan, öldürülebilir miydi bir zamanlar her şeyden kaçıp sığındığı o evin kapılarının yüzüne kapatılmasıyla? Evet, ölürdü hem de görüp görebileceği en güzel ölümü yaşardı belki de. Geceler bitmek bilmeyen bir ıstırapla da devam etse, günler onsuz geçmiyor olsa da, yaşamak bir şey ifade etmese de aşık biliyordu zaten en başında. Olsun, aşık o’nun yokluğuyla bile mutsuzken mutluydu, işin içinde biraz o vardı çünkü her halükarda. Ama yine de ikna olamıyordu aşık, o kadar da kolay değildi bu işler. Her Allah’ın gününü ondan habersiz ona mektup yazarak geçirirken tekrar gözden geçiriyordu eski sevgilisiyle daha doğrusu hiç eskimeyen sevgilisiyle yaşadıklarını, hangi ayrılıktı onu öldüren? O’nun gitmesi mi yoksa aşığın kendisinden vazgeçmesi mi? Sonra karar verdi aşık gidip geri gelmeyenlerle büyüyordu… Keşke dedi içinden ‘‘Keşke birbirimize birkaç aşk kadar erken kalmış olmasaydık.’’ Sonra kapattı bin bir hüzünle gözlerini ve bin bir umutla uyanmak için… Benim için Deniz Deniz Benim Kardeşim adlı romanı kitapçıda görür görmez ilgimi çekti, alıp okumak istedim. Şüphesiz kitabın kapağı değildi dikkatimi çeken, zira oldukça gösterişsiz, hatta sadelikte bir parça ileri giden soğuk bir kapağı vardı. Üstüne üstlük incecik bir romandı, ki ben kitap kurdu olduğum için kitap özeti çıkarma ödevine uygun, kısacık bir kitap arayan haşarı ilkokul öğrencileri gibi sevinmem ince romanları görünce. Aksine, okudukça derinlere çekmeli beni hikâye, ayrılık vakti yakın olmamalı sevgili kitaplarımdan. Bu kitabın benim için şaşırtıcı derecede ilgi çekici olmasının tek bir nedeni vardı: Adında “deniz” sözcüğü geçiyor, hem de “deniz”i benimseyen bir şekilde “kardeşim” diyordu. Arkasını çevirip “...Deniz yeterdi, deniz her şey demekti.” cümlesini okuduğumda duyduğum heyecan daha da arttı, “işte tam benlik bir kitap” diye düşündüm. Deniz Benim Kardeşim romanının başkahramanlarından biri olan Wesley Martin, insanlardan uzakta kalmayı yeğleyen, hayata dair planları ya da hırsları olmayan, işini çok seven bir denizcidir. Diğer başkahramanımız Billy Everhart ise tam aksine hayatını düzenli bir şekilde yaşamış, başarılı bir kariyere sahip olan ancak buna karşın mutlu olmak için nasıl yaşaması gerektiğine bir türlü karar verememiş bir akademisyendir. Zıt kişiliklerdeki bu iki kişi, bir akşam bir barda tanışırlar ve toplumun genel ölçütlerine göre iyi ve örnek vatandaş kabul edilen Billy, pek de makbul sayılmayacak Wesley’in etkisinde kalarak onunla birlikte denize açılmaya karar verir. Wesley, denize tutkuyla bağlıdır, deniz onun için gerçek mutluluk kaynağıdır ancak yolculuğa çıkıldıktan sonra anlaşıldığı üzere, Billy için deniz, hayatındaki diğer birçok şey gibi gelip geçici bir hevestir. Billy ile Wesley’in başladığı bu deniz yolcululuğu, bana denizin benim için ne ifade ettiğini, üzerimdeki etkisini ve denizi neden bu kadar sevdiğimi düşündürdü. Ankara’da doğup büyüyen, hiç denize kıyısı olan bir şehirde yaşamamış biri neden bu kadar bağlıydı denize? Henüz 9 aylıkken denizde çekilmiş fotoğraflarıma bakarken diyorum ki, o zamandan belliymiş benim denizi çok seveceğim. Annem hep anlatır henüz 2-3 yaşlarındayken denizi görür görmez “beni bılakın ben kendim yüzebililim” diyerek suya nasıl atladığımı; 7-8 yaşlarımda ise mavi gözlü bir arkadaşımın gözlerine bakıp “onunki deniz rengi benimki neden değil” diye nasıl üzüldüğümü de. Annem deniz kenarında büyümüş, oradan gelen büyük bir deniz sevgisi var annemde; belki kendisi farkında olmadan bana da aşılamıştır bu sevgiyi, belki de hoşlandığımız şeyler genetiktir kim bilir. Deniz hep uçsuz bucaksız diye tanımlanır ya, öyle yazar kitaplar, romanlar, şiirler... Oysa ufuk çizgisiyle birleştiğinde bir anda bitiveriyormuş gibidir bence; biri gökyüzünün uçuk, diğeri denizin koyu mavisi, mavinin farklı tonlarının buluşması bir masalın mutlu sonudur sanki. Bir de bu mutlu sona ormanların yeşilini ekleyin: Bodrum Kalesi’nden Ege Denizi’ni seyrederken ya da İstanbul’un kuzey sahillerinden baktığınızda Marmara ile Karadeniz’in kucaklaşmasında olduğu gibi... Doğanın en güzel renkleri tek bir kareye sığar, hepsi size bir sakinlik, huzur ve mutluluk verebilmek için bir araya gelmiştir. Her duygu hâlinize uygundur bu kare. Bir sorununuz çözüldü, içiniz rahatladı ve artık bir “oh” çekme zamanı mı geldi? Deniz kokusu, verdiği tazelik hissi ile aldığınız derin nefese eşlik eder. Bir şeye canınız mı sıkıldı? Üzüldünüz, kızdınız mı? Derdinizi istediğiniz kadar anlatın, sırlarınızı paylaşın, deniz size asla “sus” demez. Kimi zaman sakince dinler sizi, içinizi dökmenizi bekler sadece; kimi zaman da hiddetli kocaman dalgalarıyla size bir yanıt verir, “haydi, duygularınla yüzleş artık” der gibi. Özgürlüktür deniz, öyle ya al başını git istediğin yere. Sırdaşın, yoldaşın, arkadaşın olur; hatta daha da yakın, kardeşin olur deniz. Sueda Taner Kaynakça Kerouac, Jack. Deniz Benim Kardeşim. İstanbul: Siren Yayınları, 2015. Baskı. Egemen Demirbaş Hiçleşmek Etrafımdaki her şey bir yalan. Sahip olduklarım, sahip olamadıklarım. Arzularım ve mücadele verdiğim şeyler. Masayı ve yeri göğü kaplayan kağıtlar. Hepsi yalan. Sürgündeyim. Sahte insanlar ve beklentileriyle cebelleşirken inandığım her şeye ihanet ediyorum. Çektiğim çile bir hiç uğruna. Beni korkular yönetiyor. Korkularsa benim korkularım değil. Düşüncelerimin hiçbiri benim değil. Ben bir mağara adamıyım. Bir ucube. Tanımlanamayan, sıfatsız bir yaratık. Ben bir toplumsuzum. Karanlık odamdan dünyayla savaşıyorum. Savaş zor şey. Fedakârlık gerektiriyor. Günlerdir uyumadım. Geceleri uyuyabilmeyi çok özledim. Son zamanlarda hayalim bu. Geceleri uyuyabilmek. Nasıl bu hale geldiğimi anlamaya çalışıyorum. Gelecek cevap vaad etmediğinde geçmişe yöneliriz. O hâlde bu sapma nerede başladı? Hayatımın çok büyük bir bölümünü hiç kimseyle konuşmadan geçirdim. Hiç kız arkadaşım olmadı. Bazen hiç arkadaşım oldu mu ondan da şüphe duyuyorum. Hiçbir an yaşamadım kendimi gerçekten ait hissettiğim. Anlaşılamadım hiçbir zaman. Kimse ne düşündüğümü bilmiyor. Kimse beni umursamıyor. Bence kimse kimseye şans vermez. Herkes başkalarını kontrol etmek ister. Herkes başkasına zarar verir. Herkes tüketir. Siz hiç bir insana bakarken onu asla anlayamayacağınızı düşündünüz mü? Öteki tarafa asla geçemeyeceğiniz bir bariyer, derinin altında saklanan delirtici bir sır. Çığlıklarım sağır kulaklara çarpıyor. Bir insanı dönüştüren şey nedir? Çevre mi? Belki de çevrenin olmamasıdır. Ben burada ruhumu sattım. Bu odada. Boşu boşuna. Öylesine. Bir dava için değil. Faust değilim ben. Özel değilim. Hiçbir şey değilim. Gereksiz bir
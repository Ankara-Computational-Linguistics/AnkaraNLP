yine yok olup giderse? Düşüncesi bile içimi yememe sebep olurken siz, hiçbir insanı değersizleştirmeyin, onlara zarar verecek kadar engellemeyin. Çünkü gökyüzü en son sınırdır.Yalnızsak bir nedeni var elbet Bomboş bir hayatın içinde olmak ile bomboş bir hayata bakmak arasında aslında pek bir fark yoktur. İkisi arasında var olan ve genellikle insanların fark etmediği o ince çizgi ise, sadece insan beynindeki hüsran ve etkisidir. Bazen yaşadığımız sorunlar ve çektiğimiz acılar sanki ölüm ile ortaklaşmış bir yolda sürüklenircesine hüsrana uğratır biz insanları. Hâliyle bu durum, insanlara yalnızlık senfonisini dinlettirir en derinden. Yalnızlık hissi, insanı karanlıklara sürükleyebilecek psikolojik bir duygudur. Elbette yalnızlık, kişiden kişiye değişir çünkü yalnızlığın nasıl yaşandığını insan kendi belirler. Ancak, yalnızlık huzur da verebilir insana. Bazen ise, yalnızlık korkudur; kaçıştır. Belki de insanın kendini bulması ve tanımasıdır yaşadığı müddetçe. İnsanın bilmediği, göremediği ve ihtiyaç duyduğu şeyleri yalnızlık kavramı ortaya çıkarır. İnsan sosyal ve aktif bir varlık olduğu için, insana insandan başkası yardım edemez, anlayamaz. Nedeni ise çok net aslında, paylaşmak. Duygularını belli etmekten çekinen bizim gibi toplumlarda, insanın yalnızlığını saklamasına ve geçen her an içinde kayboluşunu hissettirmemesine şaşırmak anlamsız olur. Çünkü, yalnızlık insanın kendini eksik hissetmesine sebep olur. Yani, ne mutluluğu ne de hüznü tam olur. İşte paylaşım tam da bu noktada yapılmadığı için, insana göre sahip olduğu her şey anlamsızdır, yarımdır. Kimi zaman ise, insanın kendi kendine yalnızlığa teslim oluşu, onu tek çözüm yolu olarak görmesi, insanı daha da derin bir kuyuya, karanlığa sürükler. Örneğin, başkalarına sinirlendiği için, belki de başkalarından korktuğu veya sıkıldığı için bu sürükleniş kaçınılmazdır insan için. İnsan ne sebeple olursa olsun yalnızlığı, kendine kendi uydurur. Yani, sürüklendiği o karanlık dünya onun için bir sığınak, onu koruyan bir güç hâlini de alabilir. Dediğim gibi belki de bu durumun nedeni, insanın yalnızlığı yaşarken kendi özünü bulmasıdır, onunla yüzleşmesidir. Böylelikle de insan yalnızken, o boş sandığı hayatı kendisi ile tamamlar. Ancak, yalnızlığın ürkütücü kolları her ne kadar ilk zamanlarda insana zevk verse de, zaman içinde bu zevk kendini fark ettirmeden insana ciddi sorunlar yol açabilir. Daha da netleştirmek gerekirse, yalnızlığı çöle benzetebiliriz aslında. Çölde esen o uğultulu rüzgar, uçsuz bucaksız kumlar ve dahası, insan için hiçbir anlamı olmayan ve insanın da onlar için hiçbir anlam taşımadığıdır. Fakat, rüzgar ve kumun getirdiği bütün bunaltılar kadar, çölde yeşil ve sulak bir vaha vardır. Bu vaha çölü anlamlı kılandır eğer o çöl aşılıp bulunursa. Böylelikle de vaha yalnızlığa son verecek olandır. Bazı insanlar yalnızlığın bir kader olduğunu savunur. Aksine, yalnızlık insanın kendi tercihidir. Yalnız dünyaya geliriz mesela. Ama şansı olan ikiz, üçüz bir şekilde de doğabilir. İnsanın tercihidir derken, ikizlerden biri ağlayıp bütün dikkati üstüne çekerken diğeri dünyaya gözlerini ağlamadan açıp uslu çocuk rolüne bürünür, ilerleyen zamanlar da hep aynı aslında. İçsel ve derin bir dürtü işte yalnızlık. Kalabalığın, gürültünün veya özenilen bir ortamın içinde bile gökyüzüne bakma ihtiyacı duyuyorsak, sessizliği dinlemek istiyorsak, yalnızlık sınavından geçmemiş ruhlarımız, bedenlerimize zarar veriyor işkence çektiriyor demektir. İnsan öncelikle yaşadığı bu işkenceyi, sahip olduğu sıkıntıyı dağıtmayı bilmezse hangi ortama girerse girsin, daha da bunaltıcı bir ruh hâline girer. Nasıl ki sağlam konulmuş yükler geminin gidişine daha az engeldir, hasta bir insanın yerini değiştirmek de ona yapılacak en büyük kötülüktür. Bu yüzdendir ki kalabalıktan kaçmakla yalnızlığa bürünmek sorunu çözmez. Belki de çözüm, insanın içindeki kalabalıktan veya kendisini kendisinden koparmaktır. Yazımın başında belirttiğim hüsrana uğramak ve sonucunda yalnızlık ile baş başa kalmak tamamen insanın elinde olan bir durumdur. Bazı kitaplar vardır gereksiz bir cümleyle, hikâye ile veya olayla başlayıp, boş bir sayfayla biten. Belki, ilk okuyuşta sayfanın boşluğu tasarlanmamış bir son olarak algılanabilir. Ancak, o sayfayı takip eden sayfaların doluluğu gibi o sayfanın boş olmasının da bir kurgusu vardır aslında. Sayısızca sayfanın anlatamadığı veya tamamlayamadığı tek cümle, o boş sayfanın beyazlığında gizlidir. Yalnızlık da böyle işte. İnsan beynindeki çağrışımı yeni bir boşluğa sebep olacağı düşünülür fakat yalnızlık ile gelen o boşluk daima yeni yansımalara gebedir. Orhan Veli Olmak Zaten hayatımızda yeteri kadar stres olduğu için ve hepimizin daha fazla gülmeye ihtiyacı olduğu için dram içerikli filmlerden de kitaplardan da pek hoşlanmasam da bende çok özel bir yere sahip olan ve her eserine hayranlıkla baktığım Orhan Veli’nin büyük aşkı Nahit Hanım’a yazdığı mektupları okurken aslında ne kadar da kolay bir hayat sürdüğümü ve yaşadığım ilişkilerin belki de o şartlar altında birkaç gün bile devam edemeyeceğini düşünmeye başladım. Zaten Orhan Veli’nin o şiirlerinin arkasında çilelerle ve zorluklarla dolu unutulmaz bir aşk olmadığını düşünmek saçma olurdu. 2014’te derlenip yayınlanan ve o dönem neredeyse bütün edebiyat camiasıyla yakın dostluklar kurmuş olan Nahit Hanım’ın sakladığı Orhan Veli tarafından kaleme alınmış mektupların derlenmesinden oluşan Yalnız Seni Arıyorum belki de bir adamın bir kadını ne kadar çok sevebileceğinin yazılı gösterisidir. Okurken acaba Orhan Veli bunları okumamızı ister miydi diye düşünmeden edemedim. Sonuçta karşılık bulamamış, hakettiği değeri görememiş bir aşk vardı Orhan Veli için. Ama sonra dedim ki bu kadar yüce gönüllü bir insandan nasıl sevilmesi gerektiğini öğrenebilme şansını yakaladığımız için iyi ki bu mektuplar derlenmiş ve bizlere sunulmuş. Bu mektuplar bir yerde hikâyesiydi Orhan Veli’nin, buruktu hikâyesi şairin... Bende asıl etki bırakan yazarın karşılık bulamamasına rağmen hayatını bir aşka adamasıydı. Değer miydi sana senin baktığın gibi bakmayan süründüğünü gördüğü halde yüzüne gülmeyen bir kadına hayatını vermeye? "İki günden beri yağan yağmura ve soğuğa rağmen üstümde beyaz bir ceket var. Pabucum yok, gömleğim yok, kravatım yok, pardösüm yok. Bu kıyafetle Ankara'ya gelebilir miyim? Bilhassa bazı kimselere karşı bu sefaleti göstermek istemiyorum."(s. 36) gibi çaresizlik içeren, iç burkan ve Orhan Veli’nin durumunu ortaya seren bu ifadeye Nahit Hanım’ın verdiği cevap ise "Ben senin orada nasıl yaşadığını biliyorum."(s. 38) Ben olsam o cümleyi okuduktan sonra daha da yüzüne bakmazdım ve gururunu okşamazdım. Bence aşkın karşılığı olmazsa devamlılığı da olmaz, tıpkı bir uçağın tek kanadıyla uçamayacağı gibi... Çünkü bu tarz lilişkilerde duyguların hissedilemediği bir anda iplerin kopmaması mümkün değildir. Daha sonra fark ettim ki ben bu tarz ilişkiler derken Orhan Veli ile aynı şeyi kastetmiyormuşum. O sevilmeden de sevmenin büyük yükü altına girebilmiş bir insandı fakat benim asıl kafamı kurcalayan bu sevgiye enerjiyi nerden bulduğuydu. Sokağa çıktığımız zaman her yaş grubundan bir sürü çift görüyoruz. Peki, Orhan Veli neden onlarınki gibi bir hayatı tercih etmemişti? Bu soruyu bir arkadaşıma sorduğumda aldığım cevap beni bir nebze olsun tatmin etmeye yetti. Arkadaşıma göre Orhan Veli bu hayatı tercih ettiği için Orhan Veli olabilmiştir. Bunun üzerine birkaç Orhan Veli şiirine göz attım ve şiirlerinde gördüm ki şair bu karşılıksız aşk için gerekli olan enerjiyi kendi şiirlerinde bulmuş. Adeta kâğıdı Nahit Hanım’ın yerine koymuş ve onun kalbine işlemek istediği duygularını bir kalem ile kâğıdın üzerine işlemiştir. Bazen bir duyguyu yaşamak için iki kişinin gerekmeyeceğini anladım, bir adam ve şiirleri de yetebiliyormuş aşkı yaşamak için. Bu noktadan sonra tekrar kendimle ilgili düşünmeye başladım. Ben neden kolay olanı seçiyorum? Kaybetme korkusundan olabilir diye düşündüm ama bu mantıksız geldi. İnsan kendi yarattığı bir aşkı kaybetmekten korkmamalı, kendi elleriyle var ettiği ve bir insana sunduğu aşkı nasıl kaybedebilir ki? İşte bu noktada anladım ki mesele kazanmak ya da kaybetmek değil, mesele Orhan Veli olmak; Orhan Veli gibi olup aşkına hayatının sonuna kadar sımsıkı sahip çıkabilmek. Ceyda Koçyiğit 21402537 GEÇMİŞ, ŞİMDİKİ ZAMAN VE GELECEK Bizden önce de var olan hayatın gelenekleri, kuralları, şartları ve tabuları vardır. Bunları sorgulamadan yerine getirir ve kendimizi o kurallara uydurmaya çalışırız. Bu kuralları o kadar sorgulamadan kabul etmeye alışmışızdır ki, kararları bunların etkisinde veririz. Oysaki bugün verdiğimiz sıradan bir kararın bile hayatımıza sandığımızdan çok daha fazla etkisi vardır. Bu kararları birbirinden bağımsız düşündüğümüz zaman onları çok basit ve önemsiz görüyoruz. Ancak bu kararları bu şekilde değersiz görmek asıl arkasında olan büyük etkileri görmemizi engelliyor. Bugün rutinleştirdiğimiz kararlar birbirinden bağımsız değildir. Kendi yaşantılarımızdaki davranışlarımızın sonucu farklı zaman dilimlerinde tahmin edemeyeceğimiz şekillerde ya da tamamen başka zaman dilimlerinde, varlığından haberimizin bile olmayan hayatlara etkisi vardır. Geçmişi, şimdiyi ve geleceği şu anki kararlarımız etkiliyor. Bulut Atlası filminde de varlığımızın ve kararlarımızın ne kadar anlamsız ve ne kadar anlamlı olabileceğini gösteriyor. "Yaşamlarımız bize ait değil. Diğerlerine bağlıyız, geçmişte, gelecekte ve her bir suçta ve her bir nezakette geleceğimizi ortaya çıkarırız… Beşikten mezara, yaşamlarımız bize ait değil.” (Bulut Atlası) Filmde farklı zamanlarda ve mekânlarda geçen altı hikâye var. Her ne kadar birbirilerinden bağımsızmış gibi görünseler de; geçmiş, şimdiki zaman ve gelecek dolaylı yoldan olsalar bile birbirileriyle bağlantılı. Geçmişte bir yazarın kitabına eklediği bir aşk mektubu, yüzyıllar sonra bir besteciye ilham verebiliyor. Bu beste gelecekte başka bir kölenin özgürlük olarak benimsediğim bir şarkı olabiliyor. Ve bu şarkıyı mırıldanırken yapılan bir devrim, kuşaklarca öğüt olarak anlatılabiliyor. Hayatın kuralları haline gelmiş yanlışları ve tabuları takip etmek yerine, bunları kabul etmeyip karşı çıkmalıyız. Sonu kötü bitse bile, sonrakilerin daha iyi yaşaması için fedakârlıklarda bulunmalıyız. Kelebek etkisini küçümsememeliyiz ve bireysel gücümüze inanmalıyız. “Başka bir dünyanın, bundan daha iyi bir dünyanın olduğuna inanıyorum. Seni orada bekleyeceğim.” (Bulut Atlası) Filmde vurgulanan en önemli şeylerden biri ise bireysel gücümüzün farkında olmamız gerektiği. İnsanların bizden şüphe edeceğini bilsek bile, kendi hayatımız için ve başkalarının hayatı için fark yaratabilecek gücümüz var, tek yapmamız gereken varoluş nedenimizin farkında. Yıllar önce yedinci sınıftayken yeni okul değiştirmiştim. Adapte olma sorunları yaşıyordum ancak birkaç tane arkadaşım vardı. Okuldaki bazı belalı öğrenciler ile uğraşıyordum ve biraz korkmuştum. Oldukça kalabalık bir okuldu, kendimi yalnız ve önemsiz biri gibi hissediyordum. Sınıfın içinde ya da okul bahçesinde kimse varlığımı fark etmiyordu, görünmez gibiydim. Bir gün tuvalette iki ders saati boyunca ağladım. Sabah beni okulda gören arkadaşlarım bile beni aramadı. Aklımdan çeşitli kötü senaryolar geçti. Birkaç gün sonra rehberlik hocasıyla konuştuktan sonra düşüncelerimin ne kadar saçma olduğunu fark ettim. O gün rehberlik hocası benim hayatımı etkileyen bir karar almamı sağladı. Ben de şimdi down sendromlu çocuklara yardımcı olarak onların hayatını etkileyerek yardımcı olmaya çalışıyorum. Yaptıklarımız, hayata verdiğimiz değer kadardır. Yaşamımdaki her acı, her sevinç, her bir düşünce ve her bir soluk, tarif edilemeyecek kadar küçük ya da büyük her şey, arka arkaya ve aynı sırayla, bana dönecek. “Varlığımız uçsuz bucaksız bir okyanustaki tek bir su tanesi kadardır. Ancak bu su taneleri var olmadan okyanus da var olamaz.” (Bulut Atlası) Hayatımız tek bir doğru veya sonuçtan ziyade yaşarken verdiğimiz kararlarla şekilleniyor. Hayatlarımız anılarımız, gündelik yaşantılarımız ve gelecek planlarımızla birlikte, farkında olamayacağımız kadar küçük görünen birçok karmaşık hikâyelerin tek bir beyinde ve bedende yaşaması ve değişmesiyle şekilleniyor. Kaynakça: Cloud Atlas (Bulut Atlası). Motion Pictures, 2012. Kamil Kaan Erkan İNSANLIK VE ÇIKAR İLİŞKİLERİ ÜZERİNE İnsanoğlu olarak hepimiz hayatta kalma şansımızı arttırmak ve hayatımızı kolaylaştırmak için iş birliği üzerine kurulmuş bir hayat düzeninde yaşıyoruz ve bu düzeni sürdürebilmek için de birtakım işlerde çalışıyoruz. Aslında bu iş birliği sadece günümüzde yaşayan insanlar arasında sınırlı değil. Aynı zamanda geçmişte yaşamış ve günümüzde yaşayan insanlar arasında da var olan bir şey. Geçmişte yaşamış toplumların oluşturduğu bilgi ve birikim sayesinde bugün gelişmiş bir toplum içinde yaşayabiliyoruz. Ancak her ne kadar gelişmiş bir hayat düzeni oluşturduğumuzu düşünüp söylesek de bizler hala sadece kendi çıkarlarını düşünen ilkel canlılarız. Aslında sadece bu oluşturduğumuz düzenin bile çıkar ilişkileri üzerine kurulmuş olmasından bunu anlayabiliriz. Sadece, toplum içerisine karışarak ve diğer insanlarla kaynaşarak dışarıdan bakıldığında bu ilkelliğimizin görülmesini engelliyoruz. Tıpkı mumyalar gibi. Dışarıdan gayet normal ancak içeriden çürümüş. Her ne kadar insanlar hayatta kalma ve hayatlarını kolaylaştırma gibi ortak çıkarlarına ulaşabilmek için iş birliği üzerine kurulmuş bir hayat düzeni oluştursa da bazı insanların aynı çıkarları hedeflemesi kimi zamanda aralarında ayrılıklara ve çatışmalara sebep olabilir ve hatta olmuştur. Tarih boyunca toplumların sürekli birbirleriyle savaşması ya da iktidar ve güç için mücadele eden kişilerin, bu yolda karşılarına çıkan kişileri ortadan kaldırmak için her şeyi yapmaları örnek olarak gösterilebilir. Bu gibi durumları ortadan kaldırmak için ise insanoğlu, iyilik ve kötülük gibi kavramları icat edip ve bu şekilde toplumsal düzene karşı sorun oluşturan kişileri kötü olarak adlandırıp onların toplumdaki saygınlığını azaltarak insanları bu tarz davranışlardan vazgeçirmeye ve toplumsal düzeni korumaya çalışmıştır. Aslında biraz detaylıca düşündüğümüzde başkalarının çıkarlarına hizmet ederek iyilik yaptığı düşünülen kişinin iyilik yaptığı için toplum tarafından kabul görülüp sevilerek (bu her ne kadar iyiliği teşvik etmek için olsa da) kendi çıkarlarına da hizmet etmesi, ancak başkalarının çıkarlarını gözetmeden sadece kendi çıkarlarına hizmet eden bir kişinin kötülük yaptığının düşünülmesi bize çelişkili gelebilir. Hatta sadece kendi çıkarlarını düşünen kişinin daha dürüst olduğu bile düşünülebilir. Aslında bu tarz çelişkilere düşmemizin sebebi, bu kavramların ilk başlarda sadece toplumsal düzeni sağlamak için oluşturulmasına rağmen zaman içinde insanların bunu amacının dışında kullanıp kendi çıkarlarını savunmak için de kullanmaya başlamasıdır. Bu daha önce de dediğim gibi aslında insanın sadece kendini düşünen bir canlı olduğunu da kanıtlanıyor. Kamil Kaan Erkan Ancak, bunun yanında bir de iyilik ve kötülük kavramlarını kullanarak kontrol edemeyeceğimiz insanlar da var. Bunu, hapishanedeki insanların, daha doğrusu hapishanedeki sosyopatların ve narsistlerin hayatını anlatan OZ adlı diziyi izleyip hiçbir çıkarı olmamasına rağmen sadece yapabildiği için insanlara zarar veren ve bundan zevk alan insanların olduğu gerçeğini gördükten sonra fark ettim. Aslında bu tarz insanlar olduğu gerçeğinin daha önceden de farkındaydım fakat bunu detaylı bir şekilde düşünmemiştim. Bu dizi sayesinde ise detaylı düşünme ve kendimi onların yerine koyup olaylara onların gözünden bakıp bu kişilerin düşünce yapısını kavrayabilme fırsatı yakaladım. Aslında bu insanlar çocukluk ve ergenlik dönemlerinde ailesi tarafından gerekli ilgi ve sevgiyi görmemiş, çevresi tarafından dışlanmışlardı ve bu yüzden de sevginin nasıl bir his olduğunu bilmiyorlardı ve belki hissedebildikleri tek duygu olan nefreti hissedebilmek için sürekli insanlara zarar veriyorlardı. Belki de bu onlara güçlü olduklarını hissettiriyordu ki bence bu, bu tarz insanların diğerlerine zarar vermesinin ardındaki en büyük nedendi. Bütün bu durumları göz önüne aldığımızda eğer içerisinde bulunduğumuz toplumsal düzeni devam ettirmek ve geliştirmek istiyorsak ve bu tarz sorunlu kişilerin çıkıp sırf kendilerini daha iyi hissetmek için toplumu ve toplumsal düzeni riske atmasını istemiyorsak iyilik ve kötülük kavramları dışında sevgi kavramına da önem vermeliyiz ve gelecek nesillerin sağlıklı bir şekilde yetişmesi için çaba göstermeliyiz. Aslında bu durum da her ne kadar çıkar ilişkisi üzerine kurulu olsa da sanırım bu düzende bundan kaçabilme şansımız yok. Ayrıca bu durum bana şu sözü hatırlattı: "Hiç kimsenin bir şeyi sırf başka birisi için yapmadığını göreceksiniz. İnsanın bütün eylemleri kendine yöneliktir, bütün hizmetleri kendine hizmettir, bütün sevgisi kendisini sevmesindendir."1 DİPNOT 1: https://eksisozluk.com/when-nietzsche-wept--131277 Elif Kuvanlık 21601809 HİSSİN FARKINA VARMAK Daha önce hiçbir resim sergisi için günübirlik şehir dışına çıktığınız oldu mu? Ben bana getirisi sadece üç puan olan ve Ankara’da da yapabileceğim bir ödev için İstanbul’a gittim ve kendi düşüncelerime bu kadar yakın ve böylesine duygu yüklü bir sergiyle karşı karşıya geleceğimi hiç düşünmezdim. Yaklaşık altı ay boyunca İstanbul Modern’in duvarlarına anlam katmış olan “İnci Eviner Retrospektifi: İçimde Kim Var?” adlı sergiden bahsediyorum. Ben hayatımda ilk defa karalanmış gibi gözüken sanat eserlerinde kendi hayatıma dair parçalar buldum. İlk defa bir sergideki görüntüleri izlerken ürperdim, tüylerimin diken diken oluşunu hissettim. Sergiyi gezen diğer insanlar eserlerin önünden ne olduklarını anlamamışlar gibi geçerken, ben aynı çizime dönüp dolaşıp baktım, hem de saatlerce, sırf kendimden bir parça bulduğum için. Ben sanırım bu sergiye, kalıplaşmış zihniyetten çok uzakta yapılmış olan o resimlere, çizimlere, başkalarını rahatsız eden müziğin eklendiği o görüntülere ve hepsindeki yaşanmışlıklara aşık oldum. Sanatçılara her şeyden daha çok değer veren bir insan olarak bir sanatçının da benim gibi hissedebildiğini, düşünebildiğini ve ayrıca bunu kağıda bu kadar az ve öz şekilde aktarabileceğini görmek inanılmaz güzel bir histi. İnci Eviner’in bana en anlamlı ve duygu yüklü gelen çizimi ise “İçimde Kim Var?” adlı eseridir. Aynı zamanda açılan serginin de adını taşıyan bu eserde çok basit, kolay çizgilerle inanılmaz duygular anlatılmıştır. Eserin adından da olabilir, ne zaman bu çizimi görsem aklıma önce bir kayboluş, daha sonra da arayış gelir. Sol taraftaki bireyin başından çıkıp yukarı doğru giden siyahlık kayboluş gibi gelmektedir bana, sanki ne olduğunu, neler yapacağını ve nasıl hissetmesi gerektiğini bilmeyen birinin düşünceleriymiş gibi. Sağda bulunan ve içine kapanık, korkmuş ve ürkmüş gibi bir pozisyonda duran birey ve soldaki bireyin onun sırtında oluşturduğu kara delik bana arayışı çağrıştırır. Sanki soldaki birey sağdaki bireyde, yani kendinde, birtakım soruların cevabını arıyormuş fakat hala cevaplarını bulamıyormuş gibi durmaktadır. Aynı zamanda ona yardım da etmek istiyormuş gibi ama kişinin içinin karanlıktan başka bir şeyle dolu olmadığını fark ettiği için bir karamsarlığa düşmüş gibi de gelmektedir bana. Elif Kuvanlık 21601809 Sanırım beni hayatımda şu ana kadar en çok etkileyen eserlerden biri olmuştur bu. Annemin “Hoşuma gitmedi.” deyip kafasını çevirip bakmadığı bu resimler, benim aklımdan çıkmıyor artık. Çoğu zaman bunlarla ilgili düşüncelerim oluyor; çizimleri, isimlerini, yıllarını araştırıyorum. Kendimden hangi parçaları bulduğumu sorguluyorum sürekli. Neyin beni böyle hissetmeye zorladığını bulmaya çalışıyorum. Resimlerde cevap bulamıyorum gerçi bu sorulara, düşüncelere. Sadece hissettiklerimin bir kağıdın üzerine nasıl bu kadar basit ama anlamlı bir şekilde geçirilebileceğini görebiliyorum ve resimlerle her karşı karşıya geldiğimde aynı şeyleri hissediyorum. Ben herkesin hayatında en azından bir tane böyle özel bir eserin bulunuyor olmasını umuyorum. Bu bir şarkı olabilir, bir kitap olabilir, bir şiir, bir beste, bir çizim ya da bir fotoğraf olabilir. İnsanı insan yapan, saymayı ve sevmeyi öğreten sanattır bence. Gerekirse sanat insana umut verir, gerekirse her şeyi sorgulamasını sağlar ve bu sayede aydınlatır karanlıkları. Bazen gözyaşına dönüşür sanat, kırık kalplere ya bant olur, ya da tuz. Gülüşleri hep destekler. Aynı zamanda kendi hayatımız dışından da kesitler sunar bize, başka insanların yaşamlarını gösterir, herkesin nasıl aynı olmadığını, senin dert sandığın olayın, büyüttüğün kadar ciddi bir şey olmadığını fark ettirir sana. Bu yüzden sanat dünyanın en güzel şeyidir ya zaten… İZGİ ÖNGÜNŞEN GİTMEK Hayatta en çok korktuğumuz şey belki de ayrılmaktır. İnsanın her gün gördüğü, alıştığı bir kişiyi bir süreliğine veya asla göremeyecek olması katlanılması kolay bir şey değildir. Alıştığımız, sevdiğimiz kişiden vazgeçmek zorunda olmak seven kişinin kalbini her zaman acıtır. Sevdiğim kişiden ayrılırken hep arkasından buruk bir gülümsemeyle bakarım. Acaba en yakın ne zaman görebileceğim? Acaba yanında ben yokken başına bir şey gelir mi? Ona olan özlemimle ayrı olduğumuz sürede nasıl baş edeceğim? Benzeri sorular o ayrılık anında giden ve kalan kişinin aklından geçenlerin sadece bir kısmıdır. Bu sorulara verilen cevaplar çoğu zaman üzücüdür. Fakat bu noktada önemli olan bu üzücü yanıtlara karşı dik durup bu sürecin bitmesini sabırla beklemektir. Sevdiğimiz insandan hiçbir koşulla ayrılmak istemeyiz. Bunun nedeni belki fazla sevgiden bazen de alışkanlıktan dolayıdır. Her gün gördüğümüz, zaman geçirdiğimiz kişinin bir anda hayatımızdan kısa süreli olarak veya sonsuza kadar hayatımızdan çıkması kişiye büyük bir acı verir. Giden kişiyi kalbimizin en derininden sevmesek bile sadece bir alışkanlık olduğu için bile gitmesi acı verecektir. Alışkanlıkların kazanılması için belli bir süre geçmesi gerekir. Bu süre de alışkanlığın niteliğine ve kişinin özelliklerine göre değişir. O alışkanlık için uygun süre geçtikten sonra alışkanlığın düzenini bozacak herhangi bir hareketi yapmaktan kaçınırız. Özellikle bazı alışkanlıklar vardır ki küçük bir değişiklik bile hayatımızı kaydırmaya yeter. Örneğin her sabah kalkıp gittiğimiz işimizden ayrılmak bizi hem maddi hem de manevi açıdan sarsar. Hayatımızda çeşitli büyük çaplı değişikliklere neden olabilir. Başkalarının gözünde o kadar büyük bir şey olarak görünmese de herkesin öncelikleri, değer verdiği olgular farklı olduğu için kişi için önemli olabilir. Böyle bir durumda önemli olan karşımızdaki kişinin sahip olduğu değerlere karşı saygılı olmaktır. Empati kurmadan ön yargılı yaklaşmamalıyız o kişiye karşı. Empati kurmak bize o alışkanlığın kişi için ne kadar önemli olduğunu anlama fırsatı verecektir. Ölüm de bir tür ayrılık çeşididir. Hatta en ağırı olduğu söylenebilir. Çünkü ölümle birlikte giden geri gelemez, diğer ayrılıklarda ise her zaman bir geri dönüş umudu vardır. Bu umudun varlığıyla geride kalan kişi ayrılığın ilk zamanlarını daha kolay geçirebilir. Sonraki zamanlarda ise zaten duruma adapte olmuş olacaktır. Sevilen bir kişinin ölümünün ardından ise geride kalan gidenin asla gelmeyeceğini bilir. Bu yüzden de ölümle birlikte büyük bir sarsıntı yaşar. Bu aldığı darbe ile ölüm daha tazeyken yaşamdan elini eteğini çeker. Çoğu insan acının bu yöntemle geçmesini bekler. Kendilerini duruma alıştırana, biraz daha iyi hissedene kadar hayattan uzaklaşırlar. Kendini bu hayattan soyutlama sürecinde unutmaya alıştırırlar. Unutmak ile her şey biraz daha kolaylaşır. Sadece yeterli zamanın geçmesi gerekir. Her şeyin unutulması mümkündür. Bazı konular için unutmak daha zor olsa da eninde sonunda onlar da unutulmaya mahkûmdurlar. Ölüm her yaştan insanın korkulu rüyasıdır. Yediden yetmişe herkes bir gece uyuyup da hiç uyanamamaktan; ailelerini, sevdiklerini bir daha görememekten korkar. Gidenin mi yoksa geride kalanın mı daha zor zamanlar geçireceği tartışmalı bir konudur fakat iki durumun da kendine özgü zorlukları olduğu bir gerçektir. Giden kişi arkasında bıraktıkları için üzülürken, kalan kişi ise gidenin arkasından üzülür ve kalan hayatında bununla yaşamak zorundadır. Süreyya Berfe’nin “15-16 Şubat 2014” şiirinde irdelediği gitmek, ayrılmak kavramlarından bahsettiğim bu yazımda ayrılmanın ne kadar zor bir durum olduğunu anlattım (Berfe). İnsanın karşılaştığı en zor durumlardan olan gitmek, arkada kalmak, birinden ayrılmak baş edilemeyecek durumlar değil fakat atlatması zor durumlardır. İZGİ ÖNGÜNŞEN Kaynakça Berfe, Süreyya. Her Gölge Titrer. İstanbul: Yapı Kredi, 2015. Baskı. Mert SANER Eğitimli Bilgisizlik Kitabı elime alıp Tom Sawyer’ın Kitap Okuduğu Kulübe başlığını görmemle birlikte ilkokulda okuduğum Tom Sawyer’ın Maceraları kitabı aklıma geldi. Kitapta okuduğum hemen her denemede çocukluğumda okuduğum Tom Sawyer’ın Maceraları kitabından izler buldum. Belki de yazarın başlığı beni çok etkilemiş olacak, aklıma başlık yorumlaması sebebiyle çok konuşulan bir gafa imza atan Funda Özkalyoncuoğlu geldi. Son günlerde özellikle sosyal medyada çok konuşulan bu gafı Funda Hanım’ın, canlı yayında Sabahattin Ali’nin Kürk Mantolu Madonna kitabı için Amerikalı Madonna’yı anlatıyor demesi oluşturmuştu. Benden yaşça büyük birini eleştirmek ne haddime, ancak benim değinmek istediğim nokta ülkemizde Funda Hanım’ın durumuna düşebilecek çokça insan olması. Üniversite mezunu insanların dahi Sabahattin Ali’nin kitabını okumadan yorumlamaya çalışması bu işin en vahim yanı. Bu noktada eğitimsizlik günümüzde yerini eğitimli bilgisizliğe bırakıyor diye düşünüyorum. Çünkü eğitim süresi artsa da eğitimin yoğunluğu, besleyiciliği azalıyor. Küçükken dedem anlatırdı eskiden ilkokulu bitirmenin nasıl iyi bir bir eğitim seviyesi sayıldığını. Babamsa kendi döneminde çoğu kişinin liseyi de bitirmeye başladığını söylerdi. Babam bunlarla da kalmayıp Açıköğretim Fakültesinden üniversite diploması alarak mezun olmuş ve yüksek lisans yapmıştı. Kendi dönemindeki insanlarla kıyaslandığında profesör olarak görülen birisiydi sonuçta 1960’larda Ege’de küçük bir ilçede büyümüştü. Bunlar aklımda bir yer etmişken 2016’nın sonlarına yaklaştığımız yani üç ay sonra 2017 yılında olacağımız şu günlerde çevreme bakıyorum. Kendimin de liseyi bitirdiğini ve hayırlısıyla üç yıl içinde üniversite mezunu olacağını düşünerek neredeyse tüm ilkokul arkadaşlarımın çeşitli üniversitelerde olduğunu görüyorum. Günümüzde dahi hemen herkesin üniversite mezunu olduğunu düşünüldüğünde yarın ben mezun olduğumda hemen herkesin belirli bir alanda yüksek lisansını bitirmiş olması hiç de işten değil. Ancak bu kadar uzun süreli eğitimler dahi daha kültürlü, aklı başında bireylere sahip olduğumuz anlamına gelmiyor. Elbette bu kafamdaki düşünceler hemen başka bir soruyu kendime sormamı sağlıyor. Son yirmi yılda ülkede yaşanan değişimi her anlamda görmemek mümkün değil, pek çok kişinin de bu durumun farkında olduğunu düşünüyorum. Peki eğitim anlamındaki durumdan kim söz ediyor? Kim televizyon programlarında ülkemizdeki çocukların eğitimini nasıl daha iyi hâlâ getirebiliriz diye konuşuyor? Kimse. Hemen herkesin üniversite mezunu olduğu ülkemizde cahil insanların sayısı azalmıyor, aksine artıyor. Geçmişten günümüze baktığımda dört yıldan 16-20 yıllara çıkmış eğitim sürelerinden bahsediyorum . Sizce de burada bir çelişki yok mu? Naçizane fikrim eğitim seviyesi, yılı artsa da eğitimin içinin boşaltıldığı. Bu tabir son dönemlerde insanların ağzında sakız olduğu için biraz daha açmak istiyorum. İçi boşaltıldı diyorum çünkü artan eğitim yıllarına, sayıları artan ve gelişen okullara rağmen yurdum insanının kültür seviyesinde bir artış görmüyorum. Geçtiğimiz günlerde bir video kanalında insanlara üçgenin iç açıları toplamını sorduklarını gördüm. Biraz izledikten sonra muhabirin çekim öncesi insanları bilerek bu cevapları vermeye ikna ettiğini düşünmeye başladım. Yani umarım öyledir diyorum. İlkokuldayken eve gelen tesisatçı bana aynı soruyu sormuştu, o bir kademe daha ileri gidip dış açıları toplamını da sormuştu. Ben şak diye iç açıları için 180, dış açıları için 360 derece deyince babama bakıp “Adam olur.” demişti. Onun için adam olmak bu iki basit şeyi bilmeye bağlıydı. Belki de Türkiye’deki eğitim durumunu en saf, apaçık hâliyle gözler önüne seren şeylerdi bunlar. Gerek ülkemizin gerek yabancı ülkelerin durumuna baktığımda birçok sorunun görünenin, kapılar arkasında konuşulanın aksine cahillik yüzünden meydana geldiğini görüyoruz. Elbette eğitimin Mert SANER “her şeyi” getirdiğini savunuyor da değilim, yani yukarıda bahsettiğim tesisatçı amcanın tabiriyle eğitim alıp adam olamamış insanlar da oldukça fazla günümüzde. Bu bağlamda eğitim her şey değildir ancak çok şeydir diyebilirim. Hayatımız boyunca bilgi dolu bir eğitim alabilmek dileğiyle... Kaynakça Duman, F. (2015). Tom Sawyer’ın Kitap Okuduğu Kulübe. Can Yayınları. Twain, M. (2016). Tom Sawyer'ın Maceraları. İş Bankası Kültür Yayınları. Gizem KAYAK 21300538 Biraz Farkındalık İçin: Adam Fawer’dan “Olasılıksız” İlk olarak şunu söylemeliyim, altıncısını okumakta olduğunuz blog yazılarıma kısa bir süre için ara vereceğim. Şu güne kadar kurgusal eserleri –özellikle fantastik romanları- ne kadar çok sevdiğimden bahsedip durdum çünkü kurgular her zaman ilgimi çekti. Bu nedenle kapanışı, okuduğum ilk bilim-kurgu romanlardan biri olan Olasılıksız ile yapacağım ve ilginizi çekebileceğini düşündüğüm bir konuya değineceğim. Yavaş yavaş çocuksu romanları okumayı bırakıp farklı türlere yönelmeye başlamıştım zamanlarda elime geçti bu kitap. Her ne kadar okuduklarımın büyük bir kısmını anlamasam da okudukça meraklanıyordum. Kitabın son sayfasını çevirdiğimde gözlerimde yaşlar birikmişti ancak pek sorgulamadan kütüphaneme bıraktım kitabı. Uzunca bir süre sonra kitapsız kaldığım bir anda aklıma düşegeldi bu roman. Öncelikle şunu belirtmeliyim ki kitap çok fazla bilimsel bilgi içeriyor. Bilgi birikimi lazım yani anlamak. Ayrıca her sayfada gerçek olasılık hesapları okuyucuya aktarılıyor –kitabın adından da bir nebze anlaşılacağı üzere-. Bu kadar bilimsel terimi okuyucunun anlayabileceği düzeye indirmek ve tüm olayları kurgulamak kolay değil bence. Lafı biraz uzattım sanırım ama bu kitaptan öğrendiğim daha önemli bir şey var. Konuya girmeden önce biraz ön bilgi vermek istiyorum. Kitabın ana karakteri -David Caine- birtakım deneylerle olasılık yapma yeteneğini geliştiriyor ve bu yetenekle karakter, nöbetler geçirerek geleceği görmeye başlıyor. İlk başta aklıma gelmemişti ancak sonradan öğrendim ki bu olaylar bilimsel bir temele dayanıyor. Hepimizin adını bir kez olsun duyduğu ancak hakkında çok şey bilmediği önemli bir konu: Epilepsi. İnsanların yaşamını zorlaştıran, maddi ve manevi açıdan yıpratıcı, yüreğimi parça parça eden bir hastalık… Araştırmalara göre, beynimizdeki sinir hücrelerimiz, hareketleri fazlalaştığında istemsiz olarak sinyaller gönderiyor. Bu sinyaller farklı duygular hissetmeye, anormal hareketlerde bulunmaya hatta psişik değişimlere bile neden olabiliyor. Halk içinde biz buna “nöbet geçirmek” diyoruz. İnsanların çok az bir kısmı hayatları boyunca bir kez epileptik nöbet geçiriyor ancak bu durum tekrarlanmıyor. Bizim kadar şanslı olmayanlar ise ömürleri boyunca sürekli nöbet geçirerek hayatlarına devam ediyor. Tıpkı Adam Fawer’ın kurgusal karakterine olduğu gibi. Çocukluğumdan beri tanıdığım, epilepsi hastası komşum Yunus Abi’mden bahsetmek istiyorum biraz. Her an her saniye dünyası alt üst olabilecekmiş gibi bakardı yüzüme. Yanındayken diken üstünde olurdum sürekli. Sanki ona acıdığım için onunla sohbet ettiğimi düşünüyormuş gibi gelirdi zaman zaman. Tabi ki üzülüyorum onun için ancak bu hastalık o ve onun gibi insanların anormal olması gerektiği anlamına gelmiyor. Önyargılarınızı atın! Biraz da olsa onların zorluklarla dolu dünyasını anlamak için onlarla sohbet edin. Sağlıklı hayatlarınızın kıymetini anlamak adına yapın bunu! Bir nebze de olsa farkındalık yaratmak için istatistiklerden küçük bir parça paylaşmak istiyorum. Epilepsi, dünya çapında en ciddi beyin hastalığıdır1. Dünya çapında yaklaşık elli milyon kişiyi etkilemektedir2. Gelişmekte olan ülkelerde epilepsi hastalarının %60 ila %90’ı sağlık bakım 1 WHO. Epilepsy Atlas, 2008 2Epilepsy Foundation, EpilepsyandSeizureStatistics Gizem KAYAK 21300538 olanaklarındaki yetersizlikler ve sosyal damgalanma sebebi ile tedavi görmemektedir3. Tedavi gören hastaların yaklaşık %40’ı nöbet geçirmeye devam etmektedir. “Ee bunları okuduk da elimden ne gelir ki?” demeyin. Ben bu kitaptan sonra başladım araştırmaya. Sokağın ortasında kriz geçiren bir çocuğun yürek burkan halini görünce öğrendim epilepsinin gerçek anlamını, zorluklarını ve ciddiyetini.Sonra ilk yardım kursuna gidip nasıl yardım edebileceğime dair az da olsa ipucu edinmeye çalıştım. Şunu söylemeliyim ki durumun farkında olmak çok önemli. Okumakla bir şey kaybetmezsiniz. Bilgilenmek ve bilinçlenmek isteyenler için: http://www.turkepilepsi.org.tr/ Umuyorum ki okuyan herkesin hayatında az da olsa bir bilinç uyandırabilmişimdir. Öncelikle beni şaşırtan, aynı zamanda pek çok şey öğrenmemi, araştırmamı sağlayan efsane kitabın yazarı Adam Fawer’a, sonrasında ise dünyanın en tatlı ve bilinçli epilepsi hastası Yunus Abi’me çok teşekkür ederim. Kısa bir aradan sonra görüşmek üzere!  Kaynakça http://en.wikipedia.org/wiki/Epilepsy http://www.turkepilepsi.org.tr/page.aspx?menu=625 http://www.who.int/mental_health/mhgap/evidence/epilepsy/en/ http://www.epilepsy.com/learn/triggers-seizures 3 WHO, EpilepsyEpidemiology Dilan TOPLU 100 YAŞIN RUH’İ HALİ Ölümü, yaşamaya tercih edeceğimiz anların olacağını tahayyül etmek güçtür. Hele de gençken, bu karşılaştırmaya felsefi bir yaklaşımla dahi ihtiyaç duymayız. Çünkü yaşam dinamiktir, engindir, güçlüdür, bir döngüdür. Ölümse dingindir, derindir, zayıftır ve bir sondur. Artık o hiç durmayacak sandığımız, bize sonsuz gibi gelen enerjinin, tutkunun, ihtirasın ve zevkin sonudur. Bir bitişin ilanıdır. Sonsuz uyku, ölüm kelimesinin barındırdığı acımasızlığı ve korkunçluğu dengelemek için kullandığımız bir imgelemdir. Böyle bir olguyu, yaşama tercih etmek nasıl mümkün olabilir ki? Murat Menteş, bunun mümkün gözüktüğü bir yaşamı, hem mizahi hem edebi bir kurguyla başarılı bir biçimde okuyucularına sunmuş. “Ruhi Mücerret” adlı eserinde yazar, ölümü arzuladığı ve bu arzusunun en yoğun olduğu döneminde yaşamla eşleşen tutku, aşk, heyecan, adrenalin gibi duygu durumların arasında sıkışıp kalan yüz yaşını devirmiş bir gazinin kurmaca hayat hikâyesiyle eserinin konusunu oluşturmuştur. Dilan TOPLU Murat Menteş, son dönem Türk edebiyatının en önemli kalemlerinden. Kaleminin gücünüyse; oldukça engin ve bir o kadar özgün hayal dünyasından, kurgulama gücünden almakta. Menteş’in kitaplarında karakterlerin adları bile okuyucuyu şaşırtacak cinsten. “Ruhi Mücerret” kitaba adını veren başkahramanımız olduğu gibi, İstiklal marşından da bir parça. Masum Cici, Avni Vav, Fujer Fuji, Nazlı Hilal gibi adlarla karakterlerin yapısına dair ipuçları verilmesi oldukça özgün bir yaklaşım. Ayrıca birçok bölümden oluşan kitapta, hemen her bölümün başında o bölümün ana fikrine dair önemli kişilerden özlü sözlere, şiirlere yer verilmiş. Örneğin Ülkü Tamer’den “Ben var ölmek istemek, / vişne renkli bir balta, / tırnaklarımı kesmek, / sonra atlamak ata” ve Antuan Quentin’den “Aşk birine seni mahvetme yetkisini vermek ve bunu kullanmayacağına güvenmektir.” yapılan başarılı alıntılara örnek verilebilir. Ve bu alıntılar öyle alelade kullanılmamış, her biri, bir kuyumcu titizliğiyle bölümle ilişkilendirilerek etkileyici bir hal almıştır. Biraz konudan bahsedecek olursak, başkarakter Ruhi Mücerret ile başlayabiliriz. Ruhi bey, aslında bir ikilemin sembolü. Eşinin, evlatlarının vefatına şahit olmuş. “Mecit’ in cenazesinde herkes, gelinim, torunlarım, torunlarımın çocukları, torunlarımın torunları suratıma şaşkın ve küskün bir ifadeyle bakıyorlar. İçlerinden ‘Bizi de mi gömeceksin, sen ne biçim bir adamsın?’ diyorlar herhalde” (Menteş 29). Ölememekten dolayı hicap ve utanma duyulması ne garip hâlbuki. Hâlâ genç bir kadına bakıp, kalbiniz çarpabilirken daha da garip. Rakamlar büyüdükçe, biz de büyüyor muyuz sahiden? Yaşamak tutkusu bitebilir mi, bittiği bir yaş mümkün müdür, ya da yaş mıdır bunu bitiren yoksa kendisi midir insanın? Elbette bunlara cevap Dilan TOPLU vermek gibi bir yükümlülüğü yok bu romanın. Ama sayfalarda kayboldukça, cevaplara yavaş yavaş vakıf oluyoruz. Ruhi beyle birlikte keşfediyoruz her birini. Bazısını biz çözüyoruz o anlamıyor, bazısını o çözüyor bizim kafamıza yatmıyor. Sonunda biraz çekişmeli, biraz kaygılı hem mutlu hem hüzünlü bir yerlere varıyoruz. Çünkü Ruhi Bey bize ilham veriyor. Bir anda bir karmaşanın ortasında, yüz yaşından sonra hayatına yeni yeni insanlar girip çıkıyor. Civan Kazanova gibi onun peşinden koşanlarda var, Masum Cici gibi Ruhi Bey’i peşinden koşturanlar da. Bize ilham veren, ölümü bekleyen bir adamın, yeniden bir dinamizme adaptasyonu, hızı ve heyecanı. Kendimizi yüz yaşında hayal edip, bilinçsizce girdiğimiz o karşılaştırma hali. Ve belki de kazananın hep Ruhi Bey olması. Her kitabın bir ruhu vardır. Bu kitabın bir de sevimli, bilgili, entelektüel ve candan ‘Ruhi’ beyi var. Silahlarda patlıyor, beyinlere çipler de takılıyor. Ölümlerden dönülüyor, gazetede baş sayfa olunuyor. Yüz yaşında Ruhi Bey’in kalbi bu strese dayanıyor. Öyleyse biz zevkle okumalıyız. Yüz bir yaşında olanımız yoksa... Kaynakça Menteş, Murat. Ruhi Mücerret. İSTANBUL: A.P.R.I.L Yayıncılık, 2013. Rahime Beyza Koçak 21601851 HEDİYE DERTLER Hepimiz insanız ve hepimizin dertleri var. Yanımızda taşıması zorunluymuşçasına her gün yataktan kalktığımızda hepimizin sırtlandığı dertler… Bazısı parmak ucunu acıtacak kadar küçük, bazısı ise tüm zerreleri yakacak kadar büyük. Tozpembe olmayan bu dünyanın bize kendince hediyeleri olarak görebiliriz bu dertleri. Size paketler halinde sunulur bu hediyeler. İçinde ne olduğunu bilmeden alırsınız. Açtıktan sonra da beğenin ya da beğenmeyin sonuçta hediyeyi geri çevirme lüksünüz yoktur. Kabullenmek çoğu şeyin çözümüymüş gibi gösteriliyor bu günlerde. Kim gelip derdini anlatsa sonuna “Ne yapalım, kabullendik artık.” cümlesini ekliyor. Bana sorarsanız kabullenmek bir çeşit acının üzerine toprak atmak, onu gömmek. Ya da devekuşu misali kafanızı kuma sokmak demek. Evet, dertleri geri çeviremezsiniz veya başınıza gelenleri geri döndürmenizin imkânı yoktur ama kabullenmek bahanesine sarılıp yerinizde sayarak dertlerinizden kurtulamazsınız. Efor sarf etmeden sonunda mutluluğa ulaşabileceğimiz bir gerçeklik daha keşfedilemedi maalesef. O yüzden dertlerinizle savaşmak zorundasınız. Nasıl savaşacağınız ise size kalmış. Şekil: Deve Kuşu http://home.anadolu.edu.tr/~aozer/makaleler/1.htm Ben dertlerle başa çıkma stillerinin de her insana göre farklılık gösterdiğini düşünmekteyim. Her bireyin kendine özgün bir mücadele stili var. Kısa bir süre önceye kadar bana sorsaydınız en iyi stilin kendi içinizde savaşmak olduğunu söylerdim. Zira uzun bir süre hayatımdaki sorunlarla kendi içimde savaştım. Kimseden yardım istemeyip, kimseyle paylaşmadan taşımaya çalıştım tüm yükümü. Belli bir yaşa kadar bu yöntemin işe yaradığını söyleyebilirim. Ama siz büyüdükçe artan, daha doğrusu size dünya tarafından hediye edilen, dertlerinizin tek kişinin taşıyamayacağı kadar ağırlaştığını fark ediyorsunuz. Klasik bir söz vardır ya “Mutluluk paylaştıkça çoğalır, dertler paylaştıkça azalır.” diye, mutluluk kısmını hayatımda çokça tattım ama taktik yanlışlığından ötürü dert kısmını baya geç deneyimledim maalesef. Sevdiğim biri çıkıp “Anlatman lazım. Ben bir hâl çaresini bulamazsam bir başkası belki bulur. Ama çözüm susmak değil.” dediğinde gözüm açıldı sanırım. Bu muhabbetten sonra onun anlattıklarını adeta özetleyen bir dizeyle karşılaştım. “Acı mıhlanıp bir kalpte durmasın. Ortada dursun. Olur ya biri eline alır okşar, biri alnından öper. Az unutursun.” Şiirden anladığım söylenemez ama şair çok güzel bir üslupla söylemiş. Kalbinizde biriken acılar, dertler kıymığa dönüşmeden çıkarın onları. Kim ilgilenir ki demeden bırakın ortalık yere. Elbet acınızı sizinle sahiplenecek birilerini bulursunuz. O zaman acınızın bölündüğünü ve size düşen parçayı artık taşıyabildiğinizi görürsünüz. Bir diğer başa çıkma stili de şükretmektir, şüphesiz. En acılı, en dayanılmaz anınızda gözlerinizi kapatıp “ya böyle bir durumda olsaydım” diyerek kendinizi yatıştırırsınız. O an görünmez bir el tutar sizi, daha güçlü hissedersiniz. Bulunduğunuz konumun değeri artar gözünüzde ve o konumu iyileştirmek için gerekli desteği almışsınızdır artık. O yüzden daha kötüsü ne olabilir ki diye düşünmekten vazgeçmeli elinizdekilerin değerini kendinizi hırpalayarak kaybetmeden bilmelisiniz. Çünkü hayat öyledir ki siz en kötüsünün şu an başınızda olduğunu düşünürken karşınıza akıl almaz zorluklarla gelebilir. Sonuç olarak belli bir yaştan sonra hepimiz hayata pembe gözlüklere bakmayı ve her yerde çiçekler, böcekler görmeyi bırakıyoruz. Sürahi misali içimize doluyor dertler. Onları yanımızdaki bardaklara dökmedikçe rahatlayamadığımızı, sürahi taşmadan ya da daha kötüsü çatlamadan fark edebilirsek ne mutlu bize! O yüzden eğer bir şeylerle boğuşuyorsanız yanınızdaki, karşınızdakine “Benim bir derdim var. Ucundan tutmak ister misin?” diye sorun. Asla ve asla da dertlerinizden çekinmeyin. Herkesin yükü kendisine en ağırdır. Dertlerinizi gözünüzde büyütmemeniz gerektiği gibi çok küçük önemsiz ayrıntılar olarak da görmemelisiniz. Karşınızdakinin size yardım eli uzatacağına emin olun. O el sihirli değneğiniz olup derdinizi derhal çözer mi bilinmez ama kalbinizdeki kıymıkları talaşlara dönüştüreceğini söyleyebilirim. Kaynakça Keskin, Birhan. Fakir Kene. İstanbul: Metis Yayıncılık, 2016. Baskı. Sıla Kenar10.04.2017Boşluktaki DöngüHayatım stn günlerde tlayların çeşitililiğine rağmen tamamen tekdüze. Sabahları kalkıytrum birtakım şeyler yaşıytrum ve geceleri uyuytrum. Günler art arda dizilmiş btş sayfalar gibi akıp gidiytr. Ancak Stefan Zweig'ın Olağanüstü Bir Gece adlı rtmanını tkuduktan stnra bir cümle bana bu yaşadığım btşluğun nedenini farkettirdi: "içimdeki kıpırtsızlık". Sanki yaşadıklarımı gerçekten hissederek yaşamıytrum ve bu his kaybı günden güne beni derin bir btşluğa sürüklüytr. Güldüğümde aslında gerçekten gülmüytrum ya da yüzüm asık tlduğunda bunun farkında bile tlmuytrum. Peki ya içimdeki bu kıpırtsızlığın nedeni ne tlabilir? İnsanlar her yeni güne uyandıklarında yataktan kalkmak için bir sebep arar veya bu zaten vardır tnlar için. Bu tkul tlabilir, iş hayatı tlabilir, bir çtcuk hatta bir evcil hayvan bile tlabilir. Ancak benim hiçbir sebebim ytk. Daha dtğrusu elimdeki şeyleri bir sebep tlarak görmüytrum. Örneğin; tkul benim için hiçbir zaman büyük bir önem taşımamıştır. Ttplumun, ailemin ve kendi geleceğimin beklentisi tkulu tkumam ve bitirmem yönünde ancak bu benim için hayattaki en önemli şey tlamadığından yataktan kalkmak için de yeterli ölçüde bir sebep değil maalesef.Bu sebep arkadaş trtamı tlabilirdi belki ancak t da stn zamanlarda tekdüze bir şekle büründü. İstediğim an t insanları görebileceğimi biliytrum hatta bunu istemesem de yaşayabiliytrum. Aslında arkadaşlarımla vakit geçirmek beni anlık tlarak eğlendiriytr ancak bu tatmin edici bir durum değil çünkü aslında her gün aynı insanları görüp aynı yerlerde bulunuytrum ve bu tekdüzeliğin kendi içinde barındırdığı bir örnek. Dtlayısıyla artık arkadaş trtamım da yataktan kalkmam için bir sebep tlmaktan çıktı.O zaman benim için t en önemli sebep ne tlabilir? Zaten içimde vartlan fakat hapsedilmiş tlan arzuların tlabileceğini düşünüytrum ve tnları keşfetmemin strunumun çözümü tlacağına inanıytrum. Bana "Hayattaki en büyük amacın ne?" strusunu yönlendirdiklerinde vereceğim cevabın aslında içimde bir yerlerde gizlenmiş tlduğuna eminim ve bence bu arzu aslında çtk basit bir duygudan ibaret. Bu duygu aşk tlabilir mi? Aşk, tnu yaşamış tlan insanları derinden etkilemiştir ve bu duygu tnların hayatını tamamen değiştirmiştir. En azından anlatılan ve yazılan hikayelerde ben bunu gördüm. Aşkı yaşadıktan stnra hiçbir insan aynı kalamaz bence. Fakat aşk öyle bir şey ki istediğin zaman elde edemezsin, tnun seni bulması gerekir ve çtğunlukla beklediğin anda trtaya çıkmaz. Aşk dediğimiz duygu bir anda yakalar bizi ve biz bunun gerçekleştiğini çtk stnra anlarız.Yani aslında aşkı beklemek şu anki btşluk hissimden kurtulmak için dtğru bir çözüm değil.Peki ya hırs? Hırs derin bir tutku barındırır aslında ve kesinlikle çtğu duygudan çtk daha ytğundur.Hırs öyle bir duygudur ki insanı iyi veya kötü bir yöne farkında tlmadan sürükler. Bu duyguyu yaşarken aslında yaptıklarımızı bir mantık çerçevesinde yapmayız ve hırs ile beraber büyük kazanımlar veya büyük strunlar edinebiliriz. Bu duygu çtk fazla risk barındırdığı için içimde bir kıpırtı uyandırmak adına bu duyguyu seçmek pek de mantıklı değil.Tüm bu düşüncelerle beynimi ytrduğum anda farkettim ki aslında bu düşünerek kurtulabileceğim bir strun değil. Belki Olağanüstü Bir Gece'deki karakter gibi ben de tlağanüstü bir gece yaşarım ve bu kıpırtısızlıktan kurtulurum ya da belki bu gerçekten uzun bir süreçtir ve bunu uzun uzun yaşamam gerekiytrdur ki farklı bir hayata adım atabileyim. Ancak şu an her ne yaşıytrsam bundan kurtulmayı dört gözle bekliytrum ve bunu atlatacağıma eminim. Bu istek ve inanç kurtulmam için yeterli tlabilir mi?Nur Püsküllü YIPRATICI BİR BEYİN FIRTINASIPek çoğumuz gittikçe kapitalistleşen bir toplumda doğduk. Kuvvetle muhtemel bu sebeptendir ki ben sosyalist romanlar okurken bir ütopya okuyormuş gibi hissederim. Mamafih Maksim Gorki'nin romanı Ana'da böyle hissetmedim. Kahramanlarımızdan Ana, yaşamı süresince haksızlıklara uğrayan, ezilen bir kadın portesini yansıtıyor, çoğu romandaki çoğu kadın gibi gerçek hayatın yansıması olarak. 1905 Rusyasının kadını ile 2014 Türkiyesinin kadını arasında benzerlikler bulmak beni çok büyük bir umutsuzluğa sevk etti. Gerçekten yok mudur küçücük bir umut kadınlarımız için? Romanımız Ana’nın eşinin vefatından sonra neler olup bittiğini aktarıyor bizlere. Ana’nın kasabası nefret dolu ve çoğu Rus romanında rastlanacağı üzere insanlar zamanlarını çalışarak ve içki içerek geçiriyorlar. Ama oğul Pavel farklı, akıllı, can. Kendini kitap okumaya veriyor ve kitaplar sayesinde kasabadaki rezilliği fark ediyor. Bu noktada kitap ayracımı ilgili sayfaya koyup düşünmeye başlıyorum. İnsan bireysel aydınlanmasını Pavel gibi kolayca başarabilir mi? Kendimi irdeliyorum. Yaşamım bambaşka fabrika ayarlarıyla başlasaydı bu nevi bir içsel devrimi başarabileceğimden emin olamıyorum. Pavel'e duyduğum hayranlık ve belki de bunun getirdiği kıskançlık duygularımla bu gencin hikayesini okumaya devam ediyorum. Sosyalizm’i tek yol olarak gören Pavel'e sonsuz sevgi duyan Ana onun tutuklanmasından, acı çekmesinden çok endişeleniyor ama karşı çıkamıyor biricik oğluna. Haydi buyrun ilkel toplumlardan günümüze miras annelik rolü. Haliyle bu konuda kendimi irdeliyecek pozisyonda değilim, ben de bu normu sorguluyorum. Her kadının içinde bir anne mi vardır yoksa bu bize sonradan dikilmiş bir kumaş mıdır, anne yavrusunun ihtiyaçları için mi didinir durur yoksa egoist felsefenin dediği gibi aslında kendisi ile mi uğraşmaktadır? Her çağda, güneşin aydınlattığı her yerdeki gibi muhalif düşüncenin makus talihi yine yenilmiyor ve Pavel tutuklanıyor. Ana da oğlunun görevlerini onun yerine yaparken bir yoldaşa dönüşüyor. 1 Mayıs'ta bayrağı en önde taşımaya ant içmiş olan Pavel hapisten çıkıyor. Bunun oğlunun sürgününe ya da idamına neden olabileceğini bal gibi de bilen Ana, oğlunu yolundan döndürmeye çalışıyor fakat nafile. Pavel hapse atılıyor. İşte bu noktada beni derin düşüncelere gark eden benzerlikler gözüme çarpıyor. Çarlık Rusyası ile Yeni Türkiye kavramını karşılaştırıyorum. Zenginin çok zengin, fakirin çok fakir olduğu bir tek adamlık, bir muhalefete nefes aldırmama...Bununla birlikte Çarlık Rusyasının sonu aklıma geliyor ama yüzümdeki hafif tebessüm yerini çatık kaşlara bırakıyor çünkü günümüz Rusyası pratikte Çarlıktan pek de farklı bir görünüm çizmiyor. Dönelim tekrar Ana'ya. Haksızlıkların ayırdına varan Ana kente taşınıyor ve hiç boş durmuyor. Rıbin Efendiyi kendine örnek alarak köy köy dolaşıyor –günümüz kadın kolları gibi-- ve halkı bilinçlendirmeye çabalıyor. Köy insanlarının nasıl acı çektiğini, karınlarını doyuracak kadar bile para kazanamadıklarını görmesiyle davaya bağlılığı kat be kat artıyor. Ve mahkeme günü gelip çatıyor. Pavel'in davanın haklılığına, Sosyalizmin eninde sonunda gelip gerçek adaleti sağlayacağına dair muhteşem bir konuşma yapmasıyla mahkeme sürgüne gönderiyor Pavel’i. Ana ise oğluyla ve mücadelesiyle bir kez daha gurur duyuyor, oğlunun konuşmasının yazılı olduğu bildirileri taşırken trende yakalanıyor ve şiddete maruz kalıp tutuklanıyor. Kendisi de işçi kökenli olan Gorki'nin kaleminden okuduğumuz Pavel'in savunması beni tıpkı Sokrates'in Savunması gibi çok heyecanlandırırken kitap Yeşilçam gibi mutlu sonlanmıyor, bu görüşün insanlarının kaderini paylaşıyor. İşçi kaderinin modern dediğimiz dünyada sadece kağıt üzerinde iyileşmiş olduğunu düşünüyorum. Bu kitaptan kendime üzerinde kafa yormak için annelik kavramı ve Çarlık Rusyası - Yeni Türkiye karşılaştırmasının yanına kaçınılmaz işçi hayatlarını eklemekle kitabımı bitirmiş oluyorum. Mehmet Cumaoğlu 21102355 TURK 102-Sec. 021 Gönenç Tuzcu 4 Kasım 2014 Canan Tan/ Hasret Mübadele Yıllarına Sıkışan Aşk ve Çelişkiler Canan Tan mübadele yıllarında yaşanan çok güzel bir aşk hikâyesini anlatıyor. Nüfus mübadelesi uluslar arası bir anlaşmadır. 30 Ocak 1923 ‘te imzalanan Lozan antlaşmasının bir ek protokolü olarak onaylanmıştır. Dünya tarihinin en büyük nüfus takası olan bu antlaşmanın insani, tarihi ve sosyoekonomik pek çok sonucu vardır. İşte Canan Tan tam bu noktada insanın içini ısıtan, gözlerini yaşartan gerçek bir hayat hikayesini yazmıştır. Bir düşünün bir anda doğduğunuz, büyüdüğünüz, insanlarıyla iç içe yaşadığınız vatanınızdan göçe zorlanıyorsunuz… Ekip biçtiğiniz topraklarınızı, emek verdiğiniz işyerlerinizi, arkadaşlarınızı, komşularınızı, sevgililerinizi bırakıp gitmeniz isteniyor. Peki, nereye gitmeniz isteniyor sizden? Vatanınıza! Bu nasıl bir çelişkidir? İnsanın içini de açıtsa, savaşlar ve savaşlardan sonra ülkeler arasında yapılan antlaşmalar böyle çelişkilere neden olmaktadır. Aşkın gözü kördür derler ya, sanırım doğru. Tüm engellere rağmen Müslüman bir bey oğlu bir Rum kızına âşık oluyor. Aşk dil, din, ırk gözetmiyor. Kitabı okurken Tacettin’in annesine hep öfke duydum. Bir Rum kızını gelin olarak aileye yakıştıramadı, dolayısıyla bu aşka saygı duymadı. Ancak bu aşka saygı duysa idi, bu evliliğe onay verse idi sonuç böyle olmayacaktı. Fakat aynı yörede yaşayan Patricia’nın annesi kızının aşkına saygı duyup kabullendi. Torununu bile bağrına bastı. İşte aynı toplumda, aynı değer yargılarıyla yaşayan iki annenin aşka bakış açısı. Bu da ayrı bir çelişkiyi anlatmaktadır. Tacettin evet gerçekten çok aşıktı, çok seviyordu ama bu aşka rağmen Patricia Yunanistan’a gittikten sonra evlenmesi farklı bir çelişki. Tacettin ve Annesinin bu bakış açılarını belki de dönemin koşulları ve toplumsal yargılara göre de değerlendirmek gerekiyor. “Hasret mi, Ölüm mü deseler ölümü seçerdi tereddütsüz, Hiç gözünü kırpmadan Ama ona soran olmadı ki”…(2001: 6) Ama ona soran olmadı ki… Ne acı ona soran olmadı ki. Evet, ona soran olmadı. O çok sevdi, o çok aşık oldu. Mübadele sözleşmesi imzalanırken sevdiği kadın doğup büyüdüğü topraklardan uzaklaştırılırken ona soran olmadı, annesi bey oğluna bir Rum gelin yakışmaz dediğinde ona sormadı. O sadece çok sevdi, çok aşık oldu. Ne kötüdür kaderinizin başkaları tarafından yazılması, size sorulmadan kararlar alınması. Birileri size sormadan, sizin hayatınızla ilgili kararlar alıyor. Bazen ülkeler arasında yapılan sözleşmeler, kaderinizi etkiliyor. 1923’ te Türk ve Yunan’lar arasında Nüfus Mübadelesi sözleşmesi ile başlayan süreç, bu zorunlu göçle yüz binlerce insanın hayatını değiştirmiştir. Doğup büyüdüğün vatanın dediğin yerden ayrılmak zorunda bırakılıyorsun. Düşününce bazen mahalle değiştirmek, okul değiştirmek bile çok zor gelirken yaşadığınız ülkeyi terk etmek, büyük sarsıntılara neden olur. Bu zorunlu göçün bir özelliği de bir daha geri dönmemek üzere olunca, durum daha acı bir hal alıyor. Bütün emeğinizi, sevdiklerinizi, yakınlarınızı, komşularınızı geride bırakarak gitmek. Bir daha geri dönmemek üzere gitmek… Yaşadığınız yerde belki diğerlerine göre isminiz farklıydı, belki dininiz farklıydı ama o toprakları vatanınız olarak kabul etmiştiniz, o insanları arkadaşınız, eşiniz, dostunuz, komşunuz hatta aileniz gibi görmüşken bir anda her şeye yabancılaşıp gitmek ve dönmemek üzere gitmek. Gittikten sonra da yeni yerinize, yeni kültürlere, yeni insanlara alışmak, ya arkanızda bıraktıklarınız… Yaşam döngüsü içerisinde bu kadar acıya, bu kadar sıkıntıya değecek ne var ortada, paylaşamadığımız ne var, bir toprak parçası mı, bir kara parçası mı yoksa hırslarımız mı, egolarımız mı? Bir çocuğun gözünün içi gülüyorsa mutluluğun tarifidir aslında, uzanan bir eli tutabiliyorsak mutluluğun tarifidir aslında, sevenler bir arada ise mutluluğun tarifidir aslında, yüreklerde mutluluk adına bir fark yaratabiliyorsan insanlığın erdemidir aslında. KAYNAKÇA Tan, Canan. Hasret, Ankara: Doğan Kitapevi, 2001 Kaan Fidan Terk Etmek Gerekir Bazen Geçenlerde çok sevdiğim şair Haydar Ergülen'in Vefa Bazen Unutmaktır adlı deneme kitabını okudum. Ergülen'in dergilerde çıkan şiirlerini okur ve üretken olduğu için şükrederdim Tanrı'ya. Şimdi onun denemelerden oluşan bu uzun kitabına denk gelince çok sevindim ve kitabı bitmemesi için sindire sindire okudum. Kıyamadım okumaya. Hem sevdiğim bir şair ve yazarın kaleminden çıkıyordu bu yazılar hem de naçizane benim de uzun zamandır zihnimi meşgul eden ve düşünmekten garip bir keyif aldığım "vefa" kavramına değiniyordu. Hayatta çok vefasızlık görüp yine de vefa sahibi olmayı elden bırakmadığım için belki de bu kadar çok düşünüyorum vefa üzerine. Bu nedenle Ergülen ile birlikte vefanın nitelikleri ve özellikleri üzerine söyleştim kitabı okurken. Bu yazıda denemelerden edindiğim izlenimlerle birlikte kendi vefa görüşümü açıklamaya çalışacağım. Vefalı olmak, genelde "unutmamak" biçiminde anlaşılır. Unutmamak, aklında tutmak, bayramlarda telefonla aramak ve hatta Facebook'tan doğum günü tebriği göndermek gibi şeyler anlaşılır vefadan. Yani vefanın temelinde bir "hafıza" kavramı yatar. Hafıza namusu olarak görülür vefa. Ancak Ergülen'in kitabına verdiği ad gibi vefa bazen unutmaktır diye düşünüyorum ben. Vefanın ilk bakışta akla gelmeyen bir yönünden bahsetmek istiyorum. Buna dileyen buz dağının görünmeyen tarafı da diyebilir. Ben vefanın temelinde "unutmamak" kadar "unutmak" olduğunu da düşünüyorum. Vefa bağışlamaktır da aynı zamanda. İnsanlar arası meydana gelen tatsız durumlardan, oluşan acı duygulardan, maruz kalınan kötü davranışlardan sonra unutabilme erdemini göstermektir vefa. Yani burada unutmaktan kastım "umursamazlık" değil, kendine haline bırakmaktır. Belli bir yaşantı sonrası işler yolunda gitsin ya da gitmesin; bir kişiyle, bir kurumla, bir semtle görünürde bağların kopması, kişinin bağlarını koparması her zaman "vefasızlık" olarak adlandırılamaz kanaatindeyim. Huzurlu ve vakur bir terk ediş, zoraki ve samimiyetsiz hatırlamalardan çok daha kıymetlidir benim gözümde. Çünkü bence sadece unutulmayacak şeyler sunan bir insanın unutulmasına imkân yoktur. Biriyle birlikte dolu dolu bir şeyler yaşadıktan sonra o insanın zihnine kazınırsınız. O kişiyle görüşmüyor olmanız ya da o kişinin sizi arayıp sormuyor olması unutulduğunuz anlamına gelmez. Bilakis o kişi, sizi zihnine öyle bir kazımıştır ki sizi fiziksel olarak görmesi çok da önemli değildir o andan sonra. Yani demem o ki, vefasızlıktan yakınan insanlar, önce kendilerine bir bakmalılar. Vefa görmeyi hak edip hak etmediklerine bakmalılar. Kendimden örnek verirsem belki meseleyi daha iyi açıklayabilirim. Çocukluktan ergenliğe, ergenlikten de yetişkinliğe geçtikçe bazı arkadaşlarımla görüşmeyi bıraktım. Çünkü bazı ilişkilerin bitmesi gerekir ve bunun için bir açıklama da gerekmez. Hayat, meşguliyetler, uğraşlar, zevkler, görüşler bazen insanın çevresiyle ilişkisini kesmesini gerektirir. Ben de bu şekilde pek çok arkadaşımla görüşmeyi bıraktım, ancak bazıları var ki her ne kadar görüşmesek de günaşırı aklıma gelirler. Olur olmaz yerde ilkokul anılarım, komşu bahçeden yürüttüğümüz ham ayvaları yerken az kalsın rahmetli oluşum ve arkadaşlarımın sırtıma vurarak beni kendime getirmelerini nasıl unutabilirim? Bu benim çocukluğum. Çocukluğum anavatanımdır beni. Nasıl unutabilirim? Ancak ben o arkadaşlarımla görüşmeyi bıraktım diye "vefasız" mı oluyorum? Hayır, vefasız olduğumu sanmıyorum. O güzel anılar aklımda, ancak bazen geride bırakmak gerekiyor bazı şeyleri. Görmeden, görüşmeden de vefa sahibi olabilir bir kişi. Çünkü yaşanan anılar, kurulan dostluklar sağlam temeller üzerineyse vefalı olmak için illa görmek, görüşmek gerekmez. Vefa üzerine ileri sürdüğüm bu görüş, eminim muhataplarımca samimi bulunmayacaktır. “Sen arama sorma, ondan sonra ben vefalıyım de. Yok ya!” diyeceklerine eminim bu kişilerin. Hemen her gün aklıma gelen semti, anıları, arkadaşlıkları nasıl unutabilirim. Varsın vefasız desinler, ben kendimi bilirim ya, o yeter bana. KAYNAKÇA Haydar Ergülen. Vefa Bazen Unutmaktır. Kırmızı Kedi Yayınları. 2014. Görseller: 1) “Vefa Bazen Unutmaktır.” Gülsen Özdemir'in blog sayfası, Erişim Tarihi 4 Aralık 2016. http://gulsenozdemir.com/wp-content/uploads/2016/05/vefa-bazen-unutmaktir.jpg 2) “Said Faik'le Sudan Bir Hayal” Gülsen Gülsen Özdemir'in blog sayfası, Erişim Tarihi 4 Aralık 2016. http://gulsenozdemir.com/wp-content/uploads/2016/12/Said-Faikle-Sudan-Bir-Hayal-G%C3%BCl%C5%9Fen-%C3%96zdemir-Edebiyat.jpg Kendi Voldemort’umuz J. K. Rowling tarafından yazılmış ve 2001 yılında filme çevrilmeye başlamış Harry Potter serisi, iyilik ve kötülüğün savaşı olarak adlandırılabilir. Filmde kötü tarafı temsil eden Voldemort’u öldürmek için ruhunun parçalarını gizlediği objelerin hepsinin yok olması gerekiyor. Serinin son filminde ise o parçalardan birinin iyiliği temsil eden Harry Potter’ın içinde yaşamını sürdüğünü öğreniyoruz. Bu yüzden Harry ölmek zorunda kalıyor ancak sonra hayata geri geliyor zaten. Bu filmin önemli bir temasını ele alacağım ve bu temaya gerçek hayatta ne kadar karşılaştığımızdan bahsedeceğim. Filmde de görüldüğü gibi Voldemort’un bir parçası Harry’nin içinde yaşamaya devam etmiş, Harry en büyük düşmanını içinde yaşatmış. En nefret ettiği özellikleri kendi vücudunda barındırmış. Gerçek hayatta da böyle değil mi zaten? Asla yapmayacağımızı düşündüğümüz şeyleri ve söylemekten bile nefret ettiğimiz özellikleri içimizde tutuyoruz. Günü geldiğinde kullanacağımızı bile düşünmediğimiz özellikler bunlar belki de… Örneğin herkes yalandan nefret eder ve ilişkilerini bitirecek şeyin yalan olduğunu söyler. Ancak, etrafımıza baktığımızda hayatı boyunca bir tane bile yalan söylememiş kişi görme ihtimalimiz nedir? İmkânsız. Asla yalan söylemediklerini iddia edenler de en büyük hatayı yapıyorlar, kendilerine yalan söylüyorlar. Her şeyden önce insanın insandan nefret etme gibi bir durumu vardır. Ancak karşı tarafta sinir olduğumuz şeyler belli özelliklerdir, kişinin kendisi değildir. Bir süre sonra o sinir olduğumuz davranışları bizim de edinmemiz çok normal bir şeydir. Kendimden örnek verecek olursam, kendisinden hiç hoşlanmadığım Ayten adında bir komşumuz vardı ve bakıldığında, hareketlerini gerçekten rahatsız edici olduğu fark edilebiliyordu. Aradan yaklaşık sekiz sene geçtikten sonra annemle oturuyorduk ve bana birden hareketlerimin Ayten’inkilere ne kadar benzemeye başladığını söyledi. Ben bir süre dalga geçtiğini düşündüm ancak dönüp kendime bir baktığımda gerçekten de haklı olduğunu gördüm. Görmeye katlanamadığım hareketleri farkında olmadan normalleştirmekle kalmayıp onları günlük hayatımın bir parçası haline getirmiştim. Kısacası ben de Harry gibi içimde nefret ettiğim bir şeyi yaşatmışım ve işin kötü tarafı bunun farkında bile olmayışımdı. Herkes iyi olduğunu söyler ve bunun aksini iddia eden kişi sayısı azdır. “Ben kötü bir insanım.” diyen birini duymak, hele ki bu yüzyılda, çok zordur. Ancak şunu diyen insan sayısı gün geçtikçe artıyor: “Ben kendimi iyi biri olarak görüyorum ama içimde açığa çıkmayı bekleyen bir kötü taraf da var.” İşte, asıl korktuğumuz şey kötü olmak değil, içimizdeki kötülüğü başkalarına göstermektir. Herkesin içinde, başkalarına göstermedikleri özellikler vardır ve bunları kimsenin görmesini istemeyiz elbette. Onlar bizim özelimizdir. Başkasının görmesi durumunda bizim hakkımızda ne düşüneceklerini kafaya takarız. Aslında olması gereken de budur ancak bize öğretilen şey bu özelliklerimizden utanç duymamız. Çabuk sinirleniyor, olaylara kimseninkiyle aynı olmayan bir gözle bakıyor veya ağzımıza geleni söylüyor olabiliriz. Bunlar toplumumuzda baskılanmaya çalışılan özellikler. Hepsi de bizim içimizde var ancak tetiklenmeyi bekliyorlar. Bu özellikler yeri geldiğinde çok işimize yarayabilir, bunu gözden kaçırıyoruz. Sakin kalmamamız gereken, farklı bir bakış açısına ihtiyaç duyulan veya açık sözlü olmayı gerektiren durumlarda mesela. Önemli olan bilinçaltımızda kötü ve kabul görmeyeceğini düşündüğümüz özelliklerimizi tıpkı Harry’nin yaptığı gibi sahiplenebilmek ve onlardan yararlanabilmek. Toparlamak gerekirse, herkesin kabullenemediği veya hoşlanmadığı birtakım davranışları vardır, benim de var. Ancak öğrenilmesi gereken şey şudur ki, bu davranışlarımız veya özelliklerimiz bize ait ve başka kimse onları ne amaç uğruna kullandığımızı bizden daha iyi anlayamaz. Yapmamız gereken şey içimizde bizden tamamen farklı olan o kişiliklerimizi kabullenmek ve “Evet arkadaş, ben böyle de bir insanım. Benim böyle de özelliklerim var.” diyebilmek. En çok korktuğumuz özellikleri kendi içimizde barındırıyor olabiliriz, bu gayet normal ve olası bir şey. Ancak bizi biz yapan şey bu özellikleri nasıl avantaja çevireceğimizi anlayabilmek ve onları kabullenebilmektir. Kendi Voldemort’umuz ile nasıl başa çıkabileceğimizi öğrenmektir. Mine Karakuş BÜŞRA GÜNİNDİ 21202091 09.12.2014 TÜRKÇE 102- 3 6. Ödev BAŞKA GÖKLERDE MARTILAR Nasıl ki insanlar ikiye ayrılırsa iyiler ve kötüler diye, kuşlar da bölünürler hangi semada uçtuğuna göre. Varsıl kentlerin kuşları uçmayı hastalık sanırlar minik kafeslerinde yahut kaparlar cömert ellerden engin sulara doğru lütfedilen simitlerini. Gök mavisi ile umman mavisinin birleştiği gözün göreceği en güzel yerlerden uçarlar manzara resimlerinde. Lakin eğer tevafuk mucizesi gerçekleşmemiş de aynı yöne kanat çırpmamışsa tüm martılar, göç yollarının ayrıldığı yerlerde yeni hikâyeler başlar. Bu yeni hikâyede, deniz üstünden simit kapmak kadar romantik değildir martıların kursağıyla olan meselesi. Kimin zaman bir çöp masalıdır çetin bir yarışta geçer. Yarış sebebi çöplere uzanan yalnızca martı gagaları değildir, bunun yanında insan elleri. Tüylerine soba dumanı sinmesinden tanırız berci kızların berci martılarını. Simit yiyen martıların sesleri vapur kornalarına karışır, berci martıların sesleri esmer çocuklarla oynaşır, karanlıkta yarışır. Deniz üstünde izlemek keyiftir martıları, mesele kül kokuluları izleyebilmekte. Yakından bakmayı dene onlara, kara gözlerindeki o mucizevi umuda. O umut ki her başımızı kaldırdığımızda kalbimizi genişleten gökyüzünden akar gözbebeklerine. Bir çöp masalına inat edercesine keskin bir umut. Keskin ve yakıcı… Öyle bir açar ki kanatlarını berci martı rüzgâra karşı, aç karnına inat edercesine göklerin külhanbeyi. Rüzgâra karşı kanat açan martılardan yanadır benim gönlüm. Zira bir bakışta emin olabilirsin göğsünde bir yürek taşıdığından. Hele de hayatta her şeyden bir lokma da olsa ürküyorsan benim kadar, küçük bir fesatlıkla izlersin bu cesaret abidelerini. Sen göğe el açarsın, o kanat çırpar haliyle de kanı senden daha hızlı akar. Kanı hızlı akan martılardan yanadır benim gönlüm. En çok da maviyle karışabilen martılara kıskançtır benim gönlüm. Karışabildin mi şu hayatta onlar kadar bir kimseye ya da bir renge? Hayırsa cevap, gerisi lafügüzaf. Onlara da aynı ecel sana da, hiç kimseye yok af. Lakin mühim olan, malum son gelmeden karışabilmektedir maviye. Senin de fikirlerinin kanatları olabilir yeter ki dikkatli bak onlara. Benzer bir martıyla kanatları olan bir fikir, ikisi de tutmaz kir. Benzer bir martıyla kanatları olan bir his, diledikleri gibi uçmalarında yoktur bir beis. Martılar, fikirler, hisler üçü de kimi zaman doyurulmayı kimi zaman avutulmayı bekler. Doyuruldukça büyürler, avutuldukça boyun büker. Boyun büken martılardandır benim gönlüm. Şu dünyada neyin boynu bükükse onda vardır bir hikmet, billur gözlü boynu bükük bir çocukla dallarını sarkıtmış bir ağaçtan yanadır benim gönlüm. Boynu bükük bir canlı, yara alabilme zenginliğine sahiptir. Her kim ki yara alamıyorsa işte ben ondan ürkerim. Hem de ne ürkme, soğukta kalmış bir çocuğun göğsünde kanat çırpan martı kadar korkarım. Korkak martılardan yanadır benim gönlüm. Korkmak, zayıflık değil acizlik değildir binlerce martıya kucak açmış şu göklerde. Hâlâ korkabiliyor olmak bir erdemdir zannımca. Zira ancak ve ancak korkmak kabiliyetini haiz olan canlılar incitmek nedir bilirler, kaçınırlar bir canlının boynunu bükmekten. Bu yüzdendir yumuşacık olması berci martıların. Yumuşak martılardan yanadır benim gönlüm, bir de boncuk gözlü olanlardan. O gözlerde görmemek mümkün değildir umudu, sevgiyi. Alaca renklilerden, en beyazından yahut karalardan, bazen yüksek uçan bazen alçak uçandan… Denge aklıyla yaşayanların işidir bu yüzden ki şu kısacık ömrümde yalpalayanların yanından ayrılmam. (Kitapta “berci” kelimesi kullanılmış çöpten bir şeyler toplayan kızlara ve martılara denilmiştir.) Tonguç Çelikcan Özne Bu yazımda sizlere Jean Paul Sartre’ın Öznellik Nedir kitabının beni hangi düşüncelere sürüklediğinden bahsedeceğim. Yeterince öznel miyiz? Veya hep aynıya doğru mu gidiyoruz? En son ne zaman farklı bir insan gördük? Etrafımıza baktığımızda aslında öznelliğin genellikle olmadığını görüyoruz. Herkesin hayatı aynı başlar ama o hayatta neler yaşadığımız bizim farklarımızı ifade eder. Aslında doğarız ve ölürüz ama önemli olan arasındakilerdir. Şimdi öznellik nedir diye düşünmek istiyorum. Öznellik insanın kendi düşüncesini kendi yoluyla düşünmesi anlamına gelir bence. Peki, bu öznelliği çevremizde görebiliyor muyuz? Doğuyoruz yürümeyi öğreniyoruz, konuşmayı öğreniyoruz ve daha neler neler yapmayı öğreniyoruz. Sonra okula başlıyoruz. Ardından ortaokul geliyor. Orada diyorlar ki eğer düzün bir yaşama sahip olmak istiyorsan iyi bir liseye gitmek zorundasın. Lisede diyorlar ki eğer iyi bir yaşantı sürmek istiyorsan iyi bir üniversiteye gitmen gerek. Sonra eğer iyi bir iş istiyorsan iyi bir şekilde mezun olmalısın. Ardından gelen iyi çalış ki iyi yerlere yükselip emekliliğin düzgün olsun demek. Kısacası hayat başka kişilerin bize söyledikleri hayat standartlarında yaşamaktan başka bir şey değil. Hayatımız sona erinceye kadar yapılanların farkını görmek çok zor. Kimse demiyor ki çık dolaş ülke ülke başka yaşayışlar, başka insanlar tanı. Ama nedense kimsenin cesareti buna yetmiyor onun yerine kapalı kutular içinde kalmayı tercih ediyoruz. Dediklerim belki klişe gelebilir ama sorun bu klişe olgunun varlığını umursamadan yaşamamız. Şimdiki zamanlarda insanlar birbirini umursamadan sadece kendileri için yaşamaya çalışıyorlar. Başkasına güzel görünmek için giydiklerimiz aslında kendimize çıkar sağlamak için yapılan bir işten farkı yok. Sonuç yine aynı kapıya çıkıyor farklı olan, örneğin farklı bir giyim kuşanımda bulunan kişiye o nasıl giysi, neden böyle şeyler giyiyorsun gibi eleştirilerde bulunuyor artık insanlar. Ya bizim gibi ol ya da dışlan diye de özetleyebiliriz aslında. Öznelliğin sonunu aslında istemeden biz getiriyoruz. Farklı gördüğümüz an anında karşı çıkıp kötü kötü düşüncelere dalıyoruz amacımız kötülük olmasa da. Çünkü en baştan beri gördüğümüz veya bize anlatılan bu. En basitinden günümüzün en kolay erişilebilir iletişim aleti olan televizyona baktığımızda içeriğinin bize bu görüşü dayatmaktan sanki başka bir şey olmadığını görüyoruz. Dizilerde hep zenginliğe karşı fakirlik, eğlence programlarında moda eleştirisinden başka bir şey göremez olduk. Peki, bu dayatmalar arasında biz kendimiz için neler yapabiliriz? Öncelikle kim olduğumuzu, neleri sevip nelerden hoşlanmadığımıza ilk önce karar vermemiz gerek bence. Yani kendimiz olan özneyi bilmek gerek. Ardından bu sevdiklerimiz ve sevmediklerimizi okuyup öğrenmemiz gerek çünkü bir yaşam felsefesine sahip olmak gerek. Ben şucuyum bucuyum diyerek bir sonuca varılmadığı anlamamız gerekiyor. Kendi düşüncemizi kendi başımıza üretmemiz gerek. Başkasının görüşünü kullanarak kendimizi kısıtladığımızı anlamamız gerekiyor çünkü bu dünya hepimiz için, hepimizin çevreye farklı bir açıdan bakması için. Başka bir sorun da eğer sürekli eylemlerimizi sanki başkaları için yapıyormuş gibi yaparsak belirli bir süre sonra sıkılmaya ve depresyon dediğimiz noktaya varırız. Monoton değişmeyen ve kendini hiç düşünmeden sadece dışarısı için yapılan eylemlerin sonucu insan sağlığına bir faydası olmadığını düşünüyorum. Günümüzde artan depresyon oranını da bu yüzden arttığını düşünüyorum. Çünkü sorun insanların kendi benliğinden uzak kala kala artık aynı olmaya başladılar ve bu insanların sağlığını doğal olarak kötü bir şekilde etkiliyor. Kabullenemesek de belki de kurtulamayacak olsak da bu gerçeği reddedemeyeceğimizi düşünüyorum. Ayten Deniz Yılmaz 21401489 TURK102-10 BİR YERDEN BAŞLAMAK Doymuşluğun verdiği monotonluk mu içinde bulunduğumuz? Yoksa, umursamazlığın yol açtığı bir durum mu bu? İkisinden de biraz alıp ortaya koysak, ortalama bir insanın ifadesi çıkar karşımıza. Tutkunun öldüğünü, amacın uykuya daldığını, heyecanın da aramızdan yavaş yavaş çekildiğinin farkına vardıkça, bir şeyler yapmamız gerektiğini düşünmektense daha çok boş veriyoruz değil mi? Ben öyle yapıyorum. Olanı kabul edip yoluma devam ediyorum. Yapmam gerekeni yapıp, heyecana zaman bırakamıyorum. Gelin görün ki istediğim elbette bu değil. Genç yaşımızda hiçbir şeyi tecrübe etmeden bir şeylere doymuş hissetmemizin sorumlusu ne diye düşünürken cevabı bulamadığımı belirtmek isterim. Ya da doymuşluğu atalım lügatımızdan, yerine bıkkınlık kelimesini koyup bakalım. Evet, evet bıkkınlık. Oysaki, düşününce ve yaşımızı ele alınca, şunu söyleyecek kadar ne yaşamış olabiliriz ki? Şu zamana kadar pek bir sıkıntım olduğunu söyleyemem kendi adıma. Kafamda büyüyerek orada tıkanıp kalan bir şey de olmaz benim. Olursa da elbet sonunda yolu gözükür sıkıntımın. Konu ölüm olmadığı sürece, her şeyin öyle ya da böyle yoluna gireceğine inanırım. Eminim çoğumuz için durum böyledir. Yine de, hayatımızda sıkıntıların kalıcı olmaması, hayatımızdan memnun olduğumuz anlamına gelmiyor belli ki. Evet bıkkınlık demiştik. Bu bıkkınlığın, her gün aynı şeyleri yaparak geleceğe dair bir şeyleri net görememekten kaynaklandığını söylesem, birkaç kişi daha bana destek çıkar diye düşünüyorum. Gelecek hakkında kaygılanırken, gelecek için yaptığımız şeylerin bir yere çıkmayacağı düşüncesini de ekleyeyim öyleyse bıkkınlığıma. Her gün işine, okuluna giden veya şartlar gerektirdiği için evinde duran ortalama bir insanı ele alalım. Sonrasında evine dönen, yapması gerekenleri yapan bir insan olsun karşımızda. Zamanla kaderini kabul eden, bu durumdan bıkan, ama bir şeyleri değiştirecek isteği veya kendisinde bulamayarak sonunda tamamıyla hissizleşen. Zaten her şeyi elinde olan, babasından kalan mirasla hayatının sonuna kadar rahat yaşayacak olan Friederich’in terk edildikten sonraki hissizliği gibi, sanki ilişkisinin bitmesinin onu biraz bile alakadar etmemesi gibi… Öyle bir hissizlik olsun ki bu, ölüm dışında hiçbir şey etkilemesin onu. Hislerinde hiçbir değişiklik olmasın. Hatta ve hatta yeri gelsin ölüm de pek bir şey ifade etmesin onun için. Öylece hissiz kalsın. Sanırım, bu cümlelerde kendimi, etrafımdaki birkaç insanı ve daha tanımadığım bir çok insanı da anlatmış oldum. Farkında mıyız acaba hiçbir şey hissetmeden, sorumluluklarımızı yerine getirdiğimizin? Düpedüz bir yaşam sürdüğümüzün farkında mıyız? Hayatımızı etkileyecek öyle bir şey çıksın ki karşımıza, sonunda hissizliğimizi hissedelim istiyorum. Evet önce bir şey hissedelim, iyi veya kötü. Bir yarış kuponunu çalarak sonunda suçluluk “hisseden” baş kahraman gibi, sadece ve sadece hissedelim Silkelenip kendimize gelelim ve yeni arayışlara koyulmak için bir sebep bulalım kendimize. Tutkumuz gelsin geri, yaşama sevinciyle beraber. Sonrasında yaptığımız şeylerden zevk alalım istiyorum. Her gün yapmak zorunda olduğumuz şeyleri, zorunluluktan yaparken üstüne şevkimizi de ekleyelim ki monotonluğun bile bir anlamı olsun bizim için. Sonra bu monotonluktan zevk alalım. Aslında bu aynı uğraşların geleceğimizde bir fark yaratacağını düşünebilecek konuma gelecek kadar zevk alalım bu hayattan. Arzum şu: yaşadığımız hayatları görenler “Bu kadar mı kalmadı heyecanınız?” demesin bizim için. Her günün yeni bir güzellik getireceğine inanmak olmasın yaptığımız; her günün yeni bir güzellik getireceğini görelim istiyorum. Çünkü bıkkınlık bizi sömürüyor. Fiziksel olarak bize bir zarar vermese de, ruhunu daraltıyor insanın. İyi şeylere olan inancımızı öldürerek, dibe çekiyor bizi bıkkınlık. "...Çünkü yıllar, yıllar sonra ilk kez o dakikalarda yeniden gerçek anlamda yaşadığımı, duygularımın felçleşmiş, ama henüz ölmemiş olduklarını, tutkunun o sıcak kaynağının her şeye rağmen kayıtsızlığımın pas tutmuş yüzeyinin altında bir yerde gizlice akmayı sürdürmüş olduğunu hissettim..” demek çok da uzak olmasın bizden. KAYNAKÇA Zweig, Stefan. Olağanüstü Bir Gece. İstanbul: İş Bankası Kültür Yayınları, 2016. Hayalet Oğuz Tezer Özlü'nün birçok kitabını okumama rağmen, Eski Bahçe Eski Sevgi adlı eseri kıyıda köşede kalmıştı. Bu ödevin benim için bir fırsat yarattığına karar verip bu kitabı seçtiğimde, ortalarına doğru büyük bir sürprizle karşılaşacağımı asla düşünemezdim. İnsanların sevdiklerini, beklenmedik yerlerde bulmaları ne çok neşe veriyor diye sevinirken; kim bilir başka nerede neler var, çok seveceğim ama ben göremiyorum deyip hayıflanmadım da değil. Kitabı bir cumartesi günü kahvemi içerken okuyorum, hava çok güzel, yan masada iki sevgili gülüşüyor, önce onlara bakıyorum sonra bir sayfa daha çeviriyorum ve yeni bir hikaye başlıyor : Hayalet Oğuz... Ömrü bitenlerden...Cenaze töreni yapılmış Tezer Özlü'nün deyimiyle "Eğlentili Bir Gömme Töreni" ile ve sıra Oğuz'u anlatmaya geliyor. Okudukça o kişiyi tanıdığımı fark ediyorum. Bu kişi Oğuz Haluk Alplaçin, yıllar önce O Pera' daki Hayalet adlı kitapta anlatılan adam yıllar sonra bu kitapta karşıma çıkıyor. Ömer Uluş'un deyimiyle "sadece o an var olan insan" Haluk Oğuz Alplaçin. Peki
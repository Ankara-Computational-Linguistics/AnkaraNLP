kaleyi büyük bir direnişle savunuyorlardı ve Türklerin üzerine arı kovanları atıyorlardı. Bosna Beylerbeyi, Özi Nehri kenarında Romen ve Tatar birlikleri ile Kazaklara yenildi ve Tatar Hanı'nın oğlu savaş alanında hayatını kaybetti. Türkler, 7 Eylül'de geri döndüler. Kazaklar Turla Nehri'ne kadar onları takip ettiler149. Bu başarısızlık Bâbıâli'de öyle büyük bir acı ile karşılandı ki, Serasker İbrahim Paşa zindana atıldı ve hanın azline kesin gözü ile bakılıyordu. Sultan IV. Mehmed, ilk kez özel hazinesinden savaş için para sağlamak zorunda kaldı. Bu arada yine Edirne'ye gitti, ama birkaç gün sonra, Ekim ayında tekrar başkente döndü150. 1678 yılının Mart ayında Rus elçi Davidoviç İstanbul'a geldi ve efendisi adına Ukrayna'nın tamamını ve Azak'ı isteme cüretinden bulundu151. Sadrazam, sultana getirdiği mektupları elinden aldıktan sonra huzura kabulü reddedildi ve Yortu Bayramı'nda Patrikhanenin Kilisesi'ni ziyaret etmesine izin verilmedi152. Ordu153, 30 Nisan'da başında kutsal sancağı açan sultan ve sadrazam olmak üzere, yola çıkmaya hazırdı. 2 Haziran'da Tatar Pazarcık'a gelindi. Sultan IV. Mehmed Silistre'de kaldı ve hayatına her zamanki gibi devam etti. Kara Mustafa Paşa, yanında yeniçeri ağası, bostancıbaşı, Rumeli Beylerbeyi ve Silistre Beylerbeyi olmak üzere, yürüyüşe devem etti ve Romen, Tatar ve Kazak birliklerini de yanına aldı154. 20 Temmuz'da, Yuri'nin155 ve Tatar Hanı'nın da orduya katılmasından sonra Çehrin'in ikinci kuşatması başlatıldı156. Bu seferki kuşatma daha kısa sürdü ve 25 Ağustos'ta, açık alanda karargâh kuran157 Ramadanovski'nin emrindeki 9 bin Kazak ve 6 bin Rus'un Kaplan Paşa'ya158 karşı elde ettikleri zaferi, içki içerek kutlarken sona erdi. Başka kaynaklara göre ise üç mayın surlara büyük bir gedik açmıştı159. Sadrazam Kara Mustafa Paşa her zamanki gibi müdafaa kıtalarını ve halkı kılıçtan geçirdi160. Kale ateşe verildi ve 2 bin Türk bir mayının patlaması ile hayatını kaybetti. Türklerin Rusların karargâhına yaptıkları saldırılar sonuç getirmedi, ama Hristiyanlar da 26 Ağustos'ta Türklere saldırmaya çalıştıklarında onlara yenildiler161. 23 gün sonra nihayet geri dönme emri verildi. Kara Mustafa Paşa, Uman ve Soroka üzerinden şiddetli yağmur altında İsakçı'ya geri döndü, ancak yolda birçok top kaybetti ve Çehrin Kalesi'ni tekrar kurmaya girişen Kazaklar tarafından taciz edildi. Sultan'a her gün 1.000 altın vermek zorunda olan162 açgözlü Kara Mustafa Paşa, para bulabilmek için Romen prenslerini değiştirdi Boğdan, Duka'ya verildi ve Edirne'de, Şeytanoğlu'nun torunu olan babası Konstantin, Radu Şerban'ın kızlarından biri ile evlenmesinden sonra Eflak'taki en zengin mülk sahiplerinden biri olan Şerban adındaki bir Kantakuzen, Eflak tahtına getirildi163. Sadrazam, 21 Kasım'da Edirne'de zaferini kutladı164. 1679 yılında ne Sultan IV. Mehmed, ne Sadrazam Kara Mustafa Paşa yeni bir sefer düzenlemediler. IV. Mehmed Mart ayında sadrazam Nisan ayında İstanbul'a geldiler. Deniz tuzu temin etmelerini engellemek için165 Rusların yeni elçisinin tüm teklifleri geri çevrildi, ama kaptan-ı derya166 36 kadırga ile savaşı tek başına yürütmek zorunda kalacaktı. Kara Mehmed Paşa, Kaplan Paşa ve Romen prensler, mimarbaşının tavsiyelerine uygun olarak, Kazak akınlarına karşı Çehrin Kalesi'nden dört günlük yürüyüş mesafesinde Doğankale'yi kurdurmak üzere Özi Nehri'ne geldiler167. Skiro'nun saldırıları bu arada başarı ile geri püskürtüldü168. Lehistan Kralı Sobieski, Haziran ayında Zuravna Antlaşması'nı onaylamıştı. Rus Çarı ile 11 Şubat 1681 tarihinde, Bâbıâli'ye Rus elçileri gönderen Duka'nın ve Tatar Hanı'nın arabuluculuğuyla169 Radzin'de Osmanlı İmparatorluğu ile yapılan anlaşma ise ancak Mart ayında onaylandı. Bâbıâli ilk kez Ruslara Kudüs'teki Ortodoks Kilisesi'ni himaye etme hakkını tanıyordu ve Kiev ile beş kale veriyordu. Özi ve Aksu (Bug) nehirleri arasında başka kaleler kurulmayacaktı, Tatarların davranışları için teminat verildi ve çar unvanı kabul edildi170. Ukrayna, Osmanlı İmparatorluğu'nun bir eyaleti sıfatı ile son Chmielnitzki'nin [Yuri] elinden alındı ve Haziran ayında İstanbul'da yeni bir tuğ ile ödüllendirilen Boğdanlı Duka'ya teslim edildi171. Ukrayna meselesi ancak Türklere karşı yapılan genel bir Haçlı Seferi sırasında tekrar ortaya atılacaktı, zira Ukrayna, Osmanlı'nın doğudaki sınırı ve Turla ile Özi arasında Lehistan'ın kaybettiği, ancak Moskova'nın almayı başaramadığı eyaletler anlamına geliyordu. Osmanlılar, Radzin barışı ile Ukrayna'yı çardan kurtarmış olsalar da, bunun karşılığında Lehistan elçisinin daha 1678 yılında kuşatılmasını tavsiye ettiği172 ve Ramadanovski'nin gerçekten de gerçekleşeceğinden endişe ettiği173 Kiev, Ruslara verilmiş ve böylece serhad boylarında huzursuz Romenlerin yaşadığı eyaletlere giden yol açılmış oldu. Rusların, gerileme dönemindeki Osmanlı İmparatorluğu ile yapacağı uzun, ısrarlı ve nihayet başarılı savaşların özü burada yatıyordu. IV. Mehmed ve Sadrazam Kara Mustafa Paşa, Hollandalıların hediyesi olan haritalar üzerinde tercüman Mavrokordato'nun açıklamaları sayesinde Ankona ve Apulya'nın yerini tespit etmeye çalışıyorlardı2. Barış sağlandıktan sonra sultanın teveccühüne tekrar nail olan Venedikliler ise Sadrazam Kara Mustafa Paşa'nın dikkatini Korfu ve Klis'e vermesine rağmen3, Takımadalarda ve İyonyen Denizi'nde ellerinde kalan adalar ve Dalmaçya için endişe duymuyorlardı4. Venedik Balyosları esirlere dair anlaşmazlıkları ve hiç yoktan yaratılan diğer konuları mütevazı bir şekilde karşılıyorlardı 1680 yılında Venedik böyle bir meseleyi kapatmak için 75 kese altın ödedi5. Vasvar Barışı ile sona erdirilen savaş boyunca Macarlar, özellikle de Kalvinistler ve huzursuz asilzâde sınıfının üyeleri, ancak bunların yanında köylüler ve şehir sakinleri6 de Osmanlıları, nefret besledikleri Almanlardan ve kayser ordularında bulunan diğer milletlerden oluşan paralı askerlerden kurtarıcıları olarak görmüşlerdi. Sadrazam Fazıl Ahmed Paşa'nın mağlubiyeti, ağır ve beklenmedik bir darbe olmuştu ve düşmanlıkların kesilmesi ulusal bir felaket olarak görülüyordu. Kısa bir süre sonra, planlanan bir ayaklanma için birlikler toplanırken, Macaristan'daki Malcontentilerin* liderleri Franz Vesselenyi, Peter ve Nikolas Zrinyi, Franz Nadasdy ve Kristof Frangepani, tıpkı yarım yüzyıl önce Bohemya ve Moravya asilzâdeleri gibi Bâbıâli'ye silahlı yardım için başvurdular7. Erdel Prensi Apafi, kapu kethüdaları aracılığı ile bu konuda arabuluculuk yaptı. 1667 yılında Peter İnczedy, sağlanacak destek hakkında görüşmeler yapmak üzere Girit karargâhına geldi8. İlk görevi olarak Kandiye'nin fethini gören Fazıl Ahmed Paşa, böyle baştan çıkarıcı tekliflerin etkisinde kalacak bir adam değildi. Sadrazamın tekliflerini kabul etmediği komplo liderleri, 1671 yılında idam edildi. 1672 yılında huzursuz Macarların yeni arzları yine kesin bir biçimde geri çevrildi9. O dönemlerde Türkler kuzeydeki savaşla yeterince meşguldüler10. 1677 yılında Bâbıâli asilere destek vermeyeceğini açıkladı11. Almanların, kızı asi Teleki ile evli olan Apafi'ye, Budin Beylerbeyi'ne ve Romenlere ilişkin şikayetleri 1678 yılında da devam etti12. Fransa, uzun zamandan beri diplomasinin tüm araçlarını kullanarak, Osmanlı'yı Lehistan ve çar ile barıştırıp, Almanlara karşı savaşa teşvik etmeye çalışıyordu. Kral seçimi sırasında Marsilya Piskoposu'nun temsilcisi Sauvan, Lehistan'da faaliyet gösteriyordu ve İstanbul'a da geldi13. Ancak Fazıl Ahmed Paşa, Saint Gotthard mağlubiyetini henüz unutmamıştı ve halefi Kara Mustafa Paşa da Fransa Kralı'na olumlu yaklaşmıyordu14. Defterdarı ise Fransız bir mühtedi idi15. Sınır boylarında bitmek bilmeyen akınlar ve Macaristan'da yönetimden memnun olmayanların getirdikleri teklifler16, Batıya yapılacak yeni bir sefer için her zaman iyi bir gerekçe sağlıyordu. Tüm kararlar tamamen Kara Mustafa Paşa'ya bağlı idi. IV. Mehmed, zengin bir adam olarak kendi hayatını yaşamayı ve zamanını birkaç tavşanı avlamak için kimi zaman 40 bin kişinin görev yaptığı büyük av partileri, zevk için seyahatler, çingene asıllı musahibi ile sohbetler, cariyeleri ile zevkli anlar ve Haseki Sultan, zeki Şehzâde Mustafa, ikinci oğlu ve Kara Mustafa Paşa ve musahib Damat Mustafa Paşa17 ile nişanlı Ayşe ve Hatice Sultanlar ile huzurlu aile hayatı arasında geçirmeyi tercih ettiği için asıl güç Kara Mustafa Paşa'nın elinde idi18. Lehistan'a savaş açmak için can atıyordu ve Almanlara savaş açmak yine onun zamanında gerçekleşecekti19. Fazıl Ahmed Paşa'nın ölümünden hemen sonra Venedik Balyosu yeni bir Macaristan savaşı kehanetinde bulunmuştu20. 1684 yılında 20 yıllık barış sona erdi21. Bu savaşın asıl bir amacı yoktu aslında. Nedeni Köprülüler'in getirdikleri alışkanlıktı. Buna göre avamı gölgeler ve dumanla beslemek22 için her yıl bir ordu savaşa çıkacak ve sonbahar veya kış aylarında görkemli merasimler düzenlemelerini sağlamak ve sultana büyük bir zaferin, yeni kazanılan bir eyaletin hayalini yaşatmak için bir kale, bir şehir alınacaktı – ki Osmanlı İmparatorluğu doğal sınırlarına ulaştığı için önemli bir yer de olması gerekmiyordu. II. Georg Rakoçi'nin oğlu Franz Rakoçi'nin dul eşi ile evlenmeyi planlayan İmre Tökeli'nin ayaklanması, özellikle Macar halkının ve Avusturya hanedanının tarihini ilgilendirmektedir. Türkler ise İmre Tökeli'yi baştan beri olumlu bir şekilde destekliyorlardı23. Genç asi liderin emrindeki süvari birliklerin Torna, Kremnitz ve Neusohl'u ele geçirmesi, İstanbul'da Osmanlı'nın kendi zaferiymiş gibi sevinç yarattı. Tökeli'nin 1677 yılında İstanbul'a gelen temsilcisi büyük bir onurla karşılandı. Yanoş Kotofeanul ve Georghita Ciudin'in emrindeki Romen birlikleri Bâbıâli'nin kesin emri ile tekrar canlanan ulusal Macaristan'ın bayrağı altında savaşıyorlardı24. 1682 yılında İstanbul'a gönderilen Albert von Caprara, ateşkesin uzatılmasını sağlamak25 için diplomasının tüm araçlarını kullanıyordu, ama boşuna Osmanlılar, özellikle Leopoldstadt olmak üzere, yeni kurulan kalelerin yıkılmasını Uyvar yakınlarındaki köylere ilişkin haracın ödenmesini ve kaçak esirler için tazminat istiyorlardı. Alman temsilci ise bu teklifleri geri çevirmesi gerektiğini düşünüyordu26. 1681 yılında İmre Tökeli, Szathmar'ı kuşatma altına almak için Eğri Kalesi'nde Romenlerden ve Tatarlardan gelecek yardımı bekliyordu27. Birkaç ay sonra, tıpkı Kosice, Eperies ve Leutschau gibi Szathmar'ı da ele geçirmişti. 1682 yılında Macaristandaki Türkler Budin Beylerbeyi'nin komutasında Fülek'e saldırarak, kaleyi ele geçirdiler. Temmuz ayında, Macaristan'da yıllık 40 bin taler vergi verecek28 bir vasal prens olarak İmre Tökeli ile bir anlaşma yapıldı ve Eylül ayının ortasında Fülek'te Sultanın kölerinin krallığı tanındı. Ağustos ayının sonunda, Ladislas Csaky'nin İstanbul'da Eflak Prensi Şerban Kantakuzen'in desteği ile Erdel tahtını ele geçirmek için arkasından entrikalar çevirdiği29 Apafi, Fülek yakınlarındaki Pasko'ya geldi30. Erdel'de artık herkes, yapılan seferin Macarları eski özgürlüklerine kazandırmak için31 yapıldığını biliyordu. Apafi de Fülek'teki merasimlere katıldı. Savaş, bir sonraki bahar için ilan edilmişti32 ve özellikle Ekim ayında sarayın Edirne'ye taşınması gibi hazırlıklar, Sultan IV. Mehmed'in ordunun başına bizzat geçmeyi düşündüğünü gösteriyordu33. O, Kanuni Sultan Süleyman zamanlarının anısına Viyana'yı bizzat fethedebileceğini umuyordu34. Fransız temsilciler, Macaristan'ın da kucağına düşeceğini temin etmişlerdi35. Daha 1683 yılının Ocak ayında resmi savaş ilanı yapılmadan36 Edirne Ovası'na tuğlar dikildi37 ve kısa bir süre sonra Afrika ve Basra'dan eyaletlerin birlikleri geldi38. Mart ayında kapıkulları yola çıktı. 1 Nisan'da yürüyüş başladı, ama daha ilk durakta 10 günlük bir gecikme söz konusu idi. Ordu Filibe'ye geldiğinde Musahib Damat Mustafa Paşa ve Kara İbrahim Paşa komutasında bir öncü birlik oluşturuldu. Filibe'de ayrıca Macaristan ülkesinin elçileri olan Macar Kralı, asilzâdeleri ve ordusunun39 kabul merasimi yapıldı. Birlikler 23 Nisan'da Belgrad'a vardılar. Macarlar burada vergi karşılığında 5 bin altın getirdiler ve Macar Kralı, tıpkı bir zamanlar Zapolya'nın Kanuni Sultan Süleyman huzuruna çağrılması gibi, Sultan IV. Mehmed'in huzuruna davet edildi. Osmanlı İmparatorluğu'nun her yerinden gelen paşalar, alay merasimlerine katıldılar. 13 Mayıs'ta Kara Mustafa Paşa serasker olarak kutsal sancağı teslim aldı. Sultan IV. Mehmed, kesin gözü ile bakılan zafer bildirilene kadar40 yine büyük av partilerine katılmak üzere41 Belgrad'ta kaldı. 31 Mart'ta Lehistan Kralı ile anlaşmaya varan kayser42, Caprara'yı geri çağırdıktan sonra43 - sadrazam onu yanında getirmişti – ordu 23 Mayıs'ta Osek üzerine yürüdü44. Mükemmel bir disiplin altında45 Osmanlı ordusu Yanıkkale'ye doğru ilerledi. 10 Haziran'da Tökeli, etrafında 500 kişi ile birlikte merasimler altında karargâha girdi. Yeni Macaristan'ın bayrakları dalgalanıyordu ve borazanlar Macar marşları çalıyordu46. Kral İmre Tökeli, bir iskemlede oturma onuruna erişti. Ama Serasker Kara Mustafa Paşa'nın birkaç kez eteğini öpmek zorunda kaldı47. Kara Mustafa Paşa aynı zamanda tüm Macarları Tökeli'nin bayrağı altında birleşmeye çağıran yazılar gönderdi48. Kısa bir süre sonra daha önceki mağlubiyet ve Kral Layoş'un ölümü için intikam zamanının geleceğini bilmeden, Mohaç Ovası'ndan yine bir Türk ordusu geçiyordu. Haziran ayında Eflak Kantakuzen 4 bin kişilik iyi donanmış birliklerle ve Boğdan Prensi Duka 2 bin kişi ile büyük orduya katıldılar49. Boğdan ve Erdel'den geçen Tatar Hanı da İstolni Belgrad karargâhına geldi50. Birkaç gün sonra Murad Giray Han'ın Leitha Nehri kenarındaki Petronel'de bulunan savaşçıları Lotringenli Karl'ın askerleri ile muharebeye tutuştular ve düşmanı mağlup ettiler. Haziran ayının başında, Estergon'a saldırma planından vazgeçildikten sonra51, Montecuccoli'nin Osmanlı'nın sürekli olarak iç kısımlarda konuşlandırılan birliklerden oluşan savaş organizasyonunu taklit etmelerini boş yere tavsiye ettiği52 Hristiyanlar, düşmanla hiçbir yerde çatışmaya girmeden kuşatmayı düşündükleri Uyvar'a doğru ilerlediler. Ama Alman ordusunun karargâhı kısa bir süre sonra Komorn yakınlarındaki bir adaya taşındı53. Hamilerinin işlerine çok fazla müdahale edeceklerinden endişe eden Tökeli'nin uyarılarına rağmen, Hersekliler Tata'yı ve Eğri Kalesi'nin müdafaa kıtaları Şam sipahilerinin yardımı ile Vesprim ve Papa kalelerini işgal ettiler. Almanlar, uzun süre direnecek durumda değildiler. Yanıkkale saldırıya uğramasa da, Budin Beylerbeyi İbrahim Paşa ve Silistre Beylerbeyi Mustafa Paşa, Yanıkkale'yi kuşatma altına almak için burada kaldılar54. Osmanlılar, Yanıkkale önlerinde ayrıca Alman ordusu ile birkaç günlüğüne karşı karşıya gelmişti. 5 Temmuz'da Estergon kalesi ve şehri aynı anda ateşler içinde yanıyordu. Mavrokordato, Almanların hareketlerine ilişkin fazla ayrıntılara girmek istemeden, Uyvar'ın da aynı akıbete uğradığını yazar. Kara Mustafa Paşa, Bratislava'ya uğramadan 13 Temmuz'da bir tepeden seyrettiği Viyana önlerine geldi55. Baş tercüman Aleksander Mavrokordato, aynı gün anılarında Şehir güçlü, ama savunucuları zayıf görünüyordu , diye yazmıştır56. Kuşatmanın bir felaketle sonuçlanabileceği endişesi ile İmparator Leopold'un 7 Temmuz'da terk ettiği57 Viyana derhal 300 top ile ateşe tutulmaya başlandı. Viyana'nın savunmasını üstlenen Starhemberg Kontu Ernst'in emrinde yaklaşık 20 bin kişilik bir ordu vardı. Viyana'yı kuşatanlar ise 20 Temmuz'da sadece 12 bin askerden oluşuyordu58. Asıl şehri bu az sayıda asker ile daha iyi işgal edebilmek için dış mahalleler ateşe verildi. Osmanlılar, bunun üzerine biri Kara Mustafa Paşa komutasında 29 bin yeniçeriden59, biri kısa bir süre sonra hayatını kaybedecek Rumeli Beylerbeyi'nin emrinde, diğeri de Tımışvar Beylerbeyi'nin emrinde bulunan üç birlik hâlinde, Hristiyanların Bavyeralı ve Saksonyalı yardımcı birlikleri ile Bâbıâli'nin haberi olmadan daha önce de belirtildiği gibi 31 Mart'ta Avusturya ile bir ittifak antlaşması yapan Lehistan yardımcı birlikleri Viyana surlarına gelmeden, Viyana'yı fethetmek için gerekli teşebbüslerde bulundular. Türkler, Tuna Nehri üzerinde adaları ele geçirmeyi başardılar ve Romenler derhal, 17 Temmuz ve Ağustos başında Almanların başarılı saldırılarına maruz kalan yeni köprüler kurmaya giriştiler60. Perchtoldsdorf, önce amanla ele geçti, sonra amanı ihlal edilerek halkı katledildi61. Keşişler tarafından cesurca savunulan manastırların dışında Viyana çevresindeki tüm yerleşim merkezleri ateşe verildi62. Şehir tamamen kuşatıldıktan sonra mayınlar döşendi63. Türklerin devasa boyutlardaki karargâhının erzak temini en iyi biçimde organize edilmişti Tökeli taraftarları ve vasallar, bütün zorluklara rağmen erzakları zamanında yetiştirmeyi başarıyorlardı. Türkler, her gün ani çıkartmalar yapan Viyanalılara karşı savaşmak zorunda kalıyorlardı. Topçuları, sadrazamın emrindeki topçulardan daha iyi idi ve daha Ağustos ayının başlarında Türk karargâhında büyük kayıplara neden olmuşlardı. 13 Ağustos'ta – ki 12 Ağustos'ta yeniçerilerin büyük bir taarruzu geri püskürtülmüştü – Türkler, 5 bin kişiden oluşan ilk Leh süvari birliğinin Liubomirski'nin komutasında yaklaşmakta oluğunu biliyorlardı. Saksonya Dükü Johann Georg ve Bavyera Dükü Maksimilian Emanuel henüz tek bir asker bile göndermemişlerdi. Lehler, yolda emrindeki sayısız Macar ve 6 bin Türk ile Bratislava'yı ele geçiren ve kaleye saldıran64 İmre Tökeli ile karşılaşmışlardı ve 29 Temmuz'da, Türklerin Tuna Nehri'nin sol kıyısında karargâh kurmaya zorladıkları Lotringen Dükü özellikle Lehlerin cesareti sayesinde Tökeli'yi geri püskürtmeyi başardı65. Bundan bir gün sonra Viyana'yı kuşatan Türkler, şehrin yakınlarında karargâh kuran 4 bin Alman gördüler66. 11 Eylül'de Klosterneuburg tepelerinde67 nihayet büyük askerî birlikler görüldü. Lotringen Dükü Karl'ın Bisemberg'deki karargâhından gelen askerleri, Viyana'nın hemen yakınındaki Tulln'da Elektörler Maksimilian Emanuel ve Johann Georg komutasındaki Bavyera ve Saksonya birlikleri ile ve Kral Sobieski'nin bizzat komuta ettiği 20-26 bin Leh ile birleşmişlerdi68. Diğer kaynaklarda verilen 27 bin Avusturyalı, 11 bin Bavyeralı ve 11 bin Saksonyalı ve 6 bin Alman gibi oldukça yüksek sayılara rağmen, Mavrokodrato, kayserin ve Alman elektörlerinin yönetiminde yeni gelen 5 bin (.) kişiden bahseder69. Nihai sonucun alınacağı gün yaklaşıyordu. Kara Mustafa Paşa, bu arada birliklerini Kahlenberg70 üzerine gönderdi, ama dağları ele geçirmek ve Tuna geçişlerini engellemek için hiçbir tedbir almadı71. Bir Pazar gününe gelen 12 Eylül sabahı Hristiyanların genel taarruzu başladı. Leh süvariler sağ kanatta idi. Viyana kuşatmasının yapılmaması yönünde görüş bildirmiş olan İbrahim Paşa ve aralarında Diyarbakır Beylerbeyi Kara Mehmed Paşa olmak üzere, Anadolu eyaletlerinin beylerbeyleri Almanlarla karşı karşıya gelmişlerdi. Sobieski'nin karşısında Sadrazam Kara Mustafa Paşa, yeniçerileri ile birlikte bizzat savaşıyordu. Sol kanatta Tatarlar ve Halep (Şam) Beylerbeyi Hüseyin Paşa'nın hafif birlikleri vardı72. İbrahim Paşa, uzun bir süre direndikten sonra, düşmanların saldırısı karşısında geri çekildi. Mavrokordato, notlarında gerçekte Kara Mustafa Paşa'nın yerine geçmesi düşünülen İbrahim Paşa'yı Kara Mustafa Paşa'ya duyduğu kıskançlıktan ve nefretinden dolayı geri çekilmekle suçlarken, Kara Mustafa Paşa'nın savunma yazısında savaşın liderleri arasındaki anlaşmazlıklardan bahsedilir73, ki bu anlaşmazlıklar Osmanlı ordusunun komutanlarının hırsına oldukça geniş bir yer sağlayan yeni oluşum düzenine göre gerçekten de sürekli bir tehdit oluşturuyordu74. Gerçekte ise İbrahim Paşa son ana kadar direnmişti. Tatar Hanı belki de daha önce Lehler ile irtibata geçmişti ki, neticede Tatarlar düzenli bir ordu ile savaşacak durumda değildi ve Tatar savaşçılar savaş alanını öylesine terk ettiler75. Birkaç saat sonra, savaşın sonlarına doğru saldırıya geçen Leh süvarileri tarafından kuşatmaya alınan Sadrazam Kara Mustafa Paşa da nihayet geri çekildi. Tercümanın ifadesine göre savaşın sonucu akşam üstü belli oldu Alman süvari birlikleri, nihai darbeyi vurmak üzere Lehlerle anlaşmaya varmışlardı. Viyana surlarını ağır top atışına tutan hendekler, Alman birlikleri tarafından temizlendi76. Osmanlı karargâhı Hristiyanların eline düştü ve Sipahi Ağası Osman, kutsal sancağı ancak kendi hayatını tehlikeye atarak kurtarabildi77. Büyük meblağlarda para, değerli mücevherler, büyük miktarlarda erzak, neredeyse tüm toplar ve birçok sancak düşmanın eline geçti binlerce esir kaçtı. Osmanlılar, büyük bir mağlubiyete maruz kalmakla kalmamış, neredeyse varlıklarının tamamını da kaybetmişlerdi. Osmanlı İmparatorluğu'nun onuru, tuğların ve sancakların ele geçirilmesine izin verilmekle büyük bir utançla lekelenmişti. Savaşı kazananlar ise çok büyük kurbanlar vermeden elde ettikleri bu büyük zaferin sarhoşluğu içindeydiler, ama yine de geri çekilen düşmanlarını takip edecek cesareti bulamadılar. Şayet Türkleri takip edecek cesareti bulacak olsalardı, neler olabileceğini Mavrokordato'nun şu notu gözler önüne sermektedir Türklerin sayısı o kadar büyüktü ve öylesine panik içinde kaçıyorlardı ki, sadece 5-6 bin kişi bile onları takip etmiş olsaydı, çok büyük intikam alınabilir ve bir çoğu nehirde boğularak ölmüş olurdu78 . Bunun yerine Viyana'ya törenle girmek için ve Linz'den geri dönen, ancak hadiseler karşısındaki soğukluğu birçok insanda hayal kırıklığı yaratan Alman Kayser Leopold'un karşılanması için hazırlıklar yapılıyordu (14 Eylül). Buna, ertesi gün Schwechat'ta Leh Kralı Sobieski ile yapılan görüşmeler de eklendi ve zaferden ancak altı gün sonra Leh Kralı tek başına yola çıktı. Tatarlar, Doğuya doğru bayağı ilerlemişlerdi. Sadrazam Kara Mustafa Paşa, büyük zorluklar, erzak yokluğu ve her yerde kendisini bekleyen tehlikeler altında 14 Eylül'de Yanıkkale'ye gelmişti. Etrafında ancak 500 asker ve kaderin cilvesine bakın ki, Mehter takımının tamamı vardı. Sadrazam ağlıyordu ve onunla birlikte etrafındaki herkes göz yaşı döküyordu79 . Durumu değiştirmeyecek olsa da 80 yaşındaki İbrahim Paşa'yı boğdurdu. Aralarında Osek ve Pojega beyleri de olmak üzere, diğer kaçaklar da korkaklıklarını hayatlarıyla ödediler. Hacı Giray Han, Tatarların başına getirildi ve selefi Murad Giray Han sürgün olarak Yambol'a gönderildi. Yeni bir onur kaftanının gelmesi Kara Mustafa Paşa'ya kaderin bir oyunu gibi görünmüş olmalı80. Alman Kayser'in ülkesinde sanki Suriye topraklarında Haçlı Seferi'ne katılan biri gibi hareket eden ve gerek savaşın komutanları, gerekse erzaklarına el koyması yüzünden halk arasında81 şüpheleri üzerine çeken Leh Kralı Sobieski, Bratislava'da Tuna Nehri'ni geçti. Papa Kalesi geri kazanılmıştı ve Tata, Kara Mustafa Paşa tarafından yerle bir edilmişti. Sobieski, idam edilen İbrahim Paşa'nın yerine Rumeli Beylerbeyi'nin desteği ile Kara Mehmed Paşa tarafından yönetilen Budin'e saldırıp, Uyvar'a yönelmek istiyordu, ama 7 Ekim'de Lehler Parkani'de Türklerle karşı karşıya geldiler ve her yere dağılan Osmanlı ordusundan kalanları kısa bir sürede yok etmeyi başarabileceklerini umuyorlardı. Süvari birliklerinin geniş kapsamlı bir saldırısı başarısız oldu ve sadrazama Viyana önlerindeki mağlubiyetin intikamı olarak binlerce kesik baş gönderildi. Kaçmak zorunda kalan Kral Sobieski, ölüm tehlikesi ile burun buruna gelmişti. Ordusundan altı kişi bile kalmamıştı , diye yazıyor Baden Kontu bu konuda. Bunun üzerine Bosna Beylerbeyi Hızır Paşa ve Silistre Beylerbeyi Mustafa Paşa galiplerle birleştiler ve Budin'de zaferi kutlamak için toplar atıldı. Ancak Parkani'de 9 Ekim'de Starhemberg Kontu'nun da katıldığı ikinci bir muharebede Hızır Paşa yaklaşık 7 bin askeri ile birlikte hayatını kaybetti. Mustafa Paşa esir alındı ve birçok asker Tuna Nehri'nin sularında boğuldu82. Bunun üzerine müttefik Lehler ve aralarında bir Brandenburg birliklerinin de bulunduğu Almanlar, Kara Mustafa Paşa'nın henüz Budin'de bulunduğu bir sırada Tuna Nehri'nin diğer kıyısındaki Estergon'a bizzat saldırdılar. Bu önemli kalenin müdafaa kıtalarının sayısı yeterince yüksek olmasına rağmen, Estergon birkaç gün sonra 27 Ekim'de teslim oldu. Komutanlardan birkaçı bu büyük kaybı yine hayatları ile ödediler, ama bu gibi örnekler de artık etkisini kaybetmiş gibi görünüyordu. 16 Ekim'de, kötü kaderinden bir türlü kaçamayan Kara Mustafa Paşa, Budin'den ayrıldı ve kışı geçirip, 13 Ekim'de Budin'den ayrılan sultana söz verdiği gibi, baharda masraflarını karşılayacağı ve kaybedilen tüm yerleri tekrar kazanacağı bir sefere çıkmak üzere, Belgrad'a yöneldi83. Yolda kimse engel olmadı Sobieski, Vesprem'i ve başka kaleleri ele geçirdikten sonra geri çekilmeye karar vermişti. Osmanlı ordusundan kalan askerler 17 Kasım'da Belgrad'a vardılar. Halktan gerçeği saklamak için, Kara Mustafa Paşa Belgrad'a büyük bir zafer merasimi ile girdi. Sultan IV. Mehmed, önce Kara Mustafa Paşa'ya karşı hiçbir tedbir almadı ve aynı ayın içinde Filibe'ye ve oradan da Edirne'ye geçti. Kara Mustafa Paşa, ölüm fermânından kurtulduğuna sevindiği bir anda, sultanın iki memuru Belgrad'a geldi. Haseki Sultan – Valide Turhan Sultan 1683 yılında hayata veda etmişti84 - ve hadımağalarının oluşturduğu grup, büyük çabalardan sonra Sadrazam Kara Mustafa Paşa'yı düşürmeyi başarmıştı. Kızlarağası, sadaret mührünü teslim etmesini istedi ve mührü teslim ederken, bir diğeri ölüme mahkum olan Kara Mustafa Paşa'nın boynuna kaytanı geçirdi. Kendi hayatından endişe eden Yeniçeri Ağası Mustafa, bu sırrı bilenlerden biri idi. 25 Aralık'ta eğitimsizliği ve açgözlülüğüne rağmen, ki açgözlülüğü sultanın karakterinden kaynaklanıyordu, Köprülülerin gerilemekte olan Osmanlı İmparatorluğu'na kazandırdıkları itibarı muhafaza etmeye çalışan adamın hayatı işte böyle sona erdi85. Zeki bir adam olan Venedik Balyosu melankolik bir biçimde Böylece büyük bir görkem, büyük çabalar ve zenginlik ve itibar umudu ile başlatılan bu savaş, büyük kayıplar, utançlar ve ölüm ile sonuçlandı86 , diye yazar. Lehler, bu hadiselerden önce Osmanlıların mağlubiyetini Osmanlılara ve himayeleri altında bulananlara karşı kullanma niyetinde olduklarını açıkça belirtmişlerdi. Viyana kuşatmadan kurtulduktan hemen sonra Boğdanlı memurlar ile Ukrayna Hatmanı olarak atanan Boğdan Prensi Duka'yı temsil eden Rum Yani, derhal ülkeden kaçmak zorunda kalmıştı. Leh süvarileri, Petriceicu'yu tekrar Boğdan tahtına geçirmek için Boğdan'a akın ettiler ve Duka'nın vekilleri tarafından yalnız bırakılan eşi, Türklere ait İbrail Kalesi'ne kaçtı. Boğdan birlikleri Avusturya'dan dönmeden, yeni Prens Petriceicu'ya sadık olan Boyarlar, Bender ve Akkirman bölgelerini yakıp yıkan Kazak lideri Kunicki ve Chigheciu Ormanı'ndaki Romen sınır nöbetçileri ile birleştiler ve Kasım ayında her türlü savunmadan yoksun Bucak'a akın ettiler. İstedikleri gibi her yeri talan edip, ateşe verdiler, ama Nogayların geri dönmesi üzerine ülkeden kaçmak zorunda kaldılar. Domneşti köyünde hadiselerin gidişatını bekleyen Duka'nın Leh süvariler tarafından esir alınmasını sağlayan Petriceicu – Duka daha sonra Lehistan'da hayatını kaybetti – yeni yıl başlamadan Boğdan'dan ayrılmak zorunda kaldı. Onun yerine Tatar birlikleri ikinci kez Dumitraşko Kantakuzen'i ülkeye getirdiler87. IV. Mehmed, Kara Mustafa Paşa'nın ölüm fermânını verirken, niyeti devleti bundan böyle tek başına ve kendi inisiyatifi ile yönetmek değildi tabii. O güne kadar sürdüğü hayat, ayaklarını zor hareket ettiren ve karanlık bakışlı gözleri, yuvarlak yüzü ile tam bir tezat oluşturan bu kaprisli adamın böyle bir karar alabilecek kapasitede olmadığına işaret ediyordu ve gerçekten de yeni bir sadrazam hemen hazırdı. Mutlak güce sahip Kara Mustafa Paşa'dan sadece bir başkasına aynı mutlak gücü teslim etmek için kurtulmuştu88. Yeni sadrazam, sultana her yıl 30 bin riyal değerindeki hediyeleri zamanında verebildiği89 ve efendisine her yıl yeni bir şehir kazandırmayacak bir savaş başlatmayacak kadar akıllı olduğu sürece devletin dizginlerini uzun süre ellerinde tutabilirdi. Ayrıca askerlerin parasını da zamanında ödemesi gerekiyordu90 böylece herkese karşı elinde büyük bir güç bulundurmuş oluyordu. Ama yine de İstanbul'daki görkemli mezarı İstanbul'un ayaktakımı tarafından tahrip edilen91 Kara Mustafa Paşa'dan daha cömert olmak zorunda idi, ki ancak bu şekilde artık savaştan kazançtan değil sadece zafer duygularının tatminini bekledikleri için sempatilerini kazanabilirdi. Kara Mustafa Paşa'nın varlıklarına el konuldu, – her birinin içinde 500 riyal bulunan 3 bin kese – Kethüdası, iki nişancıbaşı, Rum asıllı tercümanı Aleksander Mavrokordato ve 14 subay tutuklandı92 ve devletin en üst makamına Kaymakam Kara İbrahim Paşa93 getirildi. Halk, aslında sadrazamlık makamında Edirneli güzel berber oğlu, matematik ve kozmografi ile ilgilenen, kaptan-ı deryalık makamını başarı ile yürüten, sultanın damadı ve Haseki Sultan'ın himayesindeki Musahib Damat Mustafa Paşa'yı görmek istiyordu, ama devletin ilk sıradaki adamı94 olan Damat Mustafa Paşa, bu onuru ve özellikle o dönemlerde getirdiği büyük sorumluluklarını geri çevirdi95. Sadrazamlık makamının başarılı olmayan ikinci adayı, Fazıl Ahmed Paşa'nın eski kethüdası olup, çalışkan, sabırlı ve herkes tarafından sempati ile karşılanan Sarı Süleyman Paşa idi. Ancak eski efendisinin kardeşinin karşısına çıkmak istemiyordu ve bu yüzden Kara İbrahim Paşa tarafından serasker olarak Lehistan'a karşı gönderildi. Nihayet büyük Sadrazam Köprülü Mehmed Paşa'nın küçük oğlu olup, Valide Sultan'ın ve iki erkek kardeşinin güveninden sorumlu Köprülüzâde Mustafa Paşa96, devlet işlerine henüz yabancı olduğunu düşünerek, Kara Mustafa Paşa'nın sorumluluk gerektiren mirasını yüklenmek istemiyordu97. Kara İbrahim Paşa ise kaderini belirleyecek tüm nüfuzlu kişileri kendi lehine kullanmasını çok iyi biliyordu ve rakiplerini, onları saraydan uzak tutacak görkemli, ancak aynı zamanda tehlikeli makamlara getirdi. Sultan IV. Mehmed'in verdiği karara göre savaşlar üç yıllığına kesileceğinden, Kara Mustafa Paşa'nın halefi için haklı olarak boynundan kolay kolay koparılmayacak bir başı olduğu söyleniyordu98. Devleti ancak iki yıl, 24 Aralık 1685 tarihine kadar yürütecek ve azledildiğinde varlıklarının arasında 1.500.000 altın bulunacaktı. Kara İbrahim Paşa ve önemsiz dört halefinden sonra, sadrazamlık onuru Salankamen Muharebesi'nde hayatını kaybedecek olan Köprülüzâde Mustafa Paşa'ya verildi. Daha sonra, 1697 yılında, devlet mühürleri Köprülü Mehmed Paşa'nın yeğeni Amcazâde Hüseyin Paşa'ya teslim edilecek ve böylece tekrar Köprülüler Ailesi'nin eline geçmiş olacaktı. Ama bir daha ilk iki Köprülü'nün gücünde ve yeteneğinde hiçbir sadrazam çıkmadı aksine sürekli bahtsız geçen savaşlardan dolayı bir anda yükselip, bir anda yine düşen bir dizi yeteneksiz ve geçici vezirler gelecekti99. Sürekli mağlubiyetler ve kayıplar, o güne kadar hiç görülmemiş bir utanç olarak sadece sadrazamların değil, nihayet Sultan IV. Mehmed'in bizzat felaketine neden oldular. Yeni ordu seraskerlerin, vezirlerin ve sonunda bizzat sultanın suçu olduğu söylenen tüm başarısızlıklara ve kayıplara rağmen, Hristiyan taarruzu karakterini taşıyan savaştan dolayı Viyana önlerinde alınan mağlubiyetten sonra, büyük bir öneme kavuşacak ve devlette yönetici bir faktör hâline gelecekti. Linz'de 5 Mart 1684 yılında yeni bir Hristiyan müttefik birliği kuruldu100. Bu birlik, Haçlı Seferi idealini canlandırmak için halkın sevinç gösterileri altında değil, bazı güçlerin ortak menfaatleri böyle gerektirdiği için, devlet temsilciliklerinin gölgesinde oluşturuldu. Sadece papanın Hristiyanlar tarafından kısa bir süre önce veya onlarca yıl önce kaybedilen eyaletleri geri kazanmak için kurulan bu koalisyonun hamisi olarak faaliyet göstermesi, Ortaçağı, İslâm'a karşı dinî fanatizmini ve modern çağın başlangıcında Haçlı Seferi planları yapan hayalcileri hatırlatıyordu. Venedik'teki Alman elçi Thurn Kontu, Venedik'i Girit'i ve belki de Mora'yı ve Eğriboz'u tekrar geri kazanmasını sağlayacak bir savaşa davet ediyordu101. Kral Sobieski'nin Avusturya hanedanının son zamanlardaki kendini beğenmişliğinden ötürü maruz kaldığı tüm hakaretlere rağmen Lehistan-Avusturya ittifakı bozulmadı, hatta hedefleri daha da kesin hâle getirildi. Üç müttefik devletin temsilcileri olarak yetkilendirilen üç kardinal, kâfir ve Hristiyan topraklarının haksız sahipleri olarak Osmanlı'ya karşı kurulan Kutsal İttifakı imzaladılar. Taraflardan hiçbiri diğerlerinden bağımsız olarak düşmanlıklara başlamayacak ve ayrı bir barışa ilişkin görüşmelerde bulunmayacaktı. Ancak ortak savaş için yapılan anlaşmalar bununla sınırlı idi ve müttefik ordu için hiçbir birlik, hiçbir program ve kim tarafından yönetileceğine dair hiçbir şey belirlenmedi102. Sadece Rus Çarı'na da ittifak içerisinde bir yer ayrıldı103. Nahcivan Piskoposu Sebastian Knab, Dominikenlerin çıkarları için faaliyetlerde bulunmak üzere 1683 yılında İsfahan'a geçmişti. Buraya, Türklere karşı ve Bağdat'ın geri alınması için yürütülecek ortak savaş hakkında görüşmeler yapmasına izin veren vekâletnâme gönderildi104. Ancak 1686 yılında, Şiiler arasında Osmanlı Sultanı'na karşı kurulan müttefik birliğine katılacak taraftar bulmanın imkânsız olduğu cevabını gönderdi105. Genç İran Şahı, isyancı Gürcüler ve Dağıstan'a akın eden Kazaklar ve Kalmuklar ile yeterince meşguldü106. İran'ın sadrazamı bir Sünni idi ve diğer vezirler İstanbul'dan düzenli olarak para alıyorlardı107. Baş tercüman ise Fransız Kapusen rahibi Rafael'di. Yine buraya gönderilen Lehistan elçisi Zgurski de daha başarılı olamadı108. Şah ve baş veziri, Hristiyanlara şans dilemekle yetindiler109 ve İran'ın Müslüman bir ülke olup, barışı korumak zorunda oldukları cevabını verdiler110. Lehistan sınırındaki savaş, her iki tarafta çok yavaş gidiyordu. Haziran ayında Leh birlikleri Kamaniçe'yi kuşattılar. Boğdan Prensi Kantakuzen, Tutora karargâhına kaçtı ve Sobieski her iki vasal ülkenin elçilerini kabul etti111. Kralın Boğdan'ı, Eflak'ı ve Erdel'i işgal edip, Bucak'tan Tuna Nehri'ne kadar ilerleme ve İstanbul'u ele geçirme niyetlerinden bahsediliyordu112. Haziran ayında Almanlar Tımışvar üzerinden Eflak'a girecekler ve burada Lehler ile birleşeceklerdi. Venedik'in Lehistan'daki temsilcisi Morosini aracılığıyla Venedik'in Osmanlı İmparatorluğu'nun bölünmesine denizden katkıda bulunmak üzere, donanmasını Selanik Limanı'nda toplaması istendi. Ama Leh ve Avusturya diplomatları daha hiçbir teşebbüsde bulunmadan, her ikisi de Ortaçağ'dan kendilerine miras kalan yerler olarak baktıkları Romen eyaletlerinin geleceğine dair münakaşalara başladılar ve Cottarini, fikir ayrılıklarını Hristiyanların çıkarına ortadan kaldırmak için Viyana'ya gitmek zorunda kaldı113. Lehistan hazinedarı ancak Ağustos ayında, yanında Petriceicu'nun grubundan Romen kaçaklar ile birlikte Boğdan'a akın etti ve kısa bir süre için Şerban'ın ülkesini ele geçirebilmeyi umuyordu114. Lehistan Kralı arkasından bizzat gelip, kışı Yaş'da geçirecekti, ama Turla Nehri üzerine kurulan köprü sonbaharda yağan yağmurlardan dolayı tahrip oldu ve Kamaniçe büyük bir başarı ile direnirken, sadece Hotin önlerinde Tuna Nehri'nin sağ kıyısına birkaç top kurulabildi. Kralın sayıca oldukça büyük ordusu Ekim ayının ortalarına kadar sınırdaki karargâhta beklemek zorunda kaldı. Ancak, Temmuz ayında başlarına yine Selim Giray Han'ın geçtiği Tatarlar geldiğinde fazla direnemediler ve Grodek'teki köprüyü yıkmak zorunda kaldılar. Nihayet İsakçı'dan yola çıkan Serasker Sarı Süleyman Paşa, Tatarlarla birleşti ve Ekim ayının sonunda sınır nehri'ni geçtiklerinde, Leh Kralı 11 Kasım'da toplanacak mecliste bizzat bulunması gerektiği bahanesi ile Livov'a geri çekilmişti bile115. Hatman Movila'nın Tatarların üzerine gönderilen Kazakları, Boğdanlılar tarafından düşmanlıkla karşılandılar116. 1685 yılında Serasker Sarı Süleyman Paşa yine İsakçı Geçidi'ne geldi ve buradan eski bir Leh subayı olan Konstantin Kantemir'i prens olarak Boğdan'a gönderdi (Haziran)117. Sonbaharda Tatarlar Macaristan'a geri döndükten sonra, Serasker Sarı Süleyman Paşa, iki vasal prensin yardımları ile Kamaniçe'ye erzak götürmek üzere Tutora'ya karargâh kurdu118. Eylül ayının başlarında Leh General Yablonovski Boğdan'a akın etti ve Boian Köyü'nde, Türkler ve tecrübeli Kantemir ile karşı karşıya gelerek, geri çekilmek zorunda kaldı. Sarı Süleyman Paşa, galip olarak Edirne'ye geldi ve 9 Aralık'ta sadrazam olarak Kara İbrahim Paşa'nın yerine geçti119. 1686 yılında Sadrazam Sarı Süleyman Paşa, kuşatma altındaki Budin'i kurtarmak üzere Macaristan'a yöneldi ve Boğdan Prensi Kantemir, Kral Sobieski'nin saldırısını huzur içinde bekliyordu, zira kedilerin ve köpeklerin bile talan edilmiş ülkesini terk ettiklerini biliyordu. Ayrıca sadrazamın bizzat himayesinde bulunan prens, uzun zaman önce Lehistan ile irtibata geçmişti ve kendisini, hanedanını, Boyarları ve Ortodoks ruhbanlarını güvenceye alacak imtiyazlar elde edeceğinden emindi120. Ağustos ayının sonunda Kral Sobieski gerçekten de Boğdan'a geldi ve birlikte Bucak Tatarlarına karşı savaşmak üzere, Eflak Prensi'ni yanına çağırdı. Tatar Hanı, Macaristan'da olduğu için, en azındın bu sefer kolay bir zafer elde edilebilirdi. Ancak küçük bir Boyar grubunun dışında Boğdanlıların tamamı, prensinden en basit köylüsüne kadar, Lehistan Kralı'na karşı düşmanca bir tutum içindeydiler. Kantemir, Türklerin ve Tatarların yaklaştıklarını ve kendi oğlu Antioh'u, başka genç Boyarlar ile birlikte Bâbıâli'ye rehin bıraktığını bahane etti121. Kral Sobieski, gerek tahkim ettirdiği eski Boğdan başkenti Suçava'yı, gerekse Yaş'ı savunmasız buldu. Lehlerin tarafında olan Boyarlar, başlarında Hristiyan dostu Kostin kardeşler olmak üzere, Bucak'a dönüş yolunda yalnız bıraktılar. Sobieski, Yaş'da Metropolit Dositeus ve ruhban sınıfının üyeleri tarafından Tanrı tarafından gönderilen kurtarıcı olarak karşılandı. Lehlerin Boğdan başkentindeki merasimleri iki hafta sürdü ve kralları kaçak Kantemir'in arkasından alaycı Romen şarkılar söyledi. Bu arada Kazak ve Leh çeteler her yeri talan ediyorlardı Neamt Manastırı'nda Timuş'un dul eşi Prenses Roksandra'nın boynu vuruldu. Ordu, Tuna Nehri'ne doğru ilerlese de Lehler, Bucak Eyaleti'nin verimsiz ve güneşin altında yanan çayırlarında açlıktan ve susuzluktan kırıldılar. Her yerde Tatar çeteleri ile karşılaştılar ve Kral Sobieski, sayıları iyice azalan yorgun birlikleriyle Yaş'a geri döndü. Sobieski, daha sonra Boğdan hazinesi, yeni Aziz Jean'ın kemikleri ve itibarı ağır bir şekilde sarsılmış Yaş Başpiskoposu – Yaş ateşe verilmişti – ile birlikte Tatarlar ve Boğdanlılar tarafından taciz edilerek122, Sniatin'e yöneldi. Piyadelerinin neredeyse tamamını Tatar topraklarında kaybetmişti123. Bu başarısızlıktan sonra Leh birlikleri Kamaniçe'ye tekrar saldırmadılar. Savaş kroniği bu tarihten sonra sadece Leh çeteler ve Kantemir'in Kamaniçe'ye erzak sağlayan Boğdanlıları arasında önemsiz çatışmalardan bahseder124. 1686 yılında Sobieski tarafından işgal edilen Suçava bölgesi ve birkaç manastır, geçici olarak Lehlerin elinde kaldı Boğdan Prensi bu kayıpları kabul etmişti. 1688 yılında sanki Jablonovski tekrar Turla Nehri'ni aşmak istiyormuş gibi görünüyordu. Bunun üzerine Tatar Hanı derhal İsakçı Geçidi'ne geldi ve iki yıl önce seraskerliğe getirilen Bıyıklı Mustafa Paşa'nın komutasındaki birlikler ile birleşti125. Lehistan Kralı, sınırlarını Aşağı Tuna bölgelerine ve denize kadar genişletmek, Kırım Tatarları dahil olmak üzere tüm Tatarları yok etmek ve Türkleri Anadolu'daki yerlerine geri göndermek için papadan yardım istedi, ama boşuna126. Avusturya'dan gelen 6 bin Alman piyade, tıpkı Erdel'den gelmesi beklenen erzak arabaları gibi hiçbir zaman gelmedi127. Lehistan Kralı ancak 1691 yılında tekrar Boğdan'a ayak bastı, ama ne Tatarlar ne de Serasker Gürcü Mehmed Paşa'nın komutasındaki Türklerle karşı karşıya gelmedi. Yine bu ıssız topraklarda Neamt dolaylarındaki dağlara kadar yaptığı askerî bir gezintiden sonra hiçbir sonuç alamadan bu ülkeden ayrılmak zorunda kaldı128. Sonraki yıl Mustafa Paşa ve Kantemir, Lehler tarafından işgal edilen Soroka'yı kuşattılar (Ekim)129. 1694 yılında Tatarlar tekrar Kamaniçe'ye yöneldiler ve yaz aylarında, Kazaklar Turla Nehri boylarında akına çıkarken, Tatar Hanı serhad boylarında belirdi130. Bu sınırdaki savaş tamamen susmuştu. Aslında Lehistan savaşı hiçbir zaman ciddi bir karakter göstermemişti. 1699 yılında sağlanan barışa kadar geçen 16 yıl içerisinde Lehler, önemli sayılabilecek hiçbir şey elde edememişlerdi. Kamaniçe'nin geri kazanılmasının çok zor bir görev olduğu anlaşılmıştı. Sobieski'nin her iki seferinde de hiçbir muharebe yapılmamış ve Boğdan'ın Lehler tarafından fethedilen kısımları sürekli olarak Tatarların ve Kantemir'in hizmetinde bulunan Romen çetelerin akınlarına uğruyordu. Müdahalesinin karşılığında Kamaniçe'yi ve Ukrayna ile birlikte Podolya'nın tamamını, ayrıca Boğdan'ı, hatta belki de Eflak'ı ve Bucak'ı talep eden Lehistan'ın askerî çabaları, bağımsızlığını kazanma arzusu ve dinini koruma çabaları ile birçok kez Leh Kralı'nın yardımına başvuran komşu Hristiyan ülkenin tamamen harap olmasına131 neden olmaktan başka bir sonuç getirmemişti132. Venedik, savaşın ilk üç yılında gerek denizlerde, gerekse Francesco Morosini yönetiminde Mora'da önemli başarılar elde etmişti. Mevcut şartlar altında , diyor de la Croix, Türkler için Venediklileri karşılarında düşman olarak görmekten daha huzursuz edici bir şey olamazdı. Sahillerin savunması zayıftı ve kadırgalar kötü durumda idi. Kara birlikleri tüm paraları kullandıkları için uzunca bir süre için yeni bir donanma bile oluşturulamadı133 . Morlaklarla birkaç anlaşmazlık, İstanbul'daki gümrük memurlarının yeni gelen Balyos Civran ile münakaşaları, sultanın birkaç defa para taleplerinin geri çevrilmesi, Venedik tarafından resmen değil, sadece Balyos Donato'nun geri çağrılması ile ilan edilen savaşın bahaneleri idi134. Barış teklifleri geri çevrildi135. 1684 yılında Venedik Dalmaçya'ya birçok asker gönderdi ve bir ay gibi kısa bir süre içinde Uskokların yardımı ile Skardona, Resano ve Duare ile birkaç başka yer ele geçirildi. Francesco Morosini, 17 günlük bir kuşatmadan sonra Ayamavra Adası'nı fethetti. Karşı sahildeki Preveze de Venediklilerin eline geçti ve General Strassoldo birkaç bin asker ile 4 bin Türkü mağlup ettiği Arnavutluk'a akın etti. İstendil'de birkaç Osmanlı gemisini batırmayı başardılar136. 1685 yılında Manyotlar ayaklandı, ama İsmail Paşa huzuru tekrar sağladı. Morosini, 43 yelkenliden, 6 mavnadan, 6 kalyondan ve 40 nakliye gemisi ile aralarında 2.400 Hannoverli bulunan 12 bin kişiden137 oluşan donanması ile Mora sahillerine geldiğinde, gözünü doğrudan Koron'a dikti. 15 Haziran'da eski kalenin kuşatması başlatıldı ve Halil Paşa, kaleyi kuşatanları kuşatmak için geldi. Halil Paşa karargâhta hayatını kaybetti ve halefi, eski Defterdar Mehmed Paşa geldikten hemen sonra büyük bir mağlubiyet aldı. 12 Ağustos'ta Koron ele geçirildi ve müdafaa kıtaları, Köprülülerin yönetimindeki Osmanlıların Hristiyan birliklerine davrandıklarının aksine çok kötü muamelelere maruz kaldılar138. Morosini, bunun üzerine Kalamata'da Manyotların yardımı ile yeni bir zafer kazandı ve bu şehir de teslim oldu. Akabinde teslim olanlar Zernata, Kalefa ve Passava139 oldu. Musahib Mustafa Paşa, kayıpları geri getiremedi ve Abdülkadir Reis'e, Venediklilerle hiçbir çatışmaya girmeye fırsat bulamayan Osmanlı Donanması'nı İstanbul'a geri götürme emri verildi140. 1686 yılının bahar aylarında Musahib Mustafa Paşa, İsmail Paşa ve Mahmud Paşa ile birlikte Kalefa'yı geri almayı denedi, ama Venedik gemilerinin karşısında geri çekilmek zorunda kaldı141. Sıra Haziran ayında kuşatma altına alınan Navarin'e geldi. İsmail Paşa kaçtı ve kale 7 Haziran'da Hristiyanların eline geçti. Modon ve Argos aynı akıbete uğradılar ve 18 Ağustos'ta Anabolu ele geçirildi142. Bosna Beylerbeyi Siyavuş Paşa'nın müdahalesine rağmen, Dalmaçya'da Zenga ve Knin düştü. Kastelnova da aynı tehditlere maruz kaldı143 ve 1688 yılında Venedik'in eline geçti144. Ülgün de yeniden Venedik hakimiyetine girdi145. 24 Temmuz 1687 tarihinde, Mora Beylerbeyi'ne karşı elde edilen bir zaferden sonra Balyabadra Venedikliler tarafından ele geçirildi. Venedik bayrağı kısa bir süre sonra İnebahtı üzerinde dalgalanmaya başladı. Kastel Tornese ve Mezistre neredeyse hiç direniş göstermediler. Sadece Benefşe tutunabildi. Hristiyanlar 9 Ağustos'ta Gürdüs (Korint)'e girdiler. Bir ara Eğriboz'a saldırmayı düşünen Morosini'nin donanması Eylül ayının ortalarında Atina önlerine geldi. Ünlü maceraperest Königsmark Kontu, Atina'yı kara tarafından topa tutuyordu ki 26 Eylül'de gerçekleşen bir patlama yüzünden Akropolis büyük hasar gördü. 29 Eylül'de kale Hristiyanların elinde idi146, ama kısa bir süre sonra yine terk edildi. Ama Atina'da tapınağı zarar gören Yunan Tanrıçası sanki bundan sonra uğradığı hakaretin öcünü almaya çalışıyordu. Kısa bir süre sonra Venedik Docu olmayı planlayan Morosini, 1688 yılında Eğriboz'u fethetmeye çalışırken herhangi bir başarı sağlayamadı. Temmuz ayının sonlarına doğru başlatılan kuşatma gittikçe uzuyordu. Salgın hastalıklara maruz kalan Venedik Donanması, 12 Ekim'de yapılan başarısız bir taarruzdan sonra buradan ayrıldılar. Karaya çıkartılan mürettebatın neredeyse yarısından azı tekrar gemilere binebilmişti. Mora asıllı Morosini, hızlı bir şekilde giriştiği bu savaşı sonuna kadar götüremeyecekti. Büyük bir muharebeye girmeden ve uzun süreli kuşatmalar yapmak zorunda kalmadan elde edilen bu başarılar, sadece Mora Beylerbeyi ve sancakbeylerinin ellerinde yeterince imkân olmaması, para ve erzak yoksunluğu ve Osmanlı Donanması'nın zayıflığı sayesinde gerçekleşebilmişti. Macaristan savaşı ise nihayet sona erecekti. Ordunun tutumu ile vezirlerin ve sultanın kaderi ve hayatı bu savaşın sonucuna bağlı idi. Macaristan'daki savaş zamanla pahalı, uzun süreli ve sonuçta olumsuz bir savunma hâlini almıştı. Haziran ayında Lotringen Dükü 26 bin piyade, 17 bin süvari ve 100 kadar top ile birlikte Parkani'den Macaristan için serasker tayin edilen İbrahim Paşa, kışı geçirdiği Belgrad'tan yola çıktılar. Kalesi daha 18 Haziran'da teslim olan Vişegrad'ı kurtarmayı başaramadı ve Budin Beylerbeyi Kara Mehmed Paşa, emrindeki sipahilerin Almanlara karşı gösterdikleri cesarete rağmen, 27 Haziran'da Vaç önlerinde yapılan muharebeyi kaybetti ve Avusturyalılar bu şehri de işgal ettiler147. 28 Haziran'da Peşte'nin müdafaa kıtası şehri ateşe verip, şehirden ayrıldı. Lotringen Dükü, tıpkı 1683 yılında Sobieski'nin tavsiye ettiği gibi Uyvar'ı ele geçirmek isteyen Starhemberg Kontu'nun tavsiyelerine karşın, 25 bin asker ile tek başına Budin'e karşı şansını denemeye karar verdi148. 10 Temmuz'da Alman öncü birlikleri ve seraskerin buraya gönderdiği Osmanlı birlikleri arasında ilk karşılaşmalar başladı. 22 Temmuz'da henüz güneş doğmadan bin kadar Alman süvari ve aralarında Johann Esterhazi komutasında bir birlik bulunan 1.500 piyade, çılgınlar gibi davranan Osmanlılara yeniden saldırdılar. Rivayete göre, Osmanlılar burada 3 bin asker ve sadrazamın tuğlarını kaybetti. Baden Kontu Ludwig149 kaçanları150 takip etti. İbrahim Paşa, Budin önlerine büyük bir ordu ile gelen Almanlara saldırmaya cesaret edemedi. Bu arada Kont Schulz ve Palffy, Kuzey Macaristan'da Eperies yakınlarında Tökeli'yi arıyorlardı151. Eylül ayında Tökeli'yi mağlup ettiler. Leslie, bu arada Haziran ayında Verovitsa'yı aldığı Hırvatistan'da geziyordu152. Yine de bitmek bilmeyen kuşatma, sayıları Eylül ayında Osmanlıların hiçbir şey yapmasına gerek kalmadan 12 bin kişiye kadar inen, erzak temini iyi, ama kendi içinde anlaşmazlık içindeki Alman ordusuna büyük kayıplar verdiriyordu153. Bavyera Dükü daha sonra karargâha 8 bin asker daha getirdi ve Baden-Durlach Kontu emrindeki Suebyalı birlikler de katıldı. Yeteneksizliği artık bariz bir şekilde ortaya çıkan hasta Lotringen Dükü'nün yerine Baden Kontu geçti. Utanç içinde, Macaristan'ı birkaç ay içinde kâfirlerin baskısından kurtarmak için gelen büyük kurtarma ordusunun acınacak hâlindeki kalıntılarını Ekim ayının sonunda, 109 gün süren ve 23 bin Hristiyan'ın hayatına mâl olan başarısız bir kuşatmadan sonra tekrar ülkesine geri götürme görevini üstlenmek zorunda kaldı154. 1685 yılında Alman ordusunun üç bölümü tekrar Kuzey Macaristan'a, Budin dolaylarına ve Hırvatistan'a gönderildi. Bu sefer, Kayser I. Leopold'un Haçlı Seferi bayrağı altında Alman asilzâdelerin ve şehirlerin sayısız birliği de orduyu katılmıştı. Serasker İbrahim Paşa, 20 Haziran'da Belgrad'tan ayrılmıştı. Öncelikli hedefi, 11 Temmuz'dan beri 30 bin Alman tarafından kuşatmaya alınan Uyvar'ı kurtarmaktı. Ama önce Budin'e gelerek, 28 Temmuz'da Vişegrad'ı tekrar ele geçiren Türklerle buluştu. 30 Temmuz'da Estergon kuşatması başlatıldı155. Üçüncü Macaristan seferi sanki Türkler lehine dönmeye başlamıştı, ama Alman ordusu Osek'te Ağustos ayının ortalarında burada bulunan üç Türk Paşası'na karşı zafer kazandılar ve şehir ateşe verildi. Osmanlılar, geri çekilirken köprüyü de arkalarından yıkmak zorunda kaldılar156. Serasker İbrahim Paşa'yı kaçırmak için Lotringen Dükü ve Bavyera Elektörü aynı ayın ortalarında 40 bin asker ile yola çıktılar ve 16 Ağustos'ta, fevkalade müstahkem mevkiinden bir savaş hilesiyle çıkartılan İbrahim Paşa, yeniçeriler ve sipahiler arasındaki anlaşmazlıklar ve kıskançlıklar yüzünden büyük bir mağlubiyete maruz kaldı157. İbrahim Paşa, daha sonra Budin ve Peşte önlerine de geldi, ama boşuna. Uyvar, Caprara komutasındaki Almanların bir taarruzu ile ele geçirildi ve Almanlar, bu intikam savaşında her seferinde olduğu gibi, her yeri yağmalayıp, katliamlar gerçekleştirdiler (19 Ağustos) çıkan çatışmalarda Uyvar Paşası hayatını kaybetti158. Hristiyan ordusunun asıl gücü Uyvar yakınlarında kaldı. Türkler daha Eylül ayının başlarında burada barış tekliflerinde bulunmuşlardı159. Bu arada diğer birlikler, Kuzey Macaristan'da Tökeli'nin üzerine yürüdü ve Eperies, Tokay, Kosice (25 Ekim), Ungvar, Sarospatak, Solnuk ve Sarvar, İbrahim Paşa buralara yardım getiremeden Schulz, Mercy, Heissler ve Caprara tarafından geri alındı160. Kral İmre Tökeli'nin bazı taraftarları bunun üzerine derhal boyun eğdiler. Sadece Marmoros Dağları'ndaki güçlü Munkaş Kalesi Almanlara sonuna kadar direndi. Türkler tüm başarısızlıkları hainlere atfediyorlardı. İmre Tökeli, İbrahim Paşa'nın daveti üzerine Varad'a geldiğinde, askerlerinden ayrıldı ve İstanbul'a gönderildi161. Ağustos ayının başında yeni bir ordu oluşturma çabası içinde olan Bâbıâli162, Serasker Kara İbrahim Paşa'yı görevinden azletti ve tıpkı iki yıl önce Viyana önlerinde mağlubiyete uğrayan Kara Mustafa Paşa gibi Belgrad'ta idam edildi. Kara İbrahim Paşa'nın ölümü ile sadrazamlık makamına yetenekli ve çalışkan Sarı Süleyman Paşa getirildi163. Erdel, bu hadiseler sırasında hiçbir tehlikeye maruz kalmamıştı. Erdel tahtında hak iddia eden Csaky, Eflak Prensi Şerban Kantakuzen'in elçisi olarak Viyana'ya gitti ve 1686 yılının Şubat ayında tekrar döndü164. Bunun haberi İstanbul'a kadar ulaştı ve kurnaz Kantakuzen, derhal mazeretler uydurup, Csaky ile herhangi bir ilişkisi olduğunu inkâr etti165. Aynı dönemde yeni Serasker Ahmed Paşa, Avusturyalıların Erdel'e veya Eflak'a akın etmelerini önlemek için Tımışvar Banatına geldi166. 1686 yılı, Viyana Sarayı'nın savaş kuruluna göre nihai sonucu getirmeli idi. Olayların gidişatı, bu umutlarını boşa çıkarmadı. Tuğların, daha Mart ayının sonlarında dikilmesine ve sadrazamın 19 Nisan'da harekete geçmeye hazır olmasına rağmen167, Türkler bu sefer Erdel'in uzun zamandan beri planlandığı gibi, Avusturyalılar tarafından işgalini engellemek için geç kaldılar, zira Avusturyalılar Erdel'e daha kış aylarında gelmişlerdi168. Bahar aylarında ise Starhemberg Kontu, Csaky'nin komutasındaki 6 bin Macar ile birlikte Klausenburg'u (Koloszvar) kuşatmak üzere Szathmar'dan yola çıktı169. IV. Mehmed, 1684 yılında aynı adı taşıyan oğluna taht üzerindeki haklarını garanti etmesine rağmen170, Apafi Alman Kayser ile gizli bir anlaşma yapmış, ancak Şerban Bâbıâli'ye durumu derhal bildirmişti171. Sarı Süleyman Paşa ve Yeniçeri Ağası Hasan Ağa, Haziran ayının başlarında Maros Nehri'ne geldiler ve bu yıl için Erdel'i bir kez daha Avusturyalıların işgalinden kurtardılar172. Tisa (Theiss) bölgesinde ayrıca Solnuk'a geri çekilen Almanlar tarafından ateşe verilen Sarvar'ı geri aldılar173. Yeni Sadrazam Sarı Süleyman Paşa, İmre Tökeli'yi hain olarak atıldığı zindandan çıkartmıştı, ama Tökeli'nin yeni durumlara alışması biraz zaman aldı174. Bu arada, aralarına Brandenburg birliklerinin de katılacağı 100 bin kişilik bir ordu, Parkani'den yola çıkarak, kayserin önce belirlediği gibi İstolni Belgrad önlerine değil, Budin önlerine gelmişti. Almanlar, 24 Temmuz'da kan dökmeye gerek kalmadan şehri işgal ettiler, ama eski Yeniçeri Ağası Abdi Paşa Budin Kalesi'ni takdire şayan bir direnişle savunuyordu175. Yapılan birçok taarruzdan hiçbiri sonuç getirmedi ve Osmanlıların başarılı huruç hareketleri yüzünden Alman ordusu büyük kayıplar verdi. Almanlar özellikle 27 Temmuz ve 3 Ağustos'ta yapılan taarruzlarda büyük zayiata uğradılar176. Lehlere karşı gösterdiği ustalıktan dolayı kendisinden büyük hizmetler beklenen Sarı Süleyman Paşa, ancak 9 Temmuz'da Belgrad'taki karargâha gelebildi. Burada huzuruna çıkan İmre Tökeli, Budin'in kuşatmadan kurtarılması için yapılacak sefere katılmasına izin verilmeyip, her ihtimale karşı Belgrad'ta bırakıldı. 15 Temmuz'da Sava Nehri geçildi. Abdi Paşa acilen yardım talebinde bulunmasına rağmen, Sarı Süleyman Paşa burada Tatarları beklemeye karar verdi. 2 Ağustos'ta Han'ın oğlu nihayet geldiğinde, hızına kimsenin erişemediği atlıları derhal Budin'e gönderildi. 6 Ağustos'ta Osmanlı ordusu Mohaç'ta kamp kurdu. Sadrazam Sarı Süleyman Paşa daha sonra yanıda Bosna Beylerbeyi Siyavuş Paşa, Anadolu Beylerbeyi Hasan Paşa, Çerkes Ahmed ve Yeniçeri Ağası Hasan ile birlikte, eski Serasker Ahmed Paşa'nın komutasındaki birlikleri yanına çağırmadan Tuna Nehri'nin orta kısımlarına doğru ilerledi. Bu arada Hristiyanların genel komutanı, meydan muharebesinde Macaristan'ın eski başkentinin kaderini belirlemek üzere buraya gelmişti. 14 Ağustos'ta yapılan ilk muharebe Osmanlılar için kötü geçti Almanların top atışları ve bir kez geri püskürtülen Macarların dayanıklılığı Lotringen Dükü'ne zafer kazandırdı. Yine de Sarı Süleyman Paşa, kendi adamları tarafından terk edilmesine rağmen, tüm bölgeye hakim tepeyi tutmayı başardı. Sonraki günlerde düşmanla tekrar muharebeye girişmeye cesaret edemedi ve 29 Ağustos'ta Siyavuş Paşa'nın emrindeki yeniçeriler, Eski Budin'e girmeye çalışsalar da başarılı olamadılar177. Hristiyanlar, 2 Eylül'de Budin'i tekrar ağır bir top ateşine tuttular ve nihayet, tüfeklerine takılmış süngüleri ile178 kaleye girmeyi başardılar. Abdi Paşa ve silah arkadaşı İsmail hayatlarını kaybettiler. Çaresiz sadrazamın gözleri önünde Budin alevler içinde kaldı ve Osmanlı İmparatorluğu'nun son umudu olan bu adam, hiçbir şey yapmadan karargâhından sadece acımasızca katledilen kadınların ve çocukların seslerini dinledi179. Şehrin düşmesini cephanelikte meydana gelen bir patlamaya bağladı180 ve Ahmed Paşa'yı, Macaristan Eyaleti'nden kalan yerlerin savunucusu olarak tayin etmek, İstolni Belgrad ve Kaniye'yi tahkim etmek, ordunun bir bölümünü Segedin'e göndermek ve bizzat Osek'e yönelmekle yetindi. Baden Dükü Ludwig, Sarı Süleyman Paşa gittikten sonra Simontornya'yı181 ve 22 Ekim'de çok önemli birer yer olan Peç ve Sikloş'u ele geçirdi. Kendi kaderlerine terk edilmiş Osmanlılar, Budin'deki müdafaa kıtalarının başına gelen tüyler ürpertici kanlı katliamdan kurtulmak için, her yerde direnişin kırmızı ve siyah sancaklarının yerine barışın beyaz bayrağını açıyorlardı182. Osek köprüsü yine alevlerin kurbanı oldu ve kuşatma altındaki Segedin'e gönderilen Osmanlı Paşası, Zenta'da Lotringen Dükü'nün birliklerine yenildi183. Çerkes Ahmed Paşa'nın yönetimindeki Türkler ve Tatarlar, karargâha geri geliyorlardı. 9 Ekim'de Osek köprüsünde ordugah kuran sadrazam, kuşatma altındaki şehri ve Gürcü Mehmed Paşa'nın yeniçerilerinden oluşan müdafaa kıtasını kurtarmayı tekrar denemek istedi184. Ama bu yardımcı birlikler de General Veterani'nin karşısında geri çekilmek zorunda kalınca185, şehir Ekim ayının sonunda teslim oldu. Sarı Süleyman Paşa, en azından kutsal sancak-ı şerifi 14 Kasım'da vardığı Belgrad'a getirebildiğine seviniyordu186. Belgrad'a varır varmaz, daha önce Petervaradin'de yaptığı barış tekliflerini yineledi187. Mehmed Ağa, Alman temsilci Karaffa'nın açıklamalarını dinlemekle görevlendirildi188. Yeni savaş yılı, her zamanki gibi Nisan ayında başladı Sava Nehri üzerindeki köprü tamir edildi ve Petervaradin'de yeni bir köprü kuruldu. Ama sadrazam ancak 19 Haziran 1687 tarihinde köprüyü geçti. Lotringen Dükü, Drava Nehri'nin ötesinde yoluna devam etmesini engellemeye çalışsa da, Sarı Süleyman Paşa, Eğri Kalesi'ne kadar ilerlemeyi başardı. 16 Temmuz'da savaş için hazırlıklar yapmak üzere Alman ordusu Valpo'ya Osmanlılar ise Osek'e geldiler. 17 Temmuz'da Sarı Süleyman Paşa, Lotringen Dükü'nün ve Bavyera Elektörlerinin müttefik birlikleri ile karşı karşıya geldi. Avusturyalılar günlerce Sarı Süleyman Paşa tarafından bizzat yönetilen yeniçerilere ve Bavyeralılar, sol kanadı oluşturan Anadolu ve Halep Beylerbeylerine karşı savaştılar. 22 Temmuz'da Anadolu Beylerbeyi Hasan Paşa, karargâhta eşyaları ve gemileri korumak üzere bırakılan askerlere saldırdı. 26 Temmuz'da Hristiyan ordusu Sikloş'tan Mohaç'a kadar geriledi. Mohaç boşaltıldı ve Osmanlılar nihayet nehri geçebildiler. Sadrazam için başarılı geçen birkaç küçük çatışmadan sonra, 9 Ağustos'ta çok önceleri yakınında eski özgür Macaristan'ın battığı Mohaç yakınlarındaki köy, Almanlar tarafından ateşe verilerek alevler içinde yanmaya başladı. Neredeyse aynı yerde, Harsan Dağı'nın eteklerinde ve hemen hemen aynı ay içerisinde, Habsburglular tarafından himaye altına alınan yeni Macaristan canlanacaktı. 12 Ağustos sabahı, Sarı Süleyman Paşa düşmana saldırdı ve zaferinden o kadar emindi ki, karargâhını korumak için hiçbir tedbir almadı. Ama topçular o gün hedeflerini şaşırdılar ve Osmanlılar akşam karanlığı bastırdığında, hâlâ Eğri Kalesi'ne gidecek yolu zorla açmak için karşılarındaki güçlü orduyu geçememişlerdi. Müttefik Almanların her yönden yapılan son bir taarruzu, muharebenin kaderini belirledi Savaş alanında 8 bin ölü, 2 bin esir ve bütün toplarını bırakan Osmanlı ordusu Osek köprüsüne kadar geldi ve herşey bitene kadar burada iki gün bekledi189. General Dünewald'ın birlikleri bunun üzerine Valpo ve Osek'i ve daha sonra Pojega'yı ele geçirdiler ve asıl Macaristan Krallığı'nın güney sınırına kadar ulaştılar. Lotringen Dükü, Erdel'e akın etti ve Somlyo, Klausenburg ve doğuda Szamos-Uyvar'ı işgal etti. Blasendorf (Macarca Balaszfalva Romence Blaj) yakınlarında Erdel Prensi Mihai Apafi 27 Ekim'de ülkenin imtiyazlarını onaylayan, prense ve oğluna ülkenin yönetimini teslim eden, ama aynı zamanda Alman askerlerine ülkenin tüm kalelerin kapılarını açan bir anlaşma imzaladı190. Eğri Kalesi (7 Aralık) ve Munkaş (1688 yılı başları) General Karaffa'ya teslim oldular ve yeni yıl daha başlamadan, Macaristan yasaları ihlal edilerek, Alman Kayser'in en büyük oğlu, Macaristan Kralı ilan edildi. II. II. Öcü mutlaka anılmalı idi. Bunun hesabını bu sefer sadece Budin'in düşmesinden sonra herşeye rağmen makamından alınmayan Sadrazam Sarı Süleyman Paşa değil, daha büyük biri, sultanın kendisi verecekti. Sürekli bir yerlere gönderilen, düşük ücret alan ve elinden zaferi alındığı için, liderlerini sadece zoraki takip eden ordunun isyan duyguları uzun zamandan beri için için kaynamaya başlamıştı. 1685 yılında Edirne'deki sipahiler seslerini yükselterek ulûfelerini ve kutsal sancak altında nöbet tutulmasını1 talep etmişlerdi. Yeniçeri ağasına, sarayın subaylarına ve içoğlanlarına asilerin başlarını cezalandırma görevi verildi. İsyancı liderlerinin çoğu kaçmıştı ele geçenler ise İstanbul'a gönderildi ve meydanlarda idam edildi2. Aynı yıl içinde Budin önlerinde yeniçerileri sipahilerden ayırmak gerekti3. 1686 yılında Gönüllüler uzun mızrakları, kaplan derileri ve azametli türbanları ile resmi geçitte sadrazamın önünden görkemli bir biçimde geçseler de sadrazamın etrafında demirlere bürünmüş ve zırhlı başlıklar kullansalar da Belgrad karargâhında açlık kol geziyordu ve bu açlığa kısa bir süre sonra veba da eklendi4. Sadrazam, muharebeler sırasında sıkça askerleri tarafından terk ediliyordu5. Geri çekilmeler gitgide panik içindeki kaçışlara benzemeye başlıyordu6. Herhangi bir birliğin verilen bir emre itaat etmediği de oluyordu. Avrupa sipahileri, Anadolu paşalarının emirlerine itaat etmek istemiyorlardı7 ve ordu gün geçtikçe bu umutsuz savaştan usanmaya başlamıştı. Aynı dönemlerde şehirler de hoşnutsuzluklarını sokak gösterileriyle açığa vuruyorlardı tıpkı 1685 yılında Halep, Şam ve Şehrizor'da olduğu gibi8. Anadolu'daki huzursuz birlikler ise Macaristan savaşına gittikçe daha fazla çekiliyorlardı9. IV. Mehmed'in dinî konulardaki danışmanı Vanî Efendi'nin10 ölümünden sonra ulema, sadece avlarla ilgilenmek, Köprülülerin bıraktığı mirası boşuna harcamak, kutsal sayılan anlaşmaları sadece kaprislerinden dolayı ihlal etmek ve böylece imparatorluğun üzerine Tanrının lanetini çekmekle suçladıkları IV. Mehmed'e karşı geliyorlardı. Bu hadiseler karşısında iyice sinen IV. Mehmed, şeyhülislâmı değiştirerek bu huzursuzlukları dindirebileceğini düşünüyordu, ama boşuna. Savaşın masraflarını karşılamak için mücevherlerini bile sattı, ama hiçbir şey işe yaramıyordu. İstanbul'da sadece mevcut 400 bin evden değil, camilerden de vergi istenince11 ulema sınıfı IV. Mehmed'e nihai darbeyi vurmaya karar verdi. 1687 yılı için Kürtlerin yaşadığı bölgeler ve Irak12 gibi en uzak bölgelerden yeniçeriler13 getirtildi ve bu yeniçeriler ile birlikte Anadolu eyaletlerinde baş gösteren huzursuzluklar Avrupa'ya taşındı. Mohaç'ta Hazine elden gidip, Anadolu Beylerbeyi Hasan Paşa gibi en çok sevilen komutanlar bunu hayatları ile ödemek zorunda kalınca, sadrazam da bunun üzerine sipahilere hakaretler yağdırınca, uzun zamandır beklenen büyük askerî ayaklanma nihayet patladı14. Eğri Kalesi'ne çağrılan birlikler, itaat etmeyi reddediyor, ulûfelerinin tamamının ödenmesini istiyorlardı. Ancak bu imkânsızdı. Sadrazamın ise bizzat ordunun başına geçmesini talep ediyorlardı. Bu taleplerle Petervaradin'de ayaklanan sekbanlar ve sipahiler, Sadrazam Sarı Süleyman Paşa'yı gemi ile Belgrad'a kaçmaya zorluyorlardı. Köprülü Mehmed Paşa'nın damadı, Halep Beylerbeyi Siyavuş Paşa'dan birliklerin başına geçmesini talep ettiler. Kayıtsız şartsız sadakat yemini ettikten ve düşmanın üzerine yürümeye hazır olduklarını beyan ettikten sonra Siyavuş Paşa, askerlerin bu isteğine boyun eğdi. Birden herkes aynı şeyi söylüyordu Orduya gürültü ve karmaşa değil, sessizlik ve düzen hakimdi. Kimse tehditler savurmuyor, kimse korkmuyor ve herkes yeni vezire övgüler yağdırıyordu15 . Birlikler bunun üzerine reis efendi, defterdar ve Belgrad Beylerbeyi ile Rusçuk üzerinden İstanbul'a dönen Sadrazam Sarı Süleyman Paşa'nın azledilmesini ve yerine Kaymakam Siyavuş Paşa'nın getirilmesini talep ediyordu. Aynı dönemde Mora'dan kötü haberler geliyordu. Sadece Kırım'da Kırım Hanı, 6 Mayıs tarihinde Lehistan ile yapılan anlaşmaya istinaden, Moskova'daki genç çarın Vasili Galitzin yönetiminde üzerine sevkettiği birliklerini geri çekilmeye zorlamıştı16. İmre Tökeli, Irak ve Şam Beylerbeyi ile Petervaradin'de kalırken, Osmanlı ordusu Belgrad'a yöneldi17. Henüz itaat eden birlikler, ordunun Tuna Nehri'ni geçmesine izin verdi. Asiler, Macaristan'da Türklerin elinde bulunan Macar şehirlerini savunmayı yeni serasker serdar Hasan Paşa yönetiminde de reddettiler. Şam Beylerbeyi Halil Paşa ve Katırcıoğlu Belgrad'ı ve çevresini tutmaya çalışacaktı, ordunun kalan kısmı da 27 Eylül'de İstanbul'a dönmek üzere yola çıktı. IV. Mehmed, Sarı Süleyman Paşa'yı koruma cesaretine sahip değildi ve asilerin taleplerine boyun eğdi. Bundan cesaret alan asiler, orduyu diğer hainlerden temizleme teşebbüsüne başladılar. İstanbul'a dönen defterdar ve iki tezkereci de Siyavuş Paşa'nın kontrol edemediği askerlerin öfkesine başardılar18. yenik düştüler. Diğer subaylar kaçmayı Kaymakam Receb Paşa, öncelikle sadece Sarı Süleyman Paşa'nın ölüm fermânını çıkartan IV. Mehmed'in emirlerini yanlış anlayarak, kendisinin de ölüm tehdidi altında olduğunu düşündü ve ordunun yaklaşmakta olduğu haberini yayarak tüm başkenti huzursuz etti. Ordu, henüz Filibe'de idi ve asiler, efendilerinin tüm barışçıl ve takdir dolu sözlerine rağmen, gitgide daha yüksek sesle sultanın av tutkusunu ve hükümdarlığı sırasında ordunun Macaristan'ın savaş alanlarında yaşadığı büyük utançlardan bahsetmeye başladılar. Hadımağalarının idamı istendi ve elde edildi. Nihayet Sultan IV. Mehmed'in de tahttan indirilmesi talep edildi. Bu sayede Kaymakam Köprülüzâde Mustafa Paşa'nın ağabeyi Ahmed Paşa'nın maruz kaldığı onca hakaret ve haksızlık için kaba ve nankör, değerbilmez efendisinden intikam alma zamanı gelmişti. Sultan'ı tahttan indirmekte bir saniye bile tereddüt etmedi. IV. Mehmed'in iki erkek kardeşi, etraflarında sadece birkaç köle olmak üzere uzun zamandan beri zindanda gibi yaşıyorlardı. Şehzâdelerden biri ile ilişki yaşadığı iddia edilen eski Valide Sultan, gerçek anneleri olmamasına rağmen, bunları sultanın kaprislerinden, musahiblerin entrikalarından ve Girit asıllı, halktan bir kadınla asilzâde Verzizi'nin kızı olup, zeki bir kadın olarak iki oğlunun taht üzerindeki haklarını korumaya çalışan Haseki Sultan'ın nefretinden korumayı başarmıştı. Bu yüzden 1647 yılından sonra boğazlanan kardeşleri Şehzâde Bayezid'in akıbetine uğramaktan kurtulmuşlardı. Sultan İbrahim'in diğer oğulları babalarından önce ölmüştü. Kardeşlerden Şehzâde Süleyman (15 Nisan 1642 doğumlu), mavi gözlü, sarı saçlı, güçlü bir bedene sahip, akıllı ve kararlı güzel bir adamdı. Adını taşıdığı atasının kendisine yüklediği sorumluluğu taşıyacak kapasitede birine benziyordu. Bir yıl sonra, 22 Mart 1643 tarihinde doğan Şehzâde Ahmed ise iyi huyundan dolayı birçok sempati topluyordu19. Gerek asi ordu, gerekse ulema sınıfı, Şehzâde Süleyman'ı Osmanlı İmparatorluğu'nun kurtarıcısı ve intikamını alacak kişi olarak görüyordu. IV. Mehmed, çifte kardeş katli ile kendi konumunu kurtaracak cesarete sahip değildi20. Bu siyasî cinayeti gerçekleştirmiş olsa bile, neredeyse yetişkin iki oğlu, 1644 doğumlu Şehzâde Mustafa ve henüz 14 yaşındaki Şehzâde Ahmed tahta çıkartılacaktı21. 8 Kasım'da Köprülüzâde Mustafa Paşa, Şeyhülislâm Ali Efendi, üç kadıasker ve yeniçerilerin temsilcisi – ordu henüz İstanbul'a gelmemişti – oybirliği ile hayatının neredeyse 40 yılını hapis olarak geçiren Şehzâde Süleyman'ı kurtarmaya karar verdiler. Derhal padişah giysileri içinde tahta geçmek zorunda kaldı ve Sultan II. Süleyman olarak huzura gelenlerin saygı gösterilerini kabul etti. Kaymakam Köprülüzâde Mustafa Paşa, ağabeyi Fazıl Ahmed Paşa'nın uygulamaya getirdiği asil bir geleneğe istinaden, zaferini kan dökerek kutlamak istemiyordu IV. Mehmed gönüllü olarak tahttan feragat ederek, iki oğlu ile birlikte hiçbir direnme göstermeden, Sultan II. Süleyman'ın daha yeni kurtarıldığı mahbese girdi. Üzüntülü, ama hiçbir çaresizlik veya korku belirtisi göstermeden, kaderine sessizce boyun eğdi22. Ulûfelerinin beş taksitinin23 dışında yeni hükümdardan ayrıca cülûs bahşişini24 talep eden ordunun başkente gelişi, o döneme kadar huzur içinde Sultan II. Süleyman'dan sadece iyilik bekleyen ve Köprülüler soyuna borçlu oldukları güveni kaymakamına gösteren İstanbul'un farklı bir görüntüye bürünmesine neden oldu. Gündüz gece demeden sokaklarda vahşi ve öfkeli Anadolu sipahileri görülüyor ve istedikleri her yeri talan ediyorlardı. Eski Kaymakam Receb Paşa aynı askerlerin öfkesine kurban gitti25. Hükümet, para temin etmek için zengin insanları zindana attırdı. Alınan fidyeler yine de gerekli parayı karşılamıyordu ve karışıklıklar devam ediyordu. At Meydanı'nda askerler birbirlerine girdiler ve elde ettikleri ganimetleri birbirlerinin elinden almaya çalıştılar. İstanbul'un asıl beyleri, sadece ağalarına itaat eden yeniçeriler ve sipahiler adına başkenti zorbalıklara boğan basit ağalardı26. Arka planda iktidarın iplerini elinde tutan Köprülüzâde Mustafa Paşa, bu anarşiyi yaratanları uzaktaki eyaletlere atayarak, ayak altından kaldırmaya çalışıyordu. Ancak 1698 yılının Şubat ayında yeniçeri ağası, asilerin liderlerinden birini idam ettirdiğinde bunu hayatı ile ödeyecekti. 1 Mart (1688)27 tarihinde asiler, Sadrazam Siyavuş Paşa'nın peşine düşüp, hayatı ve onuru için son ana kadar yiğitçe savaşmasına rağmen28, onu da öldürdüler. Aralarında Köprülü Mehmed Paşa'nın kızlarından biri de olan eşleri öldürüldü ve malları eşkıyalar arasında bölüşüldü29. Basit bir sipahi olan Ali Ağa, sadrazam ilan edildi ve devletin en yüksek makamlarındaki memurları ve sultanı tahttan indirmekle görevlendirildi30. İstanbul halkı, gücünün bilincine vardığı andan itibaren korku salan bu hakimiyeti kabul edemezdi. Şehir halkı ve lonca zanaatkârları arasından toplanan 20 bin kişi, peygamber soyundan geldiklerini iddia eden31 Emirlerden birini başlarına getirerek, ordudan Sarı Süleyman Paşa'nın İstanbul'a geri getirdiği kutsal sancak-ı şerifi teslim etmesini istediler. Zaferi getirdiğine inanılan kutsal sancağın altında32 bir gün sonra büyük bir kalabalık toplandı ve Sultan II. Süleyman, yeniçeriler Köprülüzâde Mustafa Paşa'yı tercih ederken, eski hoca Nişancı İsmail Paşa'yı sadrazamlığa getirdi ve yeni bir yeniçeri ağası atadı. Siyavuş Paşa'nın sarayını talan eden soyguncular ve katiller, idama mahkum edildiler. O günden sonra , diyor Rum ileri gelenlerinden biri33, Sultan Süleyman, sadrazamın kendisine tavsiye ettiği gibi, etrafta dolaşmak ve şehri seyretmek için sarayından daha sık çıkıyordu . Nişancı İsmail Paşa, Nisan ayı başlarında sadrazam ilan edilmiş olmasına rağmen, boyun vurduran ve iple boğduran34 bu güçlü sadrazamın yeni diktatörlüğü ancak 2 Mayıs tarihine kadar sürdü, zira yeniçeriler tekrar Orta Camide bir araya gelerek, işlenen cinayetler için yine bir sadrazamı kurban seçtiler. Nişancı İsmail Paşa'nın bahtsızlığı ayrıca Köprülüzâde Mustafa Paşa'nın ona karşı olması idi. Sultan II. Süleyman, kaymakamın tavsiyesine uyarak, ikinci sadrazamını Rodos'a sürgüne gönderdi. Yerine eski bir yeniçeri olan Tekirdağlı Bekri Mustafa Paşa geçti. Yeniçeriler, Bekri Mustafa Paşa'ya itaat ediyorlardı. Bu sayede IV. Mehmed'in intikamcısı olarak ortaya çıkan ve yanında büyük bir taraftar topluluğu ile Üsküdar'a kadar gelen Gedik Paşa'yı ele geçirebildi. Eski rejimin bir diğer taraftarı olan ve sipahileri ile Bulgaristan'da yağma yapan Yeğen Osman Paşa, başka araçlar kullanılarak alt edildi35. Bekri Mustafa Paşa, Ağustos ayında bir zafer daha kazandı Yeniçeriler, tahttan feragat eden sultanı tekrar tahta cülûs ettirmek istediklerinde, yeniçeri ağası beylerbeyi olarak Bağdat'a gönderildi ve yeniçeri liderlerinden birkaçı, haince planlarını hayatları ile ödemek zorunda kaldı. Bu esnada IV. Mehmed'in yaklaşık 6 bin taraftarı hayatını kaybetti. Köprülüzâde Mustafa Paşa, sultanın bizzat başında bulunduğu ve huzursuz yeniçeriler ve sipahiler eşliğinde yapacağı bir sefer sayesinde sürekli ayaklanmaları sona erdirebileceğini umut ediyordu. Sultan II. Süleyman bu amaçla İstanbul'dan ayrılarak Edirne'ye gidecekti, ama Hazine o kadar boşalmıştı ki, seyahatin masraflarını karşılamak için sarayın altın ve gümüş tabaklarının ve başka değerli eşyaları satmak zorunda kaldı36. 28 Ağustos'ta nihayet İstanbul önlerindeki düzlüğe tuğlar dikildi37. II. Süleyman, kendisini ancak ikinci başkente kadar götürecek yolculuğuna 5 Eylül'de başladı38. Macaristan'da yaşanan yeni kayıplar yüzünden sultana karşı suçlamalara başlandığı için, böyle bir karar daha da gerekli hâle gelmişti. Dört aylık bir kuşatmadan sonra sadece Eğri Kalesi ve 19 Mayıs'ta İstolni Belgrad Almanların eline düşmüş39 ve Munkaş, Tökeli'nin eşi tarafından daha kış aylarında teslim edilmişti40. Ayrıca Bavyera Elektörü ile Baden Kontu Ludwig yönetiminde iki Hristiyan ordusu Sırbistan'ı ve Bosna'yı kurtarmak üzere Belgrad'a doğru hareket ediyordu. Düşmanın karşısına bizzat çıkmak, zamanla, dindar ama aynı zamanda yeteneksiz bir insan olduğunu gösteren ve tahta cülûs ederek, kendini lekelediğini düşünen41 II. Süleyman için öncelikle masraflarını karşılamak için gerekli paranın bulunamaması yüzünden imkânsızdı. Bu yüzden 21 Haziran'da Yeniçeri Kethüdası Zülfikâr Efendi'yi ve Baştercüman Mavrokordato'yu Avusturyalı düşmanına tahta cülûsunu bildirmek, gerçekte ise adil bir barış yaparak Macaristan'ın en azından bir kısmını kurtarabilmek için Viyana'ya göndermekle yetindi42. Elçiler 8 Eylül'de43 Belgrad'a varmadan ve yeni serasker Belgrad'tan henüz yola çıkmadan44, Eğri Kalesi'nin, ardından Lippa, Solimos ve Lugos ile General Caprara'nın kolayca işgal ettiği İllok ve Petervaradin'in düştüğü haberi duyuldu. Osmanlı seraskeri bu haberler üzerine Belgrad'tan ayrıldı. Öncü birlikleri Sava Nehri üzerinde Böğürdelen Kalesi'nde geri püskürtüldü. Semendire, Ağustos ayının başlarında, 33 bin asker ve 98 toptan oluşan Hristiyan ordusunun eline geçti ve 6 Eylül'de 9 bin askerin büyük bir direnişle savunduğu Wasserstadt ve nihayet Belgrad, Bavyera Elektörünün ve yardımına gelen Kont Caraffa'nın eline düştü45. General Veterani, kısa bir süre önce Sidovar ve Karansebes'i ele geçirmişti. Orsova, Osmanlılar tarafından terk edildi ve Severin'in karşısındaki Kladova, düşman tarafından işgal edildi. Düşman orduları daha sonra kışı Erdel'deki karargâhlarında geçirmek üzere Eflak topraklarını geçtiler. Bosna'da Baden Kontu emrinde 5 bin kişi ile Unna sınır nehrini geçti ve Kostainicza, Gradiske ve Brod'u fethetti. Cesurca savaşan Bosna Beylerbeyi, 5 Eylül'de Brod yakınlarında Derbent'de yenildi46. 5 bin askeri ile birlikte savaş meydanında hayatını kaybetti. Alman ordusu, Bosna'nın tamamını kısa sürede ele geçirebileceklerini umut ediyorlardı. Baden Kontu'na, Venediklilerin açgözlülüğünden kurtarmak için Hersek ve Dalmaçya'yı işgal etme emri verildi. Fetih, savaşla ya da savaşsız olacak deniyordu Viyana'dan gelen mektuplarda47. Baden Kontu Ludwig, Bosna'dan ayrılmadan önce İzvornik'in işgali ile Eylül ayı ortalarında Sırbistan'a giren Alman ordusu ile irtibatlar güvence altına alındı48. Mora'da ise sadece Eğriboz'un savunucuları hâlâ tutunabiliyorlardı49. Osmanlı İmparatorluğu ne bir orduya, ne de savaşta kullanılacak bir Hazineye sahipken Anadolulu ve Rumelili asiler yine yağmalarına başlamışken50 ve etrafı entrikacı yüksek memurlar ile sarılı çaresiz bir sultan hadiselerin gidişatını kararsız bir biçimde izlerken, Fransa, Doğudaki eski müttefikini kurtarmak için elinden gelen herşeyi yapmaya karar verdi. Louis, Alman Kayser'e savaş ilan etti ve İstanbul'daki sultan kardeşine , Avusturya'da bölünmesine kesin gözü ile baktığı yerlerden pay vermeyi vaat etti51. Batı'nın bu büyük kralının52 elçisinin bir tabureye oturma şerefine nail olmak için sadrazam ile sert tartışmalara girdiği ve kendisine karşı saray subaylarının kötü davranmakta tereddüt etmedikleri Köprülüler devri kapanmış Cesy gibi İstanbul ve İzmir gümrüklerini icarla alıp, daha sonra ödemelerini yapamayıp borçlanan53 ve zindanlara atılan ya da gemilerde zorla tutulan elçilerin zamanı geçmişti. Louis'nin Fransız tebaanın denizlerde güvenliğini sağlamak amacı ile 1682, 1683, 1687 ve 1688 yıllarında dört kez Fransız mucit Petit-Renaud'nun bombaları ile topa tutulan Cezayir'e karşı seferleri, ne de 1685 yılında Tunus'a karşı yapılan sefer değildi55. Kaptan-ı Derya, Duquesne ve Trabluslular arasında arabuluculuk yapmıştı gerçi, ama küçük ve büyük korsanlara karşı çaresizliği56 biliniyordu. Öyle ki Malta, Livorno, Villafranca ve Mallorca (Mayorka)'dan 40 kadarı genelde Takımadalarda geziniyorlardı57. 1671 yılında Marsilya sakinleri tarafından Doğu Akdeniz ticareti için kurulan Fransız şirketi Fransız malların ihracatı – 1687 yılında İngilizlerin 302.473 kuruşuna, Venedik'in 366.900 kuruşuna, Hollandalıların 197.700 kuruşuna ve Cenevizlilerin58 115.250 kuruşuna karşılık 506.520 kuruş – ve bir süredir piyasaya giren İspanyol skudiler59 beş skudi değerinde birçok sahtesi bulunan ve yüksek bir taleple karşılaşan gümüş paralar60 birçok Fransız'ın zanaatkâr ve sanatçı olarak yerleşmesi – 1680 yılında İstanbul'da birçok hareme çağrılan Fransız bir kuaför vardı61 - Fransız modasının ve gitgide İtalyan dilinin yerini alan Fransız dilinin yaygınlaşması da Osmanlı siyasetinin Fransa Kralı'nın iradesine boyun eğmesi ve Fransa temsilcilerinin maruz kaldığı birçok hakareti Macaristan ve Girit savaşlarında, her zamanki korsanlıklarda ve nihayet Afrika'daki Haçlı Seferi teşebbüslerinde açılan Fransız bayrağını unutturacak nedenler olarak kabul edilebilirdi. Kapitülasyonlar, 16 Nisan 1673 tarihinde Doğuya bilimsel bir gezi yapan ünlü Nointel tarafından yenilenmişti. Kapitülasyonlar, İstanbul'da henüz temsilciliği olmayan tüm devletlere Fransız bayrağı altında gerekli ticaret serbestisini Kızıldeniz'i geçerek Hindistan'a ulaşma iznini gümrüğün tıpkı İngilizler, Hollandalılar ve Cenevizliler için uygulandığı gibi yüzde beşten yüzde üçe indirilmesini Fransa'nın Pera'daki San Francesco Capuchin Kilisesi ve Cizvit Kilisesi üzerindeki himayesini ve Hristiyan hastanesinin Galata keşişlerine verilmesini kapsıyordu. Kutsal Mezarın anahtarlarının geri verilmesi de istenmişti, ama boşuna62. Türklerin duygularını hiçbir zaman önemsemeyen ve 10 gemi ile Osmanlı başkentini kuşatıp, açlıktan öldürebileceklerini ve kendi çıkarlarına bir ayaklanma çıkartabileceklerini düşünen63 Fransızların İstanbul'da itibar kazanması, özellikle devletin gerileme döneminde olması böyle bir zamanda
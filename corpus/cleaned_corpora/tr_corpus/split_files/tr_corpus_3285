tekrar yaşadım. Başarılı olmak istiyorsam ki olmak istiyordum her gün ders çalışmalıydım. Ama bu da ilk çalışmaya başladığım zamanlarda zor oldu. Sürekli bir şey bulup ders çalışmaktan kaçmak istiyordum ama kaçmamam gerektiğini de biliyordum. Bu yüzden ders çalışmaktan kaçmak için yaptığım hiçbir etkinlikten zevk almıyordum. En başlarda sadece dersin başına oturup bir test de olsa çözmeye başladım. Bir süre sonra alışkanlık olmuştu ve hem ders çalışıp hem de sevdiğim şeyleri yapabiliyordum. Sürecin sonu kolay da olsa mücadele deyince aklıma hep zorluk gelecek. Ben bu mücadeleleri tek başıma mı vermiştim? Hayatımızdaki tüm zorluklara tek başımıza mı savaşırız? Kitabın kahramanı çölde yaşam mücadelesi verirken bunları sorguladım. Evet, tek başımıza savaşırız hayatta ama çoğunlukla destek alabileceğimiz insanlar olur yanımızda. Mesela her gürültü yaptığımda annem uyarırdı. Ders çalıştığım dönem arkadaşlarımla birbirimizi teşvik ederdik. Bugün iki yüz soru çözersek yarın meyveli pasta yemeye gideceğiz gibi bir sürü şey yapardık. Rehber öğretmenim az mı ders çalışma programı düzenlemişti bana? Annemin de ben ders çalışırken meyve soyup başucuma getirdiği çoktur. Üniversiteye ilk başladığımda kendimi yalnız mücadele vermem gerekiyor gibi hissetmiştim. Hasta olduğumda kim bakacaktı? Yorgun olduğumda kim odamı toplayacaktı? Üzgün olduğumda kim beni teselli edecekti? Ama bu dönemde de arkadaşlarım oldukça bunlarla tek başıma savaşmak zorunda kalmadım. Herhangi bir sorunla mücadele etmem gerektiğinde birilerinden destek almak o sorunun üstesinden gelmeyi kolaylaştırır. Kitaptaki uçakla her an kaza yapma ihtimaline karşı saatlerce süren yolculukta sürekli uçağa ve havaya dikkat etme gerekliliği; kaza olduğunda ise eğer sağ salim kazadan kurtulduysan açlıkla ve susuzlukla savaşıp, en yakın yaşam alanına ulaşıp yardım bulabilme gibi mücadelelerle kendi hayat mücadelemi karşılaştırdım da benimkini mücadeleden saymalı mıyım diye düşündüm. Çölün ortasındaki bir mücadeleyle teknolojinin her şeyi benim yerime yaptığı bir çağda mücadeleyi karşılaştırınca böyle bir sonuç çıkarmam doğal. Teknoloji o kadar gelişince her şeyin kolayı çıktı. Makarna yaparken bile sadece su kaynatıp hazır makarnanın üstüne koyuyorum ve suyun kaynamasını uzun uzun beklememe de gerek yok. Kıyafetleri de elimde dikmek veya yıkamak zorunda değilim. Sadece oturduğum yerde bilgisayarı elime alıp kart bilgilerimi girmem yeterli. Yıkamak için de çamaşırı ve deterjanı makineye koymam yeterli oluyor, derecesini bile ben ayarlamıyorum artık. Birçok işi bizim yerimize makineler yapıyor ama yine bu mücadele etmeme gerek yok anlamına gelmiyor. Savaşmak zorundayım, hem de daima. Oturduğum yerden işimi halledebilmem için bilgisayarı kullanmayı öğrenmem gerekiyor. Parayla işimi halledebilmem için para kazanmam ve bunun için de sürekli çalışmam gerekiyor. Sadece bunlar için değil daha kaliteli bir yaşam için de sürekli mücadele etmem gerekiyor. Makarnayı çok kolay yapabiliyorum ama sağlıklı değil. Sağlıklı beslenebilmek için taze meyve, sebze satın alıp kendim pişirmeliyim. Sağlığım için egzersiz de yapmalıyım. Egzersiz ruh sağlığıma da iyi gelecek bir şey. Ruhumu beslemek için ve arkadaşlarımla birbirimize ihtiyacımız olduğunda destek olabilmek için arkadaşlarımla da vakit geçirmeliyim. Hem işlerimi halledip hem arkadaşlarımla buluşmak, yaşam mücadelesi kadar zor olmasa da bir mücadele. (1) Kısacası, her insan hayatında belirli bir oranda mücadele vermek zorundadır ama çok, ama az. Teknoloji her ne kadar hayatımızı kolaylaştırsa da bu “mücadele etmesek de olur” demek değil. Herkes hayatında yapması gereken şeyleri yapmalıdır, zorluklara katlanmalı ve mücadele etmelidir olumsuzluklarla ki sonunda huzura kavuşsun. Gökcen YILDIRIM 21501444 Kaynakça (1) http://www.karikaturhane.com/picture/ders-calis-ders-karikaturu/tags/586guncel_karikaturler OKUYUCU1 Mehmet Çağatay Okuyucu 21102626 TURK102-23 Gönenç TUZCU Zübüklük Huydur Bizde Zübük, toplumumuzun düşünce yapısını ve siyaseti en iyi şekilde anlatan kitapların başında geliyor. Zübük özü itibariyle kara mizah içeren ve toplumun yapısını mizah katarak anlatmasıyla öne çıkıyor. Ben aslında kitabın ismini biraz açmak istiyorum. Çünkü kitabın ismi ve konusu arasında güçlü bir bağlantı var. Zübük sözlük anlamı olarak kendi çıkarları için her yolu deneyen menfaatçi ve çıkarcı kişiler için kullanılan bir terimdir. Tıpkı ana karakterimiz Zübükzade İbrahim Bey gibi… Siyaset; kesinlikle yanlış anlaşılan gerektiği gibi kullanılmayan veya menfaatler doğrultusunda kullanılan bir kavram haline geldi. En azından bizim ülkemizde bu şekilde oluyor. Aslında siyaset kavramı çok hassas ve tehlikeli bir olay. Çünkü siyaset, hükümet veya muhalefet gibi kavramlar herkesin konuşurken korktuğu veya ne tarafta olduğunu belli ederken tereddüt ettiği kavramlar. Bunun böyle olduğunu düşünmemin nedeni toplumun veya hükümetin yarattığı ‘’korku’’dur. İşte Zübükzade İbrahim karakteri burada ortaya çıkıyor. Zübük’ün yaptığı onca sahtekârlığa, yalancılığa rağmen insanların ona inanması “korku” unsurundan ortaya çıkıyor. Niye? Çünkü Zübük ne yaparsa yapsın hükümetten birilerini tanıyor bu yüzden insanlarda ister istemez bir önyargı oluşuyor. Kitabı okurken “Yok canım bu kadar da sahtekârlık olmaz” diye bir an düşündüm. Sonra kendi kendime dedim ki aslında bizim ülkemizin de bundan bir farkı yok. Hükümetin başına kim gelirse gelsin ne kadar sahtekarlık yaparsa yapsın veya yardıma ihtiyacı olan insanları ne kadar kandırırsa kandırsın sonuç hep aynı oluyor. Ülkemize zarar veren insanlar hep baş tacı ediliyor. Aziz Nesin de mizah yoluyla bunu net bir şekilde belirtmiş. OKUYUCU2 Zübük’ü okurken gülsem mi ağlasam mı bilemedim aslında. Zübük’e güvenen insanların düştüğü durumlar veya paralarını almak isterken daha da para kaptıran insanların haline güldüm. Doğruyu söylemek gerekirse bu duruma düşen insanlara üzülmedim fakat kızdım. Zübükzade İbrahim Bey’in insanlara yaptığı binlerce düzenbazlıktan sonra gidip yine ona güvenmeleri hatta yalan söylediğini bile bile ona inanıyormuş gibi yapmaları tüm bunları hak ettiklerini gösterir. Günümüzde de bunun böyle olduğunu düşünüyorum. ‘’Şimdi çok iyi anladım ki, Zübük bir tane değil, biz hepimiz birer Zübüğüz. Bizim hepimizin içinde birer Zübük olmasa, bizler de birer Zübük olmasak aramızdan böyle zübükler büyüyemezdi.‘’ Bence hem toplumumuzun hem de kitabın özeti net bir şekilde bu sözlerdir. Lakin demin de söylediğim gibi başımıza böyle şeylerin gelmesi veya aramızdan Zübük gibi insanların çıkması kesinlikle kendimizden kaynaklanan bir şey olduğunu düşünüyorum. Çünkü biz bu tarz insanlara fırsat verdiğimiz sürece sonuçlarına da katlanmamız gerektiğini düşünüyorum. Böyle güzel bir eserin mimarı olan Aziz Nesin için biraz konuşmak istiyorum. Aziz Nesin’in yeteneği, mizahi yönü, ustalığı zaten apaçık ortadadır. Zübük konusu gereğiyle yazılması cesaret isteyen bir kitap olmuş. Özellikle yazar gerek yaptığı iğnemeler gerekse verdiği mesajlar yönünden ustalık gerektiren konulara parmak basmış. Ayrıca dilinin yalınlığı, hemen okumamızı sağlayan akıcılık ve erişilmesi zor olan mizahi anlayışıyla Aziz Nesin ülkemizden gelip geçmiş en büyük yazarlardan neredeyse ilki. Böyle bir yazar olabilmek için öncelikle cesaret dolu bir yürek ister. Aziz Nesin olabilmek için kendi menfaati için yalakalık yapmayan, gerektiğinde herkesin gözünde kötü olmak pahasına doğruyu söylemeyi gerektirir. Aziz Nesin olmak galiba Türkiye’de değer görmemeyi gerektirir. Son olarak illa birini örnek almak istiyorsanız kendi adıma Zübük olmayı değil, Aziz Nesin olmayı tercih ederim. RUH-EŞİM Önce bir ruhu, sonra da edecek umudu olması gerekiyor insanın ruh-eşini bulabilmesi için. Bahsettiğim ruh ne dini ne de mistik bir ruh. Hayattasındır, bedenin canlıdır evet, ama yaşamıyorsundur bu ruh olmadan. Kimimiz bununla doğar, kimimiz yaşarken bulur, kimimiz ise hiç nail olamaz bu duyguya hayatı boyunca. Eşlerimizi bulamadığımız vakit, hemen yitiriyoruz biz var olan umutlarımızı da. Oysa zaten umut dediğimiz şey değil midir 'ruh' aşılayacak olan bize, ruh-eşimize kavuşturacak olan bizi? Umut, düşüş, direniş üçlüsüyle geçiriyoruz hayatımızı. Önce devasa hayaller kurup kocaman balonlar şişiriyoruz ve çıkıyoruz gökyüzüne, sonrası ise kaçınılması neredeyse imkânsız son. Acılı bir düşüş. Ve direniş başlıyor, hayattayız hâlâ. Bu yazıyı yazabiliyorsam eğer ve okuyabiliyorsanız siz de, direnmişiz bir şeylere ve gelmişiz buralara kadar manasına gelir bu. Direniş, baskıdan doğar. Baskı olmadığı takdirde direneceğimiz pek de bir şey yoktur, rahatımız yerindedir çünkü. Bir şeyler yanlış gelmeye başlıyor şimdi. Baskı altında hissetmeye öyle alışmışız ki hayatı direnmekten ibaret sanıyoruz. Tam da burada başlıyor paragrafın başındaki yaşamsal döngü.'Umut'a dönüyoruz yeniden. Umut etmeye. Ve nasıl oluyor anlamıyorum, her yazım bir şekilde umuda bağlanıyor... Zaman zaman yanılırız. Çoğu zaman. Zamanımızın oldukça büyük bir parçası yanılmakla geçer hatta. Bunlardan epey bir büyüğü de, tam aksi olduğu hâlde, ruh- eşimizi bulduğumuzu sanmaktır. Yanılgıların en acısı budur belki de. Yapılan fedakârlıklar, verilen emekler, kurulan düşler... Bunların hepsini yeniden, bir başkasıyla yepyeni şekillerde yaşayacak ve eskisi gibi yaşayamayacak olmak endişesi sarar insanı. Yepyeni başlangıçlar için adımlarımızı hesaplamalı ve anı geldiğinde (doğru an diye bir şey yoktur), 'o' hamleyi yapmalıyız. Hamle. Brida. Brida'nın bana verdiği ilham, gösterdiği yol aklımın bir köşesindedir her zaman. Pusulaya mı ihtiyacım var, işte tam burada!- Brida: "Ruh eşimin kim olduğunu nasıl anlayacağım?" "Risk alarak. Başaramamak, hayal kırıklığı, yanılmak gibi riskler alarak, ama Aşk'ı aramaktan hiç vazgeçmeyerek. Aramaya devam ettiğin sürece, sonunda zafere ulaşırsın." (Brida, 41) "İşte bu!" diyorum kendi kendime. Tıpkı bir deniz feneri gibi yol gösteren bu söz ışık saçıyor adeta. "Et!" diyor. "Umut et!". "Korkma düşmekten!" Ve korkmuyorum bir gün düşmekten. İşte o gün, yüksek ihtimalle, hayatımın dönüm noktalarından birine daha imza atıyorum. Sesleri daha net işitmeye; renkleri daha canlı görmeye başlıyorum. Yağmur bile yağıyor, en sevdiğim :). O bile dayanamamış bu güzelliğe, mutluluğa ve dolmuş; taşmış bulutundan! Duruyorum ve vücuduma düşen her bir yağmur damlasını büyük bir heyecanla tanımaya başlıyorum. Her birini. Teker teker. Öyle canlı hissediyorum ki! Tarifi yok! Her birini teker teker hissetmeye çalışıyorum ki yaşadıklarıma inanabileyim. Yaşadıklarımdan dolayı mı yoksa soğuk yağmur damlaları mı sebebi bilmiyorum ama, ürperiyorum: Mevsim yaz olmasına rağmen hava serin. Yürüyorum bulutsuz bir geceye. Dilimde pek az bilinen bir parça. Dans edesim geliyor birdenbire! Neden olmasın ki!? Bir anda duruyorum. Bu hissin belli bir süre sonra geçeceği düşüncesi zihnime çoktan sızdı! Ah... Tahmin edildiği gibi, çok kısa sürüyor. Ama bana hayatım boyunca unutamayacağım ve doğruluğu tartışılsa da 'yine olsa yine yaparım' diyebileceğim bir haz veriyor. Hayatım boyunca seziyordum hep, aklımı başımdan alacak bir tutkuya ihtiyacım olduğunu. Birine ya da bir şeye tutkuyla bağlanma fikri öyle büyüleyici ki, bir türlü yorulmuyorum aldığım darbelerden. Üstelik yakın zamanda yaşadığım bu mistik olaydan sonra bile. Coelho, yumuşacık ama etkileyici bir yazar. Brida'nın arayışı da öyle. Kitabın kendine has tarzı, olayların akışının; bir yerlere bağlanışının sadeliği de büyük bir katkı sağlamış gerçekliğine. İki düşünce var zihnimde. Birincisi, bazı zamanlarda, olayların akışına müdahale etmememiz ve beklememiz gerektiği yönünde. Diğeri ise, yaşadığımız ya da yaşayacak olduğumuz her olaydaki en ufak bir fırsatı bile değerlendirmemiz ve deneyimlememiz gerektiği yönünde. İlk fikre göre, olayların; kişilerin bize gelmesini bekliyor ve bekliyoruz. Bu yolda gururumuzdan ödün vermiyoruz, değil mi? Birçoğumuza oldukça faydalı da görünüyor hem bu açıdan. Gurur önemli bir unsur çünkü(!). İlk fikri hayatımıza uygulamak için oldukça sabırlı olmamız gerekiyor. Çünkü beklemek eyleminin sınırsızlığı tahammülsüz bir insanı çileden çıkarabilecek güce sahip, kuşkusuz. Diğer tarafta ise, ucu bucağı olmayan deneyimler ormanı var. Sanırım ben ikinci fikre ait hissediyorum kendimi çünkü öyle ya da böyle, bir şeyler YAŞAMAK, yaşadığımı hissettiriyor. Mesele zaten yaşamak değil mi? Yaşayabilmek..? Neden tohumların kendiliğinden çiçek açmasını bekleyelim ki? Neden sulamayalım onları? Ya da neden korumayalım haşerelere karşı? Müdahale ediyorum, ses çıkarıyorum. Çünkü ancak bu şekilde hayatıma yön verebilirim. Arayışıma son vermemeye çalışmakla birlikte, gerekirse sıfırdan fırsat yaratıyorum. Hayatın bana sunduklarıyla asla yetinmek istemiyorum. Yorsa da hayat beni zaman zaman, asla boyun eğmemem gerektiğini biliyorum. Risk alıyorum, umudu hedefliyorum ve daima ileri doğru koşuyorum; 19 yıldır devam eden bu yorucu koşu kimi zaman yavaşlatsa da beni, karşıma çeşit çeşit engeller çıkarsa da, biriktiriyorum. Duygu, deneyim, anı biriktiriyorum. Anılarıma anı katıyorum. Berfin YÜCE Coelho, Paulo. Brida. 1.Baskı. İstanbul: Can Yayınları. 2010 Her zaman daha fazlası, daha iyisiYapmaktan hoşlanmadığınız şeyleri yapmak zorunda olmanız sizi nasıl hissettiriyor? Bu durum aslında birçok insan için yabancı gelmeyecektir. Günlük hayatta çoğu kez insanlar sevmedikleri işleri yapmak zorunda kalıyorlar ve hatta bu sevmedikleri işleri yaparak para kazanan insanlar var. Bu kişileri örnek olarak belirtmek gerekirse bir faturayı öderken, bir yerden belge almamız gerekirken, yemek siparişi verirken veya bozuk olan bir ürün için müşteri hizmetleriyle görüşürken karşılaştığımız insanları gösterebiliriz. İnsanların çoğu yaptıkları işten zevk almadan, o işe karşı bir şevk duymadan sadece bir ay sonunda alacakları parayı düşünerek işlerini sürdürmekteler. Bir ay boyunca çektikleri çile sonucunda ki sevmeden yaptığınız bir iş artık bir noktadan sonra sizin için bir çileye dönüşmüştür, kendilerini rahatlatmak ya da çalışanların deyimiyle kafa dağıtmak bir ay sonunda kazandıkları parayı istedikleri bir tatil, istediği bir araba veya hep hayalini kurduğu o ev için harcayarak kendi kendilerine yapay bir mutluluk oluşturmaya çalışmaktalar. Günümüz dünyasında birçok insanı etkisi altına alan bu memnuniyetsizlik ve bu memnuniyetsizliğin getirdiği daha fazlasını isteme durumu insanları etkilemekle kalmayıp insanların yapay mutluluk, sevinç ve huzur oluşturması için yeni teknolojilerin gelişmesine bile sebep olmuştur. Yakın zamanda popülerliği gitgide artan teknolojilerden biri olan sanal gerçeklik, insanların doyumsuzluğunu gidermek için sanal ortamlar oluşturarak onları hayatlarının monotonluğundan ve sıkıcılığından bir an bile olsa uzaklaşmasını sağlayan teknolojilerden biri. Westworld’dan Dr.Robert Ford “Buradaki tek sınır hayal gücündür.” (Westworld) sözü de sanal gerçekliğin ucu bucağı olmadığının göstergelerinden biri. İnsanlar artık kolay kolay bir şeylerden memnun olmamaktalar ve bu durum gitgide daha da kötüleşmekte. Artık içinde bulundukları koşulları yeterli görmeyen insanlar teknolojiyi kullanarak kendi sorunlarına çözümler aramaktalar. Her zaman ellerinde olandan daha fazlasını isteme durumu, elindekiyle yetinmeme durumu insanları gün geçtikçe etkisi altına alan davranışlardan biri ve bu insanları olumsuz anlamda etkilemeye başladı bile.Toplumda medya aracılığıyla veya insanların kendi oluşturdukları algılar ile birlikte insanlar artık ellerinde olan imkânları yeterli görmeyip her zaman daha fazlasını isteme hastalığına kapılmışlar gibi. Her sene yeni modeli çıkan telefonun sırf gösteriş amaçlı alan insanlar aramızdalar. “Aman o marka giyersem arkadaşlarım bana ne der?” diye düşünen insanlar belki şu an yanınızda oturuyorlar. Belki de siz bile bu düşünceler ile hayatınıza devam etmektesiniz. Tabi ki daha fazlasını, daha iyisini istemek kontrollü olarak yapıldığı sürece mantıklı fakat bazı durumlar için daha fazlasını, daha iyisini, en iyisini istemek insanlar için günümüzün belki de en büyük problemlerinden biri diyebilirim. Bu durumun problem olarak görülmesinin sebebi ise daha iyi olanı istemenin insan için zamanı ve bir sınırlaması yok çünkü her şeyin daha iyisini bulmak mümkün dolayısıyla elimizde olan ne olursa olsun ondan daha iyisini bulmak ve istemek insan için çok normal bir davranış. Bu normalliğin sebebi ise doğuştan gelen açlık, doyumsuzluk hissi. İnsanoğlu hiçbir zaman elindekiyle yetinmeyi bilen bir canlı olamayacak. Ayrıca şahsi ﬁkrim insanın mutlu olup olmama durumu da açlık ve doyumsuzluk hissiyle ilişkilidir. Bu doğrultuda insanoğlu istediğini elde edemediği zaman mutsuzluğa uğradığı gibi elindekinin daha iyisini istediği zaman da doyumsuzluk yapmış olur ve bu durumun da insan için mutsuzlukla sonuçlanabileceğini düşünüyorum. Bana sorarsanız, özetle mutluluk ve doyumsuzluk insanın hayatında iki uç noktadır. Bu iki üç noktanın orta noktası yani sıfır noktası ise insanın hiçbir şeye ihtiyacım yok ya da ihtiyacım olan her şeye sahibim diyebildiği noktadır. Cuma Ali KesiciKaynakça: Nolan, Jonathan. Westworld. 2016. Televizyon Dizisi.Sezin Özkara ARZU KÖKLERİNİ SALIYOR BENLİKTE Arzuların… O kimsenin, kendinin bile müdahale edemediğin saf, tutkulu arzuların… Nasıl da benliğini ele geçiriyor değil mi? Nasıl fikirlerini, hislerini hatta mimiklerini yönetiyor. Arzularınla mı benliğini buluyorsun yoksa olmak istediğin kişi mi oluyorsun; yaşamak istediğin şekilde mi yaşıyorsun arzularınla? Muhtaç hissediyor musun kendini ona karşı zaman zaman ve pişmanlık duyuyor musun bundan sonrasında? Evetse cevabın ya da diyemiyorsan ki gözlerini kırpmadan, ben arzularımla, isteklerimle varım, o zaman benliğin derin kuyularda dolanıyor ve sen o kuyuda boğuluyorsun demektir. Doğuştan gelen bir duygudur arzu aslında. İlk defa annesinin karnından dünyaya gözünü açan bebeğin feryat figan ağlayışında, beş yaşındaki çocuğun değer verdiği birinin tebessüm bile etse kendisine değer verildiğini hissedişinde, on yaşındaki çocuğun ona fikri sorulduğundaki gururlanışında, on beş yaşındaki Bob’un bir ihtiyaç gibi aradığı “aşk” kavramında, Edgar’ın kandırıldığını anladığındaki intikam alma hırsıyla dolmasında, hepsinde ama hepsinde arzu yatıyor bir fişek gibi. O bir fişek, koca bir havai fişeğe neden oluyor sonra. Bütün duyguları tetikliyor çünkü, kendini sorgulatıyor insana: “Bu ben miyim gerçekten?” ve kaçmaya çalışıyorsun sonra. Ama boşuna, kendinden nasıl kaçmayı düşünüyorsun ki? Arzuların ve daha birçok hissin seni sen yaparken, sen nasıl benliğinden bir parçayı atıp savurabileceksin bir köşeye? Evet, seni her zaman iyi yöne sürüklemiyor belki ama sürüklediği yerde de gösteriyor, öğretiyor sana benliğinle nasıl savaşacağını. Savaşmak derken ona düşman gözüyle bakmak değil, bilakis sarmalanmak onunla, doğruyu yanlışı onunla görmek, büyümek onunla… İnsan kendisiyle mücadele etmeyince büyüyemiyor, olgunlaşamıyor düşünceleri. Kendinle çatışmazsan, sorgulamazsan kendini, içindeki küçücük bir arzu kırıntısı, küçücük bir hissin sende pişmanlık yaratıyor. Çünkü daha ne için, kim için arzu hissediyorsun onu bile farkında değilsin. Sıradan hayat koşullarından bir değişiklik olsun diye peşine takıldığın ve senin için utanç verici bir şey haline geliyor. Hâlbuki ne kadar keyifli bir yolculuğa çıkarıyor bizi kendi dünyamızda. Bir anda, tek bir saniye içinde kaplayıveriyor bütün bedenimizi; altüst ediyor aklımızın her bir köşesini. Başka bir şey düşünemiyor hale geliyoruz bir anda avına kilitlenen bir avcı misali. O ana kadar bunu hissetmemişsen suç mu? Doya doya sevin, yaşa bu anı! Benliğini keşfediyorsun, seni sen yapan hislerin çıkıyor ortaya, kucakla bu anı doyasıya… Belki seni gerçekten yanlış yola saptırıyordur ama sen yanlışını gör diye, başkası senin yanlışını görüp ayıplasın diye değil. Yaptığın yanlışlarla, doğrularla, seçtiğin yollarla, isteklerinle ve arzularınla varsın sen. Edgar’ın annesi arzusuna kapılıp Baron’a yaklaştı ve bir sürelik çocuğundan uzak kalmak istedi diye suçlu mu sayacağız şimdi onu? “Annedir ne de olsa, çocuğundan başka bir şey düşünmeyecek.”. Böyle düşünüyorsanız siz de o derin kuyudan çıktığınızı sanıp daha da derine batanlardansınız. Peki, on beş yaşındaki çocuğun annesini değil de bir yabancıyı annesiyle paylaşamamasını nasıl karşılayacağız? Paylaşamıyordu çünkü arzu duyuyordu adama, kendisini ciddiye alacak bir dost bulmuştu kendisine sonunda. Herkesin dünyası farklı, herkesin kendine ait bir benliği var. O benliği bulabildiyseniz içinizde, sımsıkı tutunun ona. Bırakın iyi kötü bütün yolları göstersin size arzunuz, bırakın keşfedin kendinizi, bırakın yetmiş yaşınızda sırf o an arzu duyduğunuz için pamuk şeker yiyin; salıncakta sallanın. Bırakın dallanıp budaklansın, çiçek versin benliğiniz içinizde. Arzu duyduğunuz şeyi yapabiliyorsanız, bu fırsat sunulmuşsa size veya siz yaratabilmişseniz bu şansı, ne mutlu size! YASAK OLANIN HEYECANI Birçok insan sevgilisini,eşini aldatır bunun yeni bir heyecan aramak,eşini sevmemek gibi birçok sebebi vardır ama bence bu durum karşıdaki kişiden ziyade kişinin kedi içsel durumuyla alakalıdır.Aldatan kişi ne istediğini bilmediği için eşine ihanet eder.Eşiyle içine sinmeyen bir beraberliği vardır aralarında aşk,tutku ve sadakat gibi bir ilişkinin temelini oluşturan ana duyguların eksikliği vardır.Belli ki çıkarı ya da o kişiyi kullanmak için bir ilişki içerisindedir ya da eşiyle güven ve saygı gibi duygular paylaştığı için bir ilişkiye başlamıştır.Bu durum ilişki yaşadığınız kişiye haksızlıktır hele ki o insan sizin için gerçek duygular hissediyorsa bu adeta vicdansızlıktır. Paulo Coelho ''Aldatmak'' adlı romanında aldatma konusuna değinmiştir. Linda karakteri evli,çocuklu ve maddi durumu gayet iyi bir kadındır.Fakat monoton bir hayatı vardır ve bunu fark ettiğinde üzülmeye başlamıştır.Bir gün eski gençlik aşkıyla işi gereği karşılaştığında ise yakınlaşırlar ve yasak bir ilişki yaşamaya başlarlar.Linda bu ilişkiyle hissettiği o sıradanlık ve sıkıcı hayat rutininden kurtulacağını düşünse de öyle olmaz.Sonuçta birine ihanet ederek ve bir anlık duygularla alınan kararların sağlıklı sonuçlar vermesi beklenemez. Bazı insanlar için aldatmak basit bir şeydir ilişkileri olmasına rağmen etkilendikleri biriyle eşlerini aldatmaktan çekinmezler.Duruma bu açıdan baktığımda karakterin etkili olduğunu söyleyebilirim.Doyumsuzluk ve açgözlülük aldatmak için birinci derecede etkili özelliklerdir.Kişi sadece kendi isteklerini öne koyarak bencilce davranır.Bazıları için o kadar sıradan bir hale gelmiştir ki partnerini birçok kişiyle aldatmıştır ve bu yakalanana kadar da devam eden bir eylemdir.Fakat bazıları ise hiç beklemediği bir zamanda kalbine dokunan biriyle tanıştığında kendine,duygularına hakim olamadan ihanet eder.Bu tasvip edilebilecek bir sebep değil ama eğer böyle bir durum olursa aldatmak yerine partneriyle ilişkisini bitirip daha sonra diğer kişiyle bir ilişkiye başlaması hem ahlaki hem de insani açıdan daha doğrudur.Aksi taktirde aradaki dengeyi sağlamak çok zordur aynı anda iki kişiyi idare etmenin ağırlığı ve vicdan azabı kolay kaldırılabilecek bir yük değildir.İnsanı içinden çıkamayacağı durumlara sürükler. Aldatırken yalnızca partnerinizi değil kendinizi de kandırırsınız çünkü her şey normalmiş gibi davrandığınızda kendinizde bunu inkar edersiniz.Bunu gizlemeniz kendinizin de yanlış bir şey olduğunu bildiğinizi gösterir.Fakat yaşadığınız heyecan ve istek daha ağır bastığı ve sürmesini istediğiniz için gizlersiniz.Böyle devam ettiğiniz sürece içinizdeki çatışmayı dinlemeye maruz kalırsınız.Mesela eşinizi aldatıyorsunuz ama o size gerçekten değer veriyor.Size kendinizi kimsenin hissettiremeyeceği kadar özel davrandığında,bir sürpriz yaptığında muhtemelen içinize kapanıp derin düşüncelere dalarsınız çünkü size böyle davranan tek insana ihanet edip,onu kandırıyorsunuzdur.Bir yanda da size aşk,tutku gibi duyguları yaşatan insan için bunu yaptığınızı düşünmeniz başlarda yardımcı olsa da daha sonradan gözleriniz açılır. Bazı duygular ilişkinin başlarında daha yoğundur ve bu yoğunluk azaldığında bir çok tamamlayıcı duygu ile ilişki devam eder.Sadakat,güven ve bağlılık gibi duygular duygusal ilişkiler için aşk ve tutku kadar önemli duygulardır.Kitaptaki Linda karakteri eşini aldattığı kişiyle ilgili aslında onun için gerçekten özel olmadığını ve o kişinin birçok kadınla birlikte olduğunu ve karısını aldattığını öğrendiğinde kocasını aldattığına pişman olur.Kocası gerçekten Linda'yı özel hissettirmiş ve ona değer verdiğini göstermiştir.Birinin size değer vermesi kolay bulunabilecek bir şey değildir.Anlık duygu yükselişleri ve her şeyi detaylıca gözden geçirmeden partnerinize ihanet ederek yasak bir ilişkiye başlamanız dibi görünmeyen suya atlamak gibidir.Partneriniz bunu öğrendiğinde ya da yaptığınız şeyin yükünü kaldıramadığınızda ise yaşayacağınız çöküşü tahmin etmek zor değildir. BERNA ANAR Tekgül 1 Simay Tekgül 21301024 TURK 102- Sec.27 Aslı Uçar 03.11.2014 YALNIZLIK Issız bir dağın başındaki kulübede sürülen sade yaşam mıdır yalnızlık? Yoksa kalabalık bir ailemiz, düzenli bir işimiz ve her gün çevremizde gördüğümüz yüzlerce insan varken de yalnızlığı iliklerimizde hissedebilir miyiz? Çevredeki insan kalabalığı, içinde kocaman bir boşluk hisseden insanın yalnızlığına çare mi olur yoksa inadına yarasına tuz mu basar? “Tek bir bireyin, boş bir alanda tek başına kalması” şeklinde yapılan yalnızlık tanımları bana göre hatalıdır. İnsan, odasında tek başına otururken, karanlık ve ücra bir sokakta yürürken ya da boş bir iskelede ufku seyrederken hissetmez yalnızlığını. İnsan aslında tıklım tıklım bir kaldırımda bir başına yürümeye çalışırken yalnızdır. Bir öğrencinin, kalabalık okul kantininde yemeğini tek başına yemesidir yalnızlık. Oyun bahçesinde tüm oyuncaklar seçilip, oyun takımları kurulmuşken, bir köşeye sinip diğerlerinin oyununu dışarıdan izlemek, onların arasına katılabilmeyi ummaktır. Hayatın boyunca kimseyle yakınlaşamamış, kimsede iz bırakamamış, bir aşkı dolu dolu yaşayamamış ve güvenilir bir dost olamamış hissediyorsanız yalnızsınızdır. İç dünyaları hakkında en ufak bir fikrimizin olmadığı insanlar hakkında savurduğumuz yorumların, karakter analizlerinin ne kadar çokbilmiş ve aptalca olduğunu, Kürk Mantolu Madonna ile sokuyor gözümüze Sabahattin Ali. Çevremizde, belki çok yakınımızda olan ve tanıdığımızı sandığımız insanlara aslında manen ne kadar uzak olabileceğimizi, bazen de yabancısı olduğumuz bir şehirde, tamamen tesadüf eseri tanışılan bir yabancının hayatımızda Tekgül 2 nasıl derin izler bırakabileceğini anlatıyor. Berlin’de âşık oluyor Raif Efendi, ama onunkisi insana türlü çılgınlıklar yaptıran bir aşk değil. Raif Efendi’nin aşkı bir sarmaşık gibi, gün geçtikçe güzelleşip sarıp sarmalayan, korumacı bir aşk. Kimseye inanıp güvenemeyen bir kadını yatıştırıp ikna edebilecek kadar aklı başında bir aşk. Birbirlerine tamamen yabancı iki insan, fedakârlık, özveri, güven ve saygıyla sarmalanmış bir ilişki yaşıyor. İki insan arasındaki paylaşımların ne kadar değerli olduğunu gördükten sonra, Raif Efendi’nin ailesiyle arasında olan duvarlar tırmalıyor gözümüzü. Yıllardır aynı evi paylaştığı karısı, kızları, baldızı ve eniştesiyle ne kadar uzak olduklarını görmek burkuyor yüreğimizi. Bir ev dolusu insanın Raif Efendi’yi bir insandan çok içi boş, eve gelir sağlayan ve ayak işlerini halleden bir kabuk olarak görmesi, en yakınımızdakilerin bizlere gerçekte ne kadar uzak olabileceklerini hatırlatıyor. Çok şey bildiğimizi sanırken ne de çok yanılıyoruz aslında. Çevremizde tanıyıp anlamak için vakit harcamaya değer görmediğimiz kaç Raif Efendi vardır kim bilir. “Bir insana bir insan herhalde yeterdi.” diyor Raif Efendi. Bir insan, bir insanın yalnızlığına çare olabilir elbet. Zamanımızın şartları her ne kadar çevremizde iletişim kurduğumuz insan sayısını arttırsa da ilişkilerin derinliğini azaltarak, zamanımızı sayıca çok fazla fakat bize duygusal tatmin vermekten uzak insanlarla harcamamıza sebep oluyor. Bir insana bir insan yeterken biz, daha fazlasının peşinde koşarak sığ ve günübirlik yetersiz ilişkilerle harcıyoruz vaktimizi. Bir insanın düşüncelerini dinlemenin, davranışlarını anlamlandırmaya çalışmanın tadına varamadan tüketiyoruz dünyadaki vaktimizi. Bir insanın ruhunun derinliklerine inmenin, o insanı gerçekten tanımanın bize katacağı değerlerin farkına varamadan geçiyor günlerimiz. Kahkahasının tonunun ne anlama geldiğini bildiğimiz kaç insan var çevremizde? Kaç arkadaşımızın mutsuz olduğunda, kafası karıştığında, sıkıldığında, yalnız kalmak istediğinde yüzünün aldığı şekli ayırt edebiliriz? En yakın arkadaşınızın önemli konuları konuşurken elini ağzına götürdüğüne dikkat ettiniz mi? Ya da sevgilinizin sizi Tekgül 3 birinden kıskandığında yerinde huzursuzca kıpırdandığını fark etmiş miydiniz? “Bir insan, bir insana herhalde yeterdi.” ama ilişkileri yüzeyselleştiriyoruz, içini boşaltıp anlamsızlaştırıyoruz ve bir insan bir insana yetmiyor artık. Aşafkızı Yulet TatlıcanŞaraba Boğulan Düşüncelerle Sarhoş Olmanın ErdemiMantardan kilit vurulmuş ve cam şişenin duvarları arasına sıkışmış bir ilham perisiydi şarap. Ruhu doyurmanın zorlaştığı, yaşamda aşkla, tutkuyla barınma ve yer bulma isteğinin yok olduğu kara bulutlarla dolu günlerde ruhsal iktidarsızlıkla boğuşmakta olan nice insana güzel sözler fısıldadı. Bugüzel sözleri fısıldarken de insanlığa şiirler, şarkılar, öyküler yazdırdı. Peki şimdi söyleyin bana, hem düşünsel hem de fiziksel anlamda zor durumda olan o âciz ve yalnız insan kalabalığına yoldaşlık eden şarap, tüm insanlığa zihinsel uyuşukluk hâli veren bir düşman mıydı? Yoksa o uyuşukluk hâlinin esas sebebi ve biz insanların gerçek düşmanı bilgisizliğin ve okumamanın beraberinde getirdiği zihinsel yozlaşma mıydı? Şarabı suçladılar. Sözde ahlak bekçileri, geçmiş günlerde büyük ustaların büyük eserler yazmasına önayak olan, zihnin perdelerini aralayan ve kendi varlığına methiyeler döşeten bu ruh sahibi, yaşayan içkiye hüküm giydirdi. Oysa dünyanın birçok yerinde yüz yıllardır kadehler tokuşturuluyordu. Güzel Anadolumuzda da bu böyleydi çünkü Orta Anadolu’daki atalarımızdan yadigârdı bize üzümün bu mucizesi. Muhtelif benzetmelerle kimilerine göre âşıkların gözyaşı, kimilerine göreyse sevgilinin dudaklarıydı. Hayyam’ın rubailerinin, Harabi’nin dörtlüklerinin onun ışığında sarhoş olmalarının yegâne sebebiydi hatta. Hastalara şifaydı kimi zaman fakat hep suçlandı,hor görüldü şarap. Neredeyse insanlık kadar eski bir tarihi ve geçmişi olsa da onu içenin erdemi kalmamıştı adeta. Oysa şarabı içenleri yoldan sapmış görenlerin ruhsal olgunluğa erişememiş olmalarındandı bu hüküm giydirme. Filozofların iksirini lekeliyorlardı böylece. İnsanlığın geçmişine bakıldığındaysa bu lekelemelerin ne kadar yersiz olduğu görülüyordu ama şarabı bu suçlamaların gölgesinden kurtarmak ne kadar kolay olabilirdi ki? Eğer dünya kitap okumayanlarla, bilgisizlerle dolmaya başlarsa insanoğlunun zihni donuklaşacak ve bu donukluğun sebebi açığa çıktığındaysa ortada suçlayacak bir şişe şarap olmayacaktır. Tıpkı tarihte Hitler’in, Stalin’in belirli düşünceleri yok etmek adına kitapları suçlayıp onları yaktırması gibi bir durum bu fakat zaman ilerledikçe insanlar kitaplarda ne olup bittiğini merak edip onları okumamaya başlarsa ve onlardan yeni bilgiler edinmezse kitapları yakmaya da gerek kalmayacaktır öyle değil mi? İşte şarap da zihindeki düşünceleri aydınlatıp gün ışığına çıkardığı için suçlanmakta ve belki de çok yakın bir zamanda sırf bu gücü yüzünden içine hapsolduğu şişesiyle birlikte denizin dibini boylayacaktır. Evet, şarabı suçlamaların gölgesinden kurtarmak ne yazık ki mümkün değil. En azından o var olduğu ve onun ışığında hareket edenler olduğu sürece...Tüm bu suçlamaları bir kenara bırakacak olursak, şarabın düşüncelere vurulan zincirleri kırması da tek faydası değil elbette. Sözlerimin başında da belirttiğim gibi o, bazılarımızın farkına bile varmadığı, zamanın tükettiği âciz ve yalnız kalabalığı sarhoş edip onların yaralarını da sarıyor. Zamanın akıntısına karşı çırpınmak yerine bizler de sarhoş olmalıydık belki de. İçimizden biri olan, modern dünyanın betonarme sokaklarının kaldırımlarını aşındıran insan seli ve şehirlerinin tozu dumana katan kaosuyla beraber yetişen, şaraba da düşünsel anlamda bir o kadar düşkün olan Fransız şair ve yazar Baudelaire’in 1851’de yazdığı Şaraba ve Esrara Dair adlı eserinde de dediği gibi, “Zamanın korkunç eziyetlerle şehit ettiği köleleri olmamak için hiç durmadan sarhoş olun! Şarapla, şiirle veya erdemle; neyle isterseniz.” Yaralı insanlara, içinde bulundukları zamanı biraz olsun unutmaları ve yaralarını sarmaları adına onlara ve hatta hepimize şarap için diyordu Baudelaire. Tabii tek önerisi şarap değildi de çünkü ruhsal sarhoşluğa sadece şarap sebep olmuyordu, şiirler de ruhu doyurup insanı sarhoş edebilirdi. Yeter ki sarhoş olun diyordu yazar kısaca. Gerekirse düşüncelerinizi şaraba boğun ve bu düşüncelerle sarhoş olun. Gerçek erdem budur. Düşüncelerin verdiği sarhoşlukla zihinsel olgunluğun tadına varmaktır. Yani insanın esas uyuşukluğu cahilliğidir, içtiği şarap değil.KaynakçaBaudelaire, Charles. Şaraba ve Esrara Dair. Çev. Alper Turan. İstanbul: Sel Yayıncılık, 2016. Cihangir Altuğ Taş Dar Sokaklar Geniş Yürekler Farklı kültürlere ait romanlar her zaman dikkatimi çekmiştir. Bilhassa diğer kültürlere fazlasıyla ön yargılı yaklaştığımız günlerde yeni bir topoğrafya tanımak benim için adeta yeni bir oksijen kaynağı gibiydi. Bu sebeple, Necib Mahfuz’un kaleme almış olduğu Nobel ödüllü “Midak Sokağı” adlı eseri görünce toplumsal gerçekçi romanlara olan haddinden fazla ilgimi fark etmiş oldum. Klasik olay örgülerini kendi üslubuyla bambaşka yerlere sürüklemeyi başarmış yazar. Karakter seçimi, anlatım teknikleri ve temalarla Mahfuz okuyucuyu da esere kilitlemeyi ihmal etmemiş. Sizleri daha çok sıkmadan izlenimlerimden bahsetmek istiyorum. Öncelikle romanın merkezinde ‘yozlaşma, ‘ruh ve beden çatışması’ ve ‘cinsellik’ temaları yer alıyor. Arap kültürünü sanki bir mercekle inceliyormuşuz gibi incelememize olanak sağlayan Mahfuz; bunu, karakterlerin kadın veya erkek oluşlarını ön planda tutarak başarmış. Bunun yanında olmazsa olmazlardan bir tanesi; ‘aşk’ teması… Ancak, genç bir berberin sokağın kavgacı kızı Hamide’ye olan ilgisi sembolizm ve coşkulu romantizm akımlarından faydalanarak yapıldığı için Mahfuz’un birçok yazarın eserlerinde yer verdiği aşk temasına benzersiz bir pencereden baktığı gözlerden kaçmıyor. Esere hâkim olan ögelerden biri Doğu ve Batı karşıtlığı. Toplum yapısı ile bu karşıtlığı aktarmış Mahfuz. Zihnimde, İngiliz emperyalizmine boyun eğen bir Arap toplumu canlanıyor. Bunun yapı taşı, eserin de başlığı olan Midak sokağının dış dünyadan tamamen farklı bir yerde olması… Hepimizin resimlerde gördüğü belki de ziyaret ettiği minyatürler vardır ya. Midak sokağı da aynı doğrultuda, dünyanın minyatürü olma niteliği taşıyor. Yazarın kullanmayı esirgemediği betimlemeler ve monologların da bu minyatüre katkısı büyük. Aslında kitabın arka kapağında yer alan Necib Mahfuz’un “Sokak benim için bütün bir dünyanın sembolüdür, dünyayı nasıl görüyorsam sokağı da öyle biçimlendirdim.” ifadesi minyatürleştirme hareketinin kitabı kaleme alırken temel hedeflerden bir tanesi olduğunu resmen gözler önüne seriyor. Eğer tavsiyemi dinler de romanı okumaya karar verirseniz, yazarın bahsettiği amacı değerlendirerek okuyun. Gelelim beni edebi anlamda oldukça doyuran fakat sosyolojik anlamda bir o kadar rahatsız eden bölüme. Romanda ciddi anlamda kadın ve erkek fertlerin çatışması mevcut. Kadın ve erkek karakterlerin hırsları içlerinde süfli hisler doğururken baskıcı bir toplum da böylece kitabın dokusunu oluşturmuş. Ataerkil toplum yapısını somutlaştıran başlıca unsur ise, kadın ve erkek karakterlerin betimlemelerinde kullanılan sözcükler arasındaki fark… Örneğin; Hamide karakteri, “Yirmili yaşlarındaydı, orta boyluydu, ince bir vücuda sahipti. Bronz Cihangir Altuğ Taş tenliydi, yüzü uzunca, pürüzsüz ve şirindi. En dikkat çekici özelliği çok güzel siyah gözleriydi, gözbebekleri ile gözlerinin beyazı arasında çok çarpıcı ve çekici bir tezat vardı.” (Mahfuz, 1988, s. 29) sözlerinin kullanılarak fiziksel bir tasvir yapılması erkeğin kadına bakış açısına adeta can vermektedir. Buna karşın, kitabın erkek karakterlerinden İbrahim Faraj’ın betimlemesinde “Yürürken, kahverengi yuvarlak yüzündeki hareketli gözleriyle her şeyi inceliyordu. Yürüyüşü adamın gururunu ve kendine güvenini ifade ediyordu. Gözlerinden de dürüstlüğü ve yalınlığı okunuyordu. Dış görünüşünden, midesine zihninden daha çok önem verdiği belli oluyordu.” (Mahfuz, 1988, s. 156) cümlelerinin kullanılması kitabı okurken dikkat etmiş olduğum taraflı bakış açısını gözler önüne seriyor. İşin ilginç kısmıysa İbrahim Faraj adlı karakterin övgü dolu tasvir edilmesinin tam aksine bu karakterin kadın ticareti yapmasıyla başlıyor. Hamide’nin ise Midak Sokağı’nın duvarlarını aşarak Faraj’a kaçması ve kötü yola düşmesi, esere ciddi manada bir düalist felsefe aşılamış. Romanın gözümde en ilgi çekici kısmı ise tam burasıydı. Erkek karakterler kelimelerle yüceltilirken zihnimde onlardan nefret edebilmem… Sosyolojik gerçeklerinde yanında psikolojik izler de mevcut. Aslında temelde çürümüş bir sokak ve toplum yapısı söz konusu. Herkesin birbirinden nefret ettiği ama bir arada yaşamak mecburiyetinde olduğu bir mahalle düşünün. Bir bütünün ayrılmaz parçaları olurken öte yandan da hiçbir zaman birleşemeyecek olan karakterlerin bu ironi içerisinde olmalarının etkisiyse bence okuyucu zihninde yerleştirilen ikilemlerden geliyor. “Güzel - çirkin, zengin - fakir, neşe - keder” gibi ikilemlere bakınca kadının bir obje haline gelmesi, bireylerin izolasyonu kaçınılmaz sonmuş gibi duruyor öyle değil mi? Kim bilir, romanı okuduğunuzda siz sokağın duvarlarını yıkar ve karakterlerin özgürlüklerine kavuşmalarına yardımcı olursunuz. Var Olma Çabası Milyonlarca farklı kader, farklı senaryo, milyonlarca insan, geçmiş, şimdi ve gelecek… Çevremizde gördüğümüz, maruz kaldığımız her şeyden etkilendiğimizi düşünüyorum fakat bazıları bizi daha derinden etkiliyor ve hayatımızın, beynimizin ya da kalbimizin bir köşesine, kahvehaneye yancı olmaya gelen yüzsüz bir arkadaşçasına, bir iskemle çekip oturuveriyorlar. Sanki onları biz çağırmışız gibi, orada olmalarını istermişiz gibi bir hisse kapılıyorlar bence. Hoş, istemiyor da değiliz içten içe. E hadi tamam oturdun. Bari bir yardımın, bir faydan dokunsun be bana! Dokunmuyor da değil açıkçası. Vakit geçiyor işte fena mı? Onlarca senen var. Bunca şey olmasa nasıl geçecek o yıllar? Katıldığım bir fotoğraf etkinliğinde yolda giderken bir eskici bulduk. Eskici dediysem de dükkanı falan var, antikacı yani. Özünde ikisi de eskileri satıyor bence. Birisi değersiz malı bağırarak satıyor ötekisi ise elindekilere paha biçemiyor. Ondandır öyle sokağa çıkıp bağırmadığı. Neyse, girdik abi dükkana. O kadar çok şey vardı ki içeride saymaya günler yetmez. Başladık fotoğraf çekmeye. Bir sürü kasetten oluşan eski bir raf vardı. Gördüğünüz fotoğraf onun sadece bir kısmı. Bir daha göremem düşüncesiyle çektiğim bu fotoğraf, tekrar baktığımda beni büyük bir düşünceler madenine itti. Geçmişin izlerini taşıyan bu kasetler gerek üzerlerindeki yazı gerek çizik olsun, her halleriyle geçmişten geldiklerini, zamanın onca yıkıcı etkisine rağmen hala var olabildiklerini gösteriyorlar. Her biri zamanının belirli kitleleri tarafından sevilmiş, benimsenmiş ve çokça dinlenmişlerdir diye tahmin ediyorum. Hatta iddia ediyorum ki bu dinlemeler şimdikilere kıyasla çok daha derinden etkilemiştir dinleyenleri. Sevgilisini düşünen bir aşk gazisi, hayatını kaybeden bir yakınını düşünen kimse, aşık olduğu şarkıcıyı ölümüne destekleyip onu her dinleyişinde farklı hisseden ergen kız ya da farklı görünmek farklı hissetmek için alışık olunmayan tarzlara yelken açmış bir genç… Hepsi de bu güzelim sanat abidelerini hayatlarından bir parçayla bağdaştırdı vakti zamanında; şu anda da yaptığımız gibi. İşler biraz daha farklı gerçi. Artık eskisi gibi değer verdiğimizi düşünmüyorum müziğe. Kendi hayatının içine istemeyerek aldığı bunca şarkı onu çok farklı şekillerde etkiledi. Acısını tazeledi, kaybettiğini andı, geçmişini özledi ya da mutlu oldu, deli dolu hissetti. İşin açıkçası bunca şeyi hayatına kendisi almadı aslında. Hepsi çevresinde var olan, maruz kaldığı, etkilendiği şeylerdi. Daha farklısı için uğraşmadı. Daha iyisi için, daha güzeli için, en önemlisi kendine yakışanı bulmak için çaba sarf etmedi. Sadece etkilendi. Bir aşk acısı çekiyordu ve o dönemlerde aşk acısı Adnan Şenses ile Müslüm Gürses ile çekiliyordu. Aradan yıllar geçti ve ortak kaderi paylaştıklarını düşündüğü birçok insanla eskileri andı, şarkılarını. Bizim zamanımızda diye başlarlar hep söze bu çılgın zaman yolcuları. Yine aradan yıllar geçti ve bu popüler içerikler yine popüler olmaya başladı. Benim şaşırdığım nokta da bu zaten. Antika da neymiş kardeşim? Öyle bir bağlanmışlardı ki zamanında insanlar, antikalar kendi zamanından daha kıymetli oldu. Çünkü artık kayboluyorlar. Artık büyük bir var oluş kaygıları var. Arz talep meselesine döndü. Geçmişimizi böylesine önemseyerek yaşıyoruz işte insanlık olarak. Yaşadıklarımızı, anılarımızı, maruz kaldıklarımızı böylesine önemsiyoruz. Hayatımızla, birisiyle, zamanla bağdaştırıyor ve bundan fazlasıyla etkileniyoruz. Sanki geçmişten bir parçayı taşıdıkça kaybolmadığını düşünüyoruz. Özünde korkuyoruz unutmaktan. O günleri tekrar yaşayacağımızı düşünüyoruz içten içe. Etkilenmişiz bir kere, nasıl kurtulalım ki? Asıl önemli olanı kavrayamıyoruz bence. Ya kardeşim madem çevremizdeki her şeyden etkileniyoruz, neden bunları seçemiyoruz? Neden hep popüler olana, birçokları tarafından tercih edilene daha istekliyiz? “İzin istemeden hayatımda yer eden şeyler istemiyorum artık, kendimin ne istediğine ancak ben karar verebilirim, özgür iradem var benim!” diyemiyoruz. Aslında içten içe korkuyoruz bence. Unutmaktan, unutulmaktan, dışlanmaktan, var olamamaktan korkuyoruz, aynı kasetler gibi. Kendi yolumuz seçemiyoruz bir noktada. Sanıyoruz ki kalabalığı takip edersek çok daha mutlu olacağız. Peh! Kaynakça Şahan, Hüseyin. Zaman Yolcuları. Yaşamla Ölüm Arasında Sanat Bu yazımda hayatımda izlediğim en iyi beş film içerisinde yer alan, hatta dram türünde ikinci sıradaki koltuğa rahatlıkla oturtabileceğim bir filmden bahsedeceğim. Film; İkinci Dünya Savaşı’nda Almanların Polonyalılara yaptığı zulmü, savaş sırasında Yahudilerin çaresizliğini, Alman askerlerin acımasızlığını konu ediniyor. Başrolde Wladyslaw Szpilman adında Polonyalı Yahudi, ünlü bir piyanist var. Film öncelikle piyanistin sonra da diğer Yahudilerin, Almanların bu zulmü karşısında hayatta kalma çabasını anlatıyor. Ben şu anda koltuğuma yaslanmış, özgür bir ülkede rahat rahat yazı yazıyorum. Lakin filmdeki dönem, şu an yaşadığımız özgürlüğe, rahatlığa o kadar zıt ki, kendimi o insanların yerine koymakta güçlük çekiyorum. Dönemi kısaca bir özetlersek; her an açlıktan veya bir askerin keyfi kurşunuyla ölme ihtimalinizin olduğu, evinizin her an başınıza yıkılabileceği, bir bardak suya muhtaç olacağınız, bir tas yemek için kavga edeceğiniz, anlatırken bile ürperdiğim bir dönemden bahsediyorum. Askerlerin Yahudi öldürmekten zevk aldığı bir ortam. Filmden bir örnek; “-Sizi neden dövüyoruz biliyor musunuz? –Neden? –Yılbaşını kutlamak için. “. Böyle bir ortamın içinde, bomba sesleri içinde piyanosunu çalmaya çalışan bir piyanistin yaşanmış hikayesi. Filmin çok etkili ve duygu dolu olmasının bir sebebi de gerçek hikaye temel alınarak filme uyarlanmış olmasıdır. Her ne kadar filmin gerçek hikaye olduğunu bilseniz de inanası gelmiyor insanın. Keşke bunlar sadece filmde olsaydı, diyorsunuz. Filmin başka bir sahnesinde yaşlı amcayla teyzeyle bir kap yemek için kavga ederken görüyoruz. Kavga sonunda tüm yemek yere dökülüyor ve yemeğin sahibi yaşlı teyze çocuğunu kaybetmişçesine ağlıyor. Yaşlı amca ise yere dökülmesini umursamadan yerden yiyebildiği kadar yiyor. Biz bugün doyma kaygısı olmadan yaşıyoruz ve ben kendimi o insanların yerine koymaya çalışıyorum. Sonuç gerçekten çok korkunç. Hayattaki tek amacınızın karnınızı doyurmak ve hayatta kalabilmek olduğunu düşünün. Öyle bir hayat işte. Başkarakterimiz Szpilman, tüm zorlu koşullara rağmen hayata tutunmaya çalışan Yahudileri temsil ediyor. Filmde her ne kadar tarihteki Yahudi soykırımının tüm gerçekleri gösterilmese de dört yüz bin Yahudi’yi çevresi duvarlarla örülü bir bölgeye yerleştirmek ve onları ölüme terk etmek, bu acımasızlığı göstermek için fazlasıyla yeter. Szpilman için sanat hayattaki en değerli şeylerden biri. O her anında piyanosuna ve sanatına olan aşkıyla yaşama biraz daha tutunmaya çalışıyor. Sanatına büyük saygısı olan Dorota’dan büyük yardım alıyor, ama bir süre sonra ona yardım edecek kimsesi kalmıyor. İçecek su, yiyecek yemek bulamıyor ama o vazgeçmiyor. Çünkü tüm bunlar bittikten sonra o bir müzisyen olarak Polonya radyosunda piyano çalacaktı. Bu umudunu hiç kaybetmedi. Sonunda Alman askeri onu bir harabenin çatısında bulduğunda, tüm yaşadıklarını unutmuşçasına tutkusu olan piyanoya tekrar dokunma, onu tekrar çalma fırsatı buldu. Ardından Alman askerinin oradan ayrılırken ona asker montunu vermesi, Alman askerlerinin arasında hala iyi birileri olduğunu gösteriyor. Savaş bittiğinde, Almanlar alt edildiğinde askerlerin onu bulup, Alman sanıp hiç sorgulamadan ateş etmeleri insanı bir an korkutuyor. Çünkü o kadar zorlukları yaşıyorsunuz, mucizelere şahit oluyorsunuz. Sonunda savaş bitiyor ama dost asker tarafından vurulma tehlikesi yaşıyorsunuz. Gerçekten de çok üzücü bir durum olurdu. Neyse ki piyanist Polonyalı olduğunu kanıtlıyor ve rahat bir nefes alıyor filmin sonunda. Filmin en can alıcı repliklerinden birini de paylaşmak istiyorum: “-Lütfen ateş etmeyin, ben Polonyalıyım. –Neden o zaman o lanet Alman paltosunu giyiyorsun? –Üşüyorum.” Anlatım tarzıyla, içeriğiyle, yaşanmışlığıyla, hüzün dolu sahneleriyle içinize işleyecek bir film “Piyanist”. Tabii, çok hüzünlü bir gününüzde izleyip hiç de daha fazla üzülmenize gerek yok. Herkesin hayatında en az bir defa izlemesi gereken bir film. Filmdeki duyguları az da olsa yaşayabilmelisiniz. Çünkü kalbimizin, acıma, üzüntü, korku gibi duygulara da ihtiyacı var. Hatta gözyaşı bile dökmek gerekir bazen. Kısacası, kalbinizi derinden etkileyecek, hafızanızda önemli bir yer kaplayacak nadide bir dram filmi. İzlemeden ölmeyin. Zeynep Sağır 21200355 TURK101- 38 RİTİMDİR CANLI TUTAN Sanat, bireylerin kendilerini ifade edebilmeleri için kullandıkları bir dildir. Bu dil kendi içinde birçok alan barındırır. İzleyicilere görsel bir algı sunmayı amaçlayan resim sanatı, bu alanlardan biridir. Resim sanatı, geçmişten günümüze birçok akım üretmiş ve değişik formlar ile karşımıza çıkmıştır. Kullanılan malzemelerden, teknik, fikir ve renklere kadar her geçen gün gelişim gösteren bu dal, bireylerin özgürce kendilerini, duygu ve düşüncelerini, vermek istedikleri mesajları ifade edebilmesine yardımcı olur. Resim sanatı son zamanlarda modern sanat akımı üzerine yoğunlaşmaktadır. Bir yandan realizm kokan dokunuşlar barındırsa da değişik form ve renklere bürünmüş eserler hemen hemen her galeri veya sergide çoğunlukla gördüğümüz türlerdendir. Eskiden kullanılan soluk ve mat renklerin yerini canlı ve çeşitli tonları ile kullanılan renkler almıştır. Amerikalı çağdaş sanat ressamı olan Erik Jones, realizm ve modernizm akımını birleştirerek değişik tarz yaratan başarılı ve genç sanatçılardan biri. Geometrik formlar ile resimlerini zenginleştiren sanatçının tablolarını incelerken, bakmak ve görmek arasındaki farkı daha net anlayacak ve eserleri içinde derin bir yolculuğa çıkacaksınız. Erik Jones’u diğer sanatçılardan farklı kılan ve beni en çok etkileyen özelliği eserlerinde geometrik formlarla yarattığı bütünsellik, aralarındaki temas ve düzendir. Kullandığı renkler görsel bir denge yarattığı gibi, oluşturduğu dinamik yapısı ile gözlerinizi tüm eserde gezdirmenize neden oluyor. Her bir renk ve temsil ettiği geometrik form sizi kendine ne kadar tutsak etmeye çalışsa da farklı dokunuş ve fırça darbeleri ile sizi tek bir yöne yöneltiyor; kullandığı figür ve portreler. Figürlerinin çevresinde dans edercesine duran ve bir hareket yaratan renkler ile tonları sayesinde figürü daha net algılayabiliyoruz. Bu etkili yöntem size görsel bir karnaval yaratırken çizilen realistik figürler sizi bir anda başka bir akımın içine sürüklüyor. Odaklandığınız noktayı sorgularken etkileyici biçimde çizdiği gözler ve surat ifadesinde anlam ararken buluyorsunuz kendinizi. Orkestraya benzetirim Erik Jones’un resimlerini. Birçok müzik aleti vardır içinde tıpkı kullandığı çeşitli renkler ve tonlamalar gibi. Hepsi bir bütün haline gelir ve sizi tek bir yere odaklar; müziğe, yani asıl vurgulamak istediği kadın figürüne. Resim sanatı yeni teknikler geliştirdikçe, kullanılan malzemelerin kullanılış şekilleri de değişerek farklı tatlar yaratmaya başladı. Bunu her ressam kullanmasa da, resme hareket kattığını düşündüğüm tuvalde açı değiştirme Erik Jones’un sık sık kullandığı bir yöntem. Bana hissettirdiği duygu algılarımda bir denge yaratıyor. Kullandığı mat ve canlı renklerin büyülü birlikteliği sizi tek bir noktaya hapsettiği için etrafında hareket yaratan tuvalin açısı resmi kendi içinde dengeliyor. Resimlerindeki en çok göze çarpan ve incelerken ele aldığım kelime ise devamlılık. Asimetrik ve simetrik geometrik formların yarattığı ritim duygusu size hareketin hiç bitmeyeceği hissini veriyor. Çağdaş akımın etkisinde oluşan yeni tarzlarda en çok hoşuma giden ise bazı eserlerin geleneksellik barındırıyor olması. Geleneklerimiz bizleri, geçmişimizi ve hikâyemizi yansıtır. Geleneksel sanat yapıtlarını incelediğimiz zaman her bir dokunun, vuruşun bizden bir parça olduğunu görürüz. Birbirinden farklı geleneksel sanatımız bizlere renk kattığı gibi resimleri de farklı bir eser kılıyor. Erik Jones, farklı desen, doku ve objeleri yer yer eserlerinin bir parçası olarak karşımıza çıkarıyor. Kendi ilke ve tarzının dışına çıkmadan amacına ulaşmayı hedefleyen ressam size gelenekselliğin modernizemle kombinasyon yaratıp muazzam bir tablo yaratabileceğini de kanıtlamış oluyor. Her bir resmini heyecan içinde incelediğim değerli çağdaş sanatçı Jones, eserlerinde bana yaşamın hareket ve canlılık gerektirdiği duygusunu veriyor. Eserini canlı tutmayı renklerin ritmi sayesinde başaran sanatçı, devamlılık olgusunun örneklerini görsel biçimde karşımıza çıkarıyor. Hayat gibi Erik Jones’un eserleri. Hayat da bir ritim ister, canlı kalabilmek için. Renk ister koyusu, açığı ile denge içinde yaşayabilmek için. Yağmurda Gözyaşları Gecenin karanlığında yanıp sönen neon ışıklar, sürekli kasvetli ve yağmurlu bir hava, ileri teknoloji ürünü uçan arabalar metrelerce yükseklikteki gökdelenlerin arasından vızıldayarak geçiyor. Nedense son yıllarda insanların geleceğe dair kurguları hep bu yönde, distopik karamsar bir gelecek. 1982 yapımı bu sinema yapıtı gelmiş geçmiş en sevdiğim filmdir diyebilirim, distopik gelecek fikri bana ilginç bir şekilde huzur veriyor. Kendimi o gerçekliğe şu anki gerçekliğimden daha fazla ait hissediyorum, bu tarz filmler bana oldum olası güzel çağrışımlar yaptırıp bir an da olsa beni içinde bulunduğum durumlardan uzaklaştırmıştır. 100 yıl önce doğsak dünyayı, 100 yıl sonra doğsak galaksiyi ve güneş sistemimizi keşfediyor olabilirdik ama ben ve benim neslimin keşfettiği tek şey İnstagram’ın keşfet sayfası. Özel bir kar tanesi olduğumu iddia etmiyorum veya başkalarını bu boşluktan hoşlandıkları için küçümsemiyorum ama bu durum beni varoluşsal krizlere sokuyor ve bu filmde işlenen temalar bunu bana tekrar tekrar hatırlatıyor. Nihai bir savaşı, bir amacı yok biz rahata alışmış milenyumluların. Bu sebeple her şey anlamsız geliyor bana şu an, belki de sadece bir geçiş dönemidir bu hisler ama bu yüzeysellik gerçekten çok yorucu be kaptan. İlginç konseptler bu fantezi ürünü senaryolar, kişiyi gerçeklikten kısa bir süre de olsa çekip kurtarıyor. Bambaşka dünyalara, bambaşka karakterlere, varlığını dahi hayal edemeyeceği durumlarla baş başa getiriyor. Filmi ilk izlediğimde daha önce hiç duymadığım, görmediğim, düşünmediğim olaylarla karşılaşmak adeta uzun bir sonra bol oksijenli güzel bir nefes almak gibi geldi bana. Hepimizin küçük kaçışlara ihtiyacı oluyor sanırım, gitmek istemediğimiz yönlerde yol alırken az da olsa unutturuyor, unutamadıklarımızı. Hafıza ve düşünme yetisi insanoğluna hem bir armağan hem de bir lanetmiş gibi geliyor bana bazen, çünkü bu iki kavramın aşırı dozdaki kombinasyonları mutlu ve huzur dolu bir hayata engel oluyor. İnsanı insan yapan olmazsa olmaz bunlar ve filmdeki kurguda insanla androidler arasındaki ayrımın yapılamadığı raddeye gelmiş bir toplumu gözlemleyince bu kavramların ne kadar sadece insana özel olduğunu sorgulamaya başladım. Gerçekten dipsiz bir kuyu bu anlam arayışı, bir şeye anlam verince başka tonlarca şey çıkıyor kişinin karşısına felsefe ruh yoran bir uğraş. Hatıralar gerçekten insanlığın en büyük gizemlerinden biri bence, çocukluğun dokunaklı aromaları, ergenliğin parlayan neon ışıkları... Kişinin tüm mantığını, bilincini oturttuğu, gelecekteki aksiyonlarına yön veren ve kişiyi tanımlayan mihenk taşlarından birisi. Filmde, gelecekte büyük ihtimalle çok tartışılacak olan hassas bir tema işleniyor o da şu: İnsan gibi düşünebilen, insan gibi hatırlayabilen, insan gibi hareket eden ve hatta kendini insan sanan androidlerin insandan farkı nedir? Görevi bitince adeta bir çocuğun oynamaktan sıkılınca bir kenara attığı oyuncağı gibi fırlatıp atılmaktansa hayatta kalmak istemesi, yaşamak istemesi, insanoğlunun en güçlü içgüdüsü olan hayatta kalma içgüdüsüyle hareket etmesi onun doğal hakkı değil midir? Bu tarz polyannacı düşünceler ister istemez arka plana atılıyor. Bilinç, özgür irade bunlarda başka gizemleri insanoğlunun ve bu gizemleri paylaşan bir varlık canlı veya cansız hayatta kalma içgüdüsüne sahip oluyor. Bizden önce yaşamış bizden sonra yaşayacak ve bizimle yaşayan bütün insanların zevkleri, heyecanları, üzüntüleri, hatıraları, bütün hissettikleri... bu anların hepsi zamanla yok olup gidecek adeta yağmurdaki akan gözyaşları gibi. Az önce kendi sözlerimle aktardığım yağmurda akan gözyaşları monoloğu bu filmin can alıcı sahnelerinden birisi ve bu kadar ikonik bir film olmasının da büyük bir faktörü. Büyük resmi düşününce çok önemsiz kalıyor insan, adına kuleler heykeller diktirtmiş, vahşi hayvanları evcilleştirmiş, imkansız makineler yaratmış bu yüce insan bu gerçeği kabullenemiyor ama. Rüzgardaki toz taneleri sadece başka hiç bir şey değil. Arman Vural Budunoğlu Batuhan ÖZER ID:21602152 Köküne Dön! Kültür kelimesi size ne ifade ediyor? Aklınıza sadece yöresel yemekler ve birkaç türkü geliyorsa kavramı tam olarak içselleştiremediğinizi ne yazık ki söylemek durumundayım. Kültür her şeyden önce benliktir. Atalarımızın yüzyıllar boyu meydana getirdiği ve yaşayan bir unsur olan kültür; hücrede DNA, bilgisayarda ana kart veya dünyadaki canlı yaşamının güneşidir. Ne demek istiyorum biliyor musunuz? Kültür kimliktir, benliktir ve ortak hazinedir. Bu hazinenin herhangi bir şekilde zarar görmesi ya da bireylerin benliklerinden sökülüp atılması toplum için son derece zararlıdır. Muasır medeniyetler seviyesindeki devletlerin içinden kendi kültürünü yadsımış bir toplum gördünüz mü hiç? Toplumsal değerlerin, çağdaş bir medeniyet oluşumundaki önemini şuurumda pekiştiren “Kahire Modern” romanı, benim bağımsızlık fikrini yeni yeni idrak etmeye çalışan bir toplumun sokaklarında gezintiye çıkmama ve o toplumu anlamamı sağladı. Bu romanı okurken toplumsal değerlerime, ödev duyguma ve her türlü ahlaki ilkelerime bağlılığım katlanarak artmıştır. ”Mahcub, yükselme tutkusuyla her türlü ödev duygusuna ve ahlaki ilkeye sırt çevirir (Mahfuz,N. sf69.)” Toplumsal değerleri asice reddeden, Mısır toplumun prototipi olan Mahcub, kültürel yozlaşmanın insan bedeninde vücut bulmuş haliyle, biz okurların karşısına çıkarak bireysel pragmatizmin toplumların afyonu olduğu düşüncesini bilincimize ilmek ilmek işlenmiştir. Bu bağlamda, muasır medeniyetler seviyesine yükselme gayesi taşıyan bizlerin de “Kahire Modern” romanından çıkarmamız gereken bazı dersler var. Kapitalist dünya düzeninin bize dayatmış olduğu bireyselcilik fikrinin toplumda özellikle genç nesilde benimsendiğini sokakta veya metroda, adım attığım her yerde görmek beni derinden yaralıyor. Ananelerine bağlı, örf ve âdetlerine sadık bir ailede ve toplumda yetişmiş olduğum için dışarı çıktığımda toplumsal değerlerine sırt çevirmiş insanları kolaylıkla fark ediyor ve bazen hayretler içerisine düşüyorum. Bu durumu ilk olarak toplu ulaşım araçlarında fark etmiştim. Yaşlılara veya çocuklu bayanlara toplu ulaşım araçlarında yer verilmemesi, pragmatizmin toplum tarafından benimsenmeye başlamasını görmemi sağladı. Dikkat ettiğim bir diğer durum ise insanların yüzlerine çökmüş olan derin bir mutsuzluk imgesi. İnsanların yüzündeki mutsuzluğun sebebi olarak pragmatist tutumlarımızı göstermek yanlış olmaz, toplumsal faydacılığı benimseyememiş kişilerin gerçek mutluluğu yakalayamaması ve mutluluk duygusunun yüzlerine yansımaması gayet doğal. Gerçek mutluluğu hissedemeyen insanların sosyal yaşamlarında, aile içinde veya mesleki yaşamlarında başarılı olması beklenemez. Toplumsal değerlere sırt çevirmeden dolayı oluşan mutsuzluğun toplumun her bireyinde hâkim olması, o toplumun muhasır medeniyetler seviyesine yükselmesi veya esaretten kurtulması mümkün değildir. Mustafa Kemal Atatürk ve silah arkadaşları toplumsal değerlerine bağlı insanlar olmasaydılar bugün kim bilir nasıl bir toplum olurduk. Kanaatimce toplumsal değerlerine bağlı toplumsal çıkarları bireysel çıkarlarının üstünde tutan o onurlu subaylar olmasaydı, bugün kan gölüne dönmüş olan Ortadoğu ülkelerinden hiçbir farkımız olmayacaktı. Sadece kurtuluş mücadelemize ve “Kahire Modern” romanına bakarak toplumsal değerlerimize sahip çıkıp, toplumsal çıkarları bireysel çıkarlarımızın önünde tutmanın idrakine varabiliriz. Şunu itiraf etmeliyim ki, küreselleşen dünyamız insanı tektipleştiriyor ve bağlı kaldığı, benliğini borçlu olduğu değerleri adeta çöpe attırarak herkese “birilerinin” belirlediği bir yaşam hakkı Batuhan ÖZER ID:21602152 tanıyor. Bu da kültürel asimilasyona uğrayan toplumların teker teker ortadan kalkmasına neden oluyor. Ancak umutsuzluğa kapılmamalıyız. Çünkü bizim tarihten gelen köklü bir kültür birikimi ve ortak hafızamız var. Sadece yapmamız gereken bu köklü unsura olabildiğince tutunarak önce kendi kimliğimizi muhafaza etmeli, ancak zamanı bilim ve teknoloji yönünden de yakalamalıyız. Bireyselciliği dolayısıyla bencilliği aşılayan günümüz ideolojisiyle ekmeğimizi dostumuzla paylaşarak, ödev ahlakını sosyal yaşamda diri tutarak mücadele etmeliyiz. Korkarım ki bunu başaramazsak şeklen küreselleşip tektipleşen giyim tarzımız gibi kafalarımız da “onların” esiri olacak. KENDİ’mizi tanımamız dileğiyle… Kaynakça Mahfuz, N. (2016). Kahire Modern. İstanbul: Kırmızı Kedi. Halil İbrahim Kavak Dağın Ötesine Giden Yol Kitabı elime almış inceliyorum. Kapakta puslu bir hava, zar zor seçilen bir dağ var ufukta. Yürümekten bitap düşmüş bir bedenin gözlerinden görüyorum sanki. Soğuktan sulanmış bir çift gözden... Sanki "hayat" denen yolculuğun son evresi gibi. Tırmanılacak son yer gibi duruyor karşımda bu yüce cebel. Adı üstünde: Son Dağ. İlk sayfaya geçiyorum vakit kaybetmeden. "Ve kelimeler Son dağa sırtını yaslamış Bakmakta yer yüzüne." (s.15)1 Bir başlangıçta mıyım, sonda mı, kestiremiyorum. Kestirebildiğim tek şey herkesin politik diye eleştirdiği bu kitabın hayatın anlamına dair bir şeyler içerdiği. Bir bebeğin doğarken yaşadığı çaresizlikten, bir ihtiyarın ölürken yaşadığına kadar... Kitap boyunca dağ sembolü dimdik duruyor karşımda. Kendi dağlarımı düşünüyorum, kendi zorluklarımı. Milyar yıllık bir varlığın içinde, bir yüzyılın beşte biri kadar yaşamış bir insanım diyorum. Neyim olabilir ki benim? Ne hakla dertlerimi anlatırım gecelere, taşa, ağaca, toprağa? Ne hakla yakınırım dağlarımdan? Cevabımı arıyorum geçerek sayfaları birer birer: "Söylenmeyen Kavakların hışırtısında kaybolup gidendi Kanımızda kıpırdayandı söylenmeyen. Ama öyle geç Öyle geç ki, Artık o dağı yürüsem de Yok kimse." (s.33)2 1 MATUR, Bejan. Son Dağ. 2015. 2 MATUR, Bejan. Son Dağ. 2015. Söylemek lazımmış diyorum demek ki. Konuşmak lazımmış. Dünya da benimle dertlenecek değil ya! Nasıl ki mutluluğu, heyecanı paylaşıyorsak; acıları, kederleri, çaresizlikleri de paylaşmak lazımmış. Rüyalardan ibaret bir hayat, rüyanın kendisiymiş meğer. Hayatta kabuslar da varmış. Korku varmış hayatta. Şairin deyimiyle seninle büyüyen, senden uzaklaşmayan bir korku varmış. Kitabın büyüsünü zar zor dağıtıp etrafıma bakınıyorum birkaç saniyeliğine. Kapta birkaç tane kuru incir, ahşap bir çalışma masası, ben klavyeye dokundukça titreyen su... Dünya bundan ibaret değil midir zaten? Durgunluktan ibaret değil midir? Ona can veren, onu hareketlendiren biz değil de kim? Güneşin şehrin ötesinden doğuşunu görmese bu gözler, kim manzara diyecekti ona? O son dağa kadar onlarca dağ olmasa, tüm bu karanlık hayatlar ve aydınlık hayaller ne uğruna? İşte bunları çağrıştırıyor bana bu kitap. Bu soruları doluyor sarmaşık gibi beynime. "Sen, varsın!" diye haykırıyor gözlerime bakarak, "Sen varsan var bu dünya." diyor. Benliğimi hatırlatıyor bana; tüm dertlerimle, korkularımla, geçmişimle ve geleceğimle barıştırıyor beni. Sahrada bir serap peşinde koşmaktan vazgeçiriyor. Bir lavanta tarlasıysa hayatım, artık buram buram lavanta kokuyor. Sessiz bir dinletiyse eskiden, artık tınıları duyuluyor. Benimseyemediğim tek bir korku kalıyor içimde. Son dağın korkusu... Hayatın her evresini birer birer geçerken, tırmanıp tekrar inerken dağlardan; her seferinde karşıma yeni bir dağ çıkıyor. Her biri öncekinden yüce dağlar... Sonu görünmeyen bir yol bu; ne zaman, nerede, nasıl biteceği bilinmeyen bir yol. Tırmanırken bilemeyeceğim o dağın son olup olmadığını. O dağın arkasında başka bir dağ barındırdığından emin olamayacağım hiçbir zaman. Ancak sonsuza kadar gitmenin bir yolu var elbet. Dünyaya imza atmanın bir yolu var. Bedenle değil belki ama isimle, ruhla ölümsüzleşmenin bir yolu var. Bir söz veriyorum kendime: Bastığım kara öylesine bırakacağım ki ayak izlerimi, rüzgarla durmadan taşınacaklar ileriye doğru. Bir dağdan diğerine savrulup konacaklar her seferinde. Tıpkı şairin dediği gibi: "Çünkü ölümden daha büyük Bir yol var önümüzde Artık karları bağışlıyorum Kışta tükenen soluğu, gidişi Artık her şeyi bağışlıyorum." (s.144)3 Kaynakça: Matur, B. Son Dağ. İstanbul: Everest Yayınları. 3 MATUR, Bejan. Son Dağ. 2015. İpek Gök 21601030 Film: The Shallows / Karanlık Sular Yönetmen: Jaume Collet-Serra Yapım tarihi: 21 Haziran 2016 Denemedim Demeyeceğim Seyrettiğim birçok film içinde konusu, anlatımı ya da mesajıyla beni en çok etkileyen filmlerden biri olmamasına rağmen; bilgisayarın başına oturduğumda bu film hakkında yazmak istediğimi fark ettim. Deniz ile olan ilişkim hep kıyıdan güvenli bir mesafe içinde, suların, karanlığının altında neler olduğunu düşünmeden gidip gelmekten ibaret olmuştur. Bilinmeyenin, görünmeyenin zihnimde yarattığı korku beni açıklara doğru yüzmekten veya dalarak derinlikleri keşfetmekten alıkoymuştur. Bu nedenle, Nancy karakteri gibi ekstrem sporları seven, cesaretle doğanın içinde yol alan bireyler beni hep etkilemiştir. Olabilecek talihsizlikleri ya da karşılarına çıkabilecek tehlikeleri düşünmeden hareket etmek ve böylece hayatı kendilerine sınır koymadan yaşamak hep özendiğim ama yapabileceğimi düşünmediğim davranış biçimlerindendir. Kendimden yola çıkarsam, endişelerimle kendime koyduğum bu engeller acaba nereden kaynaklanıyor? Geçmişte yaşanmış olaylar mı? Ortak bilinçle genlerde taşınan eski korkular mı? Okuduklarımın, gördüğüm filmlerin, haberlerin etkisi mi? Yoksa daha garantici ve risksiz tarafta olmak isteği ve alışkanlığı mı? Nedeni ne olursa olsun, bu düşünce ve kaygıların aslında her bireyde farklı miktarlarda var olduğunu düşünüyorum. Ama bazı bireyler korkularının üstüne gitmeyi, kendilerine zor hedefler koyarak bu hedeflere ulaşmayı ve sınırlarını aşmayı başarıyorlar. Bunu kişisel bir seçim olarak görüyorum. Bazılarımızsa konfor alanlarımızdan çıkmadan, bilinmeyeni deneyimlemeden yaşamayı seçiyoruz. Kendimize cesaretimizi sınayacak psikolojik veya fiziksel hedefler koymayı seçmiyoruz. Nancy severek yaptığı spor sırasında doğanın en korkulan canlılarından biriyle karşı karşıya geliyor. O karşılaşma sonrasında hayatını kurtarmak için tüm bilgi ve geçmiş deneyimlerini kullanarak mücadeleye giriyor. Böyle bir durumda hayatımızın değeri hepimizi benzer bir cesaret ve azimle doldururdu diye düşünüyorum. Ama böylesi bir deneyimden sonra tekrar aynı bilinmeyene atılmak konusunda çekimser olurdum. Nancy fimin sonunda tekrar sörf yapmaya devam ediyor. Peki, bu nasıl bir cesaret? Ama bu soruyu sorarken bile kendimi kısıtladığımı fark ediyorum. Olmuş olayların veya olasılıkların beni engellemesini baştan kabulleniyorum. Alacağım kararlar öncesi hep olumsuz sonuçları düşünüyorum veya baştan vazgeçiyorum. Bunlar, korkuları besleyen, kişiyi çekimserleştiren bir düşünce biçimleri. Baştan “Dur!” diyor. Genelde seçimlerimi endişelerimin belirlemesine izin veriyorum. Bir yerlerde endişenin hayal gücünün çok yanlış bir kullanımı olduğunu okumuştum. Ben kendi adıma hayatı özgürce yaşamak, tüm yönleriyle deneyimlemek istiyorum. Öncelikle yapmam gereken; içimden gelen “Sakın gitme, yapma, dur!” diyen sesi duymak ve de onu sorgulamak. Neden korkuyorum, çekiniyorum bunu anlamak. Eğer kaygılarımın temeli belirsiz ise kaygılarımın üstüne gitmek. Koşulsuz risk almaktan bahsetmiyorum. Ama “hesaplanmış risk” denilen, artı ve eksi yanları ölçülmüş bir riskten bahsediyorum. Bu şekilde düşünmek başlı başına bir çaba gerektiriyor. Eski düşüncelerimin tuzağına düşmeden, yeni “cesur beni” gerçekleştirecek seçimlere yönelmek istiyorum. Bu kolay olmayacak. Ancak, kendimi geliştirmek, sınırlarımı genişletmek istiyorsam bunu çekimser kalarak yapamam. Hayat sonsuz olasılıklara dolu. Seçimlerimiz hayatımızı belirliyor. Örnek aldığımız tüm bireyler bir şekilde kendilerini aşmış, dayatılanı kabul etmemiş ve karanlığa doğru o cesur adımı atmış bireyler. Onların da elbette endişeleri ve korkuları vardı. Ama bunu yenip, cesaretle yola koyulup hedeflerine ulaştılar. Bunu kendime borçluyum. Kendimi tam olarak gerçekleştirmek için sınırlarımı aşmalı ve daha yüksek hedefler koymalıyım. Belki ben hiçbir zaman sörf yapıp, tek başıma okyanusu geçmeyeceğim. Ama kendi dünyamda temelsiz korkularımı geride bırakıp en azından bir kez denemeye çalışacağım. Küçük adımlarla başlayacak ama o karanlık suya gireceğim. Açıklara kadar yüzmesem de en azından “Ayağımı suya sokmuştum.” diyeceğim. Hüzünle ve Neşeyle Anday Aykut Anneannemin evi aklıma geldi grubun çıkmasını beklediğim ilk dakikalarda. O eski koltuklar, perdeler, sadece misafirler için saklanan yemek takımları. Böyle bir şeyi hatırlamam kulağa çok saçma ve alakasız gelebilir. Ama Leyla the Band grubunun bir televizyon dizisi ekibinden oluşması bu durumu açıklayabilir. Dizinin çocukluğumuzun geçtiği, büyüdüğümüz evleri konu alması ve grubun kliplerinde bunu sıkça ele alması o hafif esintili akşamda bana bunu hatırlattı. Böyle hissetmemdeki etkenlerden biri de havanın durumuydu. Akşam üzeri olan konserde, güneşin batışı ve çok hissedilmeyen ince rüzgar duygularıma ortak oldu ve benimle birlikte grubu bekledi. Beni böyle duygulandırması grupla ilgili en beğendiğim şey. Duygulandırdı çünkü bana geçmiş günlerimi ve kültürümü hatırlattı. Bu konuyla ilgili dikkatimi çeken başka bir noktaysa sahnenin ortasına konan çaydanlık oldu. İlk başta sahnede unutulduğunu düşündüğüm çaydanlığın, özellikle yerleştirilmiş bir dekor olduğunu anlamam çok uzun sürmedi. Bahsetmeye çalıştığım o hüzünlü karmaşık duyguyu destekleyen bir dekordu bu. İlk başta çok basit gözükebilir. Sonuçta bir çaydanlık ve çay. Ama biraz düşünürsek sabahki hüznümüze ve sigaramıza ortak olan, yalnız kaldığımızda denize karşı içtiğimizde içimizdeki ayazı ısıtan çaydı o. Bir grubun beni böyle duygular içine sokması, hem de sahneye bile çıkmadan, bu sanatçıları çok özel bir noktaya koyuyor hayatımda. Orada tanıştığım biriyle de bu duygularımı paylaştığımda bana katıldı. O da hasret duyduğu şeylerden bahsetti. Başkalarının da benim gibi düşünmesi ve hissetmesi beni mutlu etti. Bana sorarsanız büyük bir çoğunluk aynı duyguları paylaşıyordu aslında ve bunu anlamak için onlarla konuşmanıza gerek yoktu. Yüzlerine bakmanız bunu anlamanıza yetiyordu. Bir süreden sonra hava tamamen karadı. Konser açık alanda olmasına rağmen evimde gibi hissettim. Herkesin duygusal olarak bir olması ve grubun samimiyeti sayesinde saatlerce ayakta beklememe rağmen hiç yorgunluk hissetmedim. Sanki herkesin arasında görünmez bir bağ var gibiydi. Bu düşüncelerin üzerinden çok geçmeden grup sahneye çıktı. Hareketli parçalarla başlamaları benim duygularımı baştan aşağı değiştirdi. Tabi ki bunu olumsuz bir şey olarak söylemiyorum. Aslında gayet iyi hissettirdi. Bu şarkılarla hayatın dengesini tekrardan anımsadım. Hüznün olduğu yerde mutluluk da vardı. Yeni bir grup olmasından dolayı henüz çok az parçaları var. Bundan dolayı başka sanatçıların şarkılarına da yer verdiler. Konsere uzun bir koşuşturma sonrasında gitmeme rağmen bu hızlı parçalarla birlikte üzerimdeki bütün stresten kurtuldum, dans ettim ve şarkılara eşlik ettim. Bu parçaların arasında yanımdaki arkadaşımın bir sözü akşama daha da güzel bir anlam kattı. Bir şarkı geçişinde "Hayat gerçekten yaşamaya değer." dedi. Bu sözüyle ortak duygularımızı dile getirdi. Gerçekten de öyleydi. Akşamın serinliği, ay ışığı, insanların coşkusu ve müzik hayatın ne kadar güzel olduğunu ve yaşanası olduğunu insana her saniye hissettirdi. Beş hareketli parçanın üzerine favorim olan duygusal parçalara geçmeleri bana bir konserin, insanın duyguları arasında nasıl geçişler yaptırabileceğini gösterdi. Hüzünlü başlayıp neşeli devam eden konseri tekrardan hüzünle bitirdim. Yüzümde küçük bir tebessümle şarkılara eşlik ederek duygularına ortak oldum. Herkes benim gibi duruldu ve insanlar birbirine daha sık bakmaya başladı. Sanki herkes acılarını, hasretlerini birbiriyle paylaşıyordu bu bakışlarıyla. En azından ben böyle yaparak herkesle bir hissetmeyi ve paylaşmayı başardım. Bir konserden çok, arkadaşlarımla bir masada oturup dertleşmiş gibi hissettim. Bir olduğumuzu gördük, dertlerimizi anlattık, şarkılar dinledik ve çay içtik. Hüzünle ve neşeyle. Ad ve soyad: Kubilay Meşe Numara: 21302093 Ders: Türkçe Şube: 1 Öğretmen: Başak Berna Cordan Ödev no: 3 Tarih: 25.06.2015 Yok Arkadaş, Panait İstrati’nin şaheser romanı. Kitapta İstrati, en iyi dostunu, onunla geçen zamanlarını, onu neden ve nasıl sevdiğini, Mihail karakterini kullanarak anlatıyor. Bir dostun nasıl olduğunu (ve olması gerektiğini) anlatırken zihnimde haykıran ses şunu söylüyordu: “Senin dostun yok, olamaz da!” Dersten, işten veya stresli bir günden sonra, 2-3 saatliğine tüm bunlardan uzaklaşıp kaliteli vakit geçirdiğim bir dostum olmamıştı. Sınav zamanı soru soran, sınav bitince hâlimden bile habersiz olan arkadaş bozuntuları; dalga geçmelik malzeme bulma adına arkadaş rolü yapan, arkadan konuşmayı, dedikoduyu hayat felsefesi hâline getirmiş insan müsveddeleri; çoktan kendi ufak çevresini kurmuş, daha da fazlasını istemeyen, kalbi insanlardan ötürü kırılmış ve yorulmuş güzel insanlar… Bu insanların arasında ben, arkadaşlık kurmaya dair en ufak tavsiye alamamış ben, elinde silah gözü bağlı etrafa rastgele ateş ederek hedefi vurmaya çalışır gibi arkadaşlıklar kurmaya çalıştım, fakat hedefi vurmak yerine insanları vurdum, canlarını acıttım, üzdüm. Kitabı okumuş olmama rağmen ben, hâlâ kendimi o tavsiyeleri hiç alamamış gibi hissediyorum. Belki de bu yüzden, kafamdaki ses bana “Dostun olamayacak!” diyordu Aslında pek de akılcı olduğu söylenemez bu sesin. Basit bir akıl yürütmeyle, geçmişte dostumun olmamasının gelecekte olmayacağı anlamına gelmediğini söyleyebilirdim ona: Tavsiyeler almaya ve daha farklı insanlar tanımaya başladıkça benim de dostum olabilirdi. Ama o dinlemezdi çünkü onun da dayandığı sağlam bir temeli vardı: Ben. Sağlam arkadaşlık kurmaya dair attığım her adımda kafamdaki sesin bana söylediği şeyler geçmişimle ilgili oluyordu. Sonra bana “İşte hâlâ bunlardan ders çıkaramayacak kadar aptal ve inatçısın. Anlasana senin kafandaki gibi değil insanlar. Hiç kimse değer verilmeyi hak etmiyor.” diyordu. “Bu yüzden senin dostun olamaz asla!” diye de bitiriyordu. İnatçı olduğum doğrudur. Kararlılığın yoğunluğundan kaynaklı olanı da var, keçilikten 2 geleni de. Zenginliğe, konuma, kısacası maddi çıkarlara önem veren, başka değerlere burun kıvıran insanlara tabii ki değer verilmezdi ama ben “olsun, dünyada insan tükenmedi ya, mutlaka birileri vardır uyum sağlayabileceğim” diyordum. Aptallığım yok ama saflığım var diyebilirim. Aynı zamanda da karmaşık düşünebilmeme rağmen, ilişkileri karmaşıklaştırmamaya özen gösteririm. “Yok bir şeyim” diyerek bir şeyler olduğunu kasteden biri değilimdir. Böyle olduğum için de karşıdaki bana “yok bir şeyim” dediğinde gerçekten de bir şeyi olmadığını düşünürüm, sonrasında bana gelir “sen ne kadar aptal adamsın” minvalinde sözler ederler. Yine de pekâlâ düşündüğünü açık söyleyen birileri de var olabilir. Kafamdaki ses ‘aptal’ ve ‘inatçı’ olduğum için hiçbir zaman dost edinemeyeceğimi bu şekilde –beyhude bir çabayla- etkileştirdikten sonra, o en büyük kartını oynardı: “Kendini beğenmiş birinin tekisin ve acımasızsın. Hâlâ arkadaş edinebileceğini düşünüyor musun?” Bu noktada hep çaresiz kalmışımdır, çünkü haklıydı. Bildiğim (daha doğrusu bildiğimi zannettiğim) konularda, kendimi kaptırınca ‘her şeyi ben bilirim’ havalarına girermişim; bunu bana çevremdekiler sık sık söylerdi. Çok dikkat ettiğimi düşündüğüm zamanlarda bile bunu yapıyormuşum. “Her zaman ders verir gibi konuşuyorsun Kubilay.” demişti bir eski sınıf arkadaşım. Belki de o anlarda, içimdeki kötüyü, kibirliyi açığa çıkarıyordum. Kendimi beğenmiş hâllerim sırasında da acımasız olurmuşum. Kalp kırmakta, aşağılamakta, küçük görmekte sakınca görmezmişim. “Onlar da senin gibi birer insanlar, iyi ve kötü oldukları noktalar var ama sen sanki onlar her konuda kötüymüş gibi davranıyorsun.” 3 demişti başka biri. Evet, kafamdaki sesin söylemeye çalıştığı bu olabilir. Kibirli ve acımasız olduğum için asla dostum olmayacak demek ki. Bazen düşünüyorum, ben böyle olmak mı istedim diye; Mihail ve dostunun arasındaki ilişkiden ben de istememiş miydim? Açıkçası ben, yerimden kalkmadan, gerçekçi bir çaba göstermeden dost elde etmeye çalışmışım. Maalesef bu yüzden Arkadaş bana yardımcı olamadı çünkü onu okurken öyle bir dostum olsa keşke dedim, şunları yapıp dost elde etmeliyim demedim. Aslında kafamdaki sesin söylediklerinin hepsi doğru: Aptallığımı, inatçılığımı, kibrimi ve acımasızlığımı bir kenara bırakmadığım sürece, değil dostluk, yalancı arkadaşlıklarım bile olamayacak. Kaynakça: IstratI, PanaIt. Arkadaş: MIhaIl. 10. ed. İstanbul: Varlık, 1999. Baskı. 4 Yaşamak mı yoksa Hissetmek mi Yaşamak nedir? Bu soruyla başladım bir günüme; o günün bana neler getireceğini bilmeden. Aslında o günün ne olacağını ve bana neler getireceğini çok iyi biliyordum. Hangi derslere gireceğim, kimleri göreceğim, insanlarla neler konuşmak istediğim, eve kaçta geri döneceğim bile belliydi. Hayatın süprizlerle dolu bir yer olması gerekiyordu; en azından kitaplardan bunu okumuştum. Sorguladım kendimi, otomatik olarak yaşamamın nedenini. İnsanların sorduğu sorulara vereceğim cevaplar bile belliyse yaşamamın amacını sorguladım. Olayların beni nasıl etkilediğini ve nasıl bir insana dönüştüğümü anlamaya çalıştım; ama kendime vermeye çalıştığım her cevap birer bahaneden ibaret oluyordu. Sanki bu bahaneler bana korkak olduğumu gösteriyordu. Sonra güldüm ve “sen mi korkaksın?” diye sordum kendime. Her türlü korku dolu maceranın içinde yer
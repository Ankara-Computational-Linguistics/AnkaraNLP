iyi. İki taraf da yaralanır bu durumda. İşte bu noktada bence yapılabilecek iki şey var. Eğer bu evliliği ya da birlikteliği hayatı eşit koşullarda paylaşmak için sürdürüyorsan, ayrılırsın. Ben öyle uzun uzun ne oldu, nasıl oldu, bir daha olur mu diye düşünmezdim. Bir kez olduysa inanın bir kez daha olmaması için sebep yoktur. Tabii ki bu kararı alabilmek için hayatı eşit koşullarda paylaşmak kriteri şart. Böyleyken bu olduysa kuvvetli bir olasılıkla duygusal olarak da adam benden gitmiştir. Şartlar eşit değilken aldatıldıysam, yani hayatın özellikle maddesel yanını erkek taşıyorsa, o zaman kolay değil ayrılmak. Hele bir de çocuk varsa. Bundan sonrası klasik. Barınma, yeme içme, giyinme vb. temel gereksinimlerimi bile karşılayamıyorsam ne yapacağım; kuvvetle muhtemel biraz ağlayıp, evde kavga çıkarıp, adamın göğsünü yumruklayıp onunla yaşamaya devam edeceğim. Aldatılmış ve mutsuz bir kadın olarak. Aldatmak ya da aldatılan olmak, merak ediyorum ömrü boyunca bu iki rolden birini yaşamadan ölen insan var mıdır. Eylül Avhan Kaynakça Aşkın Metafiziği,2002,sosyal yayınlar,Schopenhauer Damla Nur Parıltı 102­10 16 Kasım 2014 Sevgili Hobbitlerim Çok farklı bir zamanda, Orta Dünya’daki Yaban Eller’de geçen bir hikâye… Hikâyeme başlamadan önce kendimi tanıtayım. Ben ışıltısı ve inanılmaz çekiciliği ile birçok yaratığın sahip olmak istediği şeyim, tahmin edildiği gibi ben yüzüğüm hani şu “kıymetlimsss” olan. Sizlere yaşadıklarımı, yaşattıklarımı ve sevgili Hobbitlerimi birinci ağızdan anlatacağım. Uzun zamandır Gollum ile birlikteydik. Adı Smeagol olan çirkin bir kılayak Hobbittir kendisi. Aslında çirkin olmasının sebebi benim. Onunla karşılaştığımız ilk anda Gollum’un tam istediğim gibi biri olduğunu anlamıştım. Benim cazibeme kapılarak kuzenini öldürmüştü, daha sahip olduğum güçten haberi bile olmadan hem de. Ben öyle sadece göz kamaştırıcı bir parlaklığa sahip yüzük değilim. Benim bu dünyadaki tek amacım kötülük ve kötü ile ilgili her şeyi yavaş yavaş ama en etkili biçimde yaymak. Etrafta da bu kadar saf yaratıklar olunca da haliyle işim kolaylaşmış oluyor. Tabi sevgili Smeagol’un bundan haberi yoktu. Ona verdiğim gücün yanında aldıklarım bir hiç gibi geliyordu. Bana sahip olduğu için uzun bir süre yaşadı lakin ışıktan korkan ve öldürebileceği bütün yaratıkları vahşice katledip onları yiyen o çirkin yaratığa dönüştü. Beni parmağına takmasıyla sadece görünmez olduğunu, güçlendiğini sanan zavallı onu yavaş yavaş kemiren kötülüğümden bihaberdi. Çok uzun zamandır birlikteydik, kötülük içine o kadar yayılmıştı ki Gollum kişilik bölünmesi yaşamaya başlamıştı, kısaca delirmişti. Bu onun sahip olduğu güçten (yani benden) kaynaklanıyordu. O küçük kafasında kurduğu bir diğer kişiliği ile tartışıp duruyordu. Biri hep öldürmekten, kötüden yana diğeri ise daha uysal ve orta yolu bulma taraftarı. Yaptığım işte o kadar iyiydim ki artık sadece ruhunu değil bedeninin bir kısmını da kötülük kontrol ediyordu. Onun ruhuna ve bedenine işleyen, içten içe kötülük ile kaplayan diğer yarısı bendim. “Kıymetlimsss” ile tartışmaya çalışsa da sonuç hep aynı oluyor, kararları kötü tarafı olan ben veriyordum. Onun bütün varlığı bendim, biz artık birdik. Ta ki beni kaybedene kadar. Diğer Hobbitim ise koca ayaklı Bilbo Baggins. Kendisi biraz daha zorlayıcı Gollum’a göre. Pek söz dinlemez. Ama yine de onu da etkilemeyi başardım. Yüzüğü parmağına geçirdikten sonra içinde aşırı bir özgüven belirdi, gücü hissetti. Önceden küçük bir hırsız olduğunu kabul etmezken, beni keşfettiği zaman artık tam bir hırsız olduğuna inanmıştı. Kötülüğüm yine işe yaramış, ilk temasımızda minik Hobbitimizin içine tohumunu ekmeyi başarmıştı. Muhteşem ihtişamım ve Bilbo’ya sağladığım olanaklar onun gözünü boyamıştı. O da içinde büyümeye başlayan kötülük tohumundan habersiz bana âdeta tapıyordu. Beni yanında taşımak bile ona cesaret veriyor, hep orada bir yerde durup küçük bir dokunuşla o mükemmel gücü ona bahşetmemi istiyor. Parmağına geçirdiği bu metal parçasıyla her şeyi yapabilir bütün olayın seyrini değiştirebilir sanıyor. Öyle düşünsün zaten benim istediğimde tam olarak bu. İçten içe onu fethetmek, kötülüğü iliklerine kadar yayıp bundan beslenmek... O bana sahip olduğunu zannederken benim ona sahip olmam, efendisi hâline gelmem... Ben aslında Hobbitlerim gibi yaşayan bir varlığım. Benim de düşüncelerim, başarmak istediğim şeyler var. Şimdi bir yüzük nasıl yaşayabilir, hissedebilir ki diyebilirsiniz. Aslında haklısınız da. Ama küçük bir fikir ve biraz büyüyle cansız nesnelerin canlanması pekâlâ mümkün. Bir gün çok güçlü ve bilge 5 büyücü bir araya gelip dünyadaki kötülüğü yok etmeye karar verdi. Kimseye bir zarar gelmesin diye de bir nesnenin içine hapsetmeye karar verdiler. Elbette büyücüler ne kadar güçlü ve bilge olsalar da her büyüde hatalar olabilir. Ben o hatanın ürünü olan yüzüğüm işte. Zaten dünya zıtlıklardan ibarettir, sıcak ve soğuk, aydınlık ve karanlık, iyilik ve kötülük… Bu zıtlıklardan biri olmadan diğeri de varlığını sürdüremez. Yani kötülük yok edilemez, o hep olduğu yerde iyiliğin karşısında durmakta. Ben de içimde var olan kötülüğü başkalarına da yayıp besleniyor, daha da güçleniyorum. Bunların hepsini sevgili misafirperver Hobbitlerime borçluyum. Onlar gördüğüm en düşünceli, en saf ve en yardımsever yaratıklar. Hala Bay Baggins ile birlikte yaşamaktayız. Bana Smeagol kadar düşkün olmasa da, “kıymetlimsss” diye seslenmese de kötülüğü barındırmak ve çoğaltmak konusunda eski Hobbitim kadar başarılı. İçimden bir ses Bilbo Baggins ile birlikte geçireceğimiz çok daha maceralı günler olacağını söylüyor. ERAY, 1 Buse Damla ERAY 21301269 TURK101-13 Başak Berna CORDAN 15.12.2014 Ödev Sırası: 5/2 THEO’YA YAKARIŞ Vincent Van Gogh, küçük kardeşi Theo’ya yolladığı mektuplarda her ne kadar bir ağabey kimliğine bürünse de yaşadığı buhranlardan kurtulabilmek için küçük kardeşinden duygusal açıdan ağabeylik beklemiş. Genellikle ayrı şehirlerde hatta çoğu zaman farklı ülkelerde yaşadıkları ve aynı işi yaptıkları için, Vincent mektuplarında yoğun bir şekilde işleriyle ilgili ve sanatla ilgili yazılara yer vermiş. Sanat tüccarlığı yapmak Vincent’e ressamlık olarak geri dönmüş. Ressamlığa giden yolda, Vincent’in oldukça zor dönemler yaşadığını çoğumuz biliyoruz fakat ortada bilinmeyen ufak bir kahraman olduğunu birçoğumuz bilmiyoruz. Vincent’in bu parlak döneme ulaşmasında en büyük sırrının küçük kardeşi olduğunu mektupları keşfetmemize oldukça yardımcı oluyor. Her ne kadar Vincent hastaneye yatırıldığı dönemlerde bile açık açık yardım istemese de kardeşinin onu desteklediğini bilmek yoluna devam edebilmesini sağlamış. ERAY, 2 Kardeşlik kavramı; günümüzde önümüze yapay, samimiyetsiz ve zorunlu bir hâl içinde sunulsa da kardeşlik insanlığın özüdür. Bu öz insanlığa paylaşımı getirir. İnsan paylaşmaya öncelikle, annesinin babasının genlerini ve annesinin rahmini kardeşiyle paylaşarak başlar. Kardeş sözcüğü de karındaşlıktan gelmiştir günümüze. Daha doğmadan başladığımız paylaşım çoğu zaman ölene dek devam eder. Kardeşlik gereksinim duymaksızın içtenlikle paylaşarak yaşamaktır; bazen duygularını, bazen ebeveynlerin şefkatini, bazense maddi açıdan karşılıksız paylaşımdır. Bu paylaşım ne bir taraftan ne de diğer taraftan hiçbir şey eksiltmez çünkü kardeşler bütünün bir parçasıdır ve birinden alıp diğerine vermek bütünü bozmaz aynı bir çift ayakkabı gibi; her bir eş tek başına ayakkabı karakterini taşımaz, yalnızca birlikteyken ayakkabıdırlar ve bu bütünlüğü paylaşır. Bu bütünlük ruhsallığın soyutluğuna karşın somut bir şekilde görülebilir. Bazen bir bakış, bazen bir gülüş, mimik, baş eğme… bütün hisleri, düşünceleri kardeşlere anlatır, bir başkasına ancak yüz kelimeyle ifade edilebilecek bile olsa. Bütün bu paylaşımlar, mental ve hissi olarak bile, içtenlikle anlaşılır ve somutlaşır. Özellikle ikizler arasında koparması çok zor mental bir bağlılık vardır. Hem aynı dönemi aynı şartlar altında yaşamaları hem de bu dünya da daha bulunmadan bile en yakın dostlarına -birbirlerine- sahip olmaları ikizler için müthiş büyük bir şans sunar onlara. Bu şansa hemcinsim bir ikize sahip olarak, ikizliğin kardeşlikten hem çok farklı hem de aynı olduğunu gözlemlerime dayanarak söyleyebilirim. Hayatımın her anını paylaştığım bazen karakterimi bile paylaştığım bir insana, kardeşe, dosta hatta bir eşe ortaklık ediyorum. Çocukluk dönemini atlattıktan bir süre sonra ikizlik ilişkisi, arzularından ve aşkından arınmış bir karı- koca ilişkisine dönüşüyor. Ortak arkadaş sayısı, bu ortak arkadaşlarla yapılan faaliyet sayısı, birlikte hareket etme içgüdüsü aynı karı-koca ilişkisine dönüşüyor hele ki bizimki gibi öğretim hayatını özellikle de üniversite hayatını aynı okula bağladıktan sonra. Fakat bu her anı paylaşma güzelliğinin kötü pencereden de tarafları var. Hayatın her yarışına hatta hayat yarışına birlikte atılmaktan kaynaklı olarak sizin için en önemli insanla rakibe dönüşüyor ve dünyanın en kötü hislerinden birini yaşıyorsunuz. İkizlerden biri bir alanda güçlü diğeri zayıfsa, güçlü olan sevincini, gururunu yaşamayı bir kenara bırakıp kendisini de zayıf hissediyor. Bir tarafın zayıf olduğu durumlarda sevinci yarım yaşamaktansa yaşamamayı, sevincin boşluğunu ya da herhangi bir boşluğu, başkalarının bize olan ya da birimize olan güvensizliğini içtenlikle paylaşarak doldurmayı tercih ediyoruz. “Bana güvenmeyenlerle karşılaştığımda, tek başıma kaldığımda, elimi kolumu bağlayan bir tür boşlukta hissediyorum kendimi. Bu halimi tam da anlayabilecek kişisin sen… İstediğim, kötü bir iş karşısında bozum olmayacak, gerçek, akıllı bir içtenlik…”(Gogh, 127) ERAY, 3 Vincent’in de Theo’ya mektuplarından birisinde yazdığı gibi boşluğumuzu anlayabilecek ancak birbirimiz-kardeşimiz- var ve bu şansı elimizde tutabilmek için tek yapmamız gereken insanlığın özünü-kardeşliği- gerçekten hissedebilmek ve içten yaşamak. BAŞVURU 1- Vincent Van Gogh. Theo’ya Mektuplar. İstanbul: Yapı Kredi Yayınları, 2013. Kitap. 2- http://www.vangoghgallery.com/catalog/Painting/376/Pair-of-Shoes,-A.html Kendini Mat EtmekSatranç, ünlü psikolog Stefan Zweig'in yazdığı, öykü dalında psikolojik derinliği ile çok ses getirmiş bir kitap. Kütüphanede rafların arasında dolaşırken, istemsizce dikkatimi çekmiş ve anlamadığım bir şekilde bana tanıdık ve çekici gelmişti Satranç. Yazar Avusturya doğumlu, İkinci Dünya Savaşı'na şahit olmuş ve şu sözüyle birlikte hayatına son vermiş birisi : “ Sizler yeni bir gün doğumunu bekleyebilirsiniz, benim buna gücüm kalmadı...”. Bu kitapta ve diğer bütün eserlerinde, karakterlerin mutsuz ve depresif yapısı yazarın iç dünyasını da çok iyi açıklıyor aslında. Mesela Satranç kitabında Dr. B'nin ruhsal durumu ve yaşadığı problemleri anlatırken yazar o kadar doğal ve detaylı bir dil kullanmış ki, sanki bir anısını dinler gibi hissettim kendimi. Dr. B soylu bir ailedengeliyor ve krallık ailesiyle yani imparatorukla sıkı ilişkileri olan birisi. Hitler ve askerleri tarafından esir alınıp bir odaya, hiçliğin ortasına atılıyor. Tam bildiklerini itiraf edecekken, satranç onu hayatta ve dinç tutuyor. Aylarca bir askerin cebinden çaldığı satranç kılavuzuyla bu hiçlikten kendini kurtarıyorr, ama sonra satranç onun tek düşündüğü,satranç düşünmek tek yap tığı oluyor. Sinir hastalıkları baş göstermeye başlar, bir nevi delirir. Sonra hem hastalıktan hemde bu hapis hayatından kurtuluyor, ülkeden ayrılırken gemide yaşadıkları, hem satranç bilgisini hem hastalığını test etme fırsatı bulur. Sonuç olarak hem hastalığı, hem satranç bilgisi olduğu gibi yerindedir.Bir çok okuyucu bu kitabı okuduğunda, yorum yazısının girişinde satrancın ne kadar önemli bir oyun olduğundan, tarihinden ve öyküdeki satranç maçlarından bahsedebilir. Ben bu yolu tercih etmiyorum, çünkü aslında kitapta satranç sadece bir araçtır ve yerine insanı hiçlikten ve yalnızlıktankurtaracak herhangi bir meşguliyet getirilebilir. Kitap satrancı övüp duran, satrancın reklamını yapan, satranç hakkında bilgi ya da satranç taktikleri veren bir kitap değil. Bu kitap hakkında en sonkonuşulacak şey satranç. Konuşulması gerekenler daha çok psikolojiyle alakalı. Bunu iki farklı şekilde konuşabiliriz; İkinci Dünya Savaşı'nda gerçekte neler yaşandı ve kitapta bahsedilen bu hiçlik nedir, neler hissettirir ?İkinci Dünya Savaşı insanlık tarihinde bir daha görmek istemeyeceğimiz, daha önce görülmemiş işkencelerin ve katliamların gerçekleştiği bir savaştı. Hitler Almanyası bir yandan yahudilere ve düşmanlarına görülmemiş işkenceler ederken, öbür yandan Amerika Japonya'ya atom bombası yağdırmıştı. Esirler yakılmış, tıbbi ve psikolojik deneylerde kullanılmıştı. İngiltere, Polonya, Almanya ve Avusturya gibi ülkelerde şehirler harabeye dönüşmüş, halk evsiz ve aç kalmıştı. İşte tam bu olayların ortasında kalmış ve bu olanlara şahit olmuş yazarımız ve tıpkı onun gibi Dr. B. Özellikle bir psikolog olarak Zweig, psikolojik savaştan oldukça etkilenmiş, çünkü bu savaş kendinden öncekilerden çok ayrı olarak, yoğun bir şekilde psikolojik bir savaşa dönüşmüştü. Yani öncelikle bu savaşı incelemek, daha sonra kitabı okumak ve anlamaya çalışmak gerekli, aksi hâlde yazarın neler hissettiği asla anlaşılamaz.İnsan duygusal bir canlı. Bu yönüyle çoğu canlıdan ayrılır. En zor anlarımızda yanımızda başımızı yaslayacak, sırtımızı dayayacağımız birini ararız hep. Hiçlik işte insanın bu duygularına balta vurmak demek. Yazarın kitapta bahsettiği gibi, esir kamplarında insanlara türlü işkenceler yapılabilir ama hiçbiri insanı hiçlik kadar zorlayamaz. Tamamen tek düze, aynı dört duvarın içinde, insan sesi işitmeden, sevgi, şefkat ve bunlar gibi bütün güzel duygulardan uzak aylar... İşte yazarımızın iç dünyasında yaşadığı ve kitapta da Dr. B karakterine yaşattığı bu: “Hiçlik”. Dr. B'nin hiçlikten kendisini kurtaran satranca bir can simidine sarılır gibi sarılması işte bundandır. Kendini ve benliğini satranca adaması bundandır. Yani kitapta bir figuran olan satranç en derin işkenceye, psikolojik işkenceye, hiçliğe karşı bir can simidi rolunde, fakat daha sonra kişiyi kendine hapseden bir başka bir hiçlik rolüne bürünüyor ve Dr. B'ye kendi kafasında bir başka otel odası yarattırıyor. Bütün bu detaylara bakınca, hiçliğin nasıl bir etki biçimi olduğunu görmek pek de zor değil. Hiçlik bir insana insani değerlerini kaybettiriyor ve onu sonsuz bir boşluğun içerisine yapayalnız bırakıyor.Bu kitap, satranç, İkinci Dünya savaşı ve psikolojisini çok iyi betimliyor. Bunun yanında insanın bir hiçlik içerisinde ne kadar aciz durumlara düştüğünü, yazarın iç dünyasında yaşadıklarını ve hayatına son vermesinin sebeplerini gözlerimizin önüne seriyor. Kitabın ismi olan satranç'ın kitaptasadece bir araç olması da kitaba bir gizem ve çekicilik katıyor. Okunmasından ziyade, anlaşılması, incelenmesi gereken bir kitap.Ahmet Namlı-21301661 - Türkçe-101-48HATIRLAMAK İÇİN… Yeni bir bilgi öğrenmedim bu kitabı okurken. Bilimsel eğitimim için herhangi bir ilham kaynağı olmadı bu hikâyeler. Yepyeni bir fikir görmedim veya üretmedim. Zaten hiçbiri için de beklenti içinde değildim. E o zaman neden bize bunları söylüyorsun demeyin, çok önemli aslında… Sanat o kadar güzel bir şeydir ki, bize hiçbir şey öğretmez; onun yerine duygularımızla oyunlar oynar ve onların varlığını hatırlatır bizlere. Hissedilenlerin her birimiz için eşsiz olması da en önemlisidir; bir hikâyeyi okurken birimiz ağlarken bir diğerimiz gülebilir, hatta başka birisi korkabilir. Bırakın sanat eserleri bizlere yeni şeyler öğretmesinler, unuttuğumuz ve bizleri insan yapan o duygularımızı hatırlatsınlar yeter. “Anlatmaya kalksam ciltlerce kitap yazarım…” Ben bu kitabı böyle özetliyorum. Beni içine alan bu muhteşem hikâyeleri anlatmaya gücümün ya da zamanımın yeteceğini hiç zannetmiyorum. Her kelimesiyle mekânları bize yaşatan ve karakterlerin tüm duygu hallerini bize hissettiren ve hatta karakterlerle birlikte bize her şeyi yaşatan muhteşem bir dili var yazarın. Birkaç sayfa boyunca bizi üzüntülere boğmak için anlatılmış olaylardan sonra bir anda satırlarca aşkın güzelliklerini hissettirebiliyor, hatta bununla da kalmıyor ve hemen arka sayfasında şaşkınlıktan ne yapacağımızı şaşıracakken korkularımızla oyun oynuyor yazar. Duygu selinde kaybolmanın en güzel hali yani… Tüm kitap boyunca bu şekilde hepsini iliklerime kadar hissetmem o kadar güzel ki, her bir olay için yaşadığım tecrübelerden ve duyduğum hikâyelerden örneklerle zenginleştirilmiş yepyeni hayatlar yazmak istiyorum. Bana sorarsanız eğer, işte bunları anlatmam gücüm ve zamanımın çok üstünde kalan imkânsız bir istek; bir hayal. “Sanat, olasılıkları umursamadığında güzel.” Aklımı ve duygularımı aynı anda işletemiyorum ben. Eğer hikâyeler gerçek dünyada olamayacak kadar olasılıksızsa bana daha güzel ve şaşırtıcı geliyor. Sizce de öyle olmalı değil mi? Saraylı’nın Üç Ölümü hikâyesinde hastabakıcı nasıl bir şansa sahip ise bir gece ısınmak için girdiği deniz kenarında bir kahvehanede tüm gizemi çözüyor. Kim bu hikâyede bu olasılığa takılır bilmiyorum, hatta söylediğim gibi böyle olması daha güzel. O yalnızlık hikâyesini yaşatmalı yazar ve ben de yaşamalıyım. Şans eseri kesişmiş hayatlar ile zenginleşiyor hikâye bu sayede. Böyle küçük olasılıksız durumlar olmadan hissedemiyorum ve hatırlayamıyorum duygularımı. Çünkü zaten bana duygularımı unutturan gündelik hayatım ile fark yaratabiliyor olması gerek sanatın, hatırlayabilmem için aklımdan uzaklaşmalı ve imkânsıza inanmalıyım. En önemlisine gelelim şimdi. Eşsizlik… Hikâyeler boyunca yaşadığım hiçbir şeyi hatta yukarıda yazan hiçbir düşünceyi kimse yaşamak ve kabul etmek zorunda değil. Kitabı okuyan her birey, Selim’in yaşadığı o korkunç ve hazmetmesi birçok insan için imkansız olabilecek olayı okuduğunda, bu olayı tanımladığım sıfatlar çerçevesinde düşünmek zorunda da değil. Melda’nın yaşadığı olayda hiç kimse oturup benim gibi ağlamak zorunda da değil. İşin güzel tarafı da bu işte. Neden mi? Çünkü tek bir hikâye, okur sayısı kadar farklı anlam taşıyabilir bu sayede, sanatın zenginliği ve güzelliği burada işte. Felsefi kitaplar çoğunlukla aynı düşüncedeki insanlara daha faydalı olur, bilimsel çalışmalar ve makaleler konu hakkında bilgisi olmayan insanların anlaması için olanaksızdır. Hepsinin yanından sıyrılıp evrensel niteliğe sahip sanat, hepsinin üstündedir bu yönü ile. Bu kitap bana yeni bir şeyler öğretmedi, o yüzden sizlere yepyeni bir şey anlatamam. İlham kaynağı olmadı, üretip size sunabileceğim bir şey yok. Uzun zamandır yaşamadığım ve hissetmediğim şeyleri hatırlattı bana bu kitap. Sevgiyi hatırlattı, yalnızlığı ve özlemi hatırlattı. Benim için bir sanat eserinde olması gereken tüm özelliklere sahip bu kitap, yılda bir kez okuduğum kitaplar rafımda bir yeri kazandı diyebilirim sadece sizlere. Sizler için de okuduğunuzda, unuttuğunuz ve onlara ihtiyacınızın olduğunu hatırlatacak duygularınızı keşfetmenizi umut ediyorum sadece. Bizi insan yapan duygularımızla iletişimimizi kesmemek için okuyun, başka bir anlamı zaten yok… MAHMUT ESAT AKIN Dayanışmanın Festivali Can Özkan Yaklaşık dört yıl önceydi. Ben, 2011 yazında, hayatımdan üç yılı acımasızca götürmüş olan Seviye Belirleme Sınavları’nın stresini lise stresine dönüştürmeden önce, kendime zaman ayırmak için can atıyordum. Tek istediğim şey, sabahlara kadar bilgisayar oynamak dışında kayda değer hiçbir şey yapmamaktı. Ah, ne kadar masum ve saftım. Zamanımı aylaklık yaparak geçirdiğim günlerimden bir gün, her yaz (hep başarılı olmasa da) zamanımı kaliteli geçirmemi ve kendime yeni bir şeyler katmamı sağlayacak etkinlikler arayan babamdan (artık kim bilir nereden bulduysa) “Rock-A Festivali 2011” başlıklı bir e-posta aldım. Rock-A; katılımı ücretsiz, sponsor kabul etmeyen, gönüllülük esasıyla işleyen, üç gün süren (hazırlık aşamasıyla toplamda bir hafta), savaş karşıtı, vejetaryen, belki biraz da hippi, İzmir’de birkaç sene boyunca çeşitli yerlerde düzenlenmiş, rock müzik ağırlıklı bir dayanışma festivaliydi ve o yılki gönüllülerini arıyordu. Babam da, eğer ilgilenirsek diye bana ve yakın arkadaşım Batu’ya internet üzerindeki katılım formunun linkini yollamıştı. Babam bir şekilde bizi ikna etmeyi başardı ve içimizde “Belki yaşımızdan dolayı bizi kabul etmezler de kıymetli bilgisayarlarımıza geri döneriz.” şeklinde bir umutla başvuru formlarımızı yolladık. Yaş sınırı gibi bir kural olmaması dolayısıyla yaşlarımızı ve umutlarımızı umursamayıp bizi kabul ettiler. Sonraki haftalarda gönüllülerin düzenlediği toplantılara katıldığımızda, grubun yaşça en küçük üyeleri olmamıza rağmen kimsenin bunu yadırgamadığını ve bizi aralarına almaktan mutluluk duyduklarını gördük. Göz açıp kapayıncaya kadar kendimi, Foça’da bir çadırın içerisinde deliler gibi terli bir hâlde ve sabahın köründe megafonla “Günaydın sevgili Rock-A gönüllüleri ve Görkem!” diye bağıran kıza içimden küfürler savururken buldum. Adımız, gönüllüler arasında, et krizlerine girip gizlice et yemek için Eski Foça’ya gitmekten “köfteciler”e çıkmıştı. Ama mutluyduk. Çünkü ikimiz de hayatımızda daha önce deneyimlemediğimiz bir şeyin içinde bulunuyorduk. Rock-A, o sene bize varlığından haberdar olmadığımız çoğu müzik grubunu öğretmişti ve de pek çok şey katmıştı. Sene içinde de sürekli “Artık yaz gelse de Rock-A’ya gitsek.” diyorduk. Bu yüzden, bir sonraki festivalle ilgili mailler gelmeye başladığında yerimizde duramadık. 2012 yazında başvurduğumuzda bize gelen cevap e-postasının başlığı “vay köfteciler” idi. Artık bu ikinci senemizde bir tanınmışlığımız vardı. Batu’yla kendimizi festivalin maskotu gibi hissediyorduk. İlk sene katılan çoğu insanla ikinci sene karşılaşamayınca doğal olarak bu sene o kadar da eğlenceli olmayabilir şeklinde biraz ön yargılarımız vardı fakat insanlarla sürekli iç içe bulunduğumuz için ön yargılarımızı kolayca yenebildik. Deneyimli olduğumuz için ikinci sene festivalde daha aktif rol aldık. Örneğin yaptığımız işlerden birisi sanatçılar sahneye çıkmadan önce sahnedeki çeşitli stratejik yerlere sular bırakmaktı. Kısacası “sucu çocuklar”dık. Bir diğeri de çevreyi kirletmemek amacıyla pet şişelerden küllükler yapıp, festival alanındaki her ağaca bağlamaktı. Rock-A 2012’nin benim için en özel yanı ise çok severek ve özenerek dinlediğim fakat vefat etmiş olan müzisyen Yavuz Çetin’in oğlu olan Yavuzcan Çetin’i dinleyebilmiş olmam. İşin komik tarafı ise kim olduğunu bilmeden Rock-A 2011’de de onunla karşılaşmış olmam. Performansından sonra Yavuzcan’ın penasını almayı ve onunla bir fotoğraf çekilmeyi de unutmadım tabii ki. İkinci festivalden sonra da artık iyice festivali benimsediğimizden, bu sefer daha kalabalık bir grup hâlinde gitmeyi planlarken Gezi Parkı olayları oldu. Biricik Rock-A’mız da düşünce yapısı ve bazı niteliklerinden dolayı iptal edildi. Aslında iptal edilmedi de, festival niteliğini kaybetti ve iki sene Akdeniz Dayanışma Kampı adı altında, sahne kurmadan etkinlikler yapıldı. Bu değişimden sonra da etkinliklere katılmamayı tercih ettik. Fakat bu ana kadar hiçbir yazımız “Ah bi’ Rock-A olsaydı da gitseydik.” demeden geçmedi. Yazımı Rock-A’da çektiğim birkaç fotoğraf ve festivalin sloganı ile bitirmek istiyorum: “Dayanışma ile…” Rock-A 2011 – Sahne ve İnsanlar Rock-A 2012 – Ben ve Yavuzcan Çetin Bir Kadın ile Binlerce Kafa Televizyondaki dizilerde, haberlerde, hatta ne yazık ki günlük hayatımızda da çok üzücü ve depresif olaylar oluyor. Ama bence hayatımıza neşe, aşkı, mutluluğu katacak şeyler görmeliyiz, bir komedi film veya güzel bir aşk şarkısı veya Lady Gaga’nın Super Bowl 2017 51. Halftime’daki şovu gibi. Şovu ilk gördüğüm zaman ilk hissettiğim şey bir duygu veya bir düşünce değildi, ilk gördüğüm zaman enerjiyi hissettim, oradaki coşkuyu. Yerimde duramamak, kafamı sallamamak elimde olmayan istekti. Kendimi o enerjiye salmamak imkânsız olurdu. Aynı zamanda bana göre o enerji bir alkol gibiydi, sadece bağımlılık yapmıyordu sadece sarhoş ediyordu. O enerji insanı mutluluğa, neşeye hapsediyordu. Bir nevi o gösteriden çıkan enerji bir şekilde binlerce insan kafamı sallamama neden oldu ve bir nevi o enerji yüzünden kendimi sadece o gösterinin olduğu bir dünyada oldum. Sadece coşkunun, neşenin, şarkıların ve ona eşlik eden bir sürü insanın sevinç çığlıkların olduğu bir dünyada kendimi o enerjiye bıraktım ve sadece mutluluğu ve coşkuyu hissettim. Binlerce sallanan kafalara benimkisi de eklendi. Enerjinin doruklarda olduğu bu gösteride sadece bir yavaş hızda bir şarkısı vardı, “Million reasons”. Sondan ikinci sırada söylediği buy şarkı, yavaş olmasına rağmen hem enerjimi düşürmedi ve hem de coşkumu azaltmadı ama bu sefer coşku ve enerjinin yanında aşkı hissettim. Aşkta ki gereken fedakârlığı, onun insanda neler sebep olacağını bence çok güzel anlatan şarkı, hızı yavaş olsa da, enerjisini koruyordu. Çünkü bu sefer tüylerim ürperdi, bu sefer kafamı sallayan o enerji, daha derinlere, kalbime inmişti. Gösterinin bana hissettikleri açısından olarak şunu söylemek istiyorum ki, yaklaşık on üç dakikadan oluşan başarılı bu gösteriye sahne şovları da enerjisine güç katıyordu. O ışıklar, dansçılar, koreografi, havai fişekler ve özellikle dünyadaki çoğu müzik listelerinde bir numara olmuş Lady Gaga’ya ait şarkıların hepsi enerjiyi oluşturuyordu. Bu enerjinin ve coşkunun bende çağrıştırdığı fazla bir şey olmasa da, bu şarkılarla süslenmiş fazla anım olmasa da o enerjinin kafamı etrafta deliler gibi sallamama neden oldu. Benim için fazla anlamı olmayan bu şarkılara karşı bu kadar kendimi kaptırmam, bence gösterinin ve şarkıcının enerjilerinin fazla ve yoğun olmasından kaynaklanıyor. Bazı insanlar şarkılarda anlam ve özellikle hikaye arar. Aslında isterim bir şarkının arkasında gerçek duygular, yaşanmış anılar ve söz yazarını veya şarkıcıyı hayatını derinden etkilemiş olay olmasını. Ama o şarkıya verecek anısı, hikayesi ve hatta duygusu olmasa bile enerjisini vermek bunların yerini doldurur. Çünkü asıl olması gereken şey şarkıya duyguyu değil sese duyguyu vermektir, şarkıya duygu vermek bir artıdır. Ama her şeyde olması zorunlu olan şey ise enerjidir bana göre. Şarkının hızı, şarkıcının ses rengi veya kuvveti nasıl olursa olsun, şarkıcı enerjisini ve sesindeki duygusunu veremiyorsa, benim fikrime ve kalbime göre o gösteri veya şarkıdan etkilenmem zor olur. Son olarak şunu belirtmek istiyorum ki Lady Gaga hayatıma “Poker face” adlı şarkısıyla girdi, “Bad romance” şarkısıyla kendisine hayran etti, bu gösterisiyle ve bu yazıyla benim hayatımda yer etti. Şarkıcını hemen hemen çoğu şarkısında bu enerji ve coşku vardı ama bu gösteriyle ilk defa bana bu kadar yoğun geldi. Belki de her şeyin mükemmel olması yolundaki çalışmalar sonucunda, bu gösterinin enerjisinin bu kadar yoğun bana gelmesine neden oldu. Bu yüzden bu şovdan fazla etkilendim. Alper Çebi Pınar Ayaz YALNIZLIĞIN GERÇEK ANLAMI Bir insanın en temel ihtiyacı nedir? Başını sokacak bir barınak, karnını doyuracak yiyecekler, onu sıcak tutacak giysiler... Bunların hepsi insanın yaşamını sürdürmesi için elzem olan şeyler. Peki ya başka insanlar? Bir insan yaşamını devam ettirebilmek için başka insanlara mutlaka ihtiyaç duyar mı? Yalnız olmamak da tıpkı beslenmek ve barınmak gibi temel bir ihtiyaç mıdır? Yukarıdaki bütün bu sorulara cevap verebilmek için öncelikle yalnızlık kavramı üzerine biraz düşünmek gerekir. Üzerine hüzünlü şarkılar bestelenen, sayısız şiirler ve yazılar yazılan bu kavram çoğunluğun en büyük korkusu, kimininse en rahat durumu. Çoğu insan yalnız kalmamak için ne gerekirse yapıp köşe bucak kaçar yalnızlıktan, bazıları içinse artık bir tercih hatta bir yaşam tarzı haline gelmiştir yalnız olmak. Peki yalnızlığı bazıları için böylesine korkutucu bazıları içinse çekici yapan nedir? Yalnızlıktan kaçmak doğuştan gelen bir özellikse eğer bazı insanların yalnızlığı tercih etmesi nasıl açıklanır? İnsan hayatını baştan sona incelediğimizde en önemli anlarımızda yalnız olduğumuzu fark ederiz aslında. İnsan yalnız doğar ve yalnız ölür. Bu iki noktanın arasındaysa çoğu zaman etrafında başka insanlar olur ama bu yalnız olmadığı anlamına gelmez. 'Kalabalıklar içinde yalnız olmak' sözünü duymuşsunuzdur belki, bu söz durumu çok iyi özetler. Belki başka insanlar vardır etrafımızda fakat bizi ne derece anlayıp dinledikleri, bizim için ne ifade ettikleri, hangi zamanda yanımızda oldukları belirler yalnız olup olmadığımızı. En mutlu neşeli zamanlarınızı düşünün. Yanınızda duran birçok kişiyi hatırlayacaksınızdır. Peki ya ağladığınız zamanlarda? İnsan üzgün olduğunda, ağladığında yalnız kalmayı tercih eder. Aslında bu bir tercih değil, bir zorunluluktur. Mutluluğunuzu paylaşmayı sever insanlar fakat üzüntünüz sadece size aittir, kimse onu istemez. Üzgünseniz bunu saklama ihtiyacı hissedersiniz çünkü içten içe kimsenin sizin yanınızda olmak istemeyeceğini, mutsuzluğun insanları uzaklaştıracağını bilirsiniz. Bilirsiniz çünkü siz de mutsuz birinin yanında aynı şekilde hissedersiniz. Yalnızlığa sempatisi olan, yalnız olduğu anlarda rahat olan insanlar bu özelliğe doğuştan sahip olmazlar aslında. Hayat tecrübeleri ve yaşantılar bazı insanları yalnızlığa iter. Bu kişiler ancak yalnız kaldıklarında kendileri olabileceklerini, insanların yanındaysa her zaman bazı yönlerini saklamaları gerektiğini fark etmiş fakat kabullenememiş kişilerdir. Fakat bu insanlar düşündüğünüz gibi uzak bir ormana ya da bir dağın başındaki kulübeye çekilmiş, hayatını tek başına kimseyi görmeden sürdüren kişiler değiller elbette. Onlar da diğer tüm insanlar gibi arkadaşlara ve aileye sahip, seven ve sevilen kişiler. Bu insanların diğerlerinden tek farkı yalnızlıktan korkmamaları, etraflarında insanlar olsa dahi yalnız olunabileceğinin ve hayatlarının çoğunluğunu zaten yalnız geçirdiklerinin farkında olmalarıdır. Yazının en başında sorulan soruya geri dönelim. Yalnız kalmamak temel bir ihtiyaç mıdır? Bu sorunun cevabı aslında yalnızlıktan ne anladığınıza bağlıdır. Eğer etrafınızda insanların bulunması, karşılıklı konuşup bir şeyler paylaşmak düşünülüyorsa bu, insanın akıl sağlığını koruyabilmesi için temel bir ihtiyaçtır elbette. İnsan sosyal bir varlık olarak yaratılmıştır ve doğası gereği diğer insanlarla az veya çok etkileşim halinde olmak zorundadır. Fakat yalnız olmamakla asıl kastedilen yalnız hissetmemekse eğer, insan bir ömür boyu yalnızlık hissiyle boğuşarak yaşamını sürdürebilir. Bu açıdan bakıldığındaysa yalnız olmamak temel bir ihtiyaçtan çok, sadece şanslı birtakım insanın sahip olabildiği bir lütuf olarak karşımıza çıkar. Bazı insanlar bu lütfa hiçbir zaman sahip olamayacağını kabullenir, benimser yalnızlığı. Bazılarıysa yalnızlık hissine yakalanmamak için kaçar durur hayatı boyunca. Fakat bütün insanlar içten içe az veya çok ister yalnız olmamayı. Evet, her birimiz yalnız doğarız fakat yalnız ölmek istemeyiz aslında. “İnsanlar ölümle yüzleştiklerinde, seslerini duyurmak isterler. Tek başına ölmek istemezler.”ii Weir, Andy. Marslı, İthaki Yayınları, 2014. Satıç 1 Miraç Baran Satıç Sinan Rodoslu Türkçe 102 25 Eylül 2017 Asla Hayallerinden Vazgeçme! Aslında milletçe ne kadar batı kültürüne alışık olsak da, geçenler de izlediğim, bir Hint filmi çok hoşuma gitti. “Dangal” adındaki bu film, Hindistan’da yaşanan ve dünyadaki tüm insanların bir şeyler öğreneceği muhteşem bir başarı hikayesini konu alıyordu. Genelde hayata karşı bir bıkkınlık ve yorgunluk hissettiğimde bu tarz yapımlar ilaç gibi geliyor, insanı sarsıyor ve kendine getiriyor. Özellikle kişisel gelişime ilgi duyan insanların, başarı hikayelerini konu alan bu tarz yapımları gözden geçirmesi faydalı olabilir, üstelik bu yapımlar herkese hitap ediyor. Son dönemlerde yoğun olan tempomdan şikayet etmekteydim, sanırım sarsılmaya, kendime gelmeme ihtiyacım vardı ki dikkatimi çeken bu filmi izleme kararı aldım. Hindistan’da imkansızlıklar içinde yaşayan bir kadın güreşçinin hayatı işleniyordu. Babası eski bir milli güreş şampiyonu olan bu kadın, sporculara bir minder bile temin edilemeyen bir eyalette, zor şartlarda yaşamış. Toplumdaki cinsiyetçi kutuplaşmanın spora da yansıdığını ve o bölgedeki herkesin bir kadından güreşçi olmayacağını düşündüğünü gördüm. Bence bir insan, bir şeyi hayal eder, ve o hayali uğruna azimle ve disiplinle çalışırsa, istediği başarıyı elde eder. Yani yol yoksa dahi, yol açmaya çalışmaktan bahsediyorum. Filmde de tam olarak bu işleniyor, geri kalmış bir toplumda yaşayan bir kadının nasıl yıllarca azimle ve inançla çalışarak sırasıyla eyalet, ülke ve dünya şampiyonu olduğunu anlatıyor. Bir şeye Satıç 2 inanmanın gücünü, onun bize verdiği mükemmel motivasyonu çok net gözlemliyorsunuz. Belki hayatta her istediğimizi elde edemeyebiliriz fakat en azından elimizden geleni yapmak gerekir diye düşünüyorum. Filmi izledikten sonra, aslında bizim hayatlarımızda karşılaştığımız sorunların, hiç de sorun olmadığını bir kez daha anladım. Önemli olan, bizim onlarla ne kadar mücadele edebildiğimiz. Şöyle bir dönüp birkaç yıl öncesinde yaşadığımız bazı olaylara baktığımızda, mutlaka herkesin “ben buna mı takılmışım?” diyeceğini tahmin ediyorum. Çünkü hayat bizleri her geçen gün daha iyi yoğuruyor ve pişiriyor. Elbette her zaman hedeflerimizi düşünmüyoruz, bazen bunlardan saptığımız oluyor ve başka şeylere odaklanıyoruz. Çünkü süreklilik başarıya ulaşmak için çok önemli bir kriterdir. Filmdeki kahramanımızın başına böyle bir olay geliyor. Ulusal spor akademisine kabul ediliyor ve bir anda eline geçen imkanlardan dolayı, hedeflerinden sapmaya, daha az çalışmaya ve disiplinini kaybetmeye başlıyor. Tahmin edebileceğimiz gibi böyle durumlarda başarıdan söz etmek mümkün olmuyor, bir anda olduğumuz konumdan bile daha kötü bir konuma düşebiliyoruz. Kahramanımız ise bu hatanın cezasını dünya şampiyonluğunu kaybederek ödüyor. Fakat daha sonra sıkı bir çalışmayla, Hindistan’dan çıkmış ilk dünya güreş şampiyonu oluyor. Bence insanların kötü tecrübeler edinmesi kötü bir şey değil. Bazen sarsılmak ve kendimize gelmeye ihtiyacımız olduğu zamanlar oluyor ve yaşadığımız tecrübeler bizler için en büyük öğretmen vazifesi görüyor. Hayat bizi nereye sürüklerse sürüklesin, asıl öğretmenimizin hayatın kendisi olduğunu unutmamamız gerekir diye düşünüyorum. Düşünüyorum da, yaşadığım kötü olaylar, başarısızlıklar, hepsi bana bir şeyler katmış. En azından bir daha aynı hataları yapmayacağıma eminim ve bu bile kişisel gelişim için önemli. Sonuca gelecek olursak, nasıl bir yerde yaşıyorsak yaşayalım, insanlar ne konuşuyorsa konuşsunlar, eğer biz bir şeye inanır ve bunu gerçekten Satıç 3 yapmak istersek, hiç kimse bizi bundan alıkoyamaz. Bu benim bu filmden çıkardığım derstir ve benim için gayet öğretici oldu. Satıç 4 Kaynaklar Dangal, IMDb.com, 21 Kasım. 2016, www.imdb.com/title/tt5074352/. Erişim 28 Eylül 2017. Mücahit Said SAK BOMBALARA KARŞI Korkunç bir sada... Ve acı çığlıklar... Gökyüzünü kaplayan kapkara bulutlar... Her gün bir yerlerden patlama haberleri geliyor. Her biri kalbimize kor ateş gibi düşen bombalarla... Ve şehit haberleri... Sanki bir girdabın içine çekiliyoruz. Yokluk âlemine yolculuğumuz hızlanıyor her bombayla. Oysa kainat, bir saat gibi mükemmel bir ahenk içinde işlerken ve mavi boncuk dünyamız itaatle hedefine ilerlerken biz insan denen asi ve zalim mahluklar nasıl da çığrından çıktıkça çıkıyoruz! Şu an gerçekten kelimelerin kifayetsiz kaldığı yerdeyim. Susuyorum. Hayata daha bir korku dolu gözlerle bakmaya başladım Ankara’daki son patlamalarla. Artık “güven”emiyorum. Zira patlamalar Güvenpark dediğimiz, kendimizi en güvenli hissetmemiz gereken yerde, tam Ankara’nın göbeğinde oluyor. Caddelerde, alışveriş merkezlerinde, metrodayken zihnimde hep bir “acaba” sorusu ile dolaşıyorum. Terör, tüm iğrençliğiyle o meş’um yüzünü gösteriyor. Arsız bir fırtına gibi esen terörün rüzgarı ise nice hayalleri, umutları, güzellikleri de beraberinde götürüyor. Şu son yaşananlara kadar günden güne medenileştiğimizi sanırken, meğer alçaldıkça alçalıyormuşuz. İnsan ne şerefli bir mahluktur halbuki! Nice ulvi hislerle yüksek gayeler için çalışmaya gelmiştir bu dünya misafirhanesine. Utanıyorum. Ne hale düştüğümüzü gördükçe utanıyorum. Kalplerimizdeki sevgi tohumları kül oluyor her bombada. Kısırlaşmış bir kalpten de nefretten başka bir şey yeşermiyor. Çevremdekiler duyarsız mı tüm bu olup bitenlere? Onlar da benim gibi susmayı mı tercih ediyor? Aldırmıyormuş gibi görünmekle teröre teslim olmadıklarını mı gösteriyorlar? Bilmiyorum. Hangisini yapmak iyidir gerçekten bilemiyorum. Hislerimizi kaybetmişiz sanki veyahut alışmaya başlamışız. Ama alışmamalıyız. Hiçbir şey olmamış gibi devam etmemeliyiz. Gel gör ki hayat durdurmuyor bizleri. Çalışmalısın. Gitmelisin gelmelisin bir yerlere. Bazen gülmelisin hatta istemesen bile. Ne kadar zor bir durummuş bu! İşte bu yüzden kızıyorum kendime. İnsanlar, insan suretindeki canavarlar yüzünden ölürken, bir şeyler yapmalıyız bu bozuk düzeni düzeltmek için. İşte o an kendimi ufacık bir böcek gibi hissediyorum. Susmuyorum, bağırıyorum var gücümle. Fakat duyulmuyor sesim. Bu koca çarkların arasında ezilmeye mahkum süprüntüleriz sanki. Ümitsizlik kaplıyor içimi, yine susuyorum. Bu satırları yazarken bir patlama haberiyle daha irkildim. Bu sefer Brüksel’de üç ayrı patlama... Ölü sayısı yirmi beşten fazla. Bağırışlar, çağırışlar, amaçsızca ve korku dolu gözler ile kaçışmalar... Ve yine arkada kalan tarifsiz hüzünler... Rabbim, nasıl bir illettir ki bu, tüm dünyayı sardı bu terör yangını ve kasıp kavuruyor her tarafı? Çevremdekilere bakıyorum. “ İyi oldu.” diyor. “ Onlar PKK’nın çadırına göz yumdular, başlarına da böyle bir felaket geldi.” Nasıl bir zihniyettir bu, nasıl böyle düşünebilir bir insan, anlamıyorum. Hiçbir suçu olmayan canlar terörün kurbanı oluyor ve bundan mutlu oluyor bazı canlar. Ya bir an evvel terk edip gitmeli gerçekten çivisi çıkmış bu dünyayı yahut da bir çözüm bulmalı insanların derin manevi yaralarına. Gitmek bizim elimizde değil. O zaman anlatmalı güzel olanı, güzelleştireni. İyilik tohumları ekmeli başta kendi muhitimizden başlayarak. Bu kadar diken ve çalıların içinde yetiştirmek zor elbet sevgi çiçeklerini. Fakat barış ve huzur istiyorum. Bu mefkureler içimi doldururken aynı zamanda kasvetli hava da kayboldu yavaş yavaş. Ruhumun derinliklerinden gelen nağmeler dinginleştirdi zihnimi. Biliyorum, kaybedilen canları geri getiremeyiz. Sadece yeni canlar kaybolmasın terör girdabının içinde, bunu istiyorum. Ve susmuyorum. Tüm benliğimle haykırıyorum. Bomba sesleri yerine beyaz güvercinlerin kanat sesleri tüm dünyaya hükümran olsun. Ve selam olsun dünyayı gülistana çevirmeye çalışanlara! Esin Koç Yaşamak Dediğin Hayat dediğin rotasız bir yoldur aslında. Kimimize uzun gelir bu yol, kimimize düşündüğünden de kısa. Kimimiz korkar sonundan, kimimiz ardına bakmadan yürür yolundan. Ve bir gün herkes başlar kendi senaryosunu yazmaya. Kimimiz başrol oluruz, kimimiz yan rol, kimimizse yalnızca figüran olmayı seçer kendi hayatında. Peki ya yaşamak… Bütün bu rollerin arasında yaşamak neydi? Hayatla eş değer miydi? Hayatta olan herkese yaşıyor denir miydi? Sadece var olmak mıydı yaşamak yoksa nefes almanın ötesi miydi? Bir hayaldi belki de yaşamak, hayallerle büyümekti. Yoksa gitmek miydi ardına bakmadan? Asıl olay kalmak değil miydi? Her şeye rağmen inadına gülmekti belki yaşamak. Ya da hiçbiri değildi… Tüm bu sorular beynimi ele geçirmişken; John Green’in yaşamla ölüm arasındaki ince çizgide gidip gelen iki gencin hikâyesi olarak tanımladığı “Aynı Yıldızın Altında” adlı kitabından uyarlanan filmi izledim. Sonunda öleceklerini bildikleri halde kalan o kısacık zamanlarında sonsuzu yaşamaya çalışan iki gencin (Hazel ve Augustus) hikâyesiydi bu. Karakterler o kadar gerçekti ki anlatılan hikâye adeta benliğimi ele geçirdi ve yaşam ile ölüme dair tüm sorularım yanıt buldu. Kısacası “Aynı Yıldızın Altında” öylesine çekilmiş bir hayat hikâyesi filminden çok daha fazlası oldu benim için. Sonunu bilmeden yaşamak en kolayıymış aslında. Bilinmezlik hep en uzaktır ya hani sonra deriz hep daha sonra. Rahatça ertelersin hayatı, insanları. Bulunduğumuz hiçbir anı geri alamayacağımızı düşünmeden yürürüz sadece. Zamanın gölgesinde nefes aldığımız müddetçe yaşamış sayarız kendimizi. Ve çoğumuz ölümden bihabermiş gibi yaşarız. Hiç yokmuş gibi, sanki hiç bizi bulmayacakmış gibi... Tamam, ölümü düşünmeden yaşamak güzel de ya sonrası? Bir saat sonrasını kim garanti edebilir ki bize? Elimizde bize bahşedilmiş bir hayat var. Öncesine dönemediğimiz sonrasını göremediğimiz uzun bir hayat bu. Sadece şimdisi bizim, ya sonrası kimin? Nereye varacağımızı bilmediğimiz bir koşuşturma içinde her şeyimizi bize ait olmayan bir sonraya erteliyoruz ve buna yaşamak diyoruz ya biz, hayat bunu saymıyor. Sana ayrılan sürenin sonuna geldiğinde, şimdilerine imzanı atmadıysan eğer senden tek bir iz bile bırakmıyor geride. Sanki sen hiç olmamışsın gibi seni indirdiği yerden başka yolcular alarak devam ediyor yoluna. Senin hikâyenin bittiği yerde bir yenisi başlıyor yeni hikâyeler yazmaya. Bütün bunlar hala bize çok uzakta. Ölüm dendiğinde yaşadığımız şey hissizlikten başkası değil galiba. Peki ya hiç öleceğini bilen biri oldu mu karşınızda? Kısacası hiç birinin Augustus’u oldunuz mu? Eğer fırsatını bulursanız dikkatle bakın o insanlara. Göreceksiniz ki yaşadıkları şey korku değil pişmanlıktır. Aslında daha çok yarım kalmışlık hissidir. Çünkü yarım kalmış yaşanmışlıkları vardır onların bir de isteyip de hiç yaşayamadıkları. En çok da hızla geçip giden hayatın içinde nokta koymadan geçtikleri cümleler yakar canlarını. Bu öyle bir acı verir ki en metanetli görünenin bile dilinden dökülüverir pişmanlıkları. Bu yüzden ağırdan almalı yaşamayı insan. Ardında hiçbir yarım kalmışlık bırakmamalı. Dünü unutmadan, yarına bırakmadan yaşamalı her anını. Herkes için bir anlamı olmalı hayatın ve mutlaka aldığı her nefesin farkında olarak yaşamalı insan. Hazel gibi dik durmalı ölüme karşı ve bazen de Augustus gibi dalga geçmeli hayatla. Ama ne olursa olsun önce kendi olmalı. Şimdi tekrar soruyorum kendime yaşamak neydi diye? Cevap basitmiş aslında. Sonunu bilmeden çıktığımız bu yolda yaşamak her şeydi. Bazen ağlamaktı, bazense gülmek; bazen kazanmaktı, bazense kaybetmekti sevdiğini. Bazen nefes almaktı bazense sadece yaşamaktı aklına geldiği gibi. “Aynı Yıldızın Altında” filmi gibiydi hayat. Bu film bana sona geldiğimizi anladığımız zamanlarda gülümsemenin önemini hatırlattı. Bundan dolayı gözlerimde yaşlar olmasına rağmen gülümsedim filmin sonunda. Önemli olan var olduğun sürece mümkün olduğunca çok gülebilmekti. Ama en önemlisi yürüdüğün tüm yollarda “Ben de buradayım diyebilmekti.” yaşamak. İşte her şey bu kadar basitti. KAYNAKÇA: http://www.filmloverss.com/ayni-yildizin-altinda/ http://yazarkafe.hurriyet.com.tr/Detail/575219/ayni-yildizin-altinda-filmi-elestirisi Ahlak Denince "Piyasanın erdemleri" artık ahlaki değerleri yok sayar hâle geldi. Ekonomik olarak kazanç sağlanılan yolda çekilen çile kutsaldır tarzı bir anlayış ortaya çıktı. İnsanların en büyük ve en önemli hedefleri para kazanmak oldu ne yazık ki. Ne oldu da biz bu hâle geldik? Neden o güzel ve hayatı anlamlı kılan gerçek erdemlerimizden feragat ettik? Yüzyıllar boyunca ahlaki değer olarak çok ileriye gitmiş olmamıza rağmen, şu son yüzyılda neredeyse bütün bu faziletlerden vazgeçme yolunu seçtik. Neden ve niçin yaptığımızı düşünmeden, belki de sadece sürü psikolojisi mantığında çıkarlarımız uğruna her şeyi yapmaya başladık. Yaşlı ve yolda kalmış bir dedenin, lokantadan bir bardak su istemesi ve kazanç elde edemeyeceği için bu zavallıya bir bardak suyu çok gören işletme sahibinden sonra anladım ben durumun vahametini. Sadece bir bardak suydu verilecek olan, maddi değere döksen dahi bir anlam ifade etmeyecek bir bardak su. Hayır duasıyla bereketlenmek yerine, bir bardak suyun zararının hesabını yapma utanmazlığı... Evet, piyasanın erdemleri öğretti bize bunları. Maddi çıkarımız olmayan durumlarda kılımızı dahi kıpırdatmamayı öğretti. Bütün ahlaki değerleri bir yana koyup para kazanmayı öğretti. Paylaşmanın ortaya çıkardığı birlik ve sevgi duygusundan mahrum kalıp kalplerimizi karartmayı öğretti. Her gün o kadar acımasız olaylarla karşılaşıyorum ki anlatmak bile moralimi bozuyor. Yolda kalmış dede misali; yüreğimi bir hüzün kaplıyor ve üzülüyorum, benim de insanlığın da geldiği duruma üzülüyorum. Bir iyilik yapmadan önce kar hesabı yapar olduk. Çok canımı yakıyor bu. Maddiyat sevgisinin, puta tapar bir hâl almasına sinirleniyorum. Asıl sevginin anlamını dahi bilmeden yaşanmasına şahit oluyorum ve düşünceleri bile kaplamaya çalışan maddiyatın gözü dönmüşlüğüyle karşı karşıya kalıyorum. Çoğumuz sadece böyle bir sistemde doğup büyüdüğümüz için belki de olayların farkına bile varamıyoruz veya çıkar ilişkimize uymadığı için kalbini kırdığımız insanların. Bilinçaltımız bununla kaplanmış çünkü, temeli ekonomi olan bir bina dikilmiş zihinlerimize ve sorgulamıyoruz bunu. Kazanç uğruna yapılan her şey mubah fikriyle büyütüldük yıllarca. Belki de orda suyu vermeyen adam dahi farkında değildi ne yaptığının, belki onun da içi kan ağladı, çaresiz bir adama yardım elini uzatamazken. Uzatamazken diyorum çünkü insanlar farkında bile değiller yozlaşmışlıklarının bence. Bir durup düşünebilseler, çevrelerinde olup biteni eleştiri süzgecinden geçirebilseler; onlar da durumun farkına varacaktır diye inanıyorum. Çünkü en ağır eleştirilere maruz bırakılması gereken temeli, kimse kınamaya çalışmadı veya varlığının farkına bile varmadı. Bundan dolayı da her ilişkinin ilk önceliği çıkar oldu ve kimse anlamadı bile, ahlakın kıymetini. Ahlak... Ahlak güzel şey aslında. Ahlaki değerlere sahip insanlara ben hayranımdır. Onlar benim farkıma varmasalar bile, ben büyük bir sevgi beslerim onlara karşı. Ahlak, piyasanın erdemleri tarafından ninniler söylenip uyutulan içimizdeki sevgiyi, kardeşliği uyandırır. Ahlak, kendinden başkasına da güvenmeyi; başkasının derdine, kendi derdinmişçesine çare aramayı öğretir. Çıkar sağlamayı değil, gönlü hoş tutmayı öğretir. Birisine karşılıksız olarak yardım edince aldığım hazzı tarif etmem mümkün değil. Dünya birden daha neşeli ve eğlenceli bir hâl alır. Etrafa daha bir sevgiyle bakmaya başlarım ve maddiyatla katılaşmış kalplerin yumuşadığını hissederim. Anlamsızlığını anlarım, küçük çıkarlar uğruna insanları incitmenin veya erdemden vazgeçmenin. Ne yazık ki, uzun süre devam ettiremem bu düşüncelerimi. Belki bir gün, belki de daha o günün akşamına varmadan eskiye dönerim bende. Tam olarak eskiye denilmese de, kazandıklarımı korumada güçlük çekerim. Nasıl yapılır, nasıl çözülür bu sorun bilmiyorum ama, en etkili şekilde, bu gözü dönmüşlüğün yolunun kesilmesi gerektiğini düşünüyorum. Yıkılan ahlaki değerler yeniden inşa edilmeli ki dünya daha yaşanılır bir hâl alsın. Ahlakın tadına varıp, birlikte yol alınsın. Ömer YILMAZ KAYNAKÇA: Roscoe,Philip. Harcıyorum Öyleyse varım. (A.Çavdar, Çev.) İstanbul: Ayrıntı Yayınları,2015.Baskı American History X film afişi, Unutulmazfilmler.co Yağız Küçükturan KİMSE FARKLI DEĞİLDİR İnsanoğlu varoluşu gereği bir ileriye gitme, önde olma, gelişme ve diğer insanların üstünde olma psikolojisine sahiptir. Bu psikoloji insanda belli dürtüler uyandırır. Bu dürtüler kimi zaman engel olunabilecek şeyler değildir. Örneğin bir arkadaşımız sınavda çok başarılı olduğu zaman biz kötü bir not almışsak arkadaşımızı tebrik eder, onunla birlikte güleriz fakat aslında içten içe onu kıskanırız. Engel olamadığımız bu kıskançlık duygusu bizleri o kişinin yerinde olmaya veya o kişiden daha yüksek bir başarı düzeyinde olmayı istemeye itebilir. Fakat tehlikeli olan kıskançlık duygusu değil, o duygunun bireye yaptırdıklarıdır. Birey kıskandığı arkadaşının başarı düzeyine ulaşmak için önce üst düzey bir hırsla çok çalışmayı denerse bu doğru bir davranış olur ama bu yolu tercih etmek yerine gidip arkadaşının kağıdına kendi ismini yazmak gibi bir yola başvurursa bu kötü niyetli bir hırsın işareti olur ve temelinde kötülük yatan bir kıskançlık örneğidir. Bu kötü niyetli kıskançlığın en net örneği ise günümüzde belli bir grubun, topluluğun hatta ve hatta en üst düzey olarak başka bir ırkın üstünde olma isteğidir, diğer adıyla ırkçılıktır. Doğumumuzdan itibaren yaşadığımız, bir üyesi olduğumuz toplumlara ayak uydurmaya, onların doğruları ve kurallarıyla yaşamaya, onların gösterdiği yönler doğrultusunda ilerlemeye alıştık, alıştırıldık. Ailelerimizin bize aşıladığı değerleri koruduk, onları canımız pahasına savunduk. Fakat kimi toplumlarda bu doğrular ve değerler kendi topluluklarının üstünlüğünü savunan ve başka toplumları kendilerinden aşağıda gören bir zihniyet tarafından yaratılmıştır ve korunmaktadır. Dünya üstünde herkesin eşit olduğu gerçeği ne yazık ki sadece kağıtta yazılı olarak kalmaktadır. Beyazlar siyahları, Yahudiler Nazileri, Fransızlar İngilizleri yirmi birinci yüzyıla gelmemize rağmen dünyanın birçok yerinde soyutlamakta ve tiksinircesine onları dışlamaktadırlar. Bu günümüzün en büyük yanlışlarından biridir. Aslında her insanın eşit olduğu bir dünyanın hayalinin yavaş yavaş kurulup gelişmesi yerine ırkçılık kavramının halen artış göstermesi o medeni gözüken birçok toplumun aslında içten içe kendilerini ideolojik ve ahlaki olarak geliştirememiş olduğunun göstergesidir. Dünya tarihi insanların eşit görülmesi ve hiçbir bireyin kendini bir diğerinin üzerinde görmemesi adına birçok insan, birçok toplum mücadele vermiş ve kimi bunları kazanırken kimi halen bu mücadeleyi sürdürmektedir. Çünkü insan eşitliği, uğruna mücadele etmeye, uğruna savaşmaya ve uğruna fedakârlıklar yapmaya değecek kadar önemli bir değerdir. Siyahlar beyazlara karşı verdikleri uzun süreli mücadeleyi doksanlı yıllarda tamamen kazanarak ülkede kendilerine sağlam bir yer edinmişler ve hatta daha yeni görevinden ayrılmış olan siyahi bir başkana sahip olmuşlardır. Tarihte bu mücadeleyi verirken hayatını ortaya koymuş ve vefat ederek bir idol haline gelmiş, bir kahramana dönüşmüş bireyler de mevcuttur. American History X film sahnesi, Youtube.com Her insan eşit bir şekilde dünyaya gelir ve de öyle ölmelidir. Hiçbir birey dünyaya gelirken hangi renk, ırk ve mezhebe ait olacağını seçemez. Kimse birbirinden daha üstün veya daha değerli değildir. Bireyler önce bunu kendilerine kabul ettirmeli, ardından da dünyadaki diğer insanların bunu kabul etmesi için gerekli mücadeleyi ve direnci göstermelidir. Aksi taktirde tamamen var olan bir eşitlikten söz edilemez ve şuan mevcut olan eşitlik seviyesi git gide azalmaya başlar. İnsanlar, başka insanları kendileri gibi görmeye alışmalıdırlar. Çünkü kimse farklı değildir. Herkes birbiriyle eşittir, kimse başkasından üstün olarak görülemez, görülmemelidir ve görülmemesi için sonuna kadar mücadele edilmesi gerekir. KAYNAKÇA - http://unutulmazfilmler.co/american-history-x.html - https://www.youtube.com/watch?v=DBFxJdz0iMs KÜLTÜREL DENEYLER ŞEHRİ Bombaların atıldığı bir deney tahtası hâline gelmiş olsa da zamanla kültürel deneylerin yapıl-maya başlandığı bir başkent düşünün... Bu tezatlığın somutlaştığı yer ise tatilde gittiğim Berlin! Berlin’in benim üzerimde Avrupa’da gördüğüm diğer kentlerden farklı bir etki yarat-masının birkaç sebebi var. Bunların başında Berlin’in deney tahtası gibi görülüp savaşların, soykırımın, devrimin meydana geldiği ve hiçbir zaman hasta yatağından çıkmayı başarama-yan, sokaklarında bile acının hissedildiği bir şehir olması geliyor. Bana göre bu acıların yara-ları da kültürel deneylerle sarılmaya çalışılıyor. Sanat, mimari ve müzik alanındaki gelişmeler ise toplumun iyileşmek için yaptığı kültürel deneylerin başında geliyor. Acılar, kültürel deney-lerle yok edilmeye çalışılırken Berlin hayran kalarak gezdiğim bir yer oluyor. İtalyanların meşhur “Yaşa ve yaşat” atasözünün Berlin’in dinamiğine çok uygun olduğunu düşünüyorum. Almanlar yaşamayı ve sıfırdan başardıkları şeyleri yaşatmayı çok iyi biliyor. Sa-nata verilen önem, ünü nam salmış gece kulüpleri ve enteresan yapılar şehir hayatını daha il-ginç kılarken halk için yaşamı güzelleştiriyor. Benim izlenimlerime göre bu “Yaşa ve yaşat”ın altında yatan sebep ise Berlin’i mükemmelleştirme ve onu derinlerde ırk çatışmasına maruz kalmış utanç dolu geçmişinden uzaklaştırma çabası. Bu çabayla kötü geçmişten soyutlanmış, kültürel faaliyetlerle beslenmiş, binalarıyla, grafitileriyle estetik haz veren ve her köşesinde “Biz iyileştik!” sinyali veren rafine edilmiş bir şehir yaratılmaya çalışılmış. En belirgin kültürel deneyin mimari alandaki gelişmeler olduğunu düşünüyorum. Berlin 2. Dünya Savaşı’nda yerle bir olduğu için çoğu bina 1945 yılından sonra inşa edilmiştir ve hâla şehrin her köşesinde devam eden bir inşaat vardır. Berlin’in en turistik yerleri Brandenburg Kapısı, parlamento binası Reichstag ve devasa kilise Berliner Dom’dur. Bu üç büyüleyici yapının tek ortak noktası ise bombadan zarar görmüş olmalarıdır. Hiçbiri zarar görmüş hâliyle bırakılmamış, restore edilmiş ve Berlin’i mükkemmele yaklaştırmak için bir ara basamak ola-rak kullanılmıştır. Bana göre Berlin’de bu şekilde hem klasik hem de yeni modern yapıların bu-lunması turistlerin geleceğin geçmiş kadar yoğun olduğu üç boyutlu bir tarih kitabında gezi-yor gibi hissetmesine neden oluyor ve Berlin’e biraz daha âşık olmalarını sağlıyor. Brandenburg Kapısı Berliner Dom Yeni Parlemento Binası Reichstag Mimari yapıların yanında sanat da Berlin’i süprizlerle dolu ve eğlenceli bir şehir haline getiri-yor ve Berlin’in bir parçası hâline geliyor. Hemen hemen her sokakta görebileceğiniz graffiti-ler şehre bir heyecan katıyor ve otobüste otuturken bile onları seyretmek size keyif veriyor. Peki ya sanat Alman halkı için niye bu kadar önemli? Cevabı çok basit. Çünkü halk sanatı ilacı olarak görüyor ve sanatla kötüyü iyiye, çirkini güzele çevirebileceğini düşünüyor. Bu yüzden de sanatla hüznü örtbas etmeye çalışıyor ve kültürel deneylerinin yelpazesini biraz daha ge-nişletiyor. Berlin Duvarı’nı ele alırsak onun Alman halkı için şehri ve hayatları ikiye bölen bir bir yıkım olarak nitelendirildiği bilinmektedir. Bu duvarın her bir santimetrekaresi ise birbirinden farklı anlamlar yüklenmiş grafitilerle donatılmıştır. Böylece dikkat yıkıma değil yaratıcı-lığın ön planda olduğu, dünyanın dört bir yanından sanatçıların fikrini özgürce dışa vurabildiği sanat eserine çekilmiştir. Berlin Duvarı yıllarca utancın, üzüntünün sembolüyken graffitilerinin yaratıcılığıyla milyonları kendine hayran bırakan bir başyapıta dönüşmüştür. Berlin Duvarı Berlin’deki yaraları sarma hırsı müzikte de kendini göstermiş ve bu alandaki kültürel deneyler toplumun birçok alanda olduğu gibi müzik alanında da çok gelişmesini sağlamıştır. Müzik kulağım pek iyi olmasa da dinleme fırsatı bulduğum Ber-lin Filarmoni Orkestrası’nın büyüleyiciliğinin objektif bir görüş olduğunu düşünüyorum . Konse-re katılmış birinin bu orkestrayı beğenmemiş olması neredeyse imkânsız. Her bir nota öyle bir harmoni içinde melodiye dönüşüyor ki “Almanlar bu konuda da mı kusursuz?” demekten kendinizi alıkoyamıyorsunuz. Böylece müzik de en az sanat ve mimarı yapılar kadar sizi içine çekiyor. Tarihi de en az kendisi kadar ilginç, sokaklarında bile hüznün hissedildiği Berlin kendini kültü-rel konularda geliştirmeye adamış bir şehirdir. Her alanda kusursuz ve rakipsiz şehir beni sanatıyla, mimarisiyle, müziğiyle ve en önemlisi hüznü silme arzusuyla derinden etkilemeyi başarabilmiştir. Benim içinse Berlin ne Hitler’in Berlin’i ne de Einstein’in Berlin’idir. Sadece modern, aydınlık fakat geçmişin izlerini taşıyan, hem eskisiyle hem de yenisiyle Avrupa’nın yeni New York’udur. KİMLİK Mİ BENLİK Mİ? Toplumda yaşayan her insanın belirli sorumlulukları vardır.Bizler bu sorumlulukları,insanların mesleklerine,cinsiyetlerine göre onlara yükleriz.Doktorsan hastaları iyileştirmekle,polissen suçluları yakalamakla,bayansan argo konuşmamakla,erkeksen de ailene sahip çıkıp onları kimseye muhtaç bırakmamakla yükümlüsündür.Bütün bu saydıklarım aslında toplumun beklentisiyle sizlerde oluşan sorumluluklardır.Yani bunlar sizlerin toplumdaki kimliklerinizdir.Peki hiç kendi benliğiniz hakkında düşündünüz mü?Benlik…Bütünüyle size ait bir kavram.Bu kavram üstünde düşünürken toplumu bir kenara bırakmanızı rica edeceğim.Çünkü benlik dediğimiz kavram,bireyin iç dünyasında oluşur.’’Zaaflarınız,istekleriniz,sevdikleriniz nelerdir?’’ sorusuna benliğiniz karar verir. Toplumda doktor,avukat,kadın,erkek çok sayıda insan vardır.Toplumdaki kimliğiniz sizi belli etmede kişiliğiniz kadar etkili olmaz.Çünkü enginar çorbasını seven az sayıda Ayşe vardır ya da yağmurda yürümeyi sevmeyen az sayıda Mehmet vardır.Aslında enginar çorbasını sevmenizin ya da yağmurda yürümek istememenizin belirli sebepleri vardır.Kimliğinizi de oluşturan etkenler dış dünyanın size sunduğu armağanlardır,tabi bu armağanlar hep iyi olacak değildir.Mesela din kavramı kişinin inançlarıyla ilgilidir.Hristiyanlar kiliseye giderek,Hz. İsa’nın öğretilerinin peşinden giderek yaşamlarını şekillendirirken Müslümanlar camiye giderek,Hz. Muhammed’in öğrettiklerinin ışığında ibadette bulunurlar.Buraya kadar her şey yolunda öyle değil mi?Din kavramı insanların hayatlarını şekle düzene sokuyor.Ama bu düzeni hangi koşullarla sağlıyorlar? Birkaç örnek vererek tarihimizin tozlu raflarını aralayacağım:624 yılında yapılan Bedir Savaşı.Bu savaşın nedeni,Müslümanların, hicretten sonra Mekke’de el konulan mallarına karşılık,Mekke’nin Şam’dan gelen ticaret kervanını ele geçirmek istemesidir.Nedenine bakılınca doğrudan İslâmiyet ile ilgi kurulması zor ama İslâmiyet’in yayılmasında bu savaşın etkisi oldukça fazladır.Bu neden sonuç ilişkisini yorumlarsak şu cümlelerle sizleri baş başa bırakacağım:Müslümanlar altta kalmamak için göz dağı vermişlerdir diyebilirim çünkü eğer Müslümanlar el konulan mallarına karşılık olarak sessiz kalmayı tercih etselerdi ezilen taraf olacaklardı ve inançlarını savunamayacaklardı.Bedir Savaşı,Müslümanların zaferiyle sonuçlansa da bu savaşın,halk üzerinde yarattığı olumsuz etkiler göz ardı edilemez.Mesela savaşa maruz kalan toplum içerisinde bir aile düşünelim.Yıkık dökük bir apartmanın bodrum katında,genç kadın hamile ve bir de küçük çocuğu var.Her tarafta bomba sesleri,alevler,patlamalar arasında kalmış insanlar,yetim kalmış küçücük masum çocuklar…Böyle bir vahşetin ortasında iki ay kalan biriyle,iki gün kalıp kurtulan birinin psikolojilerinin aynı olacağını söyleyebilir miyiz? Şimdi de olaya farklı bir açıdan bakalım:Muhtemelen bu savaşın ortasında kalmış kişi ya dininden ya da vatandaşı olduğu ülkeden dolayı savaşa maruz kalmıştır.Eğer bu kişi farklı bir ülkenin vatandaşı olsaydı ya da farklı bir dinden olsaydı bu savaşa maruz kalmayacaktı.Başta dediğim şey kimlik,insanların inançlarıdır,vatandaşlık görevleridir.Yani dış dünyanın etkisiyle kimlik oluşur.Bütün bunlardan yola çıkarak kimlik,insanın benliğini oluşturur.Yani yaşadığımız olaylar,anılar,tecrübeler sayesinde kişiliğimiz şekillenir. İnsanların benlikleri,kişilikleri çok çabuk etkilenir.İki insan düşünelim,ikisi de ailesiz büyümüş olsun.İkisi de hayatları boyunca mücadele etmişler.Hatta bu varsayımı gerçeğe dönüştürelim.Benim babamlar üç kardeş ve ailesiz büyümüşler.Hepsi de kardeş olmalarına rağmen yaşadıkları toplum onlarda farklı izler bırakmış.Babam ailesine daha çok sahip çıkarken,iki amcam daha sessiz kalıp ailelerine daha az sahip çıkmışlardır.İki farklı bayan düşünelim.Çok açık giyinmişlerse toplumun bakışlarından rahatsız olup daha dikkat ederler ya da toplumu önemsemeyip mutlu olacakları şekilde davranmayı öğrenirler. Kısacası;insanların toplumdaki kimlikleri ne kadar iyi olursa olsun,bu kimliklerini etkileyen olaylar,tecrübeler insanların benliklerini de oluşturur.Bir insanın kimliği,o insanın benliğini oluşturduğu için de kimlik insanın yaşam kalitesi bakımından oldukça önemlidir.İnsanın yaşının yirmi altı olması o insanın toplumdaki kimliğinin genç olmasını sağlar ama yirmi altı yaşında olan insanın kişiliği o insanın toplumdaki benliğini,karakterini belirtir.Bu benlik ise her yaşta değişir.İnsan hayatında bir yılın bile önemi varken on altı yaşındaki bir insanlar yirmi altı yaşındaki insanın kişiliği bir olmaz.Asıl önemli olan;toplumdaki kimliğimizin bizim başımıza açtığı olayların bizim benliklerimizi doğru şekilde etkilemesidir.İnanç bakımından bakarsak da her insan bir yere ait olmak ister.Bu inanç da insanların dinlerini belirler.Neye inandıkları insanların kişiliklerini yani benliklerini belirler.İnsanlar da benliklerinin onlara yüklediği kimliklere sahip olurlar.Yani benlik eşittir kimlik,kimlik eşittir benlik demektir. Deniz Elçin Mumcu 21300965 Fantastik Zeka ve RoverandomGünümüz edebiyatında fantastik kitaplar önemli bir yere sahiptirler. Özellikle gençlerin ilgisini çeken bu tür, insanı başka dünyalara yolculuğa çıkardığında belli bir kitle tarafından vazgeçilmez hale gelmiştir. Pek çok kendini yazar olarak tasvir eden kimseler tarafından, gerek isimleri gerekse içerikleri birbirine benzeyen sayısız fantastik kitap yazılmıştır. Fakat bu kitapların pek azı tarihe adını yazabilecek değere sahiptir.Birçok yazar kitaplarında yeni dünyalar yaratmaktan ziyade, J. R. R. Tolkien'in yarattığı dünyayı baz alarak, küçük değişikliklerile kendilerine pay biçmeye çalışmaktadırlar. Onlarca kitabı olanbir seri dahi yazsalar Tolkien'in bir sayfasındaki yaratıcılık bu sıradan yazarların kitaplarında görülememektedir.Şüphesiz ki J. R. R. Tolkien fantastik kurgunun yaratıcıları arasındadır. Yıllardır güncelliğinikaybetmeyen, dünya çapında pek çok esere konu olmuş kitapları bulunmaktadır. Tabii ki her yazar gibi Tolkien de eserlerini uğraşarak, emek vererek, araştırarak yazmıştır. Lakin onda öyle bir yaratıcılık zekası vardı ki en olmaz zamanlarda dahi kolayca yeni dünyalar kurgulayabiliyordu. Roverandom adlı eseri şüphesiz ki Tolkien'in bu özelliklerini en iyi anlatan kitaptır.Tolkien, bir yaz ailesiyle tatile gider ve küçük oğlu çalıların yanında oynarken küçükoyuncak köpeğini kaybeder. Her yeri arayıptarasalar da küçük köpeği bulamazlar ve Tolkien oğlunu teselli etmek için oracıktaRoverandom isimli hikayeyi uyduruverir.Hikayede kısaca, bir büyücü tarafından talihsizce minik oyuncak bir köpeğe çevrilen ve yalnızca geceleri hareketetme kabiliyetine sahip olan haylaz bir köpeğin eski haline gelmek için atıldığı maceralar ve başına gelen türlü olaylar anlatılır.Diğer pek çok fantastik romana kıyasla bu kitap, oyuncağını kaybetmiş küçük bir oğlan çocuğunu avutmak için yazılmış olmasına rağmen, birçok kitap serisinin içeremediği kurgulara ev sahipliği yapar. Kum büyücüleri, cam böcekleri, limbetler, yakut güveleri gibi pek çok karakter Tolkien ile Roverandom'ın sayfalarında hayat bulmuştur.Ayrıca bu hikaye ne kadar çocuk kitabıymışgibi bir izlenim verse de aslında 7'den 77'ye hitap eden açık, sade bir dille ve tasfirlerle kaleme alınmıştır. Kitapta olay örgüsü ile betimlemeler birbiriyle öyle uyumludur ki kendinizi bir anda kitabın içinde buluverirsiniz. Hatta kitap bazen sizikendisine öyle çeker ki Ay'daki adamla sohbet ederken saatin gece yarısını geçtiğinin farkına bilevarmadan tekrar oyuncak bir köpeğe dönüşüvermişsinizdir.Başladığınız zaman bir solukta okuyup bitireceğiniz bu kitap, elinize onu her alışınızda siziiçinizdeki macera ruhlu, haylaz ve bir o kadar da inatçı Rover'a kavuşturup sizi bu dünyadan bir martının kanatları arasına alarak uzaklaştırır ve hayalinizdeki dünyaya keşfe çıkmanız için size yolgösterici oluverir.Kitap aynı zamanda insanlara birçok öğüt de vermektedir. Örneğin; Rover bahçesinde top oynarken büyücüye sinirlenip onun pantolonunun paçasını ısırmasaydı oyuncak bir köpeğe dönüştürülmeyecekti. Bunun yanı sıra, Rover tekrar gerçek bir köpeğe dönüşmek için büyücüdenözür dilemeli ve onu affedeceği güne kadar beklemelidir. Bu gibi örnekler kitabın Tolkien'in oğluiçin yazıldığını da açık bir şekilde ortaya koymaktadır. Sonuçta her masaldan bir öğüt ya da ders çıkmaktadır.Aynı zamanda kitaptaki en ilginç olaylardan birisi de Rover'ın gittiği diyarlarda kendine çokbenzeyen Rover adında başka köpeklerle tanışması ve onlarla çok iyi anlaşmasıdır. Adeta her diyarda Rover'ların geçmişten beri var olduğu ve gelecekte de var olmaya devam edeceğini anlatmak istemektedir Tolkien.Belki de küçük oğluna, herkesin bir gün oyuncak köpeğini kaybedecebileceğini, bu yüzden kendini yalnız hissetmemesi gerektiğini, Rover'ınşimdi kendi arkadaşlarıyla çok dahamutlu olduğunu veya ona geri dönmek için türlü türlü maceralara atıldığını anlatmak istemişti Tolkien. Kesin olan bir şey varsa o da bu kitabın mükemmelbir yaratıcılık ve zeka ürünü olduğudur.Yüzüklerin Efendisi kadar emek verilmemiş olsa da müthiş zekası sayesinde Tolkien fantastik edebiyet dalında ne kadar başarılı olduğunu bu küçücük kitapla dahi göstermektedir.Elif Tosun 21302587 Başak Berna Cordan TURK101 - Sec. 16 Ödev 6 08.12.2014 BAŞKALARI Başka Dilde Aşk filmini ilk izlediğimde içeriğiyle ilgili hiçbir şey bilmiyordum ve konusunu filmi izlerken öğrenmek benim için oldukça ilgi çekici olmuştu. Film ile ilk yönetmenlik deneyimini yaşayan İlksen Başarır, sanatsal açıdan harika bir iş çıkarmamışsa da konusu ve konunun işleyişi açısından gayet başarılı bir eser ortaya koymuş. Birçoğumuzun günlük hayatta hiç aklına bile getirmediği birkaç noktaya parmak basmış. Bu durumlarla filmde karşılaşıp kendimi karakterlerin yerine koymak benim için ilgi çekici bir deneyimdi. Film, başkarakter Onur’un beraber spor yaptığı arkadaşı Vedat’ın doğum günü partisiyle başlıyor. Onur partide Zeynep’le tanışır ancak Zeynep, Onur’un duyamadığını ve konuşamadığını gecenin sonunda eve dönerlerken fark eder. Bence güzel olan nokta ise bu durumun onu hiç rahatsız etmemesi hatta bu durumu fark edince “Oley be! Hayatımın erkeğini Tosun, 2 buldum, hiç konuşmuyor!” diyerek Onur’a sarılmasıydı. Aradan birkaç gün geçtikten sonra Zeynep, unuttuğu ceketini bahane ederek Onur’u ziyaret eder ve bilmediği bir dünyaya adım atar. İşiyle, ailesiyle sorunlar yaşayan Zeynep’in oldukça yorucu günler geçirir. Çağrı merkezinde çalışan ve bütün gün telefonda tanımadığı insanlarla konuşmak zorunda olan Zeynep, hiç konuşmadan anlaşabildiği Onur’la huzur bulacağına karar verir. Bu noktadan sonra ise konuşmadan anlaşan ve birbirleri için fedakârlık yapan bir çiftin hikâyesini izlemeye başlarız. Zeynep’i en çok zor duruma sokan şey, çevresindekilerin yeni ilişkisine olan yaklaşımı olmuştu. Aynı şekilde Onur da annesinin bu ilişkiyi pek de onaylamamasının rahatsızlığı içindeydi çünkü annesi onların anlaşamayacağını ve Onur’un üzüleceğini düşünüyordu. Çevrelerindekilerin, yani başkalarının, düşüncelerine aldırış etmemeye çalışan çift, Zeynep’in ailesi yüzünden ayrılma noktasına geldi. Aslında ayrılamayacaklarına ve birbirlerine ihtiyaçları olduğuna işaret eden bir sahneyle son buldu film. Benim de hayatım boyunca en çok rahatsızlık duyduğum şey çevremdekilerin düşünceleriyle beni etkilemeye ve değiştirmeye çalışmasıdır. Gerek arkadaşlarımız, gerek ailemiz bizim düşüncelerimizi bizden daha çok etkilemiyor mu sizce de? Bizim kendi düşündüklerimizi, kendi hissettiklerimizi yaşamamıza engel oluyor bu durum birçok kez. Kimi zaman engelli insanlara karşı olan yaklaşımımız, kimi zaman kültürümüzden farklı bir insanla olan arkadaşlığımız toplumu rahatsız ediyor. Bizden farklı olan insanlarla arkadaşlık kurmamıza ve onların hayatını tanımamıza engel olan bu ön yargılar böylesine kapalı bir toplum olmamızın sebebi bence. Kendisi gibi olmayan birisini görünce onu dışlayan, dalga geçen çocuklar gibi sadece kendi kültürümüze sözde uygun insanlarla birlikte yaşıyoruz. Türkiye’nin birçok yerinde farklılıklara saygı gösterilmiyor. Farklı olmak isteyenlere de bir şekilde engel olunmaya Tosun, 3 çalışılıyor. Sağır-dilsiz bir gençle ‘normal’ bir genç kadının aşkı da böylesine aykırı bizim toplumumuza. Film boyunca Zeynep’in arkadaşları hep Onur’un bu durumuyla dalga geçiyor. Bunun işe yaramadığını görünce de ciddi ciddi konuşarak Zeynep’i bu ilişkiden vazgeçirmeye çalışıyorlar. Başkalarının bizi böylesine etkilememesi gerektiğini düşünüyorum çünkü bizim hissettiklerimiz her zaman yaşamımıza yön veren en değerli ve önemli şey olmalı. Başkaları yüzünden dilediklerimizi yapmaktan veya hayatımızdaki sıra dışılıklardan vazgeçmemeliyiz. Ben, içinde yaşadığımız dönemde sıra dışılıkların hayatımıza anlam katması gerektiği görüşündeyim. Ne yazıktır ki ülkemizde birçoğu böyle düşünmüyor. Bu yüzdendir ki gerçekte de, aynı filmde olduğu gibi, farklı insanların hayatla olan imtihanı bitmiyor. KAYNAKÇA Başarır, İ. (Yönetmen). (2009). Başka Dilde Aşk [Film]. İstanbul: Kutu. Yağmur Altınkaynak Kendimden Kaçmaktan Yazamıyorum. Elimde yazmam gereken bir Türkçe ödevi var fakat ben yazamıyorum. Sebebi açık; birkaç saat önce fena hâlde kırıldım öyle ki sanki bin bir parça oldum, içimden bir şeyler kopup gitti. Aynaya baktığımda bir enkaz görüyorum. Bu ruh hâlinden dolayı da kafamı buraya veremiyorum. Sadece yaşadığıma, yaşatana tepki göstermek istiyorum. İçimden geçen kendi kırgınlığımın sebebine bunu kusmak, maruz kaldığım davranışın hesabını sormak ama cesaret edemiyorum. Bilemiyorum, belki de “Halimi bilmeden haddimi bildirdin.” cümlesini tekrar duymak istemiyorumdur. Bir hayli karıştı aklım. Elime bilgisayarı alalı bir saatten çok oldu, bir yandan olanları düşünüyorum öte yandan ağır ağır yazıyorum içimden geçenleri. Dakikalar geçtikçe dört nala koşan öfkem yerini derin bir kırgınlığa bırakıyor. Bunu hak etmediğimi, buna maruz kalacak bir insan olmadığımı düşünüyorum. Kendime üzülüyorum esasında. Bu yazıyı bir iç dökümüne çevirmek istemezdim, çok özür dilerim. Ama anlayın işte iyi değilim, olmayacağım da. Hayatımın dönüm noktası korkunç umarsızlığı ile beni sarsıcı bir hayal kırıklığına uğrattı. Elimi kolumu bağladı, içimdeki o uçarı, güzel hisleri törpüledi. İnceliksiz davranışlarının, utanmaz cümlelerinin altında küçüle küçüle yok oldum sanki. Yaşadığım hayal kırklığını ifade edebilecek kadar yetkin değil dilim. Üstelik daha birkaç saat önce olup bitti tüm bunlar. Henüz olanların anlamını idrak edebilmiş değilim. Kaynayan içimi nasıl soğutacağımı bilmiyorum, nasıl devam edeceğime dair en ufak bir fikrim bile yok. Geçmişinde yaşayan, olup bitenlere takılı kalan biri olarak hem bu günüme hem de yarınıma yanıyorum şimdi. Tahammül etmeyi düşünmeden bırakıp gittiğim günleri özlüyorum. Aklımı ve kalbimi birinin tekeline vermediğim zamanları düşünüyorum. Beni nerdeyse nefessiz bırakacak olan zehirli sarmaşığı üzerimden söküp atmayı istiyorum. Yine korkaklığımdan olsa gerek o sarmaşıktan kurtulduktan sonra beni bekleyen muhtemel sonuçları göze alamıyorum. Özüme dönememekten, savrulup gitmekten, ortalığa dağılmaktan delicesine korkuyorum. Tüm bunların üstesinden gelebilmek, güç bulabilmek adına kendimi arıyorum, bulamıyorum. Birine varacağım diye öyle uzaklaşmışım ki kendimden. Bir başkasıyla olabileyim diye öyle kaçmışım ki kendimden o sarmaşığı üzerimden söküp atsam çırılçıplak kalacakmışım gibi hissediyorum. Sanki o olmadan bir anlam ifade edemiyormuşum gibi... Beni tutan, bağlayan bu derin kaygı olsa gerek. Dünyanın en çıkarsız en deli, dengesiz duygusunda kâr zarar hesabı yaptığımı sanmayın. Üzerimde yoğun bir yılgınlık, yorgunluk var ve artık tek derdim aklımı, ruhumu en az zararla geri alabilmek . Canıma tak eden şeylere karşı derin bir nefes alıp devam etmeye çalışmak ne kadar sağlıklı? Nereye kadar kendimden vermeye, içimi kıymaya göz yumacağım? Sahiden, nasıl bir kısır döngüye kapılmışım ben? Bu işin sonunda kendimi yerde bulacağımdan adım gibi emin olmasam ya da belki biraz cesur olabilsem nihayete erebilir her şey, dinebilir bu fırtına. Sonunda huzur bulur muyum, benim adıma daha iyi bir hayat mümkün mü bilmiyorum. Hayatımın şu anki alt üst olmuşluğunu, itilmişliğini şarkılarda, şiirlerde, kitaplarda arayacak olsam gözümün önünde belirecek olan ilk eser Şebnem İşigüzel’in 2016’da okuyucuyla buluşan Ağaçtaki Kız adlı romanıdır sanırım. Kendi kendime düşünüyorum acaba ben de ulu bir ağaca tırmanıp akan hayatı uzaktan izleyip ondan kaçabilir miyim diye. Kaçıp saklanarak, yüzleşmeyerek nereye kadar ilerleyebilirim, kendimi ne vakit kaldırabilirim, bu trajediyi nasıl sonlandırabilirim işte bunların hepsi beynimde bir uçtan öbür uca cirit atan sorular. Cevapları şimdilik meçhul, ağırlıkları ise dayanılmaz. SONSUZ GECELERİN HAZİN SONU Sandman/Neil GAIMAN Hiç kedilerin yönettiği bir dünyada yaşadığınızda neler olabileceğini hayal ettiniz mi? Peki ya cehennemin kapısı kilitlense ve cehenneme gitmiş herkes dünyaya geri dönse ne olurdu bunu düşündünüz mü? Bunları hayal etmek bir yana dursun, eminim ki birçoğunuzun aklına bile gelmezdi bu soruların sorulabileceği. Bir de şunu sorayım size, hiç bu soruların cevaplarının, birçok mitolojik varlığın ve daha birçok olayın geçtiği bir çizgi roman hayal edebilir misiniz? Sandman, Neil Gaiman’ın yazdığı ve birçok çizer tarafından sayfalara aktarılan bir çizgi romandır. Olayların çoğu Ölüm’ün kardeşi olan Rüya’nın başından geçer. Hatta ilk sayı ölümü yakalamaya çalışan ölümlülerin yanlışlıkla onu yakalamalarıyla başlar. Rüya hapsedilmeden önce uykuda olan insanlar onun kurtuluşuna kadar uykuda kalır uyanık olanlarsa bir daha uyuyamaz. Yetmiş yıl insanların elinde tutsak kaldıktan sonra Rüya kurtulur ve çizgi romanın ilerleyen sayılarında da hapiste kaldığı süre boyunca ters giden şeyleri düzeltmeye çalışır. Son sayılarda ise Rüya’nın kendi oğluna yaptığı bir iyilikten sonra lanetlenmesi ve ölümü anlatılır. Ölümsüzler, Çizer: Frank Quitely Birçok insan için rahatsız edici olabilecek bu başyapıtta bana göre bir insanın üstünde düşünmesi gereken çok şey var. Bunların başında da insanlar için tabu olarak kalan yedi kavramın somut olarak incelenmesi geliyor. Ölüm, Kader, Rüya, Yıkım, Arzu, Delilik –Eski adıyla Haz- ve Umutsuzluk olan bu kavramlar birbirleriyle çok da bağlantılı durmasalar da aralarındaki ilişki tartışmaya değer. İlk başta hikâyede ikiz olarak geçen Arzu ve Umutsuzluk ile başlamak isterim. Sizce de aralarında tanımlanamayan bir bağlantı yok mu bu iki kavramın? Arzunun kavurucu ateşinin var olduğu bedenlerde zamanı geldiğinde umutsuzluk da var olup toprak gibi örter ateşin üstünü. Umutsuzluğun kanca attığı kalpleri de canlı tutabilmek yine arzunun işidir. Her ne kadar birbirlerinin zıttı ve bazen de düşmanı gibi gözükseler de diğer duygulara, özellikle de ölüme karşı birbirlerini korur bu duygular. Umutsuzluk arzunun kaburga kemiğinden yaratılmıştır ve kardeşten çok kendinin bir parçasıdır. Bir diğer birbirlerine bağlı kardeşler ise Ölüm ve Rüya’dır. Bu konuda bahsedeceklerim bir kısmı size çok sıradan şeyler gibi gelebilir çünkü hepimiz biliriz ki uykularımız ve gördüğümüz rüyalar, ölümümüzün provasıdır. Fakat ölümün rüyaya kıyasla daha çılgın ve hareketli bir genç kız olması biraz kafa karıştırıcıdır. Bu durumu şöyle açıklayabilirim size: rüyalarınızdan kaçamazsınız, uyku sizi kolay kolay terk etmez. Sizi kandırmaya çalışmaz ya da oyalamaz. Lakin ölüm öyle değildir, tam bittiğini sandığınız halde her şey yeniden başlayabilir sizin için ya da hiç gelmeyecekmiş gibi gözüktüğü zaman o uzun saçlı gothic kızı karşınızda bulabilirsiniz. Son olarak da bahsetmek istediğim şey ise Yıkım ve Delilik arasındaki sıkı ilişkidir. Kitap boyunca onları terk eden Yıkım’ı bir tek Delilik anıyor ve bir o hatırlıyor onunla ilgili anılarını. Aynı şekilde Yıkım da küçük kardeşi Delilik ile bağlarını kopamıyor. Gerçek hayatta da bu iki kavram birbirlerine sıkıca bağlıdır. Hayatımıza yıkımı getiren şey delilikten başkası değil. Yıkımın sonrasında gelen şey ise yine deliliğin tam kendisi değil mi? Belki sadece deliler yıkımı başlatmaz diye bana karşı çıkıyorsunuzdur şu an. Sizce, başka ne doğurur yıkımı, insanların haz merakı mı? Peki ya haz, deliliğin başka bir ismi değil midir? Bu çizgi roman serisi
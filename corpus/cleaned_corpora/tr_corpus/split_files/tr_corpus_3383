bu adamı benim için farklı yapan, Tezer Özlü için farklı yapan ve hatta cenazesine katılan 30 dostu için farklı kılan ne? Tek bir iğnesi bile olmamış Haluk Alplaçin'in ömrü boyunca, kitap çevirmenliği yapmasına rağmen bir kitaplığı hatta bir kitabı bile yokmuş. Okuduğu kitapları arkadaşlarına verirmiş. Az kazandığı parayı hemen arkadaşlarıyla harcar, geri kalan zamanını dostlarıyla, onlarında evlerinde geçirirmiş. Hiç şikâyet etmezmiş, akciğer kanseri olduğu zaman bile. Hep mutluymuş ve hep çevirisini mutlu edermiş. Özlü eserinde şunu yazmış: İnsanın, kendi ölümü üzerine, ölmeden dört gün önce şaka yapabilmesi üstün bir zekânın bile işi değil. Ancak Hayalet Oğuz adlı öyküde, Haluk Oğuz Alplaçin'den yola çıkarak asıl dikkat çekmek istediğim nokta hayatta bizi neler mutlu ettiği ve hayatı neler için yaşadığımız oldu. İlk önce şu zamanda yaşayacak olsa onun, ne bir televizyonu ne de cep telefonu olurdu diye düşündüm. Ve muhtemelen yine yersiz yurtsuz olacak, arkadaşların yanında göçebe yaşayacaktı. Ancak Alplaçin'i bir kenarda bırakırsak günümüzde insanlar mutluluğu nerde arıyor? Ortalama birini baz alırsak yaşadığı bir evi, iyi kötü evinde eşyaları var. Sabah alarmı en az üç kere erteledikten sonra kalkıyor, kötü bir kahvaltı yapıyor, koştura koştura işe ya da okula gidiyor, akşama doğru onlarca angaryadan sonra ağır bir trafik buhranıyla dönüyor, biraz ekrana bakıyor, arkadaşlarıyla sohbet edebilmek için buluşacağı cuma gecesini düşünerek kendini rahatlatıyor ama en önemlisi hafta sonu alışverişe çıkıp yeni alacağı kazağı/ telefonu/ bilgisayarı düşünerek yatıyor belki de daha iyi bir evde oturmak için yeni bir ev satın almayı ve bunun için kredi çekmeyi düşünüyor ve döngü başlıyor. Kredi al, ev al,öde; kredi al, araba al öde; yeni sezonda yeni kıyafetler çıkmış, bu yıl kırmızı çok moda, ver kredi kartını al kırmızı kazağını... Bir yandan Özlü'nün Hayalet Oğuz'u "ev almadı, ev kiralamadı, eşya almadı, eşya tamir ettirmedi, belki de tek bir mobilya mağazasına girmedi" diye anlatırken ilerleyen sayfalarda ne denli ince ruhlu, mutlu, hayatı seven biri olduğunu belirtmesini; diğer yandan ise toplumun büyük çoğunluğunun daha fazla almak için ne kadar çok çalıştığını, yorulduğunu, ruhsuzlaştığını düşünüyor acaba kim daha çılgın diye düşünmekten kendimi alamıyorum. Kitaba dönecek olursak ben zaman zaman Virginia Woolf tadı aldım. Kitap 18 yılın eseri, her sene bir parçası yazılmış. Muazzam bir sabır ve emek ürünü olduğu ortada. Hem yazarın hem de zamanın değişimine tanık olmuş oldum bu sayede. Edebiyatın lirik prensesi Tezer Özlü beni yine yanıltmadı ve güzel hislerle kitabı rafa geri koydum. Kaynakça: Tezer Özlü, Eski Bahçe Eski Sevgi, Yapı Kredi Kültür Sanat Yayıncılık Ticaret ve Sanayi A.Ş. 2013 HAYATA FARKLI YÖNDEN BAKMAK Şişhane’ye Yağmur Yağıyordu Haldun Taner’in dokuz ayrı öyküsünden oluşan ve neredeyse her duyguyu okuyucuya hissettiren bir eserdir. Bir öyküsünde güldürürken ardından özlem çektirdiği veya hüzünlendirdiği olmuştur. Öykülerini en uç noktalarda okutmayı başarmıştır. Haldun Taner’in kendi hayat tecrübelerinden oluşan bu dokuz öyküde aynı zamanda hayatta neyin ne anlama geldiği de anlatılmaktadır. İnsanlar korktukları veya korkutuldukları zaman kendilerini koruma iç güdüsüyle ya kaçarlar, ya bağırırlar, ya da istemsiz olarak farklı tepkiler verirler, çünkü ne yapacaklarını bilemezler. Bu aynı zamanda hayvanlar için de geçerlidir. Kitaba adını vermiş olan hikâyede ise Kalender adlı at aynada kendi yansımasını gördüğünde de aynısı gerçekleşmiştir. Korkmuştur ve buna bağlı olarak bir tepki vermiştir. Kişneyerek çevredeki dükkânlardan birinin vitrinine dalmış ve son olarak kendini yola atmıştır. Eserin bu bölümünü okurken Kalender’in yaşadığı o korku ve tedirginliği ben de yaşadığımı hatırlıyorum. Etrafımızda olan en küçük bir olay bile dünyanın öbür ucunda gelişen bir olayı etkileyebilir. Örneğin trafik yüzünden eve geç gelmek durumunda kalırsın ve Amerika’da yaşayan bir yakınınla yapacağın görüntülü konuşmanı mecburen ertelemek zorunda kalırsın. Yakının seni orada beklerken işlerini ertelemek zorunda kalır ve sonuç olarak bu olaydan etkilenir. Eserde ise bu olay korkuyla kendini yola atan Kalender’e çarpan Artin Margusyan üzerinden anlatılmaktadır. Sadece Kalender’in aynada kendi yansımasını görmesi Sao Paolo’yu hatta Almanya’yı bile etkilemiştir. İnsan yaptığı hatalardan ders çıkarır ve biraz da gururu varsa eğer yaptığından utanır ve tekrar yapmamaya özen gösterir. Bu hayatın insanları bence terbiye etme yöntemlerinden biridir. Kalender’in bu şekilde paniklemesinin sonucunda oluşan kargaşayı tekrarlamamak ve daha fazla ilgiyi üzerine çekmemek için kendisini tekrar aynada gördüğünde ne bir tepki vermiş ne de kişnemiştir. O da sorun çıkarmamak için topluma ayak uydurmuş ve duygularını kendisine saklamayı tercih etmiştir. Çoğu insan eminim ki eşitsizliğin olmadığı, güçlülerin güçsüzleri kullanmadığı bir dünyada yaşamak ister. Sosyal sınıflar insanlar toplumlara ayrılmaya başlayalı ve para icat edileli beri varlığını sürdürmektedir, çünkü para ve aynı zamanda asalet insanların sosyal durumunu belirleyen en önemli etkenlerden olmuşlardır. Mal, mülk sahipleri her zaman daha güçlü ve ayrıcalıklı olmuşlardır. Eserde ise bu fark iskambil kâğıtları üzerinden anlatılmıştır. Oyunlarda çoğunlukla en güçlü kâğıt olan as en üst sınıf, papaz, kız, vale şeklinde ilerlemiştir. Biz, Türkler olarak milli duygularımızı kabartan en büyük isim bence Mustafa Kemal’dir. Vatana, bağımsızlığa olan sevgimiz, Atatürk ismiyle beraber yeniden canlanır. Atatürk’e duyduğumuz özlem, minnettarlık ve sevgi başka hiçbir şeyle ölçülemez veya kıyaslanamaz. Mustafa Kemal’in ismini ne zaman duysam ona duyduğum özlemi tekrar hissediyorum. Haldun Taner’in Atatürk Galatasaray’da adlı öyküsünde ise kendini en yoğun hissettiren duygu da özlemdi benim için. Yetenek doğuştan gelen bir özelliktir. Şans her ne kadar göreceli olsa da bana göre o da doğuştan gelir. Ya çok yeteneklisindir ya da şanslısındır ya da hayat hiçbir zaman yüzüne gülmez, hep asıl oyuncuların gölgesinde kalırsın. Bazen bu duruma sosyal durum da etki etmektedir. Güçlüler altında güçsüzler küçük görülmektedir. Bu durum zaten yaşamın zor olduğu dünyada yaşamayı daha da zorlaştırmaktadır ancak Haldun Taner’in Fasarya adlı öyküsünde bu durum biraz boş konuşmak, pek bir şey bilmemek olarak ele alınmıştır. Şişhane’ye Yağmur Yağıyordu duygu bakımından oldukça çeşitli bir eserdir ve Haldun Taner bu duyguları okuyucuya dolu dolu hissettirmeyi başarmıştır. Yazarın hayata bakış açışını ve deneyimlerini açık bir şekilde anlatan bu eser, bence Haldun Taner’in en başarılı eserlerinden biridir. HİÇBİR ZAMAN BIKMAYACAĞIM FİLM: AŞK TESADÜFLERİ SEVER Şunu çok net söyleyebilirim ki hayatımda izlediğim en güzel film Aşk Tesadüfleri Sever! En yakın arkadaşımla öylesine girdiğimiz bir filmdi aslında. Bende bu kadar iz bırakacağını aklımın ucundan bile geçirmemiştim. Başrollerini Mehmet Günsür ve Berçim Bilgin paylaştığı için kötü bir film olacağınıda düşünmemiştim ama bu kadarını da beklemiyordum doğrusu. Film başlarken Müslüm Gürses’in seslendirdiği şarkı baştan filmin ne kadar sağlam olduğunun sinyallerini veriyor aslında. İzleyenlerin çoğu “yok artık bu kadar tesadüf olamaz” diye mızmızlansa da ben onlarla aynı fikirde değilim. Kısaca özetlemek gerekirse film aynı hastanede aynı anda doğan bir erkek ve kız çocuğunun yıllar sonra karşılaşıp birbirlerine aşık olan iki gencin çok kısa süren ilişkisini anlatıyor. Tabii bu 25 yıl boyunca çok kez biraraya gelirler fakat birbirlerinden haberleri yoktur. Filmde Özgür’ün babasının buraya çok uyan şöyle bir sözü vardı “Bazen ilk görüşte bilirsin, o insan senin kaderindir. Bazen bir ömür ararsın bulunmaz.” Bütün izleyiciler kalbi rahatsız olan Özgür’ün ölmesini beklerken birden Deniz trafik kazası geçirir ve ölür. Denizin kalbi Özgür’e nakledilir ve Deniz Özgür’ün kalbinde yaşamaya başlar. Film İstanbul Ankara arasında geçiyor ve her Ankara sahnesinde “aa burası Güvenpark değil mi?” “aa Anıtkabir’in orası” diye mırıldanmaktan kendimi alamadım. Belki filmin aşina olduğumuz caddelerde çekilmesi beni filme bağlayan faktörlerden biridir. İnsan kendini nasıl iyi hissetmez her gün gördüğü Anıtkabiri, Atakuleyi bir de filmde gördüğünde? Filmde Özgür’ün şöyle bir sözü vardı, şu sıralar sosyal medyada çokça rastlayabileceğimiz bir söz gerçi: İstanbul başkasının çocuğu gibidir. Gülünce seversin, ağlayınca bırakıp kaçmak istersin. Üstte birazcık bahsettim ama biraz daha bahsetmek istemiyorum. Filmin müzikleri muhteşem! Film Şebnem Ferah, TNK, Müslüm Gürses, Bülent Ortaçgil, Teoman, Demir Demirkan, Ozan Çolakoğlu, Redd ve daha bir çok değerli sanatçının şarkılarıyla kimliğini kazanıyor. Müzikleri olmasaydı bu film aklıma bu kadar kazınmazdı belki. Kaza sahnesinde Şebnem Ferah çalmasaydı bu kadar ağlamazdım ya da bar sahnesinde Özgür Bülent Ortaçgil’in şarkısını söylemeseydi bu kadar gülmezdim muhtemelen veya Özgür’ün Deniz’i kucağında taşıdığı sahnede arkafonda Demir Demirkan’ın şarkısı çalmasaydı bu kadar etkilenmezdim.. Şaka maka bu filmi en az 15 kere izlememe rağmen her izleyişimde sanki ilk defa izliyormuşum gibi ağlıyorum ve heyecanlanıyorum bazı sahnelerinde. Bu yüzden bazen ailem ve arkadaşlarımdan garip tepkilerde almıyorum desem yalan olur. Annem hala anlam veremiyor defalarca izlememe rağmen her seferinde kaza sahnesinde gözyaşlarına boğulmama. Bu filmi izlediğim zaman “aşk” diye tabir edilen şeyin varlığına inanmaya başlıyorum. Yani hoşuma gidiyor birbiri için yaratılmış iki insanın eninde sonunda birbirlerini bulmaları. Belki saçma gelebilir ama benimde öyle bir inancım var. Bu yüzden Deniz ve dedesinin konuşması beni çok etkiledi sanırım. - Dede aşk nasıl oluyor? - Valla onu kimseler bilmiyor Denizcim ama bazı işaretleri var tabii mesela kalbin çok hızlı çarpar, hep ama hep onu görmek, onunla beraber olmak istersin. Bu dünyada senin için bir tek o vardır, gerisi umrunda değil - Sen anneanneme aşık mıydın? - Ben anneannene hala aşığım. Unutmadan çok sevdiğim ve unutamadığım bir sahne daha var onu da paylaşmak isterim. Özgür kavgalı olduğu rahmetli babasının onun için kaydettiği kasedi yıllar sonra bulur ve dinler: “Sana demiştim ya “senin çerçeven çizilmiş, dışarı çıkamazsın” eksik söylemişim be oğlum. Mesela o çizilen çerçeve değilmiş. Mesele o çerçevenin içine hangi resmi koyduğunmuş. Sen hayatını anlamlı kılan ne varsa, kim varsa sakın bırakma. Sakın vazgeçme oğlum.” İRKİLEREK UYANMAKStefan Zweig’in yeni kitabı olan Olağanüstü Bir Gece, burjuva olan ve etrafındaki olaylara hissizleşen bir adamın yeniden hayata dönüşünü anlatan bir öykü. Kısa ve etkili olan kitap her Zweig kitabı gibi okuru derin düşüncelere sevk ediyor. İnsan ansızın kendi hayatına uyarlıyor olayları. Bazen bazı durumlarda bize ait olmayan tepkileri verdiğimizi hissederiz. Farklı bir histir bunu fark etmek. Aradadır. Olması gereken yapılmıştır, ancak tetikçisi biz değil, toplumdur. Gereken yapılmıştır, ancak eksik bir şey vardır. İnsan çoğu zaman düşünmeye korkar bu durumu. Bilir ki eğer irdelerse karakterindeki gediği fark edecektir ve eğer insan –genel olarak öyle değildir- yeterli olgunlukta değil ise bu durumu kabullenmek istemez. Bizi biz yapan düşüncelerimiz ve bu yönde şekillenmesi gereken hareketlerimizdir. Belli bir yaşı geçtikten sonra insan artık kafasındaki rol modelleri harmanlayarak ve çevrenin etkisiyle benliğine kavuşur. İşin trajik yanı ise bu hale gelene kadar birçok insan girer çıkar hayatımıza ve insanlar bizi nasıl tanıdıysa öyle yer ederiz hafızalarında. İyi yönde kendini geliştiren ve değiştiren insan için zor bir durumdur bu. O yüzden insanların- özellikle biz yaşlarındakilere- değişmesine karşı koymak yerine onları bu yönde cesaretlendirmek doğru olanıdır. Günün birinde adama sormuşlar: ‘‘Şu hayatta en çok kimi seversin’’ diye. Adam da ‘’terzimi’’ diye cevaplamış. Sebebini ise ‘’çünkü her gittiğimde yeniden ölçümü alır’’ diye açıklamış. Hissizlik ve yeniden yaşama dönüş konusunda ise insanlar cesur olmalıdır. Kendilerinin farkında olup hayatlarına ona göre yön vermelidirler. Her şeyi yaşamanın bir sınırı ve yaşı vardır. Eğer insan bu sınırları aşarsa sıkılır, hissizleşir. Doğası gereği her şeye hızlı adapte olan insan yaşama sebebi bulamazsa bunalır. Hatta bu durum intihara kadar gider. Örnek olarak Henry Ford’un oğlu Edsel Ford verilebilir. Hayatına sıfır seviyesinden başlayan Ford gerçek bir azim ve başarı hikayesi yazarak şu an hala revaçta olan Ford araba fabrikasını kurmuştur. Nihayet refaha ulaştım, oğlum benim çektiklerimi çekmek zorunda olmayacak derken oğlu Edsel arkasında şu satırları bırakarak intihar etmiştir: ‘’Baba, hayal edip de ulaşamadığım hiçbir şey olmadı, tüm zevkleri tattım, ne varsa önceden hazırlamışsın, hiçbirinde benim emeğim yok. Mutsuzluktan mahvoldum. Gidiyorum..!’’* Sonuç olarak insan hayalsiz ve hedefsiz bir yaşam süremez. Hayatımızda bazı kırılma noktaları vardır. Bu noktalardan sonra hayatımız farklı bir yön alır. Bir mucidin devrimsel bir icadı veya genç bir bireyin uyuşturucu batağına düşmesi. İkisininde farklı tarafları vardır. Diğer bir deyişle mucidin icadı sonunda çok zengin olması ve bu zenginliğin ailesi dahil bütün çevresinin değişmesine yol açması ve mucidin o icadı hiç yapmamış olmayı dilemesi. Diğer taraftan genç bireyin uyuşturucuya karşı mücadele edip kendini o bataktan kurtarması ve hayatına eskisinden daha bilinçli ve sağlam bir karakterle başlaması. Bunlar tamamen insanın içindeki o kıvılcım ile ilgilidir. Yeteri kadar kıvılcım çıkartabilirse insan, içindeki çırayı yakabilir ve hayatını değiştirebilir. Önemli olan bazı şeyler için çok geç olmadan o çırayı yakabilmektir. Sonuç olarak, kitapta da anlatılan konu, değişme cesareti gösterenler, kendi yol haritasını çıkarabilenler, gerçek hayatı yaşayanlar ve bundan zevk alabilenlerdir. Hayat, yapısı gereği insana sürekli yeni kapılar açar, yeni fırsatlar sunar. Bu fırsatları değerlendirebilenler bir basamak üste çıkar, ancak unutulmaması gereken şey bazı kapıların ardında gözüken basamak çürüktür ve insanı uçuruma sürükler. Bunun muhakemesi ise insan aklında kilitlenir. *http://konusanadamlar.blogspot.com.tr/2014/12/para-her-zaman-mutluluk-degildir.html Ali Emre Caferoğlu 21501465 Satranç oyununun gizemi ve bende uyandırdığı merak ile elime aldığım bu kitapta karşılaştıklarım, beni çok derinden etkiledi. Yazarın kişilik analizlerine yer vermesi, kitabı bir solukta okumamı sağladı çünkü insanların davranışlarının altındaki nedenler her zaman ilgimi çekmiştir. Kitap yetmiş sayfa olmasına rağmen beni yeterince tatmin etti. Satranç, kişilik analizi ve satranç oyununun yanı sıra, kitabın yazarının duygularından ve çektiği sıkıntılardan izler taşıyor. Dahası kitaptaki bir karakterde yazarın yansımasını görebiliyorum. Bütüne baktığımda öyküyü asıl sevme sebebim, yazarın bu kadar çok konuyu bir arada kısa bir öyküde anlatabilmesi oldu. Bu kitapta yazarın zihnindeki içselleşmiş dünyanın tasvirini çok başarılı buldum. Yazarın bu kadar derin mesajlar veren iç dünyasında, yazarın yaşadığı bunalım yatıyor. Öykünün tamamının en fazla iki farklı ortamda geçmiş olması, okuyucunun daha çok romandaki karakterlerin içsel dünyasına odaklanması sağlıyor. Okuyucunun bu içsel dünyaya daha çok girmesini isteyen yazar, öykünün kısa olmasına rağmen karakterlerin düşüncelerine ve onların kişisel özelliklerine uzun uzun değinmekten kaçınmamış. Yazarın bizi bu içsel dünyaya çok fazla çekmeye çalışması dikkatimi çekti ve yazarın neden böyle bir öykü yazdığını kendi içimde sorgulamaya başladım. Sorumun cevabını, yazarın biyografisini okuduğumda, yazarın içinde bulunduğu içsel bunalımı gördüğümde anladım. Yazarın eserindeki Mirko’nun kalın duvarlarla çevrili beynini, yaşadığı dönemdeki Hitler dünyasına benzettiğini fark ettim. Hitler dünyasının dar ve kısıtlanmış görüşü, Stefan’ı yaşamının son yıllarında bir bunalıma sürüklemiştir. Hayatının bir kısmını Gestapolardan kaçarak geçirmesi, onun umutlarını kaybetmesine neden olmuştur. Bu sebeplerden dolayı Stefan romanın yazdıktan birkaç yıl sonra intihar etmiştir. Foto: Yazar Stefan intiharından birkaç yıl önce (16 Kasım 2013),6 Kasım 2014 Başkarakterlerimizden Mirko’nun anlama ve konuşma becerilerindeki geriliğinin verdiği güvensizliğini, artık dünyaca ünlü satranç şampiyonlarını yenmiş olmanın verdiği gurur ile gizliyor, bu gururu kültürsüzlüğünden dolayı kabalıkla gözler önüne seriyordu. Kültürsüz haliyle insanlara karşı onları küçük gören davranışlar göstermesi, kabalığının en göze çarpan belirtisiydi. Zihninin kavraya bildiği tek şeyin satranç oluşu ve bu karakterin yeni beceriler veya bilgiler öğrenemeyişi onu sabit fikirli ve paragöz bir insan yapıyordu. Bence Mirko’nun kalın duvarlarla kısıtlanmış beyninin içinde dönüp duran satranç kurallarından ve kazandığı paradan başka hiçbir şey yoktu. Bu karakterin içler acısı durumu bana hayatta bir konuda uzman olmanın yanı sıra toplumda sosyal bir birey olmanın da önemini hatırlattı. Sahip olamadığı becerilerden dolayı toplum arasına karışamayan Mirko bence bir satranç maçında savunma yaparcasına insanlardan kaçıyor, kendini koruyor ve her seferinde başarılı oluyordu. Yazar, gemideki her karakteri kendimce bir satranç taşı gibi görmeme sebep oldu. Karakterlerin gemideki hareketlerini dahi amaçları uğrunda planlıyordu ve bu planları yazar okuyucuya çok iyi geçiriyordu. Öyküdeki gözlemci karakterimiz, satranç oyunu oynarcasına planlar yaparak, adım adım Mirko’nun dikkatini çekiyor, başka insanları amacı uğrunda yem olarak kullanıyordu. Bu davranışların hepsinin satranç oyununda da bir strateji oluşu beni, öykünün içine daha da çok çekti. Foto: Bana dünyadaki her hareketimizin bir stratejisi oluşunu çağrıştıran bir çizim (28 Aralık 2011), 6 Kasım 2014. Bir diğer karakter DR B, yaşadığı sıkıntılar, alçakgönüllü ve mütevazı davranışlarıyla Mirko gibi bir karakteri tanıdıktan sonra taraftarı olduğumuz bir satranç oyuncusu haline geldi. Öyküde bir karakterin destekçisi olduğumu, yazarın tıpkı bir maç spikeri gibi öyküyü yazdığını ve benim de kitabı spiker gibi heyecanlı bir şekilde satranç hamlelerinin koordinatlarını okumaya başladığımda fark ettim. DR B romanda tutsak tutulduğu dönemde aklını yitirmemek uğruna bir satranç kitabına sarılmış, kaldığı boş odada zihnini dinç tutabilmek için öğrendikleriyle aklında tek başına satranç oynamıştır. Yaşadığı kötü olaylar her satranç masasına oturduğunda kendini kaybetmesi ve rahatsız bir duruma düşmesi neden oluyordu. İstemeden DR B’ye sempati duymamın bir diğer nedeni de, DR B’yi eserin yazarı Stefan’a benzetmem. Stefan da hayatı boyunca bir satranç oyunundaki şah gibi hayatta kalmak için ülke ülke gezmiş Gestapolardan kaçmıştır. Satrancın gerçek hayattaki davranışlarımız ve verdiğimiz kararlarla bağlantısını bana gösteren bu kitap sayesinde, satranç oyununa olan saygım arttı. Kitabı okuduktan sonraki birkaç gün içerisinde günlük yaşantımdaki hareketlerimin bir satranç tahtasında hareket edercesine mantıklı olup olmadığını sorgulamaya başladım. İntihar eden yazarın başarılı kişilik analizlerinin yanında gizli bir mesaj gibi kendi içinde bulunduğu duygulara da atıfta bulunması, kitabı benim nezdimde gizemli bir hale getirdi. KAYNAKÇA Resim 1 : http://www.eskimeyenkitaplar.com/kaybeden-bir-kazanan-stefan-zweig/ Resim2 : http://www.siradisi.org/wallpaper-masaustu/687-masaustu-resimleri-satranc-taslari-satranc-takimi-duvar-kagitlari-satranc-wallpaper.html El âlem ne der? Cem Şancı'nın Yalnızlık Doktorası adlı kitabını yalnız olma durumunun veya yalnız olabilme durumunun toplumumuzdaki birçok bireyin aklında ne kadar aykırı ve olumsuz bir tablo oluşturduğunun farkında olduğumdan ve bu düşüncelerin ne kadar geçerli olduğu hakkında bilgi edinmek istemem sebebiyle seçtim.Yazarın tarihteki önemli kişilerin hayatlarından derlediği öyküleri günümüzle ilişkilendirerek oluşturduğu sürükleyici kurgu benim okuduğum her bölümde yalnızlığın önemini bir kez daha anlamama yardımcı oldu. ''Yalnızlık'',kulağa ne kadar ürkütücü geliyor değil mi?Hayatımızın her evresinde bir çoğumuz tarafından güçsüzlük,dışlanmışlık,uyumsuzluk gibi durumları tanımlamak için kullanılan yalnızlık,gerçekten bu kadar içine düşmekten uzak kalmaya çalışmayı gerektiren korkunç bir durum mudur?Ben bu düşüncelere kesinlikle katılmıyorum.Yalnızlık benim için alışılması,özümsenmesi çok zor ve herkese nasip olmayan bir hazine.Sokağa çıkın veyahut bir restorana gidin ve etrafınızdaki insanlara şöyle bir göz gezdirin.Birçoğunun karşısındaki insan ile olan muhabbetlerindeki yapay gülüşlerini,samimiyetsizliklerini kolayca sezebilirsiniz.Peki bu insanları zoraki bir biçimde gülümsemeye zorlayan,onları,karşısındaki insanı isteksiz de olsa yanlışlarını görmezden gelip övgü yağmuruna tutmaya iten etken nedir sizce?Bu sorunun cevabı tabii ki de toplumun ''yalnızlık'' durumuna olan olumsuz bakış açısı.Bu bakış açısının doğurduğu ''ne kadar çok arkadaş,ne kadar çok muhabbet,o kadar toplumla uyum'' felsefesi bu insanları yapay bir sosyal ortamın içinde zoraki tavırlar sergilemeye itiyor.Peki bu durumun bir bağımlılıktan ne farkı var?Sigara bağımlısı sigara içmediği sürece geriliyor,mutsuz hissediyor.Aklınıza gelebilecek her türlü bağımlılık için de aynısı geçerli fakat bir çoğumuzun toplumla olan ilişkilerinde olması gerekenden fazla yapay bir bağımlılık yok mu sizce ya da bunu bağımlılık olarak tanımlamak mümkün müdür?Kesinlikle evet.Yalnızlığın korkunç bir şey olduğuna şüphe götürmeyecek bir biçimde inanmış olan insanoğlu da yalnız kaldığında geriliyor ve toplumdan dışlanmış gibi hissetmesinden dolayı mutsuzluğa kapılıyor ve kendini yapay,gerçek duygulardan arındırılmış bir arkadaş çevresinin içinde buluveriyor.Bu arkadaş çevresi ise insanın karakterinde düzeltilmesi çok zor olan olumsuz değişimlere yol açıyor.Oysa yazarın da kitapta belirttiği gibi yalnızlık,tüm filozofların yüzyıllar boyunca yücelttiği, dillerinden düşürmediği çok önemli bir olgu fakat bu duruma rağmen neden yalnızlığın da bir ihtiyaç olduğunu kabul etmek yerine kendimizi bu kalıplar arasında adeta sosyalliğe bağımlı bir biçimde sıkıştırıyoruz?Bu soruya birçok cevap verebiliriz fakat bence bu durumun bu kadar ciddileşmesinde en etkili faktörlerden biri kesinlikle teknoloji.Teknolojik gelişmeler ile birlikte insanlar,yaptığı her eylemi,düşündüğü hemen her şeyi sanal bir ortamda başkalarıyla paylaşma tutkusuna kapıldı.İnsanların birbiri ile sağlıklı bir biçimde iletişime geçme durumu,iki kişi arasındaki karşılıklı fayda kıstasına dayanmaktan uzaklaşıp adeta bir gösterişe dönüştü ve karşısındaki ile iletişime geçen kişinin yalnız olmadığı görüntüsünü verme amacıyla kullandığı bir araç olarak karşımıza çıktı.Peki bu durum ne kadar sürdürülebilir?Bu samimiyetsiz ortamın içinde kendini sürekli ''El âlem ne der?'' düşüncesi ile kendini ispatlayıp toplumda yer edinmeye çalışan insanoğlu,geriye dönüp baktığında hayatında mutlu,huzurlu bir hayat geçirdiğini nasıl iddia edebilir? Yazarın da kitapta belirttiği gibi,yalnızlığın gerçek anlamını fark etmek,ondan korkmamak ve onu doğru kullanmak insana güç verir.Eğer biz bu gücün farkına varabilirsek hayatımızda olumsuz olarak nitelendirdiğimiz bir çok durumu tam tersine dönüştürme imkanına da sahip olmuş olacağız çünkü insan kendini keşfetmeden,öncelikle kendini tanıyıp sevmeden ne başka birini tam manasıyla sevebilir ne de hayatından tamamen hoşnut olabilir.İnsanın kendini keşfetmesi,kendini tanıması da ancak ve ancak ispat amacı güderek çevresinde oluşturduğu yapay ortamdan uzaklaşıp yalnızlığın bir mahrumiyet veyahut bir eksiklik değil lüks olduğunun farkına varmasıyla mümkündür.Ne güzel söylemiş Aziz Nesin;"Değerini bilmeden yalnızlığından kurtulmak istiyorsan; kurtulsan da yalnızsın." KAYNAKÇA Şancı,C.(2015)Yalnızlık Doktorası.İstanbul:Remzi Kitabevi. Gökhan Aydın 21501461 Müge CABAR 21201371 TURK 102-24 14.12.2014 John Steinbeck / İnci “PARA”LANAN HAYATLAR Para hırsının insanların gözünü kör ettiği bir dünyada yaşıyor olmak çok acı değil mi? John Steinbeck tarafından yazılan İnci romanı bu acı gerçekle tekrar yüzleşmemi sağlayan Steinback’in en ünlü ve önemli eserlerinden biridir. Fakirlik ve zenginlik kavramlarının maddiyatla sınırlandırıldığı bir dünyada İnci romanı bana zengin ve fakir olmanın ne demek olduğunu sorgulatmıştır. Romanın baş karamanı olan Kino Meksika’da yaşayan yazarın fakir olarak nitelendirdiği bir inci avcısıdır. Sadece parası olmadığı için bir insanın fakir olarak nitelendirilmesi bana her zaman çok sığ bir yorum gibi gelmiştir. Bir insanı fakir yapan nedir? Zengin olmak için para şart mıdır? Eğer bir insanın yanında sevdikleri varsa, mutluluğunda ya da üzüntüsünde o insanı yalnız bırakmayan arkadaşları ve ailesi varsa, akşam olduğunda gidebileceği bir yer ve karnını doyurabilecek kadar yemeği varsa bence o insan zaten zengindir. Kitabı okurken aklımdan durmaksızın geçen bu soruların cevapları kitabın sonunda da aynıydı benim için. Evet, Kino ve karısının hiçbir zaman çok parası olmamıştı, ilk çocuklarını kaybetmişlerdi ama yeni bir bebekleri olmuştu ve beraber huzurluydular. Bir akrebin bebeklerini sokması ve ardından Kino’nun inciyi bulmasıyla başlayan olaylar zinciri aslında bize insanların ihtiras ve hırslarının ne kadar yıkıcı olabileceğini göstermiştir. İnsanlar her zaman elinde olmayanı ister. Bu insanların doğasında vardır. Kimileri için bu sevdikleri kişi olabilir, kimileri içinse para. Kino gibi parasızlık içinde yaşayan bir insanın eline bir anda yüklü bir miktarda para geçmesi ve bunun sonucunda bocalaması belki de onların mutsuzluğuna sebep oldu. Bazen bir şeyi çok isteriz. Ona kavuştuğumuzda yapabileceğimiz şeylerin hayalini kurarız. Ama adı üzerinde hayal… Hayal nedir? Zihinde tasarlanan, canlandırılan ve gerçekleşmesi özlenen şey hayal olarak tanımlanabilir fakat ne yazık ki hayaller ve hayatlar birbirinden çok farklı olabiliyor. Kino zengin bir hayat düşlemişti fakat o düşü kurduğu zamanki şartlarla inciyi bulduğu zamanki şartlar birinden çok farklıydı. Yazarında dediği gibi bir şeyi çok istemek iyi bir şey miydi? Eğer Tanrı karşında ölçülü davranmazsak sonuçları neler olurdu? Kitabın sonunda görüyoruz ki bir şeyi çok istemek her zaman iyi bir şey değildi ve eğer isteklerimiz ölçülü olmazsa sonucunda elimizdekilerden de olabilirdik. Kino bulduğu inciyi kimseye satmayıp daha çok para istediği için Tanrı onun ikinci bebeğini de yanına almıştı. Evrende pek çok şeyde bir düzen olduğu gibi para konusunda da bir düzen olabilir. Her insan her zorluğu atlatabilecek kadar güçlü olamayabilir ki –bunda yanlış olan hiçbir taraf yoktur. Yanlış olan taraf insanların her zorlukla baş edebileceklerini düşünmeleridir. Kitapta para hırsı olan ve daha çok kazanmak isteyen sadece Kino değil; aynı zamanda kasaba halkıdır. Hatta Kino’nun bebeğinin sonunu hazırlayan şeyde bu hırs olmuştur. Kino kasabaya bebeğinin cesedi ve kanlı bir inciyle geri geldiğinde o inciyi istediğin fiyata satsa da kendini zengin sayacak mıydı? İkinci kere evlat acısıyla yaşamaya mahkûm olan Kino karısının bile sözlerini dinlemeyerek kendine, karısına ve bebeğine mutsuz bir son yazmıştır. Kitap konusu gereği hem pek çok insana hitap etmekte hem de tekrar tekrar okunabilecek özellikte bir eserdir. İnsanın hayallerine kavuşmasının her zaman mutlu sonuçlar doğurmayacağını gösteren İnci bazen hayatta elimizdekilerle yetinmenin bizim için en doğrusu olduğunu Kino ve ailesi üzerinden anlatan hayata dair ipuçları veren akıcı bir eserdir. Ölümden Sonraki İlk Kimlik Durun! Duyuyor musunuz? Tık tık seslerini, bir şey bağırıyor adeta, bir kimse var orada sabırlı bir şekilde bir şeyler oyuyor sanki yavaş yavaş nefes alarak. Nedir bu ses insanı bu kadar merak içerisinde bırakan tahmin edebildiniz mi? Durun size biraz ipucu vereyim, eski bir dükkândan geliyor o ses sanki her yerin toz içinde olduğu taş oyuklarının bulunduğu bir dükkân, eski bir usta var ayrıca beyaz sakallarının arasına ufak taş parçalarının girdiği. Bir tahta saplı çekiç görüyorum ustanın elinde, değişik bir tutuş tarzı ile başka bir şey var. Diğer elinde çekicin aşağıdan yukarıya belirli aralıklarla gitmesiyle bir şeyler oluşuyor. Sanki bir taşa hünerlerini geçiriyor tüm maharetiyle. Tahmin edebildiniz mi peki nedir bu ses? Bu bağırtı sizin dağrı-fena dan dağrı-bekaya yolculuk yaparken yanınızda bulunacak kimliğinizden geliyor. Bu ses size yolculuk sırasında verilecek ilk hediyenizdir. Evet, doğru tahmin ettiniz, bu sizin mezar taşınızın öyküsü. Önce isminiz geçirilir mezar taşının üstüne sonra doğum tarihiniz varsa birde köyünüz emek ile işlenir şablon yardımıyla. Sonra başlar yine aynı o ses ve vurur çekiç o kaleme kalem canını yakmaya başlar taşın adeta. Ele verir sizlerin kimliğini mezar taşları söyler bize kim zengin kim fakir diye. Anlarsınız baktıktan sonra bir mezara, kim gittikten sonra sevilir kim hatırlanır, bakarsınız üstündeki yazılara söyler mezar taşı kimin bu hayattan memnun olmadan göçtüğünü aslında. Kimi âlimi gösterir kimi padişahı. Ama değişmeyen bir şey vardır her defasında aslında yazar üstünde hepsinin ruhuna okuyun bir dua. Duyuyor musunuz? Tekrar başladı aynı ses her tık sesi geldiğinde havaya bir kez daha uçan taş parçacıklarının haykırışını, belki de bu ses size ölümsüzlük vadisinin kapısına girişi hatırlatıyor. Ustanın elinden çıkacak olan bu eser sizin ilk belgeniz olacaktır kim bilir belki de budur tüm çabası onun. Dönüp bir daha bakıyor taşlara yanlış yapılmış bir hata var mı diye, bütün harflere kavis veriyor dikkatle. Bende bir annenin çocuğuna bakış hissini uyandırıyor sanatçı eserini kontrol ederken. Dönüyor ve ilk içtiğinde aradığı sıcaklığı bulamadığı o çaydan bir yudum daha alıyor. Ve dönüp bakıyor çekicine sanat tutkusunun verdiği o aşk ile. Mezar taşının üstündeki harfin alacağı şekle göre belli ki değişik kalemler var ustanın o yıllardır kullandığı tahta tezgâhının üstünde. Eski gözlüğünün üstünü siliyor bir eliyle ve bakıyor onlara kendi bilgisiyle ne kadar benzese de hepsi birbirine usta biliyor belli ki hangisi kalem hangi harfin üstünde ahenk ile dans edeceğini. Şairin kelimeleri yerleştirdiği gibi dizesine önce geçiriyor tüm harfleri taşın üstüne ve sonra bir ressamın fırçasını gezdirdiği gibi resmin üstünde boyuyor tüm harfleri renklerine göre. Aslında bir detay var gözden kaçırılan. Taşın beyaz kefen gibi sade olması bize anlatıyor herkesin gideceği yerde eşit olacağını. Ölümsüzler diyarında kimsenin belki de bir diğerinden üstün olamayacağının ilk belgesi olarak karşımızda beliriyor bu fark edilmeyen sessiz taşlar. Bizlerin anlamasını istiyor belki de çıkardıkları o sesle çünkü bu ölümden sonraki bu duyulan ilk ses olacak. Bizlerin fark etmesini istiyor bu dünyadan göçmeden bazı şeyler yapılabileceğini. Ve meşhur o mezar taşı dizesi geliyor insanın aklına ne kadar ahenkle işlese de mezar taşına marifetini usta… Bak şu ölüme Çaresiz ilacı yok Kırma kimsenin kalbini Yapacak ustası yok Cüneyt Akten 21401080 Yavuz EROL DUR DURAK BİLMEMEK Hiçbir anını geri alamadığımız, ‘keşke’leri kabul etmeyen, keşke diyenleri kendi umutsuzluklarında hapseden hayat, aslında zamanın ta kendisi gibidir. Zamanın akışı o kadar kuvvetlidir ki, doğada bulunan hiçbir kuvvet zamanın akışının bileğini bükemez. Geriye dönüp bakmak, pişmanlıklarla yaşamak azgın bir derenin akıntısına ters yönde yüzmeye benzer; ya müthiş kuvveti karşısında boğuluruz ya da sağa sola savrulup keskin kayalıklara çarparız. Hayata iki ayağımız üzerinde, dipçik gibi sağlam devam edeceksek eğer, biz de evrende olan her şey gibi devam etmeliyiz. Devam etme olgusu, dengesiz bir cisim gibidir: Eğer dengede tutmak istiyorsanız mutlaka bir desteğe ihtiyaç duyar. Bu desteği insanlar idealleri ile sağlar. Tek bir hedefe kilitli bireyler, başarıya giden yolda önlerine çıkabilecek her türlü engeli aşmaya yeminlidirler. Ben, kendimi bildim bileli koyduğu hedeflere ulaşmaya yemin eden ancak çocukluk yıllarının da verdiği tecrübesizlikle ara sıra tökezleyen, azimli bir bireyim. Sosyal yapıdan dolayı üstüme baskılanan başarılı olma fikri hayallerimi takıntılara dönüştürdü. Yıllar geçtikçe ‘Hayallerime nasıl ulaşacağım?’ konusu kafamı daha da çok kurcaladı. Beni yiyip bitiren bu sorudan kurtulma amacı ile yakın zamanda ‘Forrest Gump’ adlı filmi izledim. Fark ettim ki, benim tökezlememe neden olan engelleri her zaman zihnim yerleştirmiş idi. Tamamen ne istediğini kalpten bilenler başarıya ulaşıyormuş meğer. ‘Hayat bir kutu çikolata gibidir. İçinde ne olduğunu asla bilemezsin.’ (Forrest Gump, 1994, Paramount Pictures Corporation) sözü benim yıllardır hedeflerime tam ulaşacakken düşüp durduğum çukuru kapatmama olanak sağladı. Belirsizlikler sinsi bir şekilde bana hiçbir zaman yüzünü göstermemiş, kendini başarısızlık korkusu olarak tanıtmıştı. En sevdiği söz ‘Acaba’ idi. Tek görevi bana yapamazsın sözcüğünü hatırlatmaktı. Adı ‘Forrest Gump’ olan 144 dakikalık bu serüven, kaybolduğum mağaranın sonundaki ışık gibiydi. Belirsizliklerin karanlığına ışık tutmak için yapmam gereken artık apaçıktı. Hayatın limitli bir kaynak olan zaman ile oynanan bir kumar olduğunu kabul edecek, şartlar ne olursa olsun bir adım daha fazla atmaya çalışacaktım. Olayları dışardan seyretmeyecek, bizzat olayları yönetmeye çalışacak ve başarısız olsam bile başkalarının benim yerine karar verememesinin verdiği huzurla yeni maceralara atılacaktım. Artık başarısızlık benim için bir ‘çıkmaz sokak’ tabelası değil, başka yere gitmem gerektiğini söyleyen çok yönlü bir tabelaydı. Çıkmaz sokağa girip ‘keşke girmeseydim’ demek yerine artık bana yön veren hatalarımla hep gitmek istediğim o yeri arıyorum. Evet… Yeni düşünce yapımla adımlarımı son derece emin ve kendime güvenerek atıyorum. Belki bu ortama yabancıyım ama bir parçası olmak için sabırsızlanıyorum. Sabırsızlanıyorum ama tecrübesizliğim süreci yavaşlatıyor. Kendi kararlarımı artık özgürce verebiliyorum ama basmakalıp düşüncelere itaat etme alışkanlığımdan kurtulmak zamanımı alıyor. Kendini yetişkin zannettiği için annesinin elini bırakan küçücük bir çocuğun, bir süre sonra kaybolunca yaşadığı tedirginlik beni sarıyor. Eskiye dönmenin korkusu ile yine tökezlemeye başlayacak iken yine Forrest yetişiyor imdadıma. Birleşik Devletler başkanı ile tokalaşırken ‘Çişim var.’ diyebilen, sadece canı istediği için yaklaşık üç yıl durmadan koşan Forrest’dan bahsediyorum. Tam işte o an fark ediyorum ki, doğru veya yanlış olarak betimlenen her olgu bize ait olmayan yargılardır. Önemli olanın kalbimin sesini dinlemek olduğunu kavrayınca artık başımda dolaşan kara bulutlar tamamen dağılıyor. Şu an başarıya giden yolu kendimce netleştirdiğimi hissediyorum. Azimli olmak, tereddüt etmeyip pişmanlık hissetmemek ve her zaman kalbinin sesini dinlemek. Küçükken yaşam yönlendirici sözler ve öğütler hiç ilgimi çekmezdi. Önceden belirlenmiş bu ‘ideal insan’ özelliklerini bir türlü kavrayamazdım. Yaşım ilerledikçe bu ‘büyük adamların’ sözlerine kulak vermeye başladım ne yazık ki. Fark etmediysem de aslında olmaktan en mutlu olduğum Yavuz değil, insanların birlikte olmaktan hoşlandığını sandığım Yavuz olmaya çalışıyormuşum. Durup düşününce insan anlıyor, aslında en mutlu zamanlarının çocukluk zamanları olduğunu. Kimsenin sana ‘çocukluk etme’ demediği, büyük adamların programı olan haberleri izlemek yerine oyun oynamayı tercih ettiğimizde ‘Çocuk musun?’ denmediği yıllar onlar. Her şeyin gönlümüzce yapıldığı, başkalarının düşüncelerini zerre kadar umursamadığımız bu güzel zamanları belirttiğim gibi zaman tek yönlü işlediğinden tekrar yaşayamıyoruz. Ancak çocukluk felsefesini yetişkinken özümsersek işte o zaman ileri doğru büyük adımlar atabiliriz. Bütün bu gerçekleri sindirmekte olan ben, hayatımın kalan kısmı için heyecanlanıyorum. Bundan sonra dur durak bilmeden yürümeyi planlıyorum. KAYNAKÇA: Robert Zemeckis, Forrest Gump, 1994, Paramount Pictures Coperation The Intouchables (Can Dostum), izledikten sonra üzerimde büyük bir etki bırakan ve anlattıklarından dolayı daha önce çekilmesi gerektiğini düşündüğüm bir film. Film günümüzdeki insan ilişkilerinin yapısına, nasıl yaşadığımıza, birbirimizle nasıl yardımlaştığımıza ve hayattan ne beklediğimize duygusal, bir o kadar da eğlenceli bir bakış açısıyla yaklaşıyor. Bir filmi izlerken, bir yandan bu kadar gülüp diğer yandan da kendimin ve insanların hayata olan bakış açısını hiç bu kadar derinlemesine düşünmemiştim. Bu film bana insanlar arasındaki sınırları kaldırmayı, kim ne koşul içinde yaşıyorsa yaşasın, bir insanın diğerinden daha farklı olmadığını gösterdi. En önemlisiyse hayatta başıma ne gelirse gelsin olaylara her zaman olumlu tarafından bakmam gerektiğini ya da olumsuz düşüncelerden nasıl kurtulabileceğimi öğrendim. Film dört bir yanı felçli birisiyle, hayatında yaşadığı maddi sıkıntılar yüzünden onun yardımcısı olmak zorunda kalan bir adamın arasında oluşan ölümsüz dostluğu anlatıyor. Filmi izlerken aklıma bazı sorular geldi. Gerçekten birinin bir başkasına karşı olan davranışları onun bütün hayatını değiştirebilir mi? Hem de sadece bir ay içerisinde. Bunun sırrı birbirine karşı sonsuz bir saygı duymanın mı yoksa karşındakini ve kendini yalnızca basit birer insan olarak görmenin altında mı yatıyor? Peki birine duyduğunuz saygı ve sevgi ya da karşınızdaki kişi hakkında olan bakış açınız hayattaki bütün engelleri aşmaya yeterli mi? Engeller sadece kültürel farklılıklardan oluşmasa bile mi? The Intouchabels (Can Dostum) bu soruların hepsinin cevabını bulabildiğim bir film oldu. Film bana karşılaştığım insanların özelliklerine gereğinden fazla bakmamam gerektiğini, onları olduğu gibi kabul etmemi hatta onların eksikliklerini zaman zaman unutup, fazlası olan insanlarmış gibi davranmamı öğretti. Bu yüzden, yürüyemeyen hatta vücudunun hiçbir parçasını hareket ettiremeyen birini tekrar kazanmanın yollarından birinin, onu yarışın hâla devam ettiğine ve onun, sağlam adımlarla daha hızlı koşabileceğine ikna etmek olduğunu düşünmeye başladım. Diğer taraftan bakmak gerekirse, eğer hayatımız engellerden oluşsa, bize sürekli yardımcı olacak,her an her saniye ihtiyacımız olduğunda yanımıza gelmesi gerekecek bir kişiyi nasıl seçerdik? Bizimle nasıl ilgilenmesi gerektiği konusunda hiçbir fikri olmayan birisine, yalnızca doğal davranışlarına ve insani duygularına bakarak karar verebilecek kadar cesur olabilir miydik? Hem de tüm o kültürel ve bilgi birikimimizdeki farklılıklara rağmen. En başında sadece sohbet edebileceğimiz birisiymiş gibi görünen bir kişiyle, müzik zevklerimiz bile uyuşmazken nasıl bütün günümüzü beraber geçirebiliriz? Filmden anladığım kadarıyla bunun tek bir yanıtı var. Bizi yarışa tekrar dahil olmaya çağıran kişiyi bulup henüz hiçbir şeyi kaybetmediğimizi göstermek. Filmde kaçırılmaması gereken noktalardan bir diğeri ise, filmin aileye karşı olan bakış açısı. Aranızda her ne kadar sorunlar yaşasanızda her zaman ait olduğunuz yeri korumalı, onun içinde olan insanları düşünmeli ve onlarla beraber yaşamayı olabilecek en iyi şekilde denemelisiniz. Başka bir yere ait olduğunuzu düşünseniz de, zamanında sizin için çaba sarf etmiş ya da hâla sizi önemseyen insanları göz ardı etmemelisiniz. Zaman zaman ailenizden uzaklaşmanız gerektiğini hissedebilirseniz, özellikle de onlar sizin gerçek aileniz değilse ama aileniz sizin sadece dünyaya gelmenizi sağlayan kişiler değildir. Sizin için uzun zaman boyunca çaba sarf etmiş, sizi korumuş, yetişkin ve bilinçli bir birey olana kadar sizinle ilgilenmiş kişilerdir. Aile hayatı her şeyiyle paylaştığınız kişilerdir. Aile, bir parçası olduğunuzu düşündüğünüz insanlar topluluğu değil, onun sizin bir parçanız olduğunu düşündüğünüz bir bütündür. Sözlerimin sonuna geldiğimde sadece bir filmin bana bunları nasıl yazdırabildiğine hâla şaşırıyorum. Belki de beni gerçekten etkileyen şey bu filmin yaşanmış hayatlardan esinlenerek alınmış olmasıdır. Dünyada sadece birkaç kişi arasında olsa da, böyle dostlukların ve bağların, günümüz koşullarına, insan ilişkilerindeki bozuklulara rağmen var olabildiğini bilmek hayata karşı daha olumlu bakmamı sağladı. Filmi düşündükçe mutluluğu aramaktansa mutluluğu yaratmak için yeni yollar bulmaya itiyor zihnim beni. Belki gerçek mutluluğun ve huzurun anahtarı budur. Berkan YÜCEER Nazif Utku Demiröz 21402126 (6-2) Turk 101- Sec.13 Berna Cordan 23.12.2014, Salı “Köstebek” Filmi Üzerine Birkaç Cümle Köstebek 1. ”isim, hayvanbilimi Köstebekgillerden, toprak altında oyduğu yuvalarda yaşayan, gözleri neredeyse hiç görmeyen, derisinden kürk yapılan küçük bir hayvan, sokur, yer sıçanı, kör sıçan (Talpa)” 2. “Bir iş yerinden, kurumdan özellikle gizli servisten bilgi sızdıran kimse” Küçükken arkadaşlarımla sinema seyretmeye giderdim. Hem de neredeyse her hafta sonu bu aktiviteyi yapardık. Sene yanılmıyorsam 2006 idi. İlginç bir film vizyondaydı. Adı ise “Köstebek”di. Aslında ben polisiye filmleri çok sevmem. Hatta fazlasıyla ön yargılı olarak yaklaşmıştım bu filme ancak izlediğim zaman film daha ilk sahnesiyle beni büyüledi. Açılış konuşmasını Jack Nicholson yaptı ve film hakkındaki önemli mesajlar içeriyordu. Filmin girişindeki Rolling Stones grubunun şarkısını da çok sevdim. Zaten film başlı başına mükemmel bir senaryo ile kurgulanmıştı. Aslında o zamanlar çok anlayamadım bunu. Yaşım ilerledikçe daha çok izledim bu filmi ve daha çok keyif aldım. Her izleyişim biraz daha güzel geliyordu. Kullanılan ses efektleri de sinemadayken izleyiciyi heyecanlandırmıştı. Bu ben izlerken de başıma geldi. Yıllar sonra bile aklımın derinliklerindeki o sesleri hatırladım. Film Amerika’nın doğu kıyısındaki Boston şehrinde geçiyor. Hatta oradaki “L sokağı”adlı bir yerde başlıyor her şey. Orada yaşayan bir arkadaşım var. Ona sordum ve gerçekten sokak “L” harfinin şeklinde olduğu için bu ad verilmiş. Filmde bir suçlu olan Frank D em irö z | 2 Castello, kendi çırağını yetiştirir ve onu polis departmanında önemli bir yere sokar. Polis ise kendi adamlarından birisini Castello’nun yanına gönderir. Senaryo, bu iki “Köstebek” adamın başından geçenleri anlatır. Gerçekten izlenmesi gereken müthiş bir film. Belki biraz iddialı olacak ama sanırım bu filmde hayata dair her şeyi bulabilirsiniz. Para, suç, ihanet ve aşk... Ben zaten bu yüzden böyle filmleri, kitapları, çizgi romanları seviyorum. İçlerinde,benim hayatımda olsun olmasın, her şey var. Seyircilerin birçoğunu da bu etkiliyor zaten. Onlara kendi yaşamlarından parçalar sunuluyor. Bunu herkes için yapınca da başarılı bir yapıt ortaya çıkıyor. “Köstebek”i izledikten sonra bende uyandırdığı duygulardan bir tanesi de Boston şehrine gidip, oraya yerleşmek ve orada yaşamak oldu. Film sadece ben de değil, başkalarında da aynı duyguları uyandırmıştır. Mesela ben oradaki okulları gezmeyi, şehir merkezinde dolaşmayı, L sokağında dolanmayı istiyorum. Böyle düşüncelere kapıldığım için pek haksız sayılmam doğrusu. Gerçekten dünya üzerinde gezilecek, görülecek birçok yer var ve Boston kesinlikle bunlardan birisi. Umarım bir gün bunları yapmaya fırsatım olur. Fırsat demişken… Filmin izleyicilere aşıladığı en büyük fikirlerden birisi ise hayatta bize sunulan fırsatlardır. Açılış konuşmasında da bu fırsatlardan uzunca bahsedilir. Anladığım kadarıyla o konuşmada bunları kendimizin yaratmasından bahsediliyor. Hatta isteniyor. Ben bu noktada Frank Castello’ya katılmıyorum. Benim hayat tecrübem bana tam tersini söylüyor. Tamam kabul, ayağımıza gelen fırsatları tepmemeliyiz ancak hayatın her alanında maalesef fırsatları biz yaratamıyoruz. Bunu başkaları yapıyor. Bize bağlı olmayan unsurlar işin içine giriyor ve biz o fırsatı yaratamadan ortadan kayboluyor. Örneğin bir insanın istediği işe girmesi kendi elinde midir? Sadece ona bağlı değildir. Fırsatı tek başına yaratamaz. İşin içine adam kayırma, yalan dolan gibi şeyler girer ve bir anda o teklif geçerliliğini yitirir. Bu sadece basit bir örnekti ama aklıma en çok yatan da bu olduğu için sizlerle paylaşmak istedim D em irö z | 3 Ayrıca, diğer bir düşüncem ise hayatımızın içindeki köstebeklerle alakalıdır. Belki de konusu kaçakçılık olan bir film de bunlar bize hoş gelebilir. Hatta izlerken, bu benim de başıma geldi, bilgi sızdırmanın müzevirciliğin iyi bir şey olduğunu düşünebiliriz. Ne yazık ki hayat filmlerdeki kadar güzel değil. Bir gruptan bilgi sızdırma her şeyden önce ayıp bir şeydir. Karşındakini küçük görmektir. Hepimizin hayatımızdaki köstebeklerden uzak durması ya da onları bir şekilde kendinden uzaklaştırması gerekir. Size tavsiyem, lütfen siz de bir köstebek olmayın. En nihayetinde dürüstlük en büyük erdemdir. Son olarak, hayatla ilgili size çok şey öğreten, sizi eğiten bu filmi izlemenizi öneririm. İki saat boyunca günlük hayatın stresinden uzaklaşmak için “Köstebek” birebirdir. Deneyin ve görün. Şimdiden iyi seyirler! Kaynakça Köstebek. Perf. Jack Nicholson, Leonardo Dicaprio, Matt Damon. 2006. DVD. "Köstebek." Türk Dil Kurumu. 26 Sept. 2006. Web. 9 Dec. 2014. <http://www.tdk.gov.tr/index.php?option=com_gts&kelime=KÖSTEBEK>. MülksüzlerLise hayatım boyunca birkaç farklı yerde birkaç farklı kişiden duyduğum bir kitaptı Mülksüzler fakat bu kişilerin ve yerlerin bende bıraktığı olumsuz etkilerden olacak, kendimi bir türlü bu kitabı okumaya ikna edememiştim. Herhangi bir felseﬁ temele dayanmadan “aykırı” ve “anarşik” takılmaya çalışan gençlerin birbirlerine hava atmak için kullandıkları bir kitap olduğu izlenimine kapılmıştım. Sonra yapacak daha iyi bir şey bulamadığım sıcak bir yaz günü kitabı Kobo’ma ( bir e-kitap okuyucu) yükledim ve daha ilk sayfalardan itibaren ne kadar yanıldığımı anladım. İnsanlar hakkında yanılmamıştım tabii ki, fakat kitabın kendisi tüm bu olumsuz çevrelerden bağımsız bir şekilde çok güzeldi. Kitabı okurken çok zevk almamın sebeplerinden biri sanırım baş karakterin (Shevek) ﬁzikçi olması olabilir. Shevek’in düşünce sistemini ve olaylara tepkisel yaklaşımını kendime yakın gördüğümden bu durum kendimi kitabın içinde bulmamı sağladı. Son zamanlarda okuduğum en sürükleyici ve “eğlenceli” kitaplardandı. Girişte bahsettiğim genç arkadaşlardan biri olmaktan korkmadan rahatlıkla söyleyebilirim ki kitap genel olarak birey ve toplumsal ilişkilerimize yönelik çok önemli ve yerinde birtakım eleştirilerde bulunuyor. Bu eleştirilerin birkaç tanesinden ve bende bıraktıkları etkilerden bahsetmek isterim.“Yaşadığı sürede de, ölümünden sonraki bir çok yıl içinde de kendi dünyasının [Dünya] ﬁzikçileri onun [Einstein] yöntemine ve yenilgisine sırt çevirmişler, verimli teknolojik sonuçlarıyla kuantum kuramının görkemli tutarsızlıklarını takip etmişler, en sonunda da teknolojik usulle o kadar yoğun olarak ilgilenmişlerdi ki bir çıkmaza girmişler, hayal güçleri tükenmişti” (sf.486).Bu yazı için biraz teknik kaçabilir, fakat kitapta en çok etkilendiğim görüşlerden biri bu. Kısaca özetlemek gerekirse, 1960’larda yapılan deneyler Einstein’ın kuantum ﬁziğine karşı getirdiği eleştirilerin ve itirazların geçersiz olduklarını gösterdi. Böylece tüm bilim dünyasını (etkisi bugüne kadar da süren) bir “kuantum furyası” ele geçirdi. Bu yönelimin bir sonucu olarak günümüzde teknolojik gelişime verilen önem, ayrılan zaman ve kaynaklar artarken temel bilimler ihmal ediliyor. Bu benim de (en azından kendi bildiğim çevrelerde) gözlemlediğim üzücü bir durum. Bu durumun ülkemizdeki yansımalarından biri için Ali Nesin’in bir gazete demecine bakabiliriz : “Türkiye bir mühendisler ülkesi. (…) Bilimsel gelişmeyi teknolojik gelişme olarak algılıyorlar. Tek amaçları elektrikli araba yapmak. En sonunda yapacağım bir tane elektrikli araba önlerine koyacağım.”Kitapta rastladığım bir diğer eleştiri de eğitim sistemimiz hakkında : (ülkemizde durum daha da içler acısı, fakat o bu yazının konusu değil.) “Sınav sistemi ona anlatıldığında çok şaşırmıştı; doğal öğrenme isteğini, bu bilgiyle doldurulma ve istenildiğinde geri kusma dizisinden daha fazla engelleyebilecek bir şey düşünemiyordu” (229). Bu tespitin üzerine söylenebilecek çok fazla bir şey yok. Gerçekten de küçük yaşlardan itibaren öğrencilerin kafalarına zorla hazır bilgileri yığıp, “sınav” zamanı bu bilgileri geri kusturup sonra insanların geleceklerini bu sınav sonuçlarına göre belirlemek, ideal bir öğrenim yolu olmaktan son derece uzak. Shevek’in de vurguladığı gibi sınav sistemimiz “öğrenme” ve “merak” duygularını azami düzeye indirmek için sanki özel olarak tasarlanmış gibi. Sorgulama ve araştırmacılık gibi gerçekten önemli hususlar yerine ezberleme ve hızlı işlem yapma gibi sözde “yetenek”ler ön planda tutuluyor. İşte yalnız bu “eğitim” süreci boyunca merakını ve akıl sağlığını koruyabilen azınlık ileride insanlığı ileri taşıyacak eylemlere katılabiliyor.Sonuç olarak, gerek günümüz ve hatta belki de gelecek toplum yapısına getirdiği eleştirilerle gerek insan doğasına bakış açısıyla beni derinden etkileyen bir kitap oldu. Miraç Lütfullah Gülgönül 21602357 Bibliyografya :Le Guin, Ursula K. Mülksüzler. İstanbul : Metis Yayıncılık, 2016.EVVEL ZAMAN İÇİNDEİnsan bazen öyle şeylerle karşılaşıyor ki hayatının kocaman bir boşluk olduğunu düşünmekten kendini alıkoyamıyor. Gündelik sıkıntılarının kendi kuruntusundan ibaret olduğunu anlıyor. Fazlasıyla da şaşırıyor bu duruma çünkü o her lezzeti tattığına, her duyguyu yaşadığına, her zorluğun üstesinden rahatlıkla gelebildiğine inandırmış kendini. Aslında bunlar insanın kendine yakıştırdırdığı, üstüne giydiği elbise gibi bir şey. Gerçekten ve nesnellikten son derece uzak, yanılgılardan oluşan bir hayat perdesi.1997 yılında dünyaya geldim. Büyüyorum, gözlemliyorum, seviyorum ve hissediyorum. Hayatım bunların etrafında şekilleniyor. Pamuklu pijamalarım, yünlü terliklerim, elimdeki demli çay, yan koltuğumda uzanan annem, mutfaktan sesi gelen babam... Karşımdaki televizyonda, sonu gelmemişve asla da gelmeyecek olduğuna emin olduğum, yüzlerce haber... Bombalar, çığlıklar, gözlerinde dipsiz karanlık barındıran çocuklar, yasaklar, kısıtlamalar, kavgalar... İzliyoruz hep birlikte. Kulağımız hep orada. İlla ki düşünüyoruz biraz “Nasıl oluyor da insanlar, insalıktan bu kadar sıyrılabiliyor?”. Fazla geçmeden de kapatıyoruz televizyonu. Hemen eleştirmeyin, hepimiz aynıyız bu konuda kabul edelim. Biliyoruz çünkü “ucu bize dokunmuyor”. Kısa bir zaman sonra da ışık hızıyla akan hayatımıza devam edip hafızalarımızı sıfırlıyoruz. Yarın tazeleriyle doldurmak üzere... Ama sanırım hafızamı sıfırlandıramayacağım ve tarihin acı tokadını yediğim bir kitapla tanıştım. Anlar gibi yapmaktan bir adım ötesine gidebildiğim bir kitap. İçimi donduran ve yakan, insanlıktan umudumu yitirdiğim ama başarabileceği şeylere de fazlasıyla inandığım bir yapıt. Gerçek hikayelere dayanan filmler, kitaplar; biz okuyuculara hayatla ilgili daha çok ipucu veriyor sanırım. Bir şeyleri keşfetmeye daha yakın hissediyoruz. Ben de tam olarak bu merak açlığımı doyurmak üzere aldım elime “12 Yıllık Esaret”i. 1853 yılında yazılmış, 2013 yılında da filmi çekilmiş bir dizi olay... Kurgu olmasını dilediğiniz ama göz ardı edilmesi imkansız olan gerçekliğin ta kendisi. Günümüzde kölelik bize çok uzak bir kavram. Hatta ütopikbir olaydan bahsediyormuş gibi hissedebiliriz. Çünkühiçbirimiz tam anlamıyla özgürlüğümüzle sınanmadık.Annemiz eve gelme saatimizi sorguladı, bayırlarda koşmakisterken sınıflarda ders dinlemek zorunda kaldık, evet. Amaanlatmaya çalıştığım sınırlama kesinlikle bu değil. Bu, hayatınkendisi. Aslında alıştığımız ve eğer olmasaydı kendimiziboşlukta hissedeceğimiz bir yaptırım. Bence hiçbirimizin tamolarak önemini anlamadığı ve şartlar sebebiyle de anlamaktafazlasıyla zorlanacağı salt özgürlüğümüz, bizi hayatta birşeyler başarmaya iten en büyük motivasyonumuzdur. Biranlığına düşünün, çalışıyorsunuz ama size kazandırdığı hiçbirşey yok, sabah kalkıyorsunuz çünkü başkasını bunu istiyor,bedeniniz başkalarının fantezi dünyasının oyuncağı,düşünceleriniz kimsenin umrunda değil, okuma yazmabildiğiniz için dayak yiyorsunuz, aynı sizin gibi olan insanlarıntanrıcılık oynadığı bir düzenin içinde sıkışıp kalmışsınız.Ağızlarından çıkacak kelimelere, cüzdanlarındaki paraya göresavruluyorsunuz hayatın dikenli kucaklarında. Ve önünüzesunulan gerekçe “ten renginiz”. Siyahisin ve bunu hakediyorsun. Aşık olduğun kadına gözlerinin önünde tecavüzedebilirler, ses çıkaramazsın çünkü siyahisin.Solomon Northup “Hakikaten, en çok hangisinden korktuğuma karar vermek zordu: Köpekler, timsahlar ya da insanlar!” derken ne kadar basit ama anlamlı bir şey demiş, diye düşünmüştüm. Birinin doğuştan sahip olduğuve kimsenin üzerinde söz sahibi olamayacağı özgürlüğüne, başkası gelip nasıl da hakkıymışçasına istediğini yapabilirdi? Ne köpekler ne de timsahlar varoluşlarından beri böyle bir şeye kalkışmışlardı. Çünkü bu, ne içgüdülerinde ne de kodlarında vardı. Buradaki konunun ten renginden ötede olduğunu kavramalıyız. İçindeki canavarı uyandırmış her insanın “ten rengi” bahanesiyle varlığını, egosunu taçlandırdığı bir durumdan söz ediyorum. Özellikle o zamanlarda bu vahşete dahil olan her insanın ağır bir inanç sistemiyle yanıp tutuştuğunubilmekte fayda var. İnandığı, uğruna ibadetini yaptığını, dualar ettiği tanrınn; yarattığı bir varlığa bumuamleyi gösterecek kadar nefretinden gözü dönmüş bir sürü... İnsanoğlunun birbirine üstün gelme çabasını, şiddete olan açlığını tarihin her döneminde görüyoruz.Özgür bir hayat için; uyanmış olan canavarı nefret ve ötekileştirmeyle besleyenlerin, kendi öfkelerinin köleleri olduğunu anlatabilmeyi ne çok isterdim!YAREN ÖZEN12 Yıllık Esaret: Solomon Northup'ın Olağanüstü Gerçek Hikayesi , Zodyak Kitap, 2014YAPILAMAYAN GEZİ Geçmişten bugüne gelecekte gitmek istediğim ülkeleri sıralarken, bu ülkeler arasına Almanya’yı hiçbir zaman koymamıştım. Sürekli duyduğumuz nitelemelerden olan çok düzgün, fevkalade disiplinli şehir gibi tanımlamalar beni bir şekilde buradan itiyordu. Sanki Almanya’da yaşayan insanlar birer robotmuş gibi hissetmeme sebep oluyordu. Aynı zamanda orada yaşayan birçok gurbetçi vatandaşlarımız sayesinde oraya gidince yurtdışında gibi olmayacağımı düşündürüyordu. Gelgelelim ki bu yaz Avrupa rotamızı planlarken öylesine baktığımız Brüksel-Berlin uçak biletini 8 avro gibi inanılmaz bir fiyata bulunca arkadaşlarımla bu bileti sevinç çığlıkları eşliğinde çıldırarak hemen aldık. Bu aldığımız uçak biletinin üzücü kısmını anlatacak olursam eğer, gezimize bu şehri biletin ucuzluğundan dolayı eklediğimiz için daha önceki planları sekteye uğratmaması için yalnızca bir gece burada kalabilecektik. Bu arada Brüksel’den uçağa binmeden önce ilk başta düşündüklerimi doğrularcasına buradaki tanıştığımız insanlardan “ orada sakın kırmızı ışıkta yaya geçidinden geçmeyin, yere asla çöp atmayın” gibi uyarıları almaya başlamıştık bile. Özellikle yayaların yol bomboşken kırmızı ışıkta geçmesine çok uçuk cezalar yazılması olayı benim gözümü biraz korkutmaya başlamıştı. Açıkçası yola düzgünce baktıktan sonra, geçen araba olmaması durumunda yayanın kırmızıda beklemesi olayı –belki de Türk olmamdan kaynaklı- çok yersiz gelmişti bana. Brüksel havalimanına kafamızda fiyatı bu denli ucuz olan bir uçağın varlığına dair şüphelerle gidip söz konusu uçağı yerinde bulunca havaalanının ortasında neredeyse hep beraber çiftetelli oynamaya başlayacaktık. Uçak ise alışagelmişlerin çok dışında bir hava aracından öte adeta Kızılay-Dikmen dolmuşunu andırıyordu. İçindeki herkes öğrenci, ayakta dolaşıyor, yüksek sesle konuşuyor hatta bir an arkamdan bir sesin “hocam bir öğrenci uzatabilir misiniz?” dediğini duyduğumu bile düşündüm. Sonunda beklenen an gelmişti ve Berlin havalimanına başarılı sayılabilecek bir iniş yapmıştık. Havalimanına akşam on sularında indiğimiz için hemencecik rezervasyon yaptığımız otele gidip, eşyalarımızı bırakıp kısıtlı olan vaktimizden ötürü şehirde kısa bir gezinti yapmayı düşünüyorduk. Ancak havalimanındaki metroya ulaştığımızda herkesin ağzı aynı anda beş karış açılmıştı. Seksen beş farklı tren ve dokuz ayrı metro hattı kafamızda deli sorular oluştururken Almanya’ya hayranlık duymakta içten bile değildi. Ünlü Alman mühendislerin Berlin’de nereye gideceğini çözmeye çalışırken zekasının geliştiğini, tren haritasına bakınca rahatlıkla kavramıştık. Yanımızda durup Alman’a benzeyen herkese varmamız gereken yeri sorarak kolaylıkla doğru istasyona ulaşmayı başardık(!) Trenden inip otelimizi bulmaya çalışırken sokaklarda adeta in cin top oynuyordu. Doğru sokağa girdiğimizi düşünüp bir kafe görüp yüksek sesle “anaa Cemre mi yazıyor orada ?” der demez önünde oturan bir adam Türk olduğunu ve kafenin sahibi olduğunu söyleyerek bizi yanına çağırdığında, hiç tanımadığımız bir insanla sanki dünyada kalan Türk ırkından son bireyler bizmişçesine kucaklaştık. İsminin Yalçın olduğunu öğrendiğimiz abimizle Avrupa’da Türk olarak yaşamayı, Avrupa ile Türkiye arasındaki farkları, siyaset, futbol konuştuk derken saatin gecenin dördü olduğunu fark ettik. Yalçın abimiz kafenin arkasındaki şark köşesinde kalabileceğimizi ve hiç ücret ödemeden istediğimizi yiyip içebileceğimizi söylediğinde otele vereceğimiz paradan kurtulup yanlış sokağa girerek başımıza nasıl böyle bir olayın geldiğini düşünerek tebbesüm etiim. Gecenin ilerleyen saatlerinde yan sokakta yine bir Türk dönerci abi bulup torpilli dönerlerimizi yerken bir de ondan benzer şeyler dinledikten sonra şark köşemize geçip biraz dinlenmeye fırsat bulduk. Sabahın ilk ışıkları doğarken kalkıp artık şehir merkezine inmemizin zamanı gelmişti. Muazzam tren hattını yeniden kullanarak merkezdeki Alman parlamentosu –İkinci Dünya Savaşı sırasında Sovyetlerin bayrak diktiği ünlü Reichtag binası- önündeki çimlere biraz uzanalım demekle Berlin gezimizdeki en büyük hatayı yapmış olduk. Hükumet binasının yirmi metre yakınındaki çimlerde yatmayı hata sanmış olabilirsiniz ancak yaptığımız hata gezmek için geldiğimiz bu şehirde orada tam olarak beş saat deliksiz uyumamız olmuştu. İlk uyandığımızda etrafımızdaki meraklı kalabalığın gözlerinin kocaman çantalarla orada yatan gençlerin ne yaptığını sorgulayan bakışlar olduğunu gördükten sonra hemen toparlanıp arkadaşlarla acaba Türkiye’deki meclisin bu kadar yakınında yatsak ne olur diye de düşünmeden edemedik. Büyük ümitlerle geldiğimiz Berlin’den yaptığımız ufacık(!) bir hata sonucu neredeyse hiç gezmeden gitmiş olacaktık çünkü akşamüstü yolculuğumuzun başka bir şehrine olan otobüse yetişmemiz gerekiyordu. Çimlerden kalktıktan sonra kalan az vaktimizi bir yerleri gezmekle geçirmek yerine de ünlü bir kahve zincirinden kahve alıp yaptığımız bu ahmaklığa gülerek doldurduk. Berlin’den ayrılırken ise Yalçın abi ve meclisi önündeki çimleri düşünerek buruk bir tebessümle gezemediğimiz şehirle vedalaştık. Farklı Boyutlar Farklı boyutlar, öyle iki boyutlu üç boyutlu değil farklı boyutlar yani farklı zaman dilimleri ve belki de farklı maddesel evrenler, paralel evrenler insanın hayal gücünü, düşünme yetisini zorlayan ilgi çekici olasılıklar. Zaman aslında yönlendirebileceğimiz bir kavram olarak karşımıza çıkıyor. Şöyle bir baktığımızda kendi evrenimiz tek olamaz gibi gözüküyor. Yani bildiğimiz, onlarca gezegen ve sayısı sonsuz galaksiler olduğu söyleniyor. Peki, bu evrenlerde ve galaksilerde her şey bizim evrenimizdeki gibi mi? Zaman nasıl geçiyor ve yaşayan varlıklar bundan nasıl etkileniyor, orada yaşam süren varlıklar acaba bizim gibi maddesel mi? Ve acaba biz de tam olarak maddesel miyiz yoksa ruhumuz gerçekten var mı? Varsa daha kapsamlı bir şekilde ruhumuzun farkına varsak neler yapabiliriz? Hayatımıza ne kadar etkisi olur? Uzayla ve bilimle çok ilgili değilseniz (benim gibi) bu olasılıklar pek aklınıza gelmeyebilir. Ama yakın zamanda gittiğim “Doctor Strange” adlı filmde bu zamana kadar pek düşünmediğim ve ilgimi çekmeyen olaylar, gerçek olabilme ihtimali olan, yani tamamen fantezi olmadığını düşündüğüm ilginç, teori diyebileceğimiz düşünceleri gördüm. Bunlardan en çok ilgimi çeken zaman oldu. Yani her zaman, her şeyimizi ona göre ayarladığımız bir kavram. Biraz daha araştırdım ve karşıma zaman bükülme teorisi geldi. Teori şu şekilde açıklanıyor: maddenin varlığı zamanı etkiler. Ve bu etkileşimde oluşan olaya yer çekimi denir. Bu da yerçekimi kavramının aslında zamana etkisi olduğunu hatta zamanın şekil değiştirmiş hâli olduğunu gösteriyor. Bazen kendi kendimize düşünürüz, acaba zaman herkes için farklı mı geçiyor diye, örneğin sorumluluk gerektiren ve hoşlanmadığımız bir işi yaparken saatlerin daha yavaş geçtiğini hissetmemiz ama eğlendiğimiz, sevdiğimiz bir şey ile uğraşırken saatlerin çok hızlı geçtiğini hissetmemiz. Aslında haklı olabilir miyiz? Film maddeyi kullanarak zamanı bükebileceğimiz teorisiyle karşımıza çıkıyor. Tabii ki fantastik bir film olduğu için değişik tarihi emanetler, değişik yüzükler gibi araçlar kullanılarak zamanı bükme işlemi gerçekleştiriliyor. Ancak böyle fantastik şeyler olmadan bilimle bunu başarabilir miyiz? Gerçekten çok merak uyandıran ve sonucunu öğrenmek isteyeceğimiz bir teori bu. Bu teoriyi böyle değerlendirdiğimizde evrendeki diğer gezegenler, galaksiler nasıl etkileniyor gibi bir soru çıkıyor ortaya. Benim düşüncem kesinlikle evrende bizden çok daha hızlı veya çok daha yavaş yaşayan varlıklar ve zamanın yavaş ya da hızlı geçtiği gezegenler olduğu. Peki, maddesel olmayan varlıklar varsa? Onlar hep aynı anda mı yaşıyorlar? İşte bu en ilgi çekici olan kısmı, filmde de çok güzel işlenen bir kısım. Filmde izlediğimiz sahnede zaman bizim için normal akıyor gibi ama aslında o boyutta zaman yok. Yaşlanmıyorsunuz ve ölmüyorsunuz. Ancak benim aklıma gelen soru doğduğumuz gibi mi kalacağız o zaman? Tabii ki bunun cevabını alamıyoruz filmde çünkü o evrende geçen sadece bir sahne var. Bu sahnede karşılaştığımız varlık çok büyük ve fantastik güçleri olan bir varlık. O evrene hapsedilmiş bir varlık yani oranın yerlisi değil. Ancak geldiği yer de oraya benzer olacak ki ortama ayak uydurmakta zorlanmamış gözüküyordu. Yani şekil değiştirebilen ve şeffaf bir varlıktı. Eğer zaman yoksa maddesel de olmayan bu varlığı görünce bizim de zaman olmasa şekil değiştirebileceğimiz aklımıza geliyor. Son olarak baktığımızda elimizde maddenin varlığından oluşmuş bir zaman kavramı var. Eğer biz madde halimizi indirgeyebilirsek, zamanı kontrol edebiliriz gibi bir düşüncem var ve mantıklı gözüküyor. Peki, varsayalım bu düşüncem gerçek, nasıl maddesel halimizden kendimizi sıyırıp zamanı etkileyebiliriz. İşte burada varlığı gerçek olduğu düşünülen ruh kavramı devreye giriyor ve şöyle düşünüyoruz; acaba önceden bu olayı başarabilmiş insanlar var mı? Ruh dediğimiz maddesel olmayan halimize gerçekten ulaşabilmiş ve bunu kullanmış bu sayede binlerce yıl önceden insanoğlunu böyle bir düşünceye inanmaya ve tapılacak bir şey olarak göstermiş olabilir mi? İşte bunun cevabını ancak bizde maddesel varlığımızı azaltıp, ruhani varlığımızı yükseltip, zamanı kontrol edebildiğimizde öğreneceğiz. Şevval DUYMUŞ 4 GÜÇLÜ KADIN Yaklaşık 2 sene önce bir kitap okumuştum. O kitabı okuyana kadar “kadın dayanışması” ifadesinin benim için çok derin bir anlamı yoktu ama okuduktan sonra anladım ki bir erkeğin gücüne ve desteğine gerek kalmadan da kadınlar çok şeyin üstesinden gelebilir. Pamuk İpliğinden Hayaller, benim hayatımda bir dönüm noktası olmayabilir ama bir kitap olarak üzerine düşen görevi yeterince yerine getirdiğini söyleyebilirim. Bu kitabın asıl görevi; yolumu kaybettiğimde, dertlerimi fazla büyüttüğümde veya sadece üzgün hissettiğimde kullanabileceğim minik yol haritaları vermesiydi. Bana yıllar geçse de unutmayacağım hatıralara tanık olmamı sağladı bu kitap. Pamuk İpliğinden Hayaller 3 kadının ve 1 genç kızın başından geçen üzücü olayları ve bu olaylar karşısında birbirlerine ne kadar destek olduklarını anlatan bir kitap. Aslında ilk başlarda ana karakter Evelyn’in aşırı duygusal hayatı beni biraz sıktı. Hatta kitabı sırf sıkıcı başlangıcından dolayı bir süreliğine bırakmıştım. Sonra kapağındaki kırkyamalı rengarenk yastıklar bana ilerde kitabın hareketleneceği hissini verdi ve tekrar başladım fakat yine de istediğim hazzı alamadım. 4 karakterin birbirinden farklı ve olaylı hayatlarına direkt giriş yapmaktansa, karakterler tarafsız bir şekilde tanıtılabilirdi bence. Örneğin,ben Evelyn’in aldatılmış bir kadın olduğunu ve boşandığını bilmeden önce eşi ve oğluyla birlikte oluşturduğu mutlu aile tablosunu görmek isterdim. Çünkü kitap konu olarak duygusal birçok şey barındıran bir kitap. En azından ilk başlarda biraz gülmek ve eğlenmek isterdim. Kitapta 4 karakterin farklı hayatlarını, alışkanlıklarını, hayallerini ve pişmanlıklarını farklı açılardan görmek gayet mümkün. Birisi çok zengin, diğerinin kalbi kırılmış, bir diğeri kariyer hayali için diğer her şeyden vazgeçmiş ve sonuncusu annesini kaybetmiş ve bu kayıptan dolayı teyzesini suçlayan asi bir genç kız. Kitap da en az karakterlerin hayatı kadar parçalara ayrılmış. Her karakter için kendi isimlerini taşıyan ayrı bölümler var. Bu bölümler benim kafamı çok karıştırdı çünkü sistemli bir şekilde oluşturulmamış. İlk başlarda Evelyn’i detaylıca anlatıp birden Abigail’e geçmesi, Abigail’in yaşadıklarını tam anlayamamışken Liza’yı anlatmaya başlaması benim hızımı kesti. Yazar, bölümleri ayırmaktansa, Evelyn’in başından geçenlere ağırlık verip diğerlerini ayrıntıya girmeden yazsaydı daha keyifle okurdum bu kitabı. Bu kitabı aslında güzelken sıkıcı hale getiren şey, olayların fazlalığının ve karışıklığının, verilebilecek güzel mesajların önüne geçmesidir. Kitap ağırlıklı olarak kadın dayanışması üzerine ama araya aile olmak, aşk gibi genel konular girince ve bu konuların üzerinde en az kadın dayanışması kadar durulunca, insan ister istemez kendine “Ee, şimdi ben hangisine odaklanacağım?” sorusunu soruyor. Bütün bu sıkıcılığına rağmen, kitap vermek istediği asıl mesajı başarılı bir şekilde veriyor bence. Benim bu kitaptan öğrendiğim şey: “Kendine güvenmek ve bir şeyi istediğinden emin olmak, istediğiniz tüm kapıları imkansız olsa bile bir yolunu bulup size açar.” Daha önce minik yol haritalarından bahsetmiştim. İlki istemekle alakalı çünkü bu kitapta imkanlarının kısıtlı olmasına rağmen bir “kırkyama dükkanı” açmak isteyen Evelyn’in isteği ve azmi sonucunda isteğine kavuştuğunu görüyorum. Diğeri ise, arkadaşlıkla alakalı. Ne kadar zorluk yaşarsak yaşayalım, ister Evelyn gibi aldatılmış, ister Abigail gibi ilgisiz ve sevgisiz kalmış, ister Liza gibi annesinden mahrum kalmış, Margot gibi hayallerine bir türlü ulaşamamış olalım, yanımızda bize her zaman destek olacak iyilik meleklerimiz varsa, bu süreçler bizim için daha dayanılabilir süreçler olur. Bu kitabı okuyacaksanız, biraz sıkılacağınızı ama sonunda güzel anılar kazanacağınızı bilmelisiniz. ŞARKILAR VE TELEFONLAR (VEYA DURUP İNCE ŞEYLERİ UNUTTURAN DİĞER BAŞKA ŞEYLER) Modern zamanın önümüze cömertçe serdiği fırsatlar silsilesine olan minnet borcumuzu, yine modern zamanın en büyük yaratıcısı ve destekçisi olan teknolojiyi hayatlarımıza fazlasıyla dâhil ederek ödemeye çalışıyoruz. Her birimizin elinde sözüm ona hayat kurtarıcı aletler mevcut. Hâl böyle olunca, materyalizmin ve teknolojinin kucağına doğan ve materyalist ve kapitalist bir yaklaşımla yetiştirilen biz doksanlar gençleri, durup hayatın gidişatı hakkında kafa yormayı; yanlışlıkları tespit edip harekete geçmeyi bilmediğimiz gibi kendi hayatlarımızın ve ruhlarımızın kontrollerini de bütün bütün bu teknolojik aletlerin ellerine bırakmış bulunuyoruz. Boş zamanlarımızda, hatta oldukça dolu zamanlarımızda bile yanımızdan ayırmadığımız en büyük yoldaşlarımız bu aletler olmuşken, durup biraz düşünmek, ruhun derinliklerini ve ihtiyaçlarını dinlemek için bile yalnız kalmamız pek mümkün olmuyor. Oysa insanoğlu, diğer tüm canlılardan düşünce ve duygu yönünden ayrıldığından, bunları yapmadığı zaman saksıdaki bir çiçekten farkı kalmıyor. 23 Eylül’den başlayarak, iki yahut üç hafta boyunca cuma ve cumartesi günleri bir alışveriş merkezinin düzenlediği ücretsiz konserler vardı. Ben de geçtiğimiz Çarşamba günü okul servisiyle Tunus Caddesi’ne giderken üst geçitte afişlerini gördüm. Genel olarak tarzlarını beğendiğim sanatçılar geliyordu fakat beni gitmeye ikna eden, Pinhâni grubunun geliyor olmasıydı. Çünkü gerek kullandıkları enstrümanlar, gerek yaptıkları müzikten yükselen ve ruhuma dokunan tınılar, gerek şarkı sözlerinin beni bir yerden alıp mazi koridorları açarmışçasına gezintiye çıkarıyor oluşu bu haberi derhal arkadaşlarıma vermem gerektiğini düşündürdü. Hemen mesaj atıp bu konsere mutlaka gitmemiz gerektiğini söyledim, ücretsiz olması da ekmeğimize yağ sürüyordu; ne de olsa öğrenciydik ve ücretsiz olan her şey bizim şükür sebebimizdi. Velhasıl 30 Eylül Cuma günü okul çıkışı buluşup bir şeyler atıştırıp doğruca konserin olacağı alana gittik. Sevilen sanatçıların ve grupların konserleri nasıl olur bilirsiniz, peki ya ücretsiz olanlar? Olanca heyecan ve mutluluğumuzla keyif almaya, ruhumuzu dinlendirmeye gelmiş lakin bu sebeple gelmemiş onlarca genç ve çift arasında, ufacık boylarımızın da bir kez daha ihanetine uğrayarak adeta kapana kısılmıştık. Yine de sabırlıydık ve işte konser başlamıştı. “...Artık çok uzaklaştım, en çok da kendimden…” Gerçekten böyle mi olmuştu bana da? Kendimden çok mu uzaklaşmıştım; ne isteyip ne istemediğimi, nasıl hissettiğimi veya nasıl hissedemediğimi en son ne zaman sormuştum kendime? Hayallerimi ve umutlarımı en son ne zaman gözden geçirmiş, hangilerine hayatımda vermem gerektiği kadar yer vermiş, hangilerini bir kutuya hapsedip kim bilir belki de bir daha hiç açmamak üzere tozlu bir rafa kaldırmıştım? Çok uzak değil, daha 3-4 yıl evvel lisedeyken ruhu ilhamla dolan, hem şair hem de müzisyen olmak isteyen kızı nerede kaybetmiştim, yoksa beni terk mi etmişti? Güzel bir müziğin, hele hele kalbi titreten sözlerle bezenmiş bir müziğin götüremediği hiçbir yer, hiçbir zaman yoktur ya, işte Pinhâni’nin şarkıları beni yine derin, çıkmak istemeyeceğim, en azından gerçek hayat beni zorla çıkarana kadar kalmak isteyeceğim kadar derin bir yere götürüyorlardı: Kendime. Uzunca bir süredir gündelik yaşama hapsolmuş bir vaziyette, elimden bir türlü düşüremediğim en büyük düşmanımla birlikte yaşıyordum ve ben fark etmesem bile bu düşman benim ruhumu, hayal dünyamı, ilhamımı sömürdükçe sömürüyordu. Bunlar yetmezmiş gibi ölümlü dünyanın en mühim meselesi olan zamanımı da sömürüyordu. Kendimi bulma ve kendime ulaşma yöntemlerim vardır benim, kitap okumak, yazı yazmak ve müzik dinlemek. Fakat bilhassa müzik dinlemek. İşte tam da o an, Pinhâni muhteşem ezgileriyle göz kapaklarımı ağırlaştırdı ve beni erteleyip durduğumun farkına dahi varamadığım içsel bir yolculuğa çıkardı. Artık -tabiri caizse- zamandan ve mekândan münezzeh olmuş, maddesel varlığımı terk etmiştim. Ne kadar süredir bu modernizmin ve teknolojinin hüküm sürdüğü, kimsenin kimseyi dinlemediği gibi kendisini de dinlemediği dünyada sürükleniyordum? Gönlüm ne diyordu, niçin bir süredir elime kalem alamıyor; iki kelimeyi bir araya getirmekten bile aciz kalıyordum? Niçin hem çok yalnız hem de hiç yalnız değilmiş gibi hissediyordum, bu muamma da neyin nesiydi? Şarkılar ve içsel yolculuğumun taşıtı ezgiler devam ediyor ve ben geri dönmüş, bu yola kadar kaybettiğim parçalarımı toparlamaya çalışıyordum. İşte müzikti ve işte bendim. İşte Pinhâni’ydi, işte “Ben beklerim de zaman beklemez ki beni…”ydi, işte ”Durup düşünmeye zamanın olur mu? Yitirmeden anlamaz insan…”dı ve işte lise çağlarımdaki Firuze’ydi. Ben, müzisyen olmak isteyen küçük kız. Bu materyalist, ruhsuz, karanlık ve sığ dünyada, hiç şüphe yok ki ben kendimi yine ve yeniden kaybedeceğim fakat biliyorum, bir yerlerden bir ezgi yükselecek. Ben başımı o telefon ekranından kaldıracağım, gözlerimi kapatacağım ve tıpkı atmosferin her katmanında bir parçasını bırakan uzay araçlarının geri dönüp her birini teker teker toplaması gibi parçalarımı toplayacak ve dünyama geri döneceğim; iç dünyama. FİRUZE NUR ATMACA Alay 1 Can Berk Alay 21302457 Türkçe 102-2 Eser Güler 16.11.2014 DOĞUM GÜNÜ ASSOLİSTİ BEN Her zamanki gibi güne erken başlamıştım. Erken kalkmayı sevmediğimden olsa gerek bir türlü kendime gelemiyordum. Ruhum birleştirilmeyi bekliyor, âdeta beni oluşturan parçalar farklı yerlerde geziniyordu. Her sabah olduğu gibi patron etrafı azarlamakta, bir şeylerden mutsuz olduğunu dile getirmekteydi. “Neden her yer dağınık, neden kimse işinin başında değil? Ahmet’i çağırın bana!” dediği sahne dün gibi aklımda. Aslında patronu severim; özünde iyi kalplidir. Evden işe işten eve gidermiş. Boşanmış diyor işyerindekiler. Belki de iç dünyasında fırtınalar kopuyor kim bilir… Ama konu iş başı olduğu zaman kimsenin gözünün yaşına bakmıyor. Ciddi, katı ve prensipli bir makine olup çıkıveriyor aniden. İşini en iyi şekilde yapmaya gayret gösterdiği hal ve tavırlarından belli oluyor. İşte bir parçası olduğum pastane böyle bir yer. Peki, böyle bir iş yerinin bu iş ciddiyetinden nasibini almamış olması mümkün müdür? Elbette ki mümkün değil. Farklı şehirlerden insanlar bazen sırf bizim pastalarımızın tadına bakmak için geliyor. Bunu ilk duyduğumda ben de böyle bir pastanenin varlığına inanamamıştım. Buraya tayin olduğumu öğrenince heyecan ve mutluluk seviyemi tahmin bile edemezsiniz. Gelip görmeden asla inanamayacağım harika pastalar yapılıyor. Neyse neyse daha fazla bizlerden bahsedip de canınızı çektirmeden en iyisi en baştan alayım. Günlerden cumartesiydi. Kulak misafiri olduğum bir telefon siparişinin ardından ustam beni yapmaya başlamıştı. Anladığım kadarıyla sürpriz bir doğum günü için yapılmaktaydım. Ah şu sürprizler yok mu? Sürprizler her zaman hoşuma gitmiştir. Alay 2 Kimin gitmez ki? Hele bir de sürprizlerin aranan adamıysanız benim gibi… Bir kelime ancak bu kadar çekici olabilir herhalde: “Sürpriz”. O kelimeyi her duyuşumda bebeğin emziğine kavuşma misali bir heyecan kaplar içimi ki sormayın. Aslında kelimenin bu kadar süslü olduğuna bakmayın. Kabuğu sizi korkutmasın. Güzel bir sürpriz için sandığınız kadar fazla şey gerekmez. Değerli olduğunu hissettirecek bir hediye alırsınız, sürpriz yapılacak kişiyi bir bahane uydurarak herhangi bir yere çağırır, aniden ortaya çıkıverirsiniz olur biter. Ha bu arada en önemli şeyi unutuyordum az daha. Leziz olduğu kadar güzel de görünecek bir pasta. Enfes bir pasta olmazsa olmaz. Bizsiz sürpriz doğum günü sönük kalır. Yüklemi olmayan tümce gibi bir şeyleri eksiktir hep. İşte burada bizim pastane devreye girer. Övünmek gibi olmasın ama lezzetliyizdir. Fazla dağıldım sanki. Ama kendimi tutamadım sürpriz deyince. Ne diyorduk? Hah, hatırladım doğum günü. Benim plana dâhil oluşum sonradan oldu aslına bakarsanız. Başta da dediğim gibi o gün kendimde değildim; parçalarımın hepsi bir köşede birleştirilmeyi bekliyordu. Sonra patronun “o” telefon konuşması üzerine kendime gelmeye başlamıştım. Patron o gün özel bir doğum günü pastası siparişi almış olsa gerek, kendi girişmişti işe. Başka kimseciklere bırakmamıştı beni. İlk iş olarak yumurta, un, süt ve şekerimi çırparak başlamıştı. Sonra bir kalıba dökmüştü. Kalıbıma girdiğim an gözlerim açılıyor, âdeta kendime geliyordum. En özel malzemeleri kullanarak yaparken beni hiç ses etmiyor, ânın keyfini çıkarıyordum. İş en sevdiğim kısma gelmişti. Üstüme “Nice yıllara” yazısını yazarken içim bir hoş olmuştu. Diğer insanların bana bakması için tezgâhta en önde yerimi almıştım. Beni görüp de pastaneye akın eden müşteriler tadıma bakmak istedikçe patron onları geri çeviriyor, onlara benim özel bir sipariş üzerine yapıldığımı açıklıyordu. Bunu yaparken zevk aldığını yüzündeki ifadeden okuyabiliyordum. Ben kim miydim? Doğum günlerinin aranan adamıydım: Doğum günü pastasıydım. Hem de en usta ellerden çıkma bir
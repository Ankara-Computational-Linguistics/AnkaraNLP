verir, “para için yapmadım” der, saflığın gazabına uğramıştır. Sinirlenir, kıza da, kendine de, güvenilmez insanoğluna da sinirlenir, sözsüz küfürler eder olanlara. Mahsun bir gün Rumelihisarı’ndan bir tavus kuşu çalar, renksiz hayatını renklendirmek için midir bilinmez. Kucağında çaldığı tavus kuşuyla Rumelihisarı’ndan çalıştığı kahveye kadar gelir. Renkli arkadaşıyla otururken sevdiği kadın gelir birden, “Mahsun beni Taksime götür.” Diye bağıra çağıra yalvarır, eroin krizindedir kadın, Mahsun başta reddeder, gitmesini söyler ama yufka yürekliliği tutar bir kez daha götürür kızı Taksim’e. Dönerler ve denize açılırlar Reis’in teknesiyle, belki ikisine de uymayan şehirden biraz olsun uzaklaşmak için. Sevdiği kız teknede uyurken Mahsun biraz yakınlaşmak ister, öpmek ister onu, öper de. Sonra sanki biri “size bu kadar yeter” demiş gibi tekne bir yere çarpar ve alabora olur. Sonra yine polis merkezindedir Mahsun, sorular sorulur, “Kız nasıl?” der, iyi olduğunu öğrenir. “İsmi ne kızın?” diye sorar polis memuru, Mahsun “Bilmiyorum” der. O kadar sevmiştir ki ismini sormayı bile akıl edememiştir belki de. Mahsun açlık çektiği bir gün tekrar Rumelihisarı’na gider, bu sefer tavus kuşlarının güzel renkli tüyleri için değil, eti için gider. Birkaç kovalamacada yakalar birini ve keser, yakalanır, yiyemez. Bize mesajı verir Mahsun, hayatta kalmak için sevdiğine de kıyar insan. Gece vakti dar bir sokakta görsek korkarız, paramızı kaybetsek ilk onu suçlarız hırsız diye ama Mahsun’un ne paramızda ne canımızda gözü var, onun amacı sadece yaşamak. Aslında Mahsun çoğumuzdan daha iyi bir insandır belki de, arabayla birine çarpınca kaçanlardan değil, arabayla köpeğe çarpınca gece gece veteriner arayıp bulan insanlardandır. Bir parça ekmeği arkadaşıyla paylaşan, iyiliği düşünmeden yapan bir adamdır. Mahsun tabutta olsa da yaşamayı deneyendir. Belki alanı dardır ve bu yüzden hareket edemez pek fazla ama tabutta da yaşanabileceğini gösterir bize. Filmin kapağında her şeyi özetleyecek şekilde şöyle yazar: "Mahsun, falakadan şişmiş ayaklarıyla yeraltından çıkıp yeryüzü dünyasına karışır her sabah. BMW'yi çalmamıştır, otomobil çalmaz Mahsun, sizin yaşamınızdan bir gecelik rahatlık çalar. Otomobilinizin rahat koltuğunu çalar, geceleri dolaştığınız şehrin aydınlığını çalar. Bir kadın sever Mahsun. Bir şilep geçer kadının gözlerinden, eroin dolaşır damarlarında, kadının saçları dolaşır Mahsun'un aklına. Bir tekne batar sevdiğinin yüzüne dokununca. Her gün bir düş batar Mahsun’un denizinde, her gün yeni bir düşe inanır Mahsun inatla, yaşama inandığı için." Özlem Çalıkoğlu Hiç İçim içime sığmadı bazen; mutlu anılarımı ve sevdiklerimi kucakladım. Bazen de yok olmayı düşledim; acıda ve üzüntüde boğulduğum zamanları, hayatımı yerle bir eden insanları ve kendi şahsi cehennemimde olabileceğimi düşündüren anılarımı zihnimin en derin, en ulaşılamaz yerine gömmek istedim. Burası benim cehennemim olabilir mi gerçekten? Sanki bir bahçem var. Yağabilecek tüm yağmurlar benim bahçeme yağmaya karar vermiş gibi, tüm insanlar yürümek için benim bahçemi seçmiş gibi. O insanlar, o yağmurlar hiç uğramasaydı, sadece çiçeklerden ibaret olsaydı, nasıl olurdu ki bahçem? Sekiz senelik en yakın arkadaşımla aniden konuşmayı bırakmamız acı vericiydi. Anılarımızı hatırlamak, zamanından değer vermiş olduğum birinden nefret etmemi sağlıyor sadece. Çünkü artık insanlara yaklaşmaya, açılmaya korkuyorum. Onu ve ona karşı nefret duygusundan başka bir şey hissedemediğim için kendimi asla affetmeyeceğim. Kendimi bağışlayabilmek için onu unutmak isterdim. Unutmayı düşlemek tuhaf… Unutarak artık hayatta olmayan birine hayat vermeyi de isterdim. Trafik kazası geçiren arkadaşımın son nefesini vermiş olduğunu öğrendiğim an uçup gitse zihnimden. Keşke yaşadığını sansam, ondan haber alamadığım için şaşırsam, nerede neler yapıyor merak etsem, özlesem yine ama keşke hiç bilmesem öldüğünü. “Keşke hiç yaşanmasaydı.” “Keşke seni hiç tanımasaydım.” Söylemesi oldukça kolay olan bu sözlerin, içine koca bir hiçliği sığdırması ne kadar da garip. Acaba, yaşanmışlıkları realitede hiçbir zaman geri alamayacağımı bildiğim için mi bu kadar kolay dökülüyor bu laflar ağzımdan? Eğer bir hiçlikle değiş tokuş etme imkânım olsaydı, yine bu kadar cesurca söyleyebilir miydim bu sözleri? Düşünüyorum, bir teknoloji var, hatırlamaya bir gün daha katlanamayacağım her anıyı ve kişiyi hafızamdan silebiliyor. Yapmam gereken tek şey unutmak istediğim anıya ve kişiye ilişkin her şeyi toplayıp bir kliniğe gitmek. Fotoğraflarımı, hediyelerimi, günlüğümü doktorlara teslim ediyorum çünkü bana cehennemimi cennete dönüştürmeyi vaat ediyorlar. Ertesi gün uyandığımda hepsi gitmiş olacak… İyi ki böyle bir şey yok. Çünkü cehennemin dayanılamayacak bir yer olduğu fikri de nereden çıkmıştı? Her şeye rağmen bu cehennemi yaşanabilir kılmam gerektiği gerçeğini, yalnızca iyiye tutunmanın kişinin kendisine yapabileceği en kötü şey olduğunu anlatan bir filmde gördüm. Eternal Sunshine of the Spotless Mind (Sil Baştan), anlatmış olduğum yolu seçmiş iki sevgilinin, Clementine ve Joel’ın hikâyesini konu alan bir film. Bir yanda, mutsuz olan ve hayatına bazı şeyleri hatırlamadan devam etmek isteyen, fevri kişiliğinin de etkisiyle aniden Joel’ı hafızasından sildiren Clementine. Diğer yanda, ne yaptığını öğrendikten sonra aynı şekilde Clem’i unutmak isteyen Joel. 1 Filmi son izleyişimde aşırı dozda bir kıskançlık içinde bulmuştum kendimi. Sabah Joel’ın çoğu şeyi unutmuş olarak uyanacağı gerçeğini kıskanmıştım. Zihnimi, bazı anılardan ve kişilerden arındırarak, kirlenmemiş bir yer haline getirmek için duyduğum istek inanılmazdı. Gerçekte var olmayan bir işlemi tek umudum sanıp, çektiğim acılar karşısında çaresiz hissetmem ise acınasıydı. Neyse ki film ilerledikçe kıskançlığımı yavaş yavaş söndüren, korkutucu düşünceler de belirmişti kafamda. Böyle bir teknoloji olsaydı gerçekten, bunu suistimal etmekten kendimi alıkoyabilir miydim? Yoksa cehalet mutluluktur diyerek her gün soluğu o klinikte mi alırdım? Ben bunları düşünürken öyle bir an geldi ki, unutabilmeye duyduğum bu hayranlığı yerle bir etti. O an, Joel’ın hafızası silinirken “Lütfen bu anıyı saklamama izin ver, sadece bunu.”1 dediği andı. Önceden zihnimde “dünyanın en şanslı insanı” rozetini yakasına iliştirmiş olduğum Joel, kavga ve kalp kırıklarıyla dolu anılarının yanında güzel anılarının da silindiğini ancak onlar elinden kayıp giderken fark etmişti. Vazgeçtiğini haykırsa da, son bir çare olarak onu kimsenin ulaşamayacağı başka anılarına saklamaya çalışsa da Clem gitmişti. İyisiyle ve kötüsüyle yok olmuştu. Clem bir hiçti artık, Joel ise dünyanın en şanssız insanı. Anlamıştım, iyi anılar tek başına sonsuz mutluluğa götürmüyor, zaten o var olan bir şey de değil. Kötü anıların hiç yaşanmamış olmasını dilemek ve sadece güzelliklere odaklanmak en büyük hata. Geç olsa da, mutluluğun ancak mutsuzluk ile birlikte var olabildiği sürece bir anlamı olacağı gerçeğini fark etmiştim. Arkadaşım hayatımdan çıkmamış olsaydı ne kadar yıpratıcı bir arkadaşlık yaşadığımı göremeyecektim, onsuzluğun bana iyi geldiğini anlamayacaktım. Aynı zamanda güzel anıların yanında ders alacağım kötü anılar da bırakarak gitti, ona teşekkür etmeliyim. Kaybetmiş olduğum arkadaşımı ise özlemeden geçirdiğim bir gün yok. Ancak bu olayla ölümün, hem benim hem de çevremdekiler için gerçek ve kaçınılmaz olduğunu gördüm. Günlerimi en iyi şekilde geçirmem gerektiğini, en iyi tavrımı takınmam gerektiğini öğrendim. Bu yüzden avucumda bir dolu acı, gözyaşı ve kalp kırıklıkları bıraktılarsa da o anılar yaşamaya değerdi. Belki çoğu zaman en dibe düşmüş gibiyim ama her dibin bir de doruğu var, değil mi? İşte o doruğa vardığımda hissedeceğim mutluluk için, bütün mutsuzluklar yaşamaya değerdi. Elbette yeri gelecek, ben gözyaşlarımda boğulurken yine her şeyin yerini bir hiçliğin almasını isteyeceğim. Ama geçecek. Bahçemi her şeye rağmen yeniden yeşerteceğim, yağmurlar da yine yağacak elbet ve insanlar da gelip geçecek. Sadece bahçeme zarar veremeyecekler çünkü ben çiçeklerimi sevdiğim kadar yağmurları ve insanları da seveceğim. Ve ben cehennemimi öyle bir yer haline getireceğim ki, hepinizin sonunda gitmek istediği cennet bahçelerinden bile daha güzel olacak. Kaynakça Eternal Sunshine of the Spotless Mind (Sil Baştan). Yön. Michel Gondry. Focus Features. 2004. Film. 1 ‘’Mierzwiak! Please let me keep this memory, just this one.’’ – Joel Barish 2 Barış Gönültaş 21601014 KAÇIŞ Yolculuk kelimesi hep farklı olmuştur benim için. Çünkü birçok anlam barındıran nadir bir kelime. Örneğin umut, kaçış, beklenti, özlem ve daha adını koyamadığım birçok his ve sayamadıklarım. Bugün ise yolculuk benim için kaçış anlamını taşıyacak. Doğduğum ve benim için sıradanlaşan şehirden yani Ankara’dan kaçış. Yanlış anlaşılmasın Ankara düşmanı değilimdir hatta Ankara’nın beton binalarını, bozkır toprağını, kuru yazını, soğuk kışını seven nadir insanlardanımdır. Ama arada kaçmak gerekir bu şehirden. Benim bu kaçışımda, sevdiğim şehirden bıkmamak için. Klasikleşen bir cümle, "Farklılık olsun ya". Bu farklılığı eski ve yeninin birleştiği eşi olmayan şehir İstanbul’a giderek yapacağım. İstanbul’a yolculuğum sabahın erken saatlerinde başlıyor. Yolculuğumuz tahminen beş saat sürecek, tabii ki ben bu beş saati boş geçirmek istemiyorum. Müzik eşliğinde okuyorum İstanbul’un güzelliklerini. Planım, bu güzelliklerden en beğendiklerimi seçip üç günde hepsini tatmak. Fakat o kadar kolay olmuyor benim için seçmek. Okumaya başlamamla beraber gezilecek listesine eklediğim yerler çığ gibi büyüyor ve elemem gerekiyor bazı yerleri. Bu iş bana çok zor geliyor çünkü her elediğim yer bana, İstanbul’a gelip buraya gelmiyorsan niye geliyorsun ki diyor…. Yolumun dört saati geçmiş ve ben daha yeni bitiriyorum bu işi. İçimde zor da olsa bitirmenin verdiği biraz rahatlama ama bazı yerleri göremeyecek olmanın hüznü var. Ne mutlu ki İstanbul tabelası gözüküyor, gözükmesiyle beraber İstanbul ile özdeşleşen trafikte yavaş yavaş Üsküdar’a doğru gidiyoruz. Üsküdar'dan yavaşça aşağıya doğru iniyorum, denizin mavisi binaların arasından gözüküyor… Ankara’da özlemini çektiğimiz ve gördüğümüzde bize huzur veren o maviliğe yaklaştıkça, Kız Kulesi gülümsüyor. Deniz kıyısına geliyorum, Kız Kulesi ile aramda dalgalar var. İstanbul Boğazı sanki bir kolye ve Kız Kulesi o kolyedeki pırlanta gibi bir bütün oluşturup insanı derin düşüncelere daldırıyor. Benden önce kaç milyon insan buradan bu manzaraya bakıp kendini bu güzellik içinde toz tanesi kadar küçük hissetmiştir diyorum. Demememle birlikte bir martıya gözüm takılıyor, gözlerimle onu takip ederken arkadaki siluetin ihtişamına dalıyor gözüm. Topkapı Sarayı, Sultanahmet Camisi ve Ayasofya aynı karede ve onları tamamlayan bir pırlanta. Her ne kadar gitmek istemesem de ayrılıp yeni yerleri merak ederek yola koyuluyorum tekrar. Vapura binip karşıya Avrupa Yakasına doğru dalgalı denizde gidiyorum. Avrupa Yakası'na varıyorum, biraz yorgunluk var tabii… Biraz dinlenmek üzere konaklayacağım yere gidiyorum ve biraz üzüntüyle uykuya dalıyorum. Çünkü bu güzel şehirde, gün ortasında gezmek yerine uyumak canımı yakıyor ve martıların uzaktan gelen çığlıkları bir ninniye dönüşüp uykuya dalmamı, ilginç bir şekilde, kolaylaştırıyor… Güneş batmaya başlarken biraz açlık hissedip uyanıyorum ve yola koyuluyorum. Durağımız tramvaylarıyla özdeşleşmiş İstiklal Caddesi, fakat küçük bir hayal kırıklığı yaşıyorum tramvaylar kaldırılmış. Yine de bu olumsuzluk bile bu caddeye olan hayranlığımı azaltmıyor, her insanın kendinden bir parça bulabileceği canlı bir yer bu cadde. Kalabalığın içinde dükkanları gezmek, barlardan gelen hafif müzik sesi insana mutluluk veriyor ve olmazsa olmazım olan bir kafeye gidip çayımı yudumlarken insanları gözlemliyorum. O kalabalığın hareketlerini izlerken insana bir yalnızlık duygusu geliyor. Dünyadaki yerimi anlatıyor bana, ne kadar da küçük olduğumu, dertlerin bu hayatta gereksiz olduğunu, hayatta tek gerçeğin, yaşamak ve mutlu olmak olduğunu… Bu hislerle bir bara giriyorum, müziğin ve insanların mutluluğu, sıcaklığı ister istemez bana da bir enerji veriyor ve yalnızlık hissim rahatlamaya dönüşüyor. Barda huzur ve mutluluk geldikten sonra konakladığım yere geri dönüyor ve derin bir uyku çekiyorum. Sabah erkenden kalkıyorum, ikinci günümü geç kalkıp mahvetmek istemiyorum. Kalkar kalmaz boğaza doğru yola çıkıyorum ve yürürken bir simitçi görüyorum, tabii ki boğaz simitsiz olmaz. Düşünmeden iki simit alıyorum ve yemeye başladığımda bir şeyin eksik olduğunu düşünmeye başlamışken uzaktan "çay" diye bağıran birini görüyorum ve hemen neyin eksik olduğunu anlıyorum. Çayımı yudumlarken simidimden parçalar kopararak, boğaz manzarasıyla yavaş yavaş yiyorum. Boğaz manzarasına dalmışken çayım ve simidim bir anda bitiyor ve bu yola koyulma vaktinin işareti oluyor. İstanbul'da görülmesi gereken en önemli mekanlardan olan Sultanahmet Meydanına varıyorum. Bir tarafta Sultanahmet Camisi, diğer tarafta Ayasofya. 21. Yüzyılda bile büyüklükleri ve yarattıkları ruhani etki ile insanı ayrı bir dünyaya götürebilen bu yapıların, yapıldığı dönemde insanlara uyandırmış oldukları duyguları düşünmek bile tüylerimi diken diken ediyor. Günümüz dünyasında yapıların en büyük olma unvanının birkaç yılda kaybettiği, her geçen gün daha büyük binaların yapıldığı yarış dünyasında, bu iki yapının yüzlerce yıldır aşılamamış oluşu benim yaşımda ki biri için kolay algılanabilecek bir durum değil. Bu algılayamadığım durum bende hayranlık uyandırıyor. Bu hayranlıkla Sultanahmet Camisine giriyorum. İçeriye girmemle beraber gözlerimin ve ağzımın açılması bir oluyor. İçi mavi çinilerle kaplı olan cami ve insanların ibadetiyle birlikte huzur verici ve etkileyici bir mimari yapıya dönüşüyor. Her ne kadar bu huzur verici mekandan çıkmak istemesem de, yürüme mesafesindeki Ayasofya’ya gidiyorum ve yine muazzam bir mimariyle karşılaşıyorum. İslam ve Hristiyanlığın birleşip oluşturduğu, eşi benzeri olmayan bir mimariyi hayranlıkla izliyorum. Bu hayranlıkla buradaki gezintimi de bitiriyorum. Öğle yemeği seçimim manzaralı bir lokanta oluyor, manzarada gözüme çarpan ilk şey Galata Kulesi ve vapurlar oluyor... Galata Kulesi binaların arasından el sallıyor bütün ihtişamıyla. Ama bu kısacık gezintimde oraya uğrayamamak üzüyor beni. Piere Loti’ye gitmemek olmaz, yola koyuluyorum ve hafif güneşli havanın verdiği yorgunlukla varıyorum. Çayımı alıp şair gibi Haliç manzarasının tadını çıkarıyorum. Birkaç saat güneşin batmasını bekliyorum. Fark etmeden kaç tane çay içtiğimi unutup hesabın gelmesiyle şaşırırken hava yavaştan kararıyor… Akşam Ortaköy taraflarına gidiyorum, İstanbul’un en klasikleşmiş fotoğraflarından olan Ortaköy Camisi tarafından Boğaz Köprüsü'nün ışıklandırılmış, büyüleyici halini izliyorum. Çok ilham verici bir görüntü eşliğinde yemek yemek ayrı bir zevk veriyor bana. Yemekten sonra Ortaköy'de küçük seyyar satıcıların arasında dolanıyorum ve yavaştan konaklayacağım yere doğru, İstanbul'da geçireceğim son gece olacağının bilinciyle yavaş yavaş, tadını çıkara çıkara yürüyorum. Konaklayacağım yere gelir gelmez gözlerim kapanıyor ve derin bir uykuya dalıyorum… Martıların sesiyle uyanıyorum, artık yola koyulma vakti... Bu kültürlerin birleştiği renkli ve hiç uyumayan, eşi benzeri olmayan şehre bir veda kahvaltısı yakışır. Gidiyorum boğaza, derin bir nefes alıyorum ve bir yandan da kahvaltı yapıp bir yandan İstanbul’un kendi içindeki sohbetini dinliyorum… Martılar ve dalgalar kendi arasında sohbet ederken vapur da onlara merhaba diyor sanki… Ankaralı olarak anlamadığım bu dil, dilden çok şarkı gibi geliyor bana. Öyle bir şarkı düşünün ki, üstüne bir sürü şarkı ve şiir yazılan. Öyle bir şarkı düşününki uğruna savaşlar verilen ve iki dünya imparatorluğuna başkentlik yapan... Bu şarkıyı sahnenin en önünde dinleyen bir dinleyici gibi kahvaltımı yapıyorum ve artık şarkının sonuna geliyoruz yavaştan, Ankara’ya doğru yola çıkıyorum... Konserin sesi yavaş yavaş azalıyor. Tekrar dinlemek istiyorum bu şarkıyı, ama ne zaman dinlerim tekrardan bilmiyorum…Tek bildiğim ne zaman kaçmak istesem bu şarkıyı dinleyeceğim. KODESTEN KULÜBE Fight Club, çıktığı zamandan bugüne kadar, onu izleyen çoğu insanın hakkında epey muhabbet konusu yaratabildiği, bugüne dek gelip gelmiş binlerce film arasında kendisine dünya seyircisinin gözünde görece çok daha iyi bir yer bulmayı başarmış bir film. Her ne kadar çok sayıda fazlasıyla sansasyonel ödül almamış olsa da, az sonra da değineceğim haklı sebeplerden ötürü gelmiş geçmiş en iyi olmasa da dolu filmlerden biri kesinlikle. Peki neden? Yani izlenimlerimi yansıtabileceğim bir yığın film varken neden Fight Club’u seçtim? Benim Fight Club’la tanışmam esasen arkadaş tavsiyesi sayesinde oldu. Çok da uzak olmayan bir geçmişte lisede, en yakın arkadaşımla, genellikle farklı, daha toplumsal ve insani konularla ilgili epey hararetli tartışmalara girerdik. Bu filmi görmemi de, filmin tartışma konularımızın temel unsurları hakkında sunmuş olduklarından etkilendiği için o istedi ve bu konuda epey ısrarcı davrandı. Başlangıçta bunun sebebini anlayamamıştım, ancak nihayet filmi izleyince ısrarcılığına ben de hak verdim. Gerçekten de filmin aslında günümüz toplumunun çoğu bireyinin iç dünyalarında sürekli olarak yaşadıkları çelişki ve arayışları cesurca ve dolandırmadan ekrana yansıtma şeklini gördüğünüz zaman, ona hak vermemek zor. İnsanların; toplumun üst tabakasında bulunan zengin, başarılı ve örnek alınası insanlara benzeme, daha üstün ve güzel gözükmek için gereksiz lükslere ulaşma çabasıyla değiştiklerini, hatta bazen bu doğrultuda kendilerini kaybetme noktasına geldiklerini filmde açıkça görüyoruz. Ve ne yazık ki bu gündelik hayatımızda da itiraf etmeyi göze almayacağımız kadar yer ediyor. Bu noktada ise, dünyanın bu durumundan bir şekilde şüphelenmeye başlayan ya da bunun zaten farkında olup da artık katlanamayacağını düşünen insanların iç çelişkisi devreye giriyor. Filmdeki isimsiz anlatıcının Tyler Durden isimli öteki-benliğinin onu içinde bulunduğu batağın farkına vardırıp onu dibe vurdurarak yukarı çekmeye, özgür bırakmaya çalışması –özellikle bunun oldukça sağlam bir ironi örneği olduğunu düşünüyorum- gibi, öteki benlik de bu durumdan kurtulmayı istiyor. Özgürlük ve değişim arzuluyor. Film bu durumu daha sağlam yansıtabilmek için bize çarpıcı örnekler sunuyor. “Dövüş Kulübü”nün sadece birkaç yetişkin adamın gece vakitleri birbirleriyle amaçsızca dövüşmesinden ibaret olmayıp aslında çok daha derin bir ihtiyacın ürünü olduğunu, dışarıdan amaçsız anarşi gibi görünen birçok eylemin altında aslında ne gibi sebeplerin yattığını gördüğümde gördüklerimi takdir etmekten kendimi alamadım. İnsanların üzerlerindeki baskı ve başkaları tarafından dışlanma korkusu gibi bahanelerle arzularını ertelemeleri ya da yaşamamaları gerçeğinin ne ölçüde yer ettiğine tanık olmak; uçaklardaki güvenlik prosedürü kağıtlarından tutun da lüks kozmetikçilerde satılan sabunlara kadar, her ne kadar bunlar sadece birer örnek olsa da, ne çok güzel görünümlü şeyin arka planında aslında gerçekten neler olduğunu görmek ve bakış açınızı genişletme olanağınız oluyor filmi izleyince. Filmde sağlam metafor örneklerine de yer verilmiş. İçlerinde beni en çok etkileyen ve paylaşmak istediğim “patlayıcı” metaforu. Şöyle bir düşündüğümüzde, patlayıcı aslında güç algısıdır. İyi veya kötü amaçlarla yıkım yaratır ve değiştirme gücüne sahiptir. Ancak patlayıcı gündelik hayatta sıklıkla kullanılan bir şey değildir; onu kullanan “özel” insanlar vardır ve bu yüzden sahipliği ve kullanımı sıradan bir insana bir ütopya gibi gelecektir. Ancak Tyler’ın bahsettiği gibi gündelik hayatımızda kullandığımız her tür malzemeden –filmdeki sabun örneği gibi- patlayıcı yapılabilmesi ve filmin sonunda ev yapımı patlayıcılarla kapitalizmi ve yarattığı esareti simgeleyen kredi kartı şirketi binalarının yıkılması, bence insanların değişme ya da dünyada değişim yaratma gücünün aslında kendilerinde olduğu mesajıdır. Aynı şekilde toplumda bir lüks olarak algılanan hizmet edilme durumunda da toplumda hizmet edilen kesimin hizmet eden kesimin insafında olması ve üst tabakalara gelmiş insanları oraya bu hizmet eden kesimin getirmesi örneği de –filmdeki emniyet müdürü örneği gibi- aynı kapıya çıkıyor ve filmin verdiği mesajı pekiştiriyor: Değişim yaratacak insanı arıyorsanız, aynaya bakmanız yeterli. Her ne kadar bazen anlatımda biraz aşırıya kaçıldığını düşünsem de, bu filmin özünden aldığım zevki perdelemiyor ve dışarıda kendinden az da olsa şüphe eden herkese tavsiye ettiğim gerçeğini değiştirmiyor. Ege Marangoz GÜLCE GÜLER21401473 BAŞAK BERNA CORDAN TURK 101-1531.10.2014Kayıp aranıyor: Sevgi!Çoğunlukla aynı güne uyanıyor, farkında olmadan her gün aynı şeyleri yapıyoruz. Hissizleşiyoruzyavaşça… Hayatımızda bazı şeylerin varlığını unutuyoruz, sevgi gibi. Ama farkına varamadığımızdan ya dafarkına varanlar da söylemeye çekindiğinden olsa gerek artık bu konuda kimse konuşmuyor. Bu hissizliklehayatımızın herhangi bir döneminde karşılaşabiliyoruz. Aynı yazarın yaptığı benzetme gibi bir virüs geliyor vebir anda hayatımızın amacını sorguluyoruz, neden bu hale geldiğimizi. Linda da işte tam bu soruları soruyorkendine. Hayattan beklentilerimizin tam olarak karşılanmamasından mı yoksa ne istediğini bilememekten mi buduruma geldiğimizi sorguluyor. Sonucunda ise sevgiye ulaşıyor.Linda, herkesin hayallerini süsleyen bir hayat yaşıyordu. İyi bir işi vardı. Mükemmel denilebilecekkocası ve iki çocuğuyla rahat mı rahat, refah içinde yüzen kentlerden biri olan Cenevre’de yaşıyordu. Amamutsuzdu. Mutsuzluğu için kendini suçladı, çünkü mutsuz olmaya hakkı yoktu elinde bu kadar güzel bir hayatıvarken. Ama hayatının tekdüzeliği onu bunaltmış, yalnızlığa itmişti. İşte tam bu sırada Jacob König’legörüşmeye başladı yeniden. Jacob, onun lise aşkıydı ve Linda zamanla sadece onun yanında mutlu olabildiğinifark etti. O da onun gibiydi. Hepsinden önemlisi de Linda’ya kimsenin sormadığı bir soruyu sormuştu, mutluolup olmadığını. Görüşmeleri giderek sıklaştı ve içeriği de değişti. Onun için yaptığı şeylere anlam veremiyorduLinda. Kendi deyimiyle “Dr. Jekyll ve Mr. Hyde “ ı yaşıyordu. Ailesiyle iken hiçbir şeyi yokmuş gibi davranıpJacob’la iken kocasını aldatan bir kadına dönüşüyordu. Peki, bu durumdan nasıl kurtulacaktı? Çarenin Jacob ‘ınilgisini kazanmak olduğunu düşündü ve onun evliliğini bitirmek, karısını mahvetmek için planlar yapmayabaşladı. Bunun kendisine iyi geldiğini düşünüyordu. Ama her şey kocasının onu çıkardığı bir gezide içini açmasıve beraber yaşadıkları bir deneyimle değişti. Sorunun ne olduğunu bilmeyen Linda o gün şunu fark etti, sorunsevgiydi. Paulo Coelho bu kitabında modern dünyada yalnızlığa itilen insanın sevgi ile doğru yolu buluşunuanlatıyor.“Aldatmak” okuması kolay, elden akıp giden kitaplardan. İnsan, içinde kendinden bir şeyler buluyor.Akıp giden hayatın içinde unutulmaya yüz tutmuş gerçekleri tekrar gün yüzüne çıkarıyor. Sevgininhayatımızdaki yerini yeniden hatırlatıyor bize. Sanırım bu kitabı sevme nedenim de buydu. Sevginin bizim içinnasıl büyük bir nimet olduğunu bana tekrar hatırlatmasıydı. İnsanlar yanlış giden, eksik olan bir şey olduğunudüşündüklerinde aldatma yoluna başvururlar. Kitapta Linda’nın eksiği sevgiydi. Bunu fark edebilmek için etikolmayan ve tehlikeli bir yola girdi. Onu bu yola iten macera ve yenilik arayışıydı. Aldığı risklerin buna değipdeğmediğini kitabı okurken sürekli tartıyordum. İnsan sırf yenilik uğruna elindeki her şeyi gözden çıkarabilirmi? İçimizde yaşayan kötü bir ruh mu var, bizi aldatmaya ya da kötülüklere iten? Kitaptaki insanın içinde varolan kötü yanları anlatan “Frankestein” (147) ve “Dr. Jekyll ve Mr. Hyde” (147) öyküleri beni kitabın içine karadeliğe çekilen göktaşı gibi çekti. En çok etkilendiğim bölümü bu öykülerle zenginleştirilen kısımlarıydı. Her okuduğumuz kitap bize yeni bir şey katar. Benim bu romandan çıkardığım en büyük ders bazen birşeyleri bulmak için önce bir şeyleri kaybetmenin gerekli olduğuydu. Kendini kaybeden Linda zorlu bir yolculuksonunda kim olduğunu buldu. Kaybettiği şeyin değerini anlayarak devam edecek artık hayatına.Paulo Coelho sıradan konuları sıra dışı hale getiren nadir yazarlardan. Yazar genelde romanlarındaolduğu gibi soyut bir konuyu somutlaştırırken kitabı daha da ilgi çekici hale getirmiş. Akıcı anlatımıyla bizihayatımızdaki değerleri sorgulamaya itiyor. Bize hepimizin unuttuğu bir gerçeği tekrar hatırlatıyor, hepimizinortak sorununu ele alıyor. Sevginin bir insanı nasıl değiştirebileceğini gözler önüne sererken hayatımızdakiyerini, önemini, mutlaklığını ve olmazsa olmazlığını vurguluyor. “Çünkü yaşamak sevmektir.”(arka kapak)Bedircan ÇOPUR Aslı UÇAR TURK102 - 27 09.10.2014 Kitap: Ölü Canlar - Nikolay Vasilyeviç Gogol Cennet - Cehennem & Feodalizm Ölü Canlar adlı roman, 1809 yılında Ukrayna'da doğan ve hayatını yazarlığa adayan Nikolay Vaslyeviç Gogol'ün ölümsüz eseridir. Aslında üç cilt olarak tasarlanan bu kitap, ilk cildinde Rusya'yı ve yönetim şeklini yerden yere vursa da, ikinci cildinde Rusya'yı iyi yönleriyle ele alacaktı. Gogol, geçirdiği bir buhran sonucu ikinci cildi yaksa da, ölümünden sonra kısmen bulundu yayımlandı. Kitabımızı yapısal olarak incelersek, Dante tarafından yazılan İlahi Komedya ile olan benzerliği gözümüze çarpar. Çoğu şiir okuyucusunun bildiği üzere İlahi Komedya adlı başyapıt; cennet, cehennem ve araf üçlemesinden meydana gelmektedir. Ölü Canlar adlı kitapta da benzer bir zıtlık vardır. Kitabın ilk sayfalarından ilk cildin sonuna kadar Rusya'nın kötü yanlarını öğrenecek, oradaki cehenneme tanık olacaksınız. Dönemin en büyük sorunu olan feodalizm, kitaptaki ana konumuzdur. Gogol, Rusya'da da hakim olan bu feodal sistemi sıkça eleştirir ve sistemin açıklarını gözler önüne serer. Fakirin fakir kalmaya, zenginin ise daha çok para kazanmasına zemin sağlanan bu sistemin açıklarından birini ise baş karakterimiz Çiçikov kullanmaktadır. Çiçikov, para kazanmak uğruna akla gelebilecek her türlü sahtekarlığı yapma potansiyeline sahip bir köle tüccarıdır. Fakat Çiçikov, diğer tüccarlardan farklı olarak çalışmayı iyi bilen değil, ölü köleleri satın almaktadır. Feodal sistemin meşru bir parçası olan köleleri kullanarak para Bedircan ÇOPUR 21200421 Sayfa 1 kazanan Çiçikov, şehir şehir dolaşıp ölü köleleri satın aldıktan sonra onları yaşıyormuş gibi belgeleyip devletten bir miktar para aşırmaktadır. Burada görüldüğü üzere, feodal sistemde kölelerin sadece iş gücünden değil; ölü olanlarından bile ticaret yapılmaktadır. Bu durum, o dönemdeki insanların hayatlarının ne kadar ucuz olduğunu, derebeyliklerin ülkeye getirdiği kötülükleri kısaca anlatmaktadır. Gogol, Çiçikov'un köle satın almak için geldiği şehri tanıtırken kritik bir simge göze çarpar. "Tabeladaki tek bir 'Meyhane' adı, günden güne yok olan iki başlı kartal armasının yerine geçiyordu"(5). Çift başlı kartal, mutlak monarşiyi simgeler ve Orta Çağ'a ait pek çok mekanda karşımıza çıkar. Bu simge, kilisenin egemenliğinin ve üstünlüğünün tek parçada birleştirilmesinden meydana gelir (Feodalizm, Wikipedia). Gogol, zaman geçtikçe yok olan "çift başlı kartal" simgesinden bahsederken aslında feodal sistemin hakimiyetini yitirdiği yönünde gönderme yapmaktadır. Kitabın bazı bölümlerinde, yönetim şeklinin yanı sıra Rusya'nın yaşayış şekline de göndermeler yapıldığı görülür. Gogol, romanın ilerleyen sayfalarında bir polisten bahseder. Dbrobyajkin adındaki köye sık sık ziyarette bulunan polisin asıl amacının, köyün kadınlarına tacizde bulunmak olduğu düşünülür. "Polis başına gelenleri hak etmişti. Ama köylüler, adaleti kendileri verdikleri için bağışlanamazdı; Polis yolda ölü bulunmuştu, giysileri paramparça, yüzü tanınmayacak durumdaydı"(163). Burada görüldüğü üzere, köylüler kendi düzenlerini kurmakta, gerektiğinde suçlulara şahsen ceza verebilmektedir. Polisi devlete, köylüleri de Rus Halkı'na benzetebiliriz. Devlet yanlış bir şeyler yaptığında halk birlik olup karşısına çıkabilir, hatta ceza dahi verebilir. Bu aralar Ukrayna'da ve Gogol'ün memleketi olan Rusya'da tam olarak bu duruma benzeyen vakalar gerçekleşmektedir. Geçtiğimiz haftalarda, rüşvet yiyen Ukrayna'lı bir devlet memuru halkın arasından birkaç kişi tarafından çöp kovasına atıldı. Görüldüğü üzere halk gerektiğinde kendi hükmünü giydirebiliyor. Bedircan ÇOPUR 21200421 Sayfa 2 Bütün bunların dışında Gogol, Rusya'nın hızlı büyüyüşüne de değinmektedir. "...kimse yetişemez hızına. Altında yollar toza batıyor, köprüler çatırdıyor, her şey geri çekiliyor... Her şeyi geçiyorsun!" (207). Bu sözleriyle Rusya'yı betimleyen ünlü yazar, Rusya'nın toprak kazanma hırsını hızla ilerleyen bir arabaya benzetiyor. Tüm bu sözleriyle defalarca eleştirilse de, Gogol gerçek Rusya'yı okuyucuya çekinmeden anlatıyor. İlk cildin sonuna kadar Rusya'nın cehenneminden bahseden Gogol, tıpkı Dante'nin eserinde de olduğu gibi, ikinci ciltte Rusya'yı iyi yönleriyle anlatmaya başlıyor. Kitapta yaptığı bir mekan tasviri, okuyucuyu birden bire ters köşeye vuruyor. "Çavdarların içinde bir bıldırcın ötüyor, otların arasında su tavuğu çığlık atıyor, tarla kuşları yükseklerde sürüler halinde uçarak gözden yitip gidiyor, turna kuşları üçgen biçiminde diziler halinde uçuyor, çığlıkları uzaklardan duyuluyordu" (223). Rusya'nın cennetinden bahsetmek gerekirse, kimsenin Gogol'den daha iyi betimleyebileceğini düşünmüyorum. Bu kitabın dünya çapında ünlü ve önemli olmasını kitabın konusuna bağlayabiliriz. Daha önce bahsettiğim üzere, feodalizm baş belası bir sistem olmakla beraber dünyanın dört bir yanında hakim olan bir sistemdi. Gogol ise Ölü Canlar adlı eseriyle dünya çapında bazı kesimlerin sözcüsü olmuştur ve göz ardı edilemeyecek kadar destekçisi vardır. Kitapta açıkça belirtilmese de, Gogol'ün düşüncelerini yayma amacı aşikardır. Kaynakça Gogol, N. V. (2002). Ölü Canlar (N. Yiğitler, Çev.) İstanbul: Alfa. "Feodalizm" Wikipedia: The Free Encyclopedia. 14 Nisan 2014 < http://tr.wikipedia.org/wiki/Feodalizm>. Bedircan ÇOPUR 21200421 Sayfa 3 Esin Erk “Nereden Anlayacak Bu Yaştaki Çocuk Böyle Şeyleri?” Günlük yaşamda sık sık duyduğumuz çocuk saflığı ve çocuk masumiyeti kalıplarının öylesine ortaya çıkmadığını düşünerek, bu kalıpları yetişkinlerle çocukları ayıran durumun dildeki karşılığı olarak görürüm. Çoğu zaman küçük çocukların büyüklüğe özendiklerini ve çocukluk zayıflığı olarak gördükleri saflıklarından kurtulmak istediklerini gözlemlerken öte yandan hiç kimsenin hayatı boyunca kaybetmemesi gereken en sağlam duygulardan birinin saflık olduğunu düşünürüm. Bu durumu en güzel anlatan sözlerden biri, Çinli filozof Mencius’un “Çocukluk saflığını kaybetmeyen adama, büyük adam denir.” sözüdür. Bu sözü ilk duyduğumda az önce değindiğim büyükler ve çocuklar dünyası arasındaki farkın ancak bu kadar başarılı ifade edilebileceğini düşünmüştüm. Mencius, “büyük adam” denildiğinde herkesin aklına gelen sert, olgun, duygusuz, kaba tipten ziyade çocukluktan gelen, içindeki saflık duygusunu zamanla kaybetmeyen adamların asıl büyük adam olmayı başardığını vurgular. Yetişkinler tarafından çeşitli durumlar karşısında sık sık söylenen, “Keşke dünyayı en temiz hâliyle çocuk gözlerinden görebilse.”, “Çocuklar kadar masum olabilse.” gibi ifadeler aslında bu saflığın ve masumiyetin ne kadar değerli olduğunu gösterir. Ancak gelin görün ki bu çok değerli olduğu düşünülen durumdan, küçük çocuklar bir an önce kurtulmak, yetişkinlerin “gizemli ve çekici” dünyasına girmek isterler. Kendimden bir örnek vermem gerekirse, küçük bir çocukken annemin kıyafetlerini giyip, makyaj yapıp ama en önemlisi de o zaman gözümde kadınlığın sembolü olan topuklu ayakkabılarla yürümeye çalıştığım sayısız gün olmuştur. Bana sorarsanız, çocukların saf ve masum olmalarından dolayı insanların ilk bakışta basit ve tek boyutlu olarak düşündüğü çocuk zihni aslında hiç de göründüğü gibi değildir. Düşünülenin aksine karmakarışık ve şaşırtıcı olan çocuk zihni deyince aklıma geçen aylarda bir solukta okuduğum kitap geliyor. Olağanüstü psikolojik çözümlemeleri ve sürükleyici anlatımıyla okumaktan en keyif aldığım yazarlardan Stefan Zweig’in Yakıcı Sır adlı kısa romanı, çocuk zihninin karmaşıklığını derin bir şekilde ele almasıyla beni çok etkilemişti. Öyle ki, her gün gözümün önünde olan durumları konu almasına rağmen beni daha önce fark etmediğim incelikleriyle çocuk zihninin perde arkasına doğru yola çıkaran Zweig’in nasıl olur da bu denli çocukların gözünden hissedebildiğini düşünmemek elimde değil. Bunu en iyi şekilde yansıtmak için özenle yarattığı ana karakter 12 yaşındaki saf ve heyecanlı Edgar, küçükken geçirdiği hastalık sebebiyle sosyal çevreden yalıtılmış bir hayat sürmüş olması ve şefkat ihtiyacı için ona fazla ilgi göstermeyen anne ve babasından başka kimsesi olmayan bir çocuk olmasıyla hassas ve “zayıf” olarak kafamızda oluşuyor. Ancak göründüğünün aksine olan biten her şeyi merak eden ve yetişkin dünyasına ait olduğunu fark ettiği, çocuklarla paylaşılmayan o büyük sırrı keşfetmeyi kendine amaç ediniyor. İşte tam olarak da burada aslında inanılmaz özgür, yaratıcı, saf ve masum olan çocuk ruhunun, yetişkinlerin dar ve sıradan dünyasının bir parçası olmak ve bununla gurur duyabilmek için verdiği mücadeleyi hissedebiliyorum. Bu mücadeleye en basitinden, herkesin içinde oturulurken anneleri tarafından azarlanarak yatağa gönderildiği için utanan çocukların yetişkinlerin önünde aşağılandıklarından dolayı kendilerini korkunç hissettikleri ve bu ayrımcılığa katlanmak istemediklerinden dolayı zayıflıkla özdeşleştirdikleri çocukluktan bir an önce kurtulmak için çabaladıkları örneğini verebilirim. Gururlarına zarar vereceğini düşündükleri için kırılgan yapılarını mümkün olduğunca örtmeye çalışan çocuklar, aslında dünyadaki en temiz duygulardan uzaklaşmayla karşı karşıya gelirler. Çocukların böylesine bir çaba içinde bulunmalarının sebebi olarak gördüğüm ve rahatsız olduğum durum, yetişkinlerin kendi aralarında konuşurken sık sık duyduğum “Çocuk o zaten, nereden bilsin nasıl davranacağını?”, “Çocuklar büyüklerin işlerine karışmaz.”, “Böyle şeylerden çocuklar anlamaz.” gibi ifadeler kullanmalarıdır. Aslında çocukların her şeyi hissedebildiği ve yetişkinlerin olamadığı kadar duyarlı davranabildikleri hâlde, yetişkinlerin bu kanıya sahip olması başlı başına ironik iken hele ki çocukların yanlarında bu tip ifadelerin kullanılmasının onların özgüvenini baltaladığını, kafalarını karıştırdığını ve heveslerini kırdığını düşünürüm. Örneğin küçük yaşlardayken, ailem karşılaştıkları bir aksilikten dolayı çaresizce oflanırken aklıma gelen bir fikri hevesle söylemeye kalktığımda büyüklerin kimi zaman “Sen nereden anlayacaksın ki?” diye çıkıştıklarında kendimi bir an için önemsiz hissedip “Bir yetişkin olarak aynı şeyi söylediğimde böyle davranmayacaklardı. Keşke bir an önce onlar gibi olsam da sesimi duyursam.” diye düşünürdüm. Bundan da öte gözlemlediğim kadarıyla yetişkinler bu tarz durumlarda “çocuk aklına” karşı olan ön yargılarını doğrudan telaffuz etmediklerinde çocukların şevkini kırmadıklarını düşünüyorlar. Oysa onların tonlarından ve mimiklerinden tam olarak da ne düşündükleri çocuklar tarafından anlaşılıyor. Küçükken “çocuk aklımla” fikirlerimi söylerken büyüklerin yüzlerinde oluşan geçici gülümsemeden beni geçiştirmek için bir şey söylediklerini anlayıp kendimi kötü hissettiğim ve aptal yerine konduğumu düşündüğüm anlar olmuştur. Bana kalırsa işin üzücü tarafıysa her insanın küçük bir çocukken sahip olduğu ve büyüdüğü zaman elinden bırakmaması gereken saflık, maalesef ki yetişkinlerin zamanla kaybettiği ve çocuklarınkini de sömürdükleri bir duygu hâline geliyor. Yetişkinlerin, çocuk aklını küçük görüp kendi çıkarlarına giden yolda bunu araç olarak kullanabilmelerinin en dramatik hâlini anlatan Yakıcı Sır, çocuk zihninin gerçek ve duyarlı yüzünü gözler önüne seriyor. Kadın avcısı flörtöz bir adamın gözüne kestirdiği bir kadına ulaşabilmek için kadının kırılgan çocuğuyla dostluk kurmasını anlatan Zweig, çocuk gözünden yetişkin dünyasının anlaşılmazlığını ve bunun çocukta yarattığı hayal kırıklığı, gerilim, şaşkınlık ve merak duygularını yürek burkan şekilde anlatıyor. Çocuğun yaşadığı bu duygu yolculuğu boyunca benim en değerli bulduğum noktaysa çocuğun büyümeye başlayıp yetişkin hayatının düşündüğü kadar görkemli olmadığının farkına varması ve olgun bir bakış açısına sahip bir çocuk olarak kalmayı tercih etmesidir. Kaynaklar 1) Zweig, Stefan. Yakıcı Sır. İstanbul: Türkiye İş Bankası Kültür Yayınları, 2016. 2) Görseller internet ortamından aşağıdaki sitelerden alınmıştır. https://upload.wikimedia.org/wikipedia/en/thumb/1/1f/The_Burning_Secret.jpg/220px-The_Burning_Secret.jpg https://galeri12.uludagsozluk.com/574/topuklu-ayakkabi-giyen-kiz_648437.jpg Ömer Kağan AYGÜN 21102995 Çirkin Sanat Geçtiğimiz haftalarda İstanbul'daydım. Oradayken bir arkadaşımdan İstanbul Modern'de Till It's Gone adında bir sergi olduğunu öğrendim ve gitmeye karar verdik. Ulaşmamız biraz zor olsa da sonunda başardık ve buna fazlasıyla değdi. Bina, Ankara'da görmeye alıştığımız sergi binalarından oldukça farklıydı, ilk anda bana kendimi bir cüce gibi hissettirdi, kocamandı. İçeri girdiğimizde de bizi yine Ankara'dakilerden çok daha farklı bir ambiyans, çok farklı insanlar bekliyordu. Bu sergi, tek bir sanatçının sergisi değildi. 20 ayrı sanatçının doğa, ekolojik denge ve bunu insanların nasıl mahvettiği ile alakalı işlerinden oluşuyordu. Daha önceden de adını duymuş olduğum Mario Merz getirmişti beni buraya ilk olarak ama kocaman koridorlarda dolaşırken diğer sanatçıların da işleri oldukça ilgi çekici geldi. Orada bulunan işler alıştığımız modern sanat eserlerinden değildi. Hissetmeye aşina olduğumuz estetik bunlarda hiç yoktu. Daha önceleri de bunlarla ilgili birkaç şey okumuş olsam da gidip canlı canlı gezme fırsatım olmamıştı. Kullanılan malzemeler, konuyu ele alış şekilleri ilgimi çekti. Post-modern sanatta genelde asıl önemli olan şey gördüğümüz değil anladığımızdır, bunu daha önce duymuş da olsam daha önce deneyimleyememiştim. Anladım ki deneyimlediğim ana kadar bir şeyler havada kalmış. Çünkü gerçekten orada tabutların içine konmuş ağaç fideleriyle ilk karşılaştığım anda bir şok yaşadım. Sanat nedir sorusunu sordurdu bana. Çünkü eskilerden kulağımıza yapışmış olan "sanat güzel olandır" yargısını tamamen yerle bir ediyordu. Estetik yapıların insanda uyandırdığı hayranlık, o göz zevki, anladım ki bir anlamda beynimizi uyuşturuyormuş. Bizi belki de asıl konudan uzaklaştırıyormuş. İstanbul Modern'de gezmeye devam ederken aklımda sürekli daha farklı sorular ve her seferinde birbirinden farklı cevaplar oluşuyordu. Sanki, Rönesans sanatının hatta modernist sanatın her zaman bizim zihnimizde uyandırdığı o "üst tabaka" olayından kopulmuştu. Bunu gözümüze sokmak isterlercesine durmadan günlük hayatımızda sık sık karşılaşıp ilgilenmediğimiz, değersiz, estetik değeri olmayan nesneler kullanmışlardı. Bu nesneler gözlerimizi kamaştırmadığından düşünmek daha kolay ve güzel oluyordu. Leonardo Da Vinci'nin bir eserine baktığımızda nasıl katıksız güzellik görüyorsak burada da düşünce, alt yapı katmanları arasında geziniyorduk. Dikkatimi çeken bir diğer şey, ortak ve çok da çarpıcı bir konuya sahip bir sergiyi geziyor olmamıza rağmen, arkadaşlarımızla bir türlü aynı şeyleri anlamıyor olmamızdı. Hepimiz mutlaka bir şeyler düşünüyorduk evet, ama ortak bir payda yoktu. Bu, güzelliğin göreceli olmasından tamamen farklı bir durum çünkü bu sefer ortada olan bir "güzellik" değil, bir anlamdı. Hepimizin farklı şeyler anlıyor olması ise onu anlamsız kılmıyor hatta daha anlamlı hale getiriyordu. Orada gündelik eşyalar, daha önce umrumuzda bile olmamış nesneler ve sanatçının katmanları arasında gezinirken biz de birer katmana dönüşüyorduk. Bence insanların aslında en üretken sanılıp en tüketici yaratık olduğuna tanıklık etmek isteyen herkes gitmeli. Ancak biraz sert bir yüzleşme oluyor. Gerçekten insanın biyolojik olarak olmasa da zihinsel olarak evrimleşmesine daha çok süre olduğunu gösteriyor. Çünkü "akıllı" olmak, tüketilmesi için daha çok nesneler yaratmayı değil, Dünya'da daha fazla tüketilecek kaynak kalmamasından önce bir şeyler yapmak olmalı bence. Akıllı olmak, daha çok para kazanmayı, daha çok rant sağlamayı ve bireyselliği değil; daha uzun süre, daha güzel ve barış dolu bir dünyada tüm canlı dostlarımızla beraber yaşamayı sağlamaya çalışmak olmalı. Aslında hepimizin ihtiyaç duyduğu ortak bir payda olan bu -şimdilik hayali- dünyaya ulaşmak için hiçbir ortak söyleme varamamız, en akılsız canlılar olduğumuzu göstermiyor mu? (Time Out İstanbul, 2015)ZİHİN OKUMA Hayatım boyunca pek çok şeyden korktum. Bu duyguyu hissetmediğim zamanlar çok kısıtlıdır. Zira kendime korkacak bir şey bulmadan rahat uyuyamam, efendim. Dünya değiştikçe korkularım da farklı kılıklara girdi. İtiraf etmeliyim, kendileri oldukça iyi bir oyuncudur. Beni her defasında inandırır kendine. Hatırladığım en eski anılarımdan birinde, korkum kıyamet şekline bürünmüştü. Çocukluğumun geçtiği mahallede, unutamadığım, neşe kokulu yaz gecelerinden biriydi. Mahalleden tanıdığım çocuklardan, binadan arkadaşlarımdan ve mahallemizin saygıdeğer ablaları ile abilerinden oluşan genişçe bir çemberin üyeleriyiz. Mekan, bizim civarın en önemli yeri olan ve merkeze konuşlanmış “Küçük Park”. Burası, tüm heyecanın, mahalle entrikalarının, lezzetli salça gecelerinin ve çete savaşlarımızın vuku bulduğu, oldukça mühim bir köşeydi. Oradan taşındıktan çok sonra, duygu yüklü bir ziyaretim olmuştu o parka. Ne yazık ki, o eski, sade parkın yerinde, adına “çocuk parkı” denen, plastikten oluşmuş dev yığını görünce tüm geçmişime hakaret saymıştım bu densizliği. Neyse, anlatacağım bu değil. Gecenin bir vakti çemberin içinde heyecanla oturuyoruz. Büyüklerin anlatacağı korkunç hikayeleri dinleyeceğiz birazdan. O gece kıyametten bahsediliyor ve akabinde, kadim arkadaşım korku, “Kıyamet mi? Ne olacak şimdi? Kıyametten sonra her şey değişecek mi? Ailen de değişirse ya!” diye sızlanmaya başlıyor. Uzun süre etkisinden kurtulamadığım bir hüznün içine sürükleniyorum, gencecik yaşımda hem de. Sonraları teyzemgillerin evine yaptığımız bir ziyarette, annemi kenara çekip, ona endişeyle derdimi anlattığımı ve ardından, “Ya kıyametten sonraki annem bir başkası olursa, o zaman ne yapacağım ben?” diye sorduğumu hatırlıyorum. Annemin beni bulacağına yönelik iknaları sonucunda dosya kapanmıştı ve korkum, bir süreliğine de olsa, daha önemsiz şeylerle oyalanmıştı. Gerçi, daha sonraları da pek çok dramatik kılığa girdi kendileri. Bir ara, babamın “Babalar Dağı”na kaçması ihtimalinden delice korkmuştum. Kendisi oldukça şakacıdır(!). Ardından, deli danadan ölmek en büyük korkum olmuştu ama onun da modası geçti. Kısa bir anlığına, annemin, dantel örerken parmağına doladığı ip yüzünden parmağının kangren olması gibi gereksiz şekillerde de gördüm korkumu. Beklenen Büyük İstanbul Depremi, su kıtlığı, yalnızlık falan derken yüzlerce kostüm değiştirdi. Ama şu sıralar, daha fantastik bir şeyin, zihnimin okunması kıyafetinin, içinde. Evet, nur topu gibi bir korkum daha oldu koleksiyonumda. Bu zamana kadar, korkularım beni bir şeyleri yapmak için tetikleyen, harekete geçiren unsurlar olmuşlardı. Ama bu seferki biraz farklı. Yersiz, anlamsız ve bir o kadar da gerçekten uzak bir kostüm giymesine rağmen bu defa beni durdurmayı başarıyor korkum. Zihin okumak da nedir yahu! Bu kafanın içi, en mükemmel ve en başarılı güvenlik yöntemleriyle korunuyor. Yani hiçbir şekilde, hiç kimse, isterse babamın oğlu olsun, bu zihne giremez. Hayır, kim görecek orada ne olduğunu, değil mi? Ama, yok! Birinin zihnimi okumasının imkansızlığını bilmem, beni bundan korkmaktan alıkoymuyor. Her an, her yerde kurduğum hayallerimden, hatta aklımdan anlık olarak geçen fikirlerimden bile korkar oldum. Ya herkes zihin okuyabiliyor da ben okuyamıyorsam? Ya da bulunduğum ortamda, ne düşündüğümü görecek yetenekte kimseler varsa? Ne utanç verici olurdu ama. Başka kimseye açıklayamayacağım, yüzlerce fantastik dünyada yaşadığımın, bir şey ya da biri hakkındaki gerçek düşüncelerimin ya da oldukça gerçek dışı gelecek planlarımın öğrenilmesi beni fazlaca ürkütüyor. Kalabalık bir ailede büyüdüğümden, gerçekten yalnız kalabileceğim ve istediğim gibi davranabileceğim tek yer kafamın içi. Aman efendim, özel gücünüz ne olursa olsun da, şu zihnime bir dokunmayın. Eğer bu ayrıcalıklı köşe de elimden alınırsa, vallahi depresyona girerim. Dışarısı çok gürültülü diye kendi tapınağıma kaçıyorum, bu sefer de belediyenin kaldırım çalışmasını mı çekeyim yani! Resmen haneye tecavüz, korkunç ve hatta iğrenç! ALKIM BAŞAR Kaynakça Pete Docter, R. D. (Yöneten). (2015). Ters Yüz [Sinema Filmi]. Walt Disney Studios. Time Out İstanbul. (2015, Haziran 19). http://www.timeoutistanbul.com/film/2290/Ters-Y%C3%BCz adresinden alındı Ece ÇANGA 21600851 Dinamizm ve Analitik Düşünce Üzerine İçinde bulunduğumuz evrendeki olaylar, zamanlar, mekanlar ve kişiler, akıl almaz bir devinime sahip. Süreç ise, bu unsurlardan en temel olanı. Çünkü bizlerin süreç olarak adlandırdığı, aslında zamanın bir alt başlığı olan bu kavram, saniyelere, dakikalara, günlere, hatta ve hatta asırlara serpiştirilmiş bir biçimde yer alıyor. Sürecin asırlara kadar genişletilebilmesi ise her gün birtakım yeni olayların meydana gelmesi demek. İşte bu birtakım olaylar, bireylerin kendine özgü yaşayış biçimine bağlı olarak kişiden kişiye farklılık gösteriyor. O halde, bu farklılığın sebebi nereden kaynaklanıyor? İnsanların hayatı, yaşadıkları olaylar, tıpkı parmak izleri gibi birbirinden oldukça farklı. Bunun yanında, kişiliğin ve algıların da etkisini es geçmemek lazım. Fakat tüm bu farklılıkları tek bir genel yargıya bağlayabiliriz: Dinamizm. Dinamizm kendini öncelikle doğada gösterir. Mevsimlerin geçişi, suyun döngüsü gibi her şeyin bir akışı vardır doğada. Yani, durağan bir düzene sahip değildir buradaki olaylar. Ben, her bir bireyin tabiat ananın bir parçası olduğunu öngörüyorum. Buna dayanarak, insanların da, yaşadıkları farklı olaylardan yola çıkabileceğini ve dinamizmi yaşam denilen sürecin dolu dolu yaşanması olarak tanımladığını vurguluyorum. Kendi bakış açımdan örneklemek gerekirse, benim hayatımdaki rengin, yaşamdaki gündelik koşuşturmacanın karşılığı olduğunu ve bu koşuşturmacada, yorulma ya da pes etme denilen kavramların yer almadığını söyleyebilirim. Ne yazık ki, hayat bizleri sınayan pek çok engel ile dolu. Bu engelleri aşmak ve geçirilien günleri daha iyi kılmak için birtakım önlemler almak gerekiyor. Alınan bu önlemlerin sonucunda, bizleri daha huzurlu ve sakin bir hayat bekliyor olacak. Yanılgıların aksine, huzurlu ve sakin bir hayat, durağan bir hayat anlamına gelmez. Canlılığı ve dinamizmi, saç telimizden tutun tırnak uçlarımıza kadar hissedebileceğimiz bir hayat anlamına gelir. Kendimden örnek verecek olursam, hayatımdaki dinamizmi sağlayan en büyük etkenin spor yapmak olduğunu düşünüyorum. Spor yaparken karşılaştığım engel ise, derslerimin yoğunluğundan dolayı spora ayırabileceğim zamanın kısıtlı olması. Buna rağmen, yaptığım spor olan basketbolun, yaşam enerjimi artırdığını düşünüyorum. Yaptığım her antrenmanda kazandığım fiziksel güce ek olarak basketbol, bana analitik düşünme becerisini de kazandırıyor. Basketbol, sıradan bir oyun değil. Oynayabilmek için sadece kurallarını bilmek gerekmiyor. Oluşabilecek her duruma karşın, yapılması gereken hamleleri önceden sezmek ve nasıl bir strateji izleneceğine dair anlık planlamalar da yapabilmeyi gerektiriyor. Yapılan planlamalar olumlu sonuç vermese de pes etmemeyi ve yenilgiyi kabul etmemeyi gerektiriyor. Bu açıdan, yaşamımızı basketbol oynamaya benzetiyorum. Basketboldan esinlenerek analitik düşünceleri uygulayabilmek, maçlarda olabildiği gibi ufak bir aksaklıkta -her ne olursa olsun- oyuna devam etmek, sağlıklı bir yaşamın vazgeçilmez koşulu. O halde, analitik düşünmeye dayalı bir yaşam biçimi zihnimizi canlı tutar. Tıpkı sağlam kafanın sağlam vücutta bulunduğu gibi, her saniye canlı kalan bir zihin, dinamizm ilkesini, bizlere en güzel şekilde anlatır. Özetle dinamizm, günümüzün her saatini, her dakikasını dolu dolu geçirdiğimizde etkisini gösterir. Zamanı dolu dolu geçirmek, içinde bulunduğumuz süreci değerlendirebilmek için ise analitik düşünme kavramını uygulayabilmeliyiz. Şunu söyleyebiliriz ki, dinamizm ve analitik düşünebilme yeteneği iç içe olan kavramlardır. Birey bu iki kavramı bağdaştırdığı zaman hayatta huzura ve başarıya kavuşmak üzere oldukça önemli bir adım atmış olur. Bununla birlikte, bu önemli adımın atılmasında yalnızca tek bir bireyle sınırlı kalınmadığında, yani yeryüzündeki her bir bireyin dinamizmi ve analitik düşünmeyi özümseyip hayata geçirdiği zaman evrendeki olaylar inanılmaz bir akıcılığa ulaşır. Öyleyse dinamizm, dinamizmden ibaret değil midir? Mert Şölen Yarım Kuyruklu ve Tek Bacaklı Hayatımın büyük bir kısmı boyunca ejderhaları küçük yaştaki çocuklar için yaratılmış fantastik yaratıklar olarak gördüm ancak Ejderhanı Nasıl Eğitirsin (2010) ile karşılaştıktan sonra bu düşüncem tamamen değişti. Film serisiyle yeni tanıştığımda Hıçkıdık’ı, hikâyenin ana karakteri, kendinin farkında olmayan bencil bir insan sanmıştım. Şu an ise düşünüyorum da daha önce hiçbir film karakterine bu kadar bağlanmadım. Bu karaktere bağlanmamın asıl sebebi filmde merhamet, arkadaşlık ve aşk duygularının her yaştan kitlenin anlayacağı şekilde anlatılması. 5 yaşındaki bir çocuktan 80 yaşındaki yaşlı bir bireye kadar her kesimden insan filmdeki ana fikri rahatlıkla anlayabilir. Film boyunca tüm duyguları bir arada yaşadım ve aklımdan çıkaramıyorum. Belki de bir animasyon filminden bu kadar etkilenmem ilginç karşılanabilir ancak filmi bu kadar övüp de bitiremememin sebebi filmin akışına ek olarak filmin içine saklanmış olan ince detaylar. Karakterler arasında fiziksel ve kişisel özellikler bakımından bağlantı kurulması tüm filmlerde başarıyla sonuçlanmıştır. Saklanmış olan ince detaylar izleyicinin o karakterleri gerçek hayattan kişiler olarak görmesini sağlar. Bu sayede de karakterler anlam kazanır ve hayatımızın bir parçası olur. Filmlerde saklanılan detaylara ek olarak filmde geçen olayların da izleyiciler üzerindeki etkisi oldukça fazladır. Bir karakterin hayatını kaybetmesi, bir savaşın kazanılması veya iki karakterin ilişkisinin anlatılması izleyicilerin kendilerini karakterlere daha yakın hissetmesini sağlar. Bu da filmin yıllar boyunca kalıcı olmasını ve hakkında sonu gelmeyen sohbetlerin açılmasını kaçınılmaz kılar. Bir filmi kalıcı kılan başka bir özellik ise kullanılan arka plan müzikleridir. İçinde keman ve piyano sesleri kullanılan müzikleri çok severim ve en çok beğendiğim filmler de genellikle bu tarzda müzikler içerir. Bu tarz müzikler sayesinde filmlerdeki coşkuyu, üzüntüyü ve mutluluğu doruğuna kadar hissederim. Ayrıca bu duygular arasında ani geçişler yapmak için de doğru müziği kullanmak çok önemlidir. Ölümü anlatan bir sahnenin birkaç saniye içerisinde coşkulu bir sahneye dönüşmesi buna örnek olarak verilebilir. Kısacası müzik notalarının akışı filmdeki olaylara paralel gidiyorsa filmin izleyiciye aktarmak istediği duygular tam olarak hissedilebilir. Bu da demek oluyor ki müzikler bir filmde ne kadar düzgün kullanılırsa o kadar etkili ve kalıcı olur. Filmlerin ana hikâyesine ek olarak karakterler arasındaki ilişki ve diyaloglar da filmin akıcı olmasında önemli rol taşır. Herhangi bir filmin devam filmini ve dizilerini izlememin en büyük sebeplerinden biri de bu. Bir filmde sevdiğim iki karakter arasındaki ilişkiyi ilgi çekici bulursam o filmin evreni hakkında her şeyi öğrenmek için bir an bile beklemem ve hemen diğer dizi ve filmleri izlemeye başlarım. Kendimi o evrenin bir parçası gibi görmek için çabalarım. Ancak iki karakter arasındaki bir ilişki için sadece birkaç dakika ayrılmışsa bu pek de ilgimi çekmez doğrusu. Kendimi tam anlamıyla olaylara kaptırmak için film üzerinde uzun uzun düşünmem ve karakterlere karşı içimde özel duygular beslemem için onların kişiliklerini tam olarak anlamam gerekir. Konunun uzun dakikalara veya mümkünse ayrı bölüm ve filmlere dağıtılması gerekir ki diyalogları tam anlamıyla anlayabileyim. Bu sayede filmde kopukluk yaşamam ve olayları daha rahat takip edebilirim. Önemli olan bir konunun ne kadar hızlı anlatıldığı değil, ne kadar başarılı bir şekilde aktarılabildiğidir. İzleyicinin anlatılmak isteneni rahatlıkla anlaması o filmin başarılı olduğu anlamına gelir. Kaynakça Cowell, C. (Yapımcı), & DeBlois, D. (Yönetmen). (2010). Ejderhanı Nasıl Eğitirsin [Film]. Amerika Birleşik Devletleri: DreamWorks Animation. Cihan ÇAPAN Yolculuk ve Unutuş Gezi yazısı okuyan bir insan değilim. 2-3 sene evvel Anday'ın Sovyet Rusya ve Bulgaristan ile alakalı kitabını okumaya meyletmiştim. Sonra gördüm ki kitabın baskısı yok. Kitabı basan yayınevi de kapanmış, muhtemelen, ben doğmadan önce. Böylelikle de benim gezi yazıları ile ilgili maceralarım da başlamadan bitmiş oldu, ta ki bugüne kadar. Bu miladı ne yönetmen ne de yazar olarak pek tanışıklığım olmayan Werner Herzog'a ve kitabı Buzda Yürümeke borçluyum. Zamanında izlediğim ve hayal meyal aklımda kalan Aguirre, Tanrının Gazabı yalnızca bahsi geçen yönetmen hakkında değil, aynı zamanda tüm Alman sineması külliyatımı oluşturuyor. Dolayısıyla meseleye inanılmaz yabancıyım. Fakat bu, beni bu yazıyı yazmaktan menedebilir mi? Normalde ederdi fakat son teslim tarihi önümde devasa bir sur edasıyla yükseliyor. Evvelemirde söylemem gereken şey "yolculuğun yaşattığı evrensel hisler" zırvalığı ile Commented [CÇ1]: 'Evvelemir' diye bir kullanış şekli alakalı. Bunlar evrensel değil efendim. Bildiğiniz toplam kaza -ilçe olan- sayısıyla kıyas olduğunu zannetmiyorum. edilemeyecek kadar fazla Almanca mekân ismine gark olunca siz de bana hak vereceksiniz eminim. Yani en önce nereye gideceğinizi bilmeniz ya da en azından nerede olduğunuza dair bir tahayyülünüzün olması gerekiyor. Olmazsa olmazımız bu, gerisi de teferruat. Ha, derdiniz siyah beyaz filtreli yol fotoğraflarının yanına vecize bulmaksa o zaman sizi tenzih ediyorum. İstediğiniz kadar saçmalayabilirsiniz filtreniz varken. Yok eğer asgari müşterek bulabileceğimiz kadar maharete sahipseniz, olay bu efendim. Yolculuk, köy tabelasını okuyup telaffuz edebildiğiniz sürece yolculuktur. Bu demek değildir ki yolculuğun evrensel kısımları yok. Gayet tabii var. Mesela, uzun süre soğuk ve sert bir zeminde oturursanız hangi düvelde olursanız olun bazı hazım problemleri yaşayacağınıza emin olabilirsiniz. "E bunun yolculukla alakası yok ki." diyecekseniz cevabım bunun bir iç yolculuk olduğu ile alakalı olacaktır. İç yolculuk, gömdüğünüz 1.5 İskenderlerin yolculuğu... Bunun dışında eğer daha önce gidip görmediğiniz yerleri 3-5 satırla "görmüş gibi oldum" diyebiliyor ve yolculuğun evrensel olduğunu düşünüyorsanız bunun yegâne sebebi o satırları yazan kişinin bir miktar mürekkep yaladığıdır, yolculuk değil. Ya işte terdit mevzusunda da bu kadar kabiliyetliyimdir. Yolculuk öveceğimi sandınız bu paragrafta de mi? Commented [CÇ2]: Burada özel bir yolculuktan ziyade genel olarak yolculuk kavramından bahsettiğim için belirtme Kitabın 3-5 nöronumu çalışmaya sevk eden başka bir noktası ise bir işe başlarkenki gaye ekimi eki kullanmayı doğru bulmadım. Kalem aldım/ Kalemi aldım arasındaki fark gibi. ve motivasyon membanızın o işin ortalarına doğru kaybolması olgusu. Bu oldukça ciddi bir mesele aslında. Nitekim bunu unutmak, içinde bulunduğunuz hâlin normalleşmesi, neden ve niye orada olduğunuzu, o işi yaptığınızı unutmanız demek. Bunun üstesinden ancak ve ancak çelik gibi bir irade gelebilir. Asıl sorun ise bunun ne zaman üstesinden gelmemiz gerektiğidir. Yani eğer terakki gösteren bir iş yapıyorsanız, yolculuk gibi, buna ihtiyaç duymuyorsunuz. Fakat "sabah 8 akşam 5" kervanına aynı sebeplerden ötürü katıldıysanız işin aslı astarının öyle olmadığını deneyimlemişsinizdir. Böyle bir vaziyet sürekli tekrar eder, siz de kendinizi gene başladığınız yerde bulursunuz, eğer nerede inmeniz gerektiğini bilmiyorsanız. Nasıl ki 8 çizen bir Şahin -Doğan görünümlü olan- bu hareketi durduğunda karşısında yıpranmış bir lastik takımından başka bir şey bulamayacaksa sizin de elinizde harcanmış bir ömürden başka bir şey bulamamanız yüksek ihtimal. Uyarmadı demeyin. Kelimeler bir umman misali, ucu bucağı yok. Lakin bu yazının var. Yolculuk yeri gelince muazzam şeylere gebe olabilir. Hakeza bir yolculuğun öyküsünü okumak da. Tembel bir karaktere sahipseniz ikincisini öneririm. Öteki, gördüğüm kadarıyla, çile vallahi. Öte yandan da yolculuğun albenisi terakkisinde gizli. Eğer Dünya'nın yuvarlaklığını test etmeye filan kalkışmazsanız kendinizi hiçbir zaman başladığınız yerde bulamıyorsunuz. Terakki etmeyen işlerde de öyle olsa keşke... KAYNAKÇA Herzog, Werner. Buzda Yürümek. İstanbul: Jaguar Kitap, 2016. Commented [CÇ3]: Övgüleriniz için müteşekkirim, teveccühünüz efendim. :) Rengarenk Çiçekli Kız Kitap listesine bakarken gözüme çarpan Camdaki Kız, biraz araştırdıktan sonra çevrem tarafından da tavsiye edilen bir kitap olarak karşıma çıktı. Durum böyle olunca, ben de satın almaya karar verdim. Kitapçının kapısından girdiğim dakika, bu kitabın kalbimde kapanmayan bir yara açacağını bilmiyordum. Öyle ya, bilsem belki de almazdım! Başından sonuna kadar, okuduğum her bir sayfada hissettiğim kızgınlık, mutluluk, hüzün ve heyecan, son sayfasına geldiğimde tamamen harmanlanmıştı. Aslında sonu güzel bitiyordu. Ana karakterimiz Nalan, tüm sorunlarının üstesinden geliyor ve hayata yeniden başlıyordu. Ancak Nalan’ın farkında olmadığı bir şey vardı: O hayatına yeniden başlarken, ben düşüncelerini Nalan’ın geçmişinden koparamayan ve duyguları karmakarışık olan bir okuyucuydum. Kitabın önsözü şu şekilde bitiyordu: “Bu kitabı tamamen gerçeklerden yola çıkarak yazdım.” (Budayıcıoğlu 18) Ne zaman bir kitabı okumaya başlasam, o kitabın gerçek hayatla olan bağlantısını araştırırım. Çünkü bir kitap, gerçek hayatla örtüşüyorsa, her bir kelimenin altına bakmam gerekir, aksi takdirde kendimi o kitabı okumuş saymam. Gülseren Budayıcıoğlu’nun önsözündeki bu mesajı aldıktan sonra, gözlerim tedbirli bir şekilde kitabın ilk bölümünü aradı. Zorla psikiyatri kliniğine getirilen, sevgilisi Hayri’ye çok âşık olan Nalan’ın hikayesi, benim okumamla birlikte başladı. İlk trajediyi, Nalan’ın 7 yıllık sevgilisi Hayri’nin, aslında evli ve çocuklu olduğunu öğrenmemle birlikte yaşadım. Kuma getirilen Nalan’ın bundan hiçbir şikayetinin olmayışını okudukça sinirlendim. Ne kadar kötü şeyler yaşarsa yaşasın, dönüp dolaşıp aynı kapıyı çalışını gördüm. Nalan’ın geçmişiyle ilgili öğrendiğim şeyler ise, hislerimi bir an olsun dizginledi: Nalan, bebeğini kaybetmiş ve ilerleyen yaşında, anne baba diye bildiği insanların, aslında düşündüğü kişiler olmadığını, gerçek annesinin ise kendisini doğururken öldüğünü öğrenmişti. Kitabın kapağını kapattım ve karşımda asil bir şekilde ufka bakan o kadını gördüm. Kitabın kapağı bile bir mesaj vermeye çalışıyormuş gibi hissediyordum. Tamamen siyah beyaz olan kadının, renkli olan tek yanı, Nalan olduğunu düşündüğüm o kadının üstündeki çiçeklerdi ve benim için o çiçeklerin sadece tek bir anlamı vardı: umut. Sahip olması kolay, sürdürmesi ise bir o kadar zor olan bu duygu, hayatın en sert darbelerini deneyimlemiş bir kadının boynunda o kadar güzel duruyordu ki, hayran olmamak elde değildi. Yaşanan onca acıdan sonra hayatta kalabilmenin yolu, dünyayı o çiçeklerle süslemekten geçiyordu. Biraz daha derin düşündükten sonra farkına vardım ki aslında umut, hepimizi ayakta tutan tek şey. Herkes başından geçen olaylara farklı açılardan yaklaşır, biri daha agresiftir, diğeri ise daha çekingen. Ama hepsinin ortak özelliği, umut ediyor olmalarıdır. Hepsi, iyi bir şeylerin olabileceğine dair umut besler. Bu şekilde ayakta kalırız. Nalan da bu şekilde kaldı. Umut etti. Sevgisine, aşkına sığındı ve tüm bunların karşılığını aldı. Yaşadığı her bir trajediye rağmen, kitabın kapağını Nalan’ın yeni bir yaşam kurduğunun bilincinde olarak kapattım. Sonra fark ettim ki, eğer Nalan başarabildiyse, aynı yolda olan binlerce insan da başarabilir. Her gün, akşam haberlerinde karşımıza çıkan ve umutsuzluk içinde kendilerini ifade etmeye çalışan tüm insanlar için, hâlâ ışık dolu bir yol var. Mücadeleleri kolay değil, hiçbir zaman da olmayacak ama en umutsuz kaldıkları anlarda onları, boynundaki rengarenk çiçeklerle birlikte Nalan karşılıyor olacak. Kitap bitti. Bir kitabı okumanın en zor tarafı, onu rafa kaldırmaktır. Bir daha ne zaman eline alacağını veya kitabın ne kadar hatırında kalacağını hiçbir zaman bilemezsin. Ya da en azından ben bir zamanlar öyle düşünüyordum. Kitabı rafa kaldırırken elimin titremesi, Nalan’ın uzun bir süre aklımdan silinmeyeceğinin teminatıydı. Oturdum, zihnimden bir türlü çıkmayan bu insanlara, bir mesaj da ben vermek istedim: Dışarıda bizimle birlikte dolaşan tüm Nalanlar, bilmenizi istiyorum ki, hiçbir zaman yalnız kalmayacaksınız ve şu anda mücadele ettiğiniz yolun sonunda, güneşin aydınlattığı kadar parlak bir ışık sizi bekliyor olacak! Recep Sefercik Kaynakça: Budayıcıoğlu, Gülseren. (2019). Camdaki Kız. İstanbul: Doğan Kitap. Camdaki Kız kitap kapağı. Yazarın Kendi Çektiği Fotoğraf. 25 Ekim 2019 1 Rabia Gürkan DEĞERİ BİLİNMEYEN HİSLERİN FELSEFESİ Orada tam yetmiş sekiz kişiydik. Bir rutine binmiş sıkıcı hayatımız, arada bir ziyarete gelenlerle renkleniyordu. Kimisi belki vakti belki de ırkçılığı sebebiyle çok azımızı ziyaret ederken, bazılarıysa bütün duyarlılığıyla hepimizle ilgileniyordu. Ancak böyleleri çok nadir çıkıyordu. Çok alımlı birisi değilimdir. Doğam gereği biraz da gururlu olduğum için insanlardan genelde uzak dururum, ancak bu benim ilgi ihtiyacım olmadığı anlamına gelmiyor elbette! Sadece ben sırnaşık tavırlar takınmadan da hâlden anlayan kişileri daha çok seviyorum, onları tespit edebilmenin yolu ise böyle kendi kabuğuna çekilerek etrafı gözlemlemek… Bir kız var, bu ara gözüme takılıyor. Henüz tanışmadık ama her geldiğinde bir başkasıyla muhabbet ederken görüyorum onu. Üstelik, diğerlerinden farklı, çok derin muhabbetler gibi görünüyor bunlar. Gözümü dikmiş Zencefil ile onu izliyordum ki yakalandım. Hemen gözlerimi kaçırdım, hızla her zamanki yerime geçip dışarıyı izlemeye koyuldum. Tanışacaksak da bu benim zorumla olmamalıydı, eğer o da diğerleri gibi ırkçıysa, boşuna gururumdan ödün vermemeliydim. Bir anda içimde bir şeyler parçalandı. Eski yaşadığım mahalleyi anımsadım… O zamanlar bu kadar asabi değildim, çünkü bu derece kötü niyetli insanların olabileceğini bilmezdim, henüz toydum. Herkese tüm sevecenliğimde yaklaşır, onlardan da aynı samimiyeti beklerdim. Yüzüme bile bakmayıp yoluna devam edenlere bir türlü anlam veremezken, uzaktan gülümseyip yoluna devam edenlerin hep acelesi olduğunu düşünürdüm. O zamanlar hayal gücüm yetmiyordu düşünmeye, doğup büyüdüğüm o mahallenin dışına çıkmamıştım; kim bilir nasıl hızlı davranmaları gerekiyordu o çok mühim işlerini yetiştirebilmek için… Onu gördüğüm gün ise hayata bakışım değişmişti. Benim yüzüme bile bakmadan geçen o aceleci adam, nasıl da uzun uzun muhabbet ediyordu Derviş ile… Önünden geçtiğim o dükkânın camında kendimi gördüm, gözlerim dolmuştu. Kafamda tüy kalmamıştı, sağ bacağım zaten aksıyordu. O an bütün insanlardan nefret ettim, ne gerek vardı fiziğimi yargılayıp ona göre davranmalarına? Oysa benim de hislerim vardı, en az Derviş kadar ben de sevecen ve iyi niyetliydim. Oraları terk etmeye karar verdim, bacağımın aksamasına bakmadan, ne kadar gidebileceğimi düşünmeden... Minik yüreğim bu uzun yolculuğa dayanamadı ve çok geçmeden hapşırıp öksürmeye başlamıştım, daha fazla devam edemedim ve gözümü yeni yuvamda açtım. Burada diğerleri de benim gibi çeşitli hastalıklara sahipti ve birbirimizi anlayabiliyorduk. Dışarıdan gelenler ise 2 ayrım yapmadıkları sürece, eski mahallemdekiler kadar kötü değillerdi, ancak, bir kere soğumuştum insanlardan, bunun değişmesi için bir mucize gerekiyordu. Düşüncelerimden bir anda o sesle sıyrıldım. O kız, bana da gelmişti! Biliyordum onun sadece tüylerimizin uzunluğuyla ya da göbekli olup olmamamızla ilgilenmediğini; herkese ayrı ayrı değer veriyordu. Usulca yanaşıp gözlerime baktı, “Kim bilir neler yaşadın da böyle sessizsin ve dünyanda kimseye izin vermiyorsun…” dedi. Anlıyordu! Beni anlıyordu! Yumuşak tüylerimizi okşayıp mırlamamızla kendini mutlu edip bir daha yüzümüze bakmayanlardan değildi. Biz sıkılıp arkamızı döndüğümüzde “Nankör!” diye örseleyenlerden değildi. Bizleri birer birey olarak görüyor, anlamaya çalışıyor, herkese kişiliğine göre davranıyordu. Bir süre yanıma gelip gitti o kız, birbirimizi tanımaya çalışıyorduk; iddiasına göre bana yeni ve uygun bir yuva bulacakmış, bu yetmiş yedi arkadaşımın bulunduğu barınağı bırakıp insanların yanında yaşamaya nasıl alışırdım bilmiyordum. Ancak Federica, benimle aynı şeyleri hisseden bir sahip bulacağını söylüyordu. O kıza karşı olan güvenim ve samimiyetim, bu kavrama tıpkı benim düşündüğüm gibi yaklaştığını öğrenmemle daha da arttı. Hiçbir insan bir kedinin sahibi olamazdı, ancak ona bakmakla ve ilgilenmekle sorumlu ev arkadaşları olabilirlerdi; bu tanım uzun olduğu için Federica da o çirkin sözcüğü kullanıyordu. Federica, diğer bütün kedilere yaptığı gibi bana da uygun bir felsefe buldu: Théophile Gautier’nin “Bir kedinin dostluğunu kazanmak zordur, çünkü kediler bilge ve filozofça hayvanlardır. Kimseye sevgilerini sorgusuz sualsiz sunmazlar.” sözü bana ne kadar da uygundu! Beni böylesi anlayan birisinin bana uygun göreceği dosta da inancım tamdı, nitekim öyle de oldu. Yanına yerleşmeye gittiğim yaşlı kadın, her hayvanı birbirinden çok seven, hepsine ayrı ayrı ilgi gösteren biriydi. Kalbimi açabileceğim birini bulmuş olmanın mutluluğu içinde süzüle süzüle dolaştım yeni yuvamın bahçesinde. Federica’ya çok şey borçluyum, keşke herkes onun gibi olup bizi anlamaya çalışsa... “Kedi” deyip geçmek yerine “Nasıl bir kedi?” sorusunu sorsa… Benden önce diğer kedilerle başlattığı bu yuva bulma işlemini, barınaktaki diğer tüm arkadaşlarım için de gerçekleştirdiğine eminim, umarım onlar da yeni yuvalarından memnunlardır. Ayrılırken Federica’ya uzun uzun baktım, beni unutmayıp ara sıra ziyarete gelsin diye… Dile getirmedi ancak, bakışarak da anlaşabiliyorduk; demek istediğimi anladığına emindim. Kim bilir, belki de tam şu anda, ben ona olan minnettarlığımı düşünürken, Federica da benden bahsediyordur satırlarında… Kaynakça Sgarbi, Federica. Kedilerin Felsefesi Filozofların Kedileri. İstanbul: h2o kitap, 2013. Atakan Turan Ahbap ve Sistem Gerçekten sistem mi kazanır her zaman? Bireylerin kârlı çıktığı durumlar da olur mu? Yoksa sistem en sonunda kazanacağı için bize avans verip, hepimizi bir miktar uyutur mu? Sanırım kimse o “bir miktar”ın ne kadar olduğunu veya olacağını bilemediği için bir yanıt veremiyor bu sorulara. Bu durum üzerine kendini sistemden soyutlamaya çalışanlar da çok tabii. Sistemin baskıcı ve yozlaştırıcı etkilerinden uzaklaşıp, hiçbir kalıba uymadan, yaşamı tatmayı deneyenlerle karşılaşmışsınızdır elbet. Şort giyerler, 3 liralık alışveriş için çek yazarlar, sistemden olabildiğince ırak, kendi özgürlüklerinin olabildiğince merkezinde yaşamayı seçerler onlar. “The Big Lebowski” filminin ana karakteri “Jeffrey Lebowski” de –ki o, sisteme uymayıp kendine “Ahbap” adını vermiştir- tam da bu aradığımız kriterlere uyan biridir. Sanırım bu noktada çoğunuz “Ahbap”ın başının sistemle belaya gireceğini tahmin etmiştir. Asıl önemli nokta ise, Ahbap’ın sisteme karşı çıkmak yerine; gerçekten büyük uğraşlar vererek kendini sistemden soyutlamaya çalışmasına rağmen dertlerinin bir türlü son bulamamasıdır. Yanlış anlaşılma dolayısıyla birkaç adamın evine gelip halısını mahvetmesi ile başlayan macerası, sistem onu ezip bitirene kadar devam edecektir. Aslında hayat gerçekten bu denli karmaşık ve zorlayıcıdır çoğu zaman. Birkaç adam yanlış anlaşılma sonucu asıl girmeleri gereken ev yerine sizin evinize gelir, halınızı mahveder. Oysa halınız odanıza çok uyumludur ve siz eski halini geri kazanmak istersiniz. Yanlış anlaşılmayı çözmek için durumu düzeltmeye yönelirsiniz. Halısının mahvedilmesi gereken asıl adama gider, durumu anlatırsınız. Size yardımcı olamayacağını, kendi sorunlarınızı kendi başınıza çözmeniz gerektiğini söyler. Siz de haliyle çözüm üretir ve onun halısını çalarsınız. Çaldığınız yeni halıyı evinize sermeniz sistem tarafından isyan olarak algılanır, sistem sizi silmek ister. Oysa sizin tek yaptığınız kendinizi sistemden soyutlayıp odanızı dolu gösteren ve kendinizi özgürlüğünüzün merkezinde hissettiğiniz halınızı geri kazanabilmektir. Ne var ki sistem, yalnızca onu elinizden alarak haklarınızı ve onurunuzu parçalamakla kalmaz; geri kazanmaya çalıştığınızda o halıyı başınıza çalar. Atakan Turan Çoğu kişi barışçılığını ortaya çıkarır. Durumu kontrol altına almanın her şeyi daha iyi bir hale sokacağını savunurlar. Haklıdırlar da, bir noktaya kadar… Sistem sizi mahvettiğinde barışçılık “arkasına saklanılacak bir şey” olmaktan çıkar. Sistem adı altında birkaç adam evinize dalıyor, huzurunuzu söküp alıyor ve siz bu dayatmaya razı gelip, adına “barışçılık” diyorsunuz öyle mi? O halı o odayı dolu gösteriyordu! Kim bu duruma saygısız davranma hakkını kendinde görebilir? Ah doğru, sistem tabii ki! “Sonuç olarak” kalıbıyla başlanamayacak sonuçlardan biri de bu yazıya ait işte. Sistemin bu tavrını ve durumunu ne yazık ki bir sonuca bağlamayacağım. Aslında Ahbap bile bağlamıyor. İşlerini hallediyor ve bowlingine devam ediyor. Düzenini kurmuş olduğu hayatına huzur içinde geri dönebiliyor. Belki de o bu yüzden “Ahbap”tır ve ben değilimdir. O, bu sayede hayatın devam ettiğini ve her şeye endişelenerek yaşamanın imkansız olduğunu kabullenmiştir. Eğer durum böyleyse bile bunun tek sebebi Ahbap’ın belli bir dönemde belli bir şekilde sistemle atışmış olmasından ve benim atışmamış olmamdan kaynaklıdır. Belki sahiden de sisteme yenilmek gerekiyordur bir noktada. Belki de hayatın sistem üzerinden devamlılığının en garantili yolu budur. İşte Ahbap bu durumu bildiği için “Ahbap” ve biz değiliz. Bir denge bütünlüğüne sahip bu sistemde kaybetmeden kazanamazsınız. Bu sebeple siz de bir noktada halınızı kaybedeceksiniz. Henüz hiç kimse benim halımı alıp başıma çalmaya kalkışmadı. Ne var ki çalmaya kalkıştığında da hazır olur muyum, bilemiyorum. Sonuçta o halı benim odamı dolu gösteriyor ve ben halimden memnunum. GERÇEKTEN ÖZERK MİYİZ? İrade özerkliği en saf haliyle kişinin kendi hayatını ve geleceğini yine kendisinin belirlemesidir. Bu tabir bugün her teorik mecrada anlamını korumaktadır. Ancak pratikte yani günlük hayatımızda değişen şartlar, kişiler ve tavırları kendi adımıza yaptığımız birçok aksiyonu etkilemektedir. Yani aslında hayatın içinde bireyler birbirinden bağımsız değil ve hatta bir bütün olmaktadır. Bu konuya ilişkin Şeytan Marka Giyer bize oldukça derin ve kuvvetli ipuçları vermektedir. Yönetmenliğini David Frankel’in yaptığı bu film benim için bir açıdan iş dünyasında iyi giyinmenin verdiği statüleri, kadının başarılı olmak için nelere mecbur olduğunu ifade etmektedir. Hatta bazı noktalarda bu film acı dolu bir moda hikâyesine dönüşüyor. Bu noktada bu film benim için çok daha derin bir noktaya ulaştı. Sürü psikolojisini inceleyen bir araştırmaya ve hatta baskı altında kalındığında yaşanılan değişimin evrelerine birincil tanık olmamızı sağlayan bir kaynağa dönüştü. Ana hatlarıyla çizmek gerekirse başrolümüz köklü bir moda evinde hiç beklenmedik bir şekilde yeni bir iş bulur. Fakat kendine has tarzı ve doğallığına rağmen üzerine olağanın aksine buruşuk ve beğeniden uzak ifadeler toplar. Bunun sebebiyse başrolümüzün tam anlamıyla “kalıplara” uymuyor olmasıdır. Ve böylelikle sadece bakışlar ve söylemlerle kişinin iradesinin baskı altında ne denli değişeceğini gözler önüne serer. Yapılan birçok grup araştırmalarında da aynı şekilde bireyler çoğunlukla aykırı olmayı değil uyumlu olmayı seçmişlerdir. Peki, uyumlu olmak her zaman huzur getirmiş midir? Filmimize geri dönecek olursak şunu açıkça görüyoruz ki bireyin değişimi özümseyemeden yaşaması sadece sonuçsuz bir süreç başlatıyor. Kişi özellikle de çağımızın getirdiği en büyük hastalıklardan olan beğenilme duygusuyla şuursuzca hareket ediyor ve en sonunda gördüğü kişinin kendisi olmaması onu her seferinde sıfır noktasına çekiyor. Şu açıktır ki, insanlar güzele doğuştan bir eğilimle yönelirler ve bundan dolayı beğenilmek varoluşlarında vardır. Ancak içimizdeki sonsuz güzel arayışı gözlerimizin doyamamasına ve hep bir adım ötesine gitmeye çalışmamıza sebep olmaktadır. Ve böylelikle beğeni esaslarını kendi kriterlerine göre değil başkalarının kriterlerine göre belirleyenler daha en başta söylediğimiz irade özerkliğine aykırı hareket etmekle beraber ruhlarını büyük bir bunalım içine sokmuş bulunmaktadırlar. Peki, bu çerçeveler içine sokan herkes artık sonsuz bir mutsuzluk çukuruna mı atılmıştır? Elbette hayır. Yine filmimizden örneklendirecek olursak kendisini beğenilmeye adamış ve bunu başardığını düşünen birinin, bu ruh halindeyken eleştirilere tahammülsüz olması oldukça normaldir. Ancak şu var ki; birey toplum içerisinde yer alır, toplumla iletişim kurar, toplumu etkiler ve toplumdan etkilenir. Ve hayatına amaç edindiği şeyleri de yine toplumun bir parçası olarak belirler. Bu amaçlardan ilki kimlik kazanmak ise diğeri de statü kazanmaktır. Bu noktada kişiye hatırlatmamız gereken şey kendi benliğinden başka bir şey değildir. Kendi benliğiyle bir kimliğe sahip olabileceğine ve hatta statü kazanabileceğine inanmak onun için en temel iki ilaç olacaktır. Ancak böylelikle birey kendisiyle barışacak, sevecek ve başkalarının da sevmesini sağlayacaktır. Toplamak gerekirse biz insanların içinde aynı anda çok farklı duygular ve haller vardır. Bir yanımız gülerken bir yanımız ağlar. Bu da oldukça değişken olduğumuzun en büyük kanıtlarındandır diyebiliriz. Bu sebeple bizi mutsuzluğa sürükleyen şeylerden oldukça kolay kurtulabilir ve küçük bir silkelenmeyle hayatımıza köklü bir çizgi ve yeni bir yol çizebiliriz. Ancak şunu unutmamak gerekir ki algıladığımız ve hissettiğimiz her şeyin kaynağı nasıl iç dünyamız ise yine karşılaştığımız her problemin de kaynağı ve hatta karşılığı iç dünyamızdır. Bakış açılarımız, sunduğumuz çözümler, önemseme miktarımız ile en küçük şeyleri bile hayatımızın büyük bir parçası haline getirebiliriz. Bundan dolayı sendelediğimiz yeri suçlamak yerine öncelikle daha kuvvetli adımlar atmayı öğrenmeliyiz. Beyzanur Karaman Alabildiğine Uzanan Masmavi Nehirler ve Eşsiz Doğa, İşte Saraybosna Görkemli dağlarla çevrili yemyeşil ovalar, alabildiğine uzanan masmavi nehirler ve eşsiz doğa… İşte Saraybosna! Bu şehre gelmeden önce şehre dair fazla bir bilgim yoktu. Saraybosna neresi diye sorsalar vereceğim cevap sadece Bosna Hersek’in başkentinden ibaret olurdu. Buna mukabil şehir beni sımsıcak gülümsemesiyle karşıladı. Şehre ayak bastığım andan itibaren yıllardır burada yaşıyor hissine kapılmama ne demeli? Otobüs yolcuğumuz İstanbul’dan başlıyor ve saatler süren yolculuk esnasında tur rehberinden aldığım kitaplara göz gezdiriyorum. Amaç şehre gelmeden önce ufak da olsa belli bir bilgi birikimine sahip olmak. Hadi hayırlısı. Bilindiği üzere Saraybosna Bosna Hersek’in başkenti ve en büyük şehri. Dinar Alpleriyle çevrili Saraybosna Miljacka nehri çevresinden kurulmuş. Bunları okurken arkadan Semra Teyze’nin sesi geliyor kulaklarıma.’ Bizim ülkemiz cennet cennet Saraybosna’da neymiş’. diyor kendisi. Yav teyzecim bir dur bakalım daha Saraybosna’ya ayak basmadık. Önce bir gör sonra karşılaştır bizim cennet vatanımızla. Ben Saraybosna ile ilgili kitapları bir gezgin misali dikkatli ve tutkulu bir şekilde okurken biri mikrofonu alıyor
yürütülen soruşturmada, Alparslan Arslan'ın, Danıştay'a Saldırı olayından başka, Cumhuriyet Gazetesi'nin bombalanması olaylarına da karıştığı belirlenmiştir. Emniyet tarafından yapılan açıklamada, Alparslan Arslan'ın Danıştay Saldırısı'ndan sonra YÖK'e de benzer bir saldırı yapmayı planladığı, ancak yakalandığı için bunu gerçekleştiremediği açıklanmıştır. Emniyet tarafından saldırganın evinde yapılan aramada çok sayıda porno CD, aşk mektupları ve dini kitap bulunmuştur. Saldırganın arkadaşları ve yakın çevresi ise, Arslan'ın dindar bir kişi olmadığını, sıkça içki içtiğini belirtmişlerdir. Alparslan Arslan'ın ilişki içerisinde olduğu Vatansever Kuvvetler Güç Birliği Derneği (VKGB) isimli bir dernek tespit edildi. İçişleri Bakanlığı'nın VKGB'nin faaliyetlerini soruşturmak üzere görevlendirdiği Mülkiye Başmüfettişleri, hazırladıkları raporlar doğrultusunda, dernek hakkında Ankara Cumhuriyet Başsavcılığı'na suç duyurusunda bulundular Diğer taraftan saldırganın ilişki içerisinde olduğu kilit isim Muzaffer Tekin’in, Danıştay saldırısında emirleri emekli bir komutandan aldığı üzerinde duruluyor. MİT ve Emniyet'in hazırladığı örgüt şemasında en tepeye yerleştirilen yüksek rütbeli paşanın ismi (Veli Küçük), tetikçi Arslan’ın babasının ifadesinde de yer alıyor. Diğer taraftan Emniyet Genel Müdürü Gökhan Aydıner, Danıştaydaki silahlı saldırı ve Cumhuriyet Gazetesine yönelik bombalı eylemlerle ilgili örgütsel bir oluşumun var olduğunun saptandığını ve mensuplarının yakalandığını açıkladı. Bu yapılanmanın Ergenekon yapılanması olduğu üzerinde duruluyor. Ergenekon Davası iddianamesinde Danıştay Saldırısına 60 sayfa yer ayrılmıştır. Bu iddianamede eylemin Veli Küçük, Muzaffer Tekin tarafından azmettirildiği savunulmuştur. Ä°karus Atinalı mimar ve mucit Daidalus (Daedalus) ve oğlu İkarus, Kral Minos'un emriyle bir kuleye kapatılır. Daidalus ve oğlu İkarus, Theseus'un Labyrinthos'da (labirent) yolunu nasıl bulabileceğini Ariadne'ye anlatarak Minotaurus'un öldürülmesine yardım ettikleri için kral tarafından cezalandırılmak istenmiştir. Daidalus kendisi ve oğlu için bu kulenin penceresinden kaçmaya yarayacak balmumu ve kuleye ziyaretlerine gelen kuşların tüyleriyle bir çift kanat yapar. Babası; Ikarus'a uçarken zevkten kaçınması gerektiği ve uçmanın coşkusuyla güneşe yaklaşmamasını aynı zamanda da denize yakın uçup kanatların nemlenmesini engellemesi gerektiğini söyler. İkarus uçabilme özgürlüğü ile babasını dinlemez ve güneşe fazla yaklaşınca balmumu erir ve Ege Denizi'ne düşerek hayatını kaybeder. Düştüğü söylenen deniz, İkaria Denizi ve oraya yakın olan adanın adı da İkaria Adası olarak kalmıştır Athlon Athlon, Amerikalı AMD şirketi tarafından üretilmiş olan farklı x86 tabanlı mikroişlemci yongalarına verilen ticari marka. Farklı mimarisi sayesinde aynı saat frekanslarında rakibi Intel işlemcilerinden daha fazla işlem yapabilen Athlon işlemciler, makul fiyatları ile piyasada kendilerine yer edinmişlerdir. İlk örneklerinde soğutma sorunları yaşanan Athlon serisi işlemcilerde, sonraları gerçekleştirilen yapısal değişiklikler ve eklenen ısı dağıtıcı kılıf ile sorun büyük ölçüde çözülmüştür. Başlangıçta işlemci piyasasında lider ve neredeyse tekel olan Intel ürünlerine, ucuz seçenek olarak görülen Athlon işlemciler 64 bitlik Athlon 64 modellerinin de çıkması ile pazarda önemli bir yere sahip olmuşlardır. Asosyal Sosyal olmayan insan davranışları sergileyen bireye verilen ad. Kalabalık ortamlarda bulunmayı sevmeyen kişidir. Kimsenin olmadığı sakin yerler bu tip insanlar için her zaman ilgi çekicidir. Kalabalık ortamlarda genelde saklanma isteği içindedirler. Bu yüzden toplumdan zamanla uzaklaşırlar. Bunun yanında en önemli etkenlerden sayılabilecek bir diğer unsur da kişilerin insanlarla ilişkilerinde yanılgılarından kaynaklanan bir asosyalliktir. Buna kısmen toplumdan kendini izole etmek de denilebilir. Psikolojik olgular ve hayatımızdaki süreçlerin etkilediği sadece genetik olarak algılanamayacak bir durumdur. Ama sonuçta psikolojinin her açıdan üzerinde durması gereken bir konu olduğu düşünülmelidir. Günümüzün yaygın 3 unsuru hem birbiri ile çok yakın tutumlar sergilemekte hem de birbirini tetikleyen etmenler olarak karşımıza çıkmaktadır. Temel olarak yoğun iş ve şehir hayatı içerisinde karşımıza çıkan ilk problem çağımızın veremi olan strestir. İlerleyen ve terapi görmeyen tedbir alınmayan süreçte depresyona dönüşmesi kaçınılmazdır. Ağır tedavi görmemiş depresyon vakalarında sıklıkla karşımıza çıkan durum ise kısmen asosyalliktir. Sonuçta nedenleri olan bir durum ve birdenbire ya da kalıtımsal olarak ortaya çıkmış bir tutum değildir. KOBÄ° KOBİ (Küçük ve Orta Büyüklükteki İşletmeler), "250 kişiden az yıllık çalışan istihdam eden ve yıllık net satış hasılatı ya da mali bilançosu 125 milyon lirayı aşmayan ve yönetmelikte mikro işletme, küçük işletme ve orta büyüklükteki işletme olarak sınıflandırılan ekonomik birimler." olarak tanımlanmıştır. Günümüzde KOBİ Tanımı sadece üretim sektörünü değil, aynı zamanda tüm hizmet sektörünü de kapsamaktadır. Bu aynen Kalite Güvence Sistemlerinin öncelikle üretim sektöründe başlayıp, sonradan hizmet sektörüne de yayılması gibidir. Kobi işletmeler KOSGEB adı verilen devlet kuruluşuna bağlı ve bu kuruluş aracılığıyla devletin sunduğu birçok hibe ve destekten faydalanmaktadır. Bu teşviklerin genel amacı iş hacmini genişletmek ve ekonominin geniş bir parçası olan KOBİ lerle doğru orantıda büyüyen bir ekonomi elde etmektedir. Kobilerin uzun seneler nesillerden nesillere devam edebilecek bir yapıya ulaşması için kurumsallaşmaları gerekmektedir. Baki Mercimek Baki Mercimek, (d. 18 Eylül 1982, Amsterdam) Hollanda doğumlu Türk eski futbolcudur. Futbola sekiz yaşında Ajax altyapısında başladı. 1999 yılında HFC Haarlem takımına, 2000 yılında ise Premier League takımlarından Sunderland'e transfer oldu. Sonralar Beşiktaş'a transfer edildi. Sunderland'in ardından 2002 yılında Hollanda liginde mücadele eden Telstar takımında kiralık olarak oynadı. 2003'te Gençlerbirliği'ne transfer olarak Süper Lig kariyerine başladı. Bu takımda 3 sezon görev aldıktan sonra Beşiktaş'a transfer oldu. Beşiktaş'ta sözleşmesi bittikten sonra Ankaraspor'a transfer olmuştur fakat Ankaraspor'un TFF kararıyla küme düşürülmesinden sonra MKE Ankaragücü'ne kiralandı. Devre arasında ise Diyarbakırspor'a kiralandı. 2010-2011 sezonunda ise Karşıyaka ile anlaştı. 2010-11 sezonunun sonunda Karşıyaka'yla sözleşmesini fesh ederek Bugsaşspor'a transfer oldu. 2013-2014 sezonunda Gaziosmanpaşa ile anlaşmış ve bu takımın formasını terletmiştir. 2014-2015 sezonu sonunda futbolu bırakmıştır. 8 kez millî takımlara çağrılan Baki Mercimek, 2 kez Türkiye U-21, 5 kez Türkiye A2, 1 kez de Türkiye A Millî forması olmak üzere toplam 9 kez millî formayı giymiştir. Brave Murder Day Brave Murder Day, İsveç kökenli Doom Metal grubu Katatonia'nın ikinci albümüdür. Albüm, grubun uluslararası olarak yayınlanan ilk albümleridir. Vokalleri Jonas Renkse'nin sesinde sorun olması nedeniyle, Opeth'den Mikael Akerfeldt üslenmiştir. Jonas Renkse'nin ilk defa temiz vokal ile söylediği şarkı olan Day bu albümdedir. Albüm, beste bazında grubun dönüm noktalarından olmuştur. Tekrarlara dayanan müzikal yapı, Renkse'nin ustaca yazılmış sözleri ve Akerfeldt'in soğuk vokalleriyle birleştirilmiştir. Brave Murder Day, doom metal açısından çok önemli bir albüm olarak görülmektedir. Ayrıca Katatonia'nın (Sounds Of Decay EP'si dışında) doom metal türüne verdiği en son çalışmadır. Brave murder day albümünün dünyada aşağıdaki şekilde dağıtımı gerçekleştirilmiştir: Avantgarde Music 1996 CD (Avrupa) Century Media 1997 CD (USA) Mystic Production 1997 MC (Polonya) Atlantis 1998 MC (TÃ¼rkiye) Irond 2004 CD (Rusya) Shock 2004 CD (Avustralya) Northern Silence 2004 LP (Avrupa) Tüm besteler Katatonia. Tüm şarkı sözleri J. Renkse Fahri Tatan Fahri Tatan (d. 30 Mayıs 1983, Rize), Türk millî futbolcudur. 1999-2000 sezonunda o dönem 3. Lig'de mücadele eden Rize temsilcisi Pazarspor'dan Fenerbahçe PAF takımına transfer edildi. Orta saha mevkiinde görev yapan Fahri, 20 Temmuz 1999'da profesyonelliğe geçti. 2002-03 sezonu sonunda Çaykur Rizespor'a transfer oldu. Bu takımda dört sezon görev aldıktan sonra Beşiktaş'a transfer oldu. Beşiktaş'ta istediği şansı bulamadı ve 2007-08 sezonunun başında Çaykur Rizespor'a kiralandı. Beşiktaş, 16 Temmuz 2008'de oyuncunun transferi için Konyaspor'la anlaştı. Fahri, Konyaspor ile iki yıllık sözleşme imzalamıştır. Konyaspor'da kadro dışı bırakıldığı için mutlu olmayan oyuncu Konyaspor'un küme düşmesinin ardından serbest kaldı. 2009-10 sezonu Denizlispor ile üç yıllık sözleşme imzaladı. Sezonun ilk yarısı sonunda Denizlispor'la yollarını ayırdı. Tatan 2009-10 sezonun ikinci yarısında Eskişehirsporla bir buçuk yıllığına anlaştı. 2010-11 sezonunda, iki yıllık sözleşme imzaladığı Adanaspor'a transfer oldu. 2011-12 sezonunun devre arasında teknik direktör Levent Eriş'in verdiği rapor doğrultusunda gidecek futbolcular listesine kondu ve bunun üzerine Adanaspor yönetimiyle sözleşmesini karşılıklı fesh ederek takımdan ayrıldı. Bunun üzerine sezonun ikinci devresi için daha önce de formasını giydiği Çaykur Rizespor'la anlaştı. Türkiye millî futbol takımında 8 özel maçta forma şansı bulmuştur. Bunların ilki 12 Nisan 2006'da 1-1 biten Azerbaycan maçıdır. Mouse on Mars Mouse on Mars, Jan St. Werner ve Andi Toma'dan oluşan Alman elektronik müzik ikilisi. 1993'ten beri, ambiant analog synthlerin ağır ve parçalı sesleri ile tekno, trans ve disko müziğinin garip karışımından oluşan bir müzik icra ediyor. Mouse on Mars soundunu oluşturan bütün bu unsurlar kimi zaman bas gitar, davul, elektronik gitar gibi rock enstrümanlarının canlı kayıtlarıyla aynı potada eriyor. 1994 yılında İngiliz plak şirketi Too Pure'dan çıkardıkları, tekno ve ambiant mixlerinden oluşan ilk albümleri Vulvaland'dan sonra Iora Tahiti adlı albümü piyasaya sürdüler. İkili, 1997'de Almanya'da kendi plak şirketleri Sonig Records'u kurdu ve kendi albümlerinin yanı sıra, Alman yeraltı elektronik sanatçılarının albümlerini de yayınlamaya başladı. Nightmares on Wax George Evelyn, sahne adıyla Nightmares on Wax ya da DJ E.A.S.E., Leeds doğumlu İngiliz prodüktör ve DJ. Leeds doğumlu George Evelyn'in babası ve ablası onu Quincy Jones ve Curtis Mayfieldın soul müziğiyle tanıştırmıştır. Daha sonra ise Evelyn "Rapper's Delight" ve "Buffalo Gals" gibi hip hop parçalarından etkilenmiştir. Nightmares on Wax aslen 1988'de George Evelyn'in John Halnon ile başlattığı ve daha sonra Halnon yerine Kevin Harper ile devam ettiği bir projeydi. İlk stüdyo albümleri "" 1991'de Warp Records'ta yayımlanmıştır. Albümün çıkışından sonra Harper gruptan ayrılmış ve DJ'lik kariyerine devam etmiştir. Evelyn'in Warp için yayımladığı ikinci stüdyo albümü "Smokers Delight" 1995'te yayımlanmıştır ve "Fact dergisinin" "Tüm Zamanların 50 En İyi Trip-Hop Albümleri" listesinde 15. sırada yer almıştır. Evelyn 1999'da "Carboot Soul"u ve 2002'de "Mind Elevation"ı yayımlamıştır. 2005'te kendi plak şirketi Wax On'u kurmuştur. 2006'da "In a Space Outta Sound"u, 2008'de "Thought So"yu 2013'te "Feelin' Good"u ve 2018'de "Shape the Future"ı yayımlamıştır. The Notwist The Notwist, 1989 yılında Weilheim Almanya’da Markus Acher (gitar, vokal), Michael Acher (kontrbas) ve Mecki Messerschmidt (bateri) tarafından kurulan müzik grubudur. Günümüz Alman Indie Band’ların sembolu olarak kabul edilir. The Notwist birçok müzikal stil değişikliği yaşadı. Kuruldukları günden bugüne kadar punk, garage, hardcore, noise‘dan jazz-rock, post-rock ve synth-pop’un çarpık versiyonlarına, oradan Organik ve dijital seslerin birlikteliğinden oluşan, electronika, indie-rock, dub gibi tınıları komplike ve yoğun bir ses örgüsünde bir araya getiren günümüz soundlarına uzanan müziklerinde bir şey hep aynı kaldı: o da melankoli. Yıllar içerisinde çevrelerinde büyük bir hayran grubu oluştu ve “The Wire” 1998 yılında “Weilheim yeni Seattle mı?” diye sormaktaydı. Pest Pest, Adrian Josey (DJ-vokal), Benjamin Mallott (DJ-keys), Thomas Marriott (trombon), Wayne Urquhart (çello), Matt Chandler (gitarlar)'dan oluşan İngiliz grup. 2002'de Londra'da kuruldu. Müzikleri, caz, hip hop, funk, rock, tekno ve UK garage türlerinin Pest'e özgü birlikteliğinden oluşur. İlk albümlerini 2003'te "white label" olarak yayınlamalarının ardından İngiliz plak şirketi Ninja Tunes ile anlaşma imzaladılar ve yakın tarihli iki adet albüm, beş adet EP yayınladılar. "Necessary Measures" (2003) albümü ile dikkat çeken grup, ikinci albümleri "All Out Fall Out" (2005) ile kendine has müziğini icra etmeye devam ediyor. Plaid Plaid, İngiliz müzik grubu. 1980'lerin başında okulda tanışan Ed Handley ve Andy Turner 1984 yılında Londra'da "Def Squad" adını taşıyan breakdance toplulugunu kurdular. Aynı yıllarda patlayan acid house ve detroit tekno müziğinin İngiltere’ye ulaşmasıyla ikili, eşofmanlarını atmaya ve kendilerinin de dans edebileceği müzikler yazmaya karar verdi ve ilk albümlerini 1988 yılında, oldukça kısa bir ömrü olmuş olan İngiliz plak şirketi APT Recordings'den yayınladı. İkili bundan sonra "Plaid" ismini alarak hip-hop ve break beatleri, turntable numaraları eşliğinde elektronik dans müziği sounduyla harmanlayarak kendine özgü melankolik bir dans müziği yarattı. Plaid bugüne kadar “Clear”, “Warner”, “Black Dog Productions” ve “Warp Records” gibi çeşitli plak şirketlerinden yedi albüm ve EP yayınladı. Zeytun İsyanı (1780) Zeytun İsyanı, Maraş'ın Zeytun kazasında gerçekleşmiştir. Zeytun Ermenileri, IV. Murat tarafından verildiğini iddia ettikleri bir fermana dayanarak 1774'ten beri vergi vermeyi reddetmekteydiler. Bu sorunu çözmek için gelen Maraş valisi Ömer Paşa, Zeytun Ermenileri tarafından öldürülünce kasaba 7 ay sürecek bir sıkıyönetime tâbi tutuldu. Bu, Ermenilerin Osmanlı İmparatorluğu yönetimine karşı ilk silahlı isyanıdır. Daha sonra Osmanlı hâkimiyeti altında 30'a yakın isyan çıkartmışlardır. Homer Simpson Homer Jay Simpson, animasyon televizyon dizisi "Simpsonlar"ın kurgusal ana karakteri ve diziye adını veren ailenin üyesi. Dan Castellaneta tarafından seslendirilen Homer, televizyonda ilk defa 19 Nisan 1987'de "The Tracey Ullman Show"da yayınlanan "Simpsonlar" kısalarından "Good Night"ta göründü. Homer, çizgi film çizeri Matt Groening tarafından, James L. Brooks'un ofisinin bekleme salonunda beklerken tasarlandı ve yaratıldı. Karaktere babası Homer Groening'in adını verdi. "The Tracey Ullman Show"da üç yıl yer aldıktan sonra Simpson ailesi, 17 Aralık 1989'da Fox kanalında kendi dizisine kavuştu. Homer ile eşi Marge'ın Bart, Lisa ve Maggie adında üç çocuğu vardır. Ailenin babası olarak Springfield Nükleer Santrali'nde çalışmaktadır. Homer, Amerikan işçi sınıfı stereotipidir: kaba, kilolu, beceriksiz, sakar, tembel, ağır içici ve cahil fakat kendisini ailesine adamış iyi biridir. Banliyöde yaşayan bir fabrika işçisinin rutin yaşamına sahip olmasına rağmen bir dizi olağanüstü deneyim yaşamaktadır. Kısalarda ve ilk bölümlerde Castellaneta, Homer'ı Walter Matthau etkisiyle seslendirdi fakat dizinin ikinci ve üçüncü sezonunun yarım saatlik bölümlerinde Homer'ın sesi daha güçlü hale geldi. Homer, video oyunları, "Simpsonlar Sinema Filmi", The Simpsons Ride, reklamlar ve çizgi romanların da aralarında bulunduğu "Simpsonlar"la ilgili diğer ürünlerde de yer aldı. Ayrıca kızgınlık homurtusu "D'oh!", 1985 yılından beridir "Oxford Dictionary of English" ile 2001'den beridir "Oxford English Dictionary" sözlüklerinde yer almaktadır. Homer, Marge'ın beceriksiz kocası ve Bart, Lisa ile Maggie Simpson'ın babasıdır. Mona ile Abraham "Büyükbaba" Simpson'ın oğludur. Homer, "Simpsonlar"ın ilk dört yüz bölümünde yüz seksen sekiz farklı işte çalıştı. Çoğu bölümde Springfield Nükleer Enerji Santrali'nde Nükleer Güvenlik Müfettişi olarak çalışmaktadır ve bu pozisyonda dizinin üçüncü bölümü olan "Homer's Odyssey"de çalışma başladı. Santralde sürekli uyuyan ve görevlerini ihmâl eden Homer genellikle patronu Mr. Burns tarafından tamamen göz ardı edilmekte ve unutulmaktadır. Matt Groening, Homer'ın nükleer santralde çalışmasının sebebini tahribat riskinden ötürü olduğunu söylemiştir. Çalıştığı diğer işler tek bölümlük olup bölüm sonunda sona ermektedir. Dizinin ilk yarısında senaristler Homer'ın santralden nasıl atıldığına ve her bölümde tekrar işe alındığına dair bir açıklama geliştirdiler. Sonraki bölümlerde düzenli işinden bahsedilmeden gayri ihtiyari olarak sık sık yeni bir işe başladı. "Simpsonlar", karakterlerinin bir yaşı olmadığı ve her daim şimdiki yılda olduğunu farz eden yerleşik bir zaman çizgisi kullanmaktadır. Birçok bölümde olaylar, ardışık bölümlerde çelişmesine rağmen spesifik zaman periyotlarına bağlanmaktadır. "Mother Simpson" (yedinci sezon, 1995) bölümünde Homer'ın annesi Mona, 1969'da saklanmaya çalışan bir radikal olarak gösterilmiş, "The Way We Was" (ikinci sezon, 1991) bölümünde 1974'te Springfield Lisesi'nde Marge Bouvier'a aşık olarak gösterişmiş ve "I Married Marge" (üçüncü sezon, 1991) bölümünde Marge'ın 1980'de Bart'a hamile kaldığı ima edilmiştir. Ancak "That 90's Show" (on dokuzuncu sezon, 2008) bölümü, yayınlanmış birçok geçmiş öyküyü yalanlamaktadır; örneğin, eski bölümler Lisa'nın 1980'lerde doğduğunu ileri sürerken bu bölümde Marge ile Homer'ın 1990'ların başında çocuksuz olduğu gösterilmektedir. Dizinin gelişmesiyle birlikte Homer'ın yaşı değişmiştir; İlk bölümlerde 36 yaşındayken, sekizinci sezonda 38 ve 39, on sekizinci sezonda 40 olarak açıklanmıştır ve bu sezonlarda yaşı tutarsızdır. Bill Oakley ile Josh Weinstein'in idari sorumlu olduğu dönemde Homer'ın da kendileri gibi yaşlandığını fark ettiler ve karakterin yaşını 38'e yükselttiler. Boyu ise 1.75 m (5'9")'dir. Groening, karakterlere kendi aile üyelerinin adını verirken adını antik Yunan şairi Homeros'tan alan babası Homer Groening'in adı da Homer'a verildi. Homer'ın adının arkasında anlamlı bir şeyin olmadığı ve karakterin kişiliğinin çok azı babasına dayandırıldığı belirtili, ayrıca Groening daha sonra oğluna da Homer adını verdi. Groening konu hakkında "Homer esasen gerçek babamı eğlendirmek ve az biraz da kızdırmak için oluşturuldu. Babam; atletik, yaratıcı, akıllı bir film yapımcısı ve yazarıydı ve Homer ile ortak noktası olan tek şey donut'lara olan aşkıydı." ifadelerini kullandın. Groening, birkaç röportajında Homer'ın babasının adını aldığını belirtmesine rağmen 1990'da yapılan birçok röportajda 1939 Nathanael West romanın "The Day of the Locust"taki bir karakterin Homer'ın adlandırılmasına ilham kaynağı olduğunu iddia etti. Homer'ın ikinci adı "Jay"i belirten "J", "The Rocky and Bullwinkle Show"daki Bullwinkle J. Moose ile Rocket J. Squirrel gibi ikinci isimlerini Jay Ward'dan alan karakterlere saygı amacıyla kullanılmıştır. Homer, 19 Nisan 1987 tarihinde tüm Simpson ailesiyle birlikte ilk defa "The Tracey Ullman Show" kısası "Good Night" bölümünde göründü. 1989 yılında kısalar, Fox kanalında yayınlanacak yarım saatlik bir dizi olarak "Simpsonlar"'a uyarlandı. Homer ve geri kalan Simpson ailesi bu yeni şovda görünmeye devam etti. Tüm Simpson ailesi siluetlerinden tanınacak şekilde tasarlandı. Aile, kabaca çizildi çünkü Groening, eskizleri animatörlere gönderirken eskizlerin animatör tarafından düzenleneceğini sanıyordu fakat animatörler bunun yerine sadece çizimleri kopyaladılar. Homer'ın fiziksel özellikleri genellikle diğer karakterlerde kullanılmadı; örneğin, sonraki sezonlarda Homer, Büyükbaba Simpson, Lenny ve Palyaço Krusty dışında hiçbir karakterde benzer sakal çizgisi yoktu. Groening, Homer'ı tasarlarken esasen kendi baş harfini karakterine kafasındaki saç telleri ile kulak tarafına koydu: kafadaki kıllar "M" harfine, sağ kulak tarafı ise "G" harfine benziyordu. Groening bunun çok dikkat dağıtacağını düşündü ve normal gözükmesi için kulağı yeniden tasarlamaya karar verdi. Ancak hayranları için Homer'ı çizerken kulağı "G" şeklinde çizmeye devam etmektedir. Homer'ın kafasının temel şekli yönetmen Mark Kirkland tarafından üstünde bir salata kâsesi ile boru şeklinde bir kahve kutusu olarak tanımlandı. Marge, Lisa ve Maggie'nin kafası küre şeklindeyken Bart'ın kafası da kahve kutusu şeklindedir. Kısalar boyunca animatörler konuştuğu zaman Homer'ın ağzını hareket ettirme şekli üzerinde deneme yaptılar. Bu noktada karakterin ağzı "sakal çizgisinin arkasına" kadar uzanıyordu fakat "kontrolden çıkınca" bu yöntem kullanılmaz hâle geldi. İlk bölümlerden bazılarında Yönetmen Wes Archer darmadağınık görüneceğini düşündüğünden ötürü Homer'ın saçı sivri uç yerine yuvarlak olarak kullanıldı. Homer'ın saçı sürekli sivri uçlu olarak değişime uğradı. İlk üç sezon boyunca Homer'ın yakın çekimleri için tasarımına kaş niyetine iki küçük çizgi eklendi. Matt Groening, bunlardan pek memnun kalmadı ve zamanla kullanılmamaya başlandı. Yedinci sezondaki (1995) "Treehouse of Horror VI" bölümünde yer alan "Homer" parçası için karakter ilk kez bilgisayar animasyonuyla üç boyutlu olarak çizildi. Pacific Data Images'teki bilgisayar animasyon yönetmenleri "karaktere yeniden şekil vermemek" için çok çalıştılar. Parçanın final dakikasında 3D Homer, gerçek bir dünyada Los Angeles'ta canlı çekimle sona ermektedir. Sahne David Mirkin tarafından yönetildi ve bu sahneyle dizide ilk kez bir "Simpsonlar" karakteri gerçek dünyada yer almış oldu. "Lisa's Wedding" (altıncı sezon, 1995) bölümünde on beş yıl geleceğe gidilirken Homer'ın tasarımı karakteri yaşlandırmak için değiştirildi. Homer bu bölümde daha şişman, kafasındaki iki kıldan biri düşmüş, göz altında fazladan bir tane çizgi daha gelmiş şeklinde çizildi. Bir sonraki flashforward'da benzer bir tasarım kullanıldı. Homer, Dan Castellaneta tarafından seslendirilmektedir. "The Tracey Ullman Show"'un ana kadrosunda da yer alan Castellaneta Homer'ın dışında Büyükbaba Simpson, Palyaço Krusty, Barney Gumble, Groundskeeper Willie, Mayor Quimby ile Hans Moleman gibi birçok karaktere ses vermektedir. "Simpsonlar" kısaları için seslendirmeye ihtiyaç duyulduğunda yapımcılar daha çok oyuncu işe almak yerine Castellaneta ile Julie Kavner'dan Homer ile Marge'ı seslendirmelerini istemeye karar verdiler. Kısalar ile yarım saatlik şovun ilk birkaç sezonunda Homer'ın sesi şu anki sesinden daha farklıydı. İlk zamanlar sesi Walter Matthau'nun hafif etkisi altındaydı ama Castellaneta "bu sesin arkadasında duracak yeterli gücü" bulamadı ya da Matthau etkisini dokuz ila on saatlik seslendirme kaydını sürdüremedi ve daha kolay bir şeyler bulmak zorunda kaldı. Yarım saatlik şovun ikinci ve üçüncü sezonlarında Castellaneta "sesi düşürdü" ve karakterin sesini daha çok yönlü ve esprili olarak geliştirdi; bu da Homer'a daha dolgun bir duygu yelpazesi sundu. Castellaneta'nın normal konuşma sesi, Homer ile benzerlik göstermiyor. Castellaneta, Homer'ın sesini canlandırmak için çenesini göğsüne indirdi ve "IQ'sunu koyver." dedi. Bu durumdayken "Homer Goes to College" (beşinci sezon, 1993) bölümündeki "S-M-R-T; I mean, S-M-A-R-T!" ("Z-K; demek istiyorum ki Z-E-K-İ!") gibi Homer'ın az zekâ gerektiren birçok yorumu, o an doğaçlama ortaya çıktı ve bunlar, Castellaneta'nın kayıt sırasında yaptığı gerçek birer hataydı. Castellaneta, kayıt oturumları sırasında karakterin ruh hâlinde kalmayı seviyor ve sahneyi görselleştirmeye çalışır, böylece ona uygun sesi verebilir. Homer'ın şöhretine rağmen Castellaneta, "belki ölümüne fanatikler dışında" halk arasında nadiren tanındığını iddia etmektedir. "Homer's Barbershop Quartet" (beşinci sezon, 1993), Homer'ın sesinin Castellaneta'dan başka biri tarafından canlandırıldığı tek bölümdür. Bölümde Homer, The Be Sharps adlı bir dört sesten oluşmuş vokal grubu kurar ve bazı noktalarda The Dapper Dans'in bir üyesi, Homer'ın şarkı söylerkenki sesini canlandırır. Dapper Dans, The Be Sharps'ın dört üyesinin de şarkı parçalarını kaydetti. Şarkı söyleyişleri, normal seslendirme sanatçıların sesiyle karıştırıldı ve düzenli bir seslendirme sanatçısı melodiyi söylerken Dapper Dans, eşlik etti. 1998'e kadar Castellaneta'ya bölüm başına 30 bin dolar ödendi. 1998'deki bir ödeme anlaşmazlığı sırasında Fox, altı ana seslendirme sanatçısını yeni kişilerle değiştirmekle tehdit etti ve yeni seslendirme sanatçıları için casting yapmaya hazırlanıyordu. Bununla birlikte, anlaşmazlık kısa sürede çözüldü ve bölüm başına 125 bin dolar aldı ta ki 2004 yılında seslendirme sanatçıları bölüm başına 360 bin dolar isteyene kadar. Sorun bir ay sonra çözüldü, ve Castellaneta bölüm başına 250 bin dolar kazandı. 2008 yılında yapılan maaş müzakerelerinin ardından, seslendirme sanatçıları bölüm başına yaklaşık 400 bin dolar almaya başladı. Üç yıl sonra Fox, üretim maliyetleri düşmediği sürece diziyi iptal etme tehdidinde bulununca Castellaneta ve diğer oyuncu kadrosu, bölüm başına sadece 300 bin dolar almayı kabul etti. Sorumlu yapımcı Al Jean, "Simpsonlar"'ın yazı odasında "herkesin Homer sahnelerini yazmayı sevdiğini" ve Homer'ın maceralarının çoğunun senaristlerin deneyimlerine dayandığını belirtti. Şovun ilk sezonlarında Bart ana odak noktasıydı ancak dördüncü sezonda Homer'a daha çok odaklanıldı. Matt Groening, bunun nedenini şu sözlerle dile getirdi: "Homer ile yapabileceğiniz çok daha fazla şaka var. Ve Homer'ın aptallığı, çok daha ciddi sonuçları yaratıyor. Bir çocuk suçluyla gidebileceğin mesafe sınırlıdır. Bart'ın mahkemede Homer'ı baba olarak yargılanmasına kadar her şeyi yapmasını istedik. Fakat Homer bir baba ve aptallığı daha komik. (...) Homer, aklına gelen her dürtüsel fikri düşünmeden uyguluyor." Homer'ın davranışı dizinin yayını boyunca birkaç kez değiştirildi. Başlangıçta Bart'a karşı "çok öfkeli" ve baskıcıydı fakat kişiliği daha fazla ön plana çıkarılınca bu özellikleri yumuşatıldı. İlk sezonlarda Homer, ailesinin kendisini kötü biri olarak göstereceğinden ötürü endişe duyuyordu fakat sonraki sezonlarda başkaları tarafından nasıl algılandığı konusunda daha az endişe duymaya başladı. İlk birkaç yıl içinde Homer genellikle tatlı ve samimi olarak tasvir edildi lakin Mike Scully'nin yapımcı olarak çalıştığı süre içinde daha çok "kaba ve kibirli bir budala" hâline geldi. "Slate" dergisinden Chris Suellentrop, konu hakkında "Scully'nin görev süresinde "Simpsonlar" bir çizgi film oldu. (...) Bir zamanlar bölümler Homer ile Marge'ın bisiklet gün batımına doğru sürerken biterken (...) şimdiyse Homer'ın Marge'ın boynuna sakinleştirici bir dart atmasıyla sona eriyor." diye yazdı. Hayranlar karakterin bu hâline "Jerkass Homer" adını verdiler.. Seslendirme sırasında Castellaneta senaryoda yazılan ve Homer'ı çok kaba ifade eden materyalleri reddetti. Homer'ın "kaba ve düşüncesiz olduğuna inanırken bunu kasıtlı yapmadığını" düşünmektedir. ""'ni düzenlerken Homer'ı daha sempatik hale getirmek için birkaç sahne değiştirildi. Senaristler, Homer'ın zekâsının yıllar içinde yıllar içinde azaldığını ve bunun kasıtlı olarak yapılmadığını belirtmektedir. Örneğin "When You Dish Upon a Star" (onuncu sezon, 1998) bölümünde senaristler Homer'ın okuma bilmediğini itiraf ettiği bir sahneyi eklediler. Homer'ın okumayı bildiği önceki bölümlerle çelişmesinden ötürü senaristler hikâyedeki beklenmedik bu gelişmeyi tartıştılar ve nihayetinde şakayı tutmaya karar verdiler çünkü esprili buldular. Senaristler Homer'ın aptallığını tasvir etmek için ne kadar ileri gideceklerini sık sık müzakere ederler; önerilen tek kural, "kendi adını asla unutamamasıdır." Homer'ın komik kişiliği aptallık, tembellik ve korkaklığa yol açan patlayıcı öfkesinde sık sık görülür. Karakterin zekâ düzeyi düşüktür ve bu da yönetmen David Silverman tarafından "Homer'ın aptallığındaki yaratıcı parlaklık" olarak anılmıştır. Homer ayrıca işine karşı ilgisizdir, şişmandır ve "midesine düşkündür." Kısa dikkat süresi, çeşitli hobi ve işletmelerle ilgili aldığı dürtüsel kararlarla kendini kanıtlanmıştır ve "sadece işler kötüye gittiğinde fikrini değişirir." Homer sık sık akşamları Moe'nun Barı'nda Duff Bira içer ve "Duffless" (dördüncü sezon, 1993) bölümünde tam bir alkolik olarak görünmüştür. Komşuları Ned Flanders ile ailesini çok kıskanır ve Bart, Homer'ı kolayca öfkelendirir. Bart'ın Homer'ı öfkelendirmesiyle Homer öfkelenince karikatürize bir şekilde Bart'ı sık sık boğazlar. Homer'ın Bart'ı boğazladığı ilk sahne "Family Portrait" adlı "Simpsonlar" kısasında yer almıştır. Groening'e göre kural Homer'ın düşünmeden Bart'ı boğazlamasıydı çünkü bunu yapmak "sadistçe görünmektedir. Homer'ın dürtüleri tarafından yönetildiğine inanırsak kolayca dürtüleri değiştirebilir. Bu yüzden Bart'ı istemeden boğazlar ve daha sonra kolayca pes eder." Groening'in eğlendiren özgün fikirlerden bir diğeri de "Homer her zaman hak ettiği cezayı alacaktı yoksa Bart da onu boğazlamak zorunda kalacaktı." fakat bu fikir, uygulanmadı. Homer, öfkesini gösterme konusunda hiç pişman olmaz ve eylemlerini aile dışındaki insanlara göstermekten çekinmez. Homer'ın ailesi ile karmaşık ilişkileri vardır. Sık sık Bart'ı azarlar fakat ikili çoğunlukla birlikte maceraya dalar ve bazen müteffik olurlar. Özellikle sonraki sezonlardaki bazı bölümler ikilinin sahip olduğu kurnazlığa garip bir biçimde saygı duyduğunu gösterir. Homer ve Lisa'nın karşıt kişilikleri var ve genellikle Lisa'nın yeteneklerini görmezden gelir fakat kızını ihmâl ettiğini anladığında elinden geleni yapar. Homer'ın düşünmeden yaptığı tuhaflıklar genellikle ailesini üzerken birçok kez kendini sevecen ve umursayan bir baba ve bir koca olduğunu ortaya koymuştur: "Lisa the Beauty Queen" (dördüncü sezon, 1992) bölümünde bağrına bastığı Duff keşif balonunu satıp Lisa'nın kendisini daha iyi hissetmesi için Lisa'nın güzellik yarışmasına girmesine harcamıştır;; "Rosebud", (altıncı sezon, 1993) bölümünde Maggie'nin çok sevdiği oyuncak ayıyı tutmasına izin vererek servet sahibi olma şansını kaçırmıştır yine de dizide Homer'ın çoğu zaman üçüncü bir çocuğu olduğu imasında bulunulur; "Radio Bart", (üçüncü sezon, 1992) bölümünde Bart, kuyuya düşünce kazı çalışmalarına canla başla katılır; "A Milhouse Divided", (sekizinci sezon, 1996) bölümünde tatmin edici olmayan ilk törenlerini telafi etmek için Marge ile sürpriz bir ikinci düğün düzenler. Homer'ın huzurevine yerleştirdiği babası Abraham "Büyükbaba" Simpson ile zayıf bir ilişkisi vardır. Simpson ailesi, büyükbaba ile gereksiz temastan kaçınmak için genellikle ellerinden geleni yapar fakat Homer zaman zaman babasına duyduğu sevgiyi gösterir. Homer, "çeşitli arzularının (mutlu) bir kölesidir." Görünürde boş bir zihni vardır fakat zaman zaman çeşitli konular hakkında şaşırtıcı bir bilgi derinliği sergiler ki bu konular arasında ABD Yüksek Mahkemesi'nin yapısı, İnka mitolojisi, iflas hukuku ve sitoloji yer alır. Homer'in kısa akıllılık dönemleri, daha uzun ve tutarlı cehalet, unutkanlık ve aptallık dönemleri tarafından gölgede bırakılır. Homer, 55 gibi düşük bir IQ'ya sahiptir. Bu da çeşitli kalıtsal Simpson genine atfedilmiştir ve bu gen, ailenin her erkek üyesinin inanılmaz derecede aptal olmasına neden olur. Alkol problemi, radyoaktif atığa maruz kalma, tekrarlayan kraniyal travması ve beynin ön lobuna yerleştirilmiş bir boyalı kalem gibi özelliklere sahiptir. 2001'de yayımlanan "HOMR" bölümünde Homer, beynindeki boyalı kalemi çıkartınca IQ'su 105'e yükselmiştir. Bunun sonucu olarak Lisa ile bağ kursa da yeni anlama ve akıl yürütme kapasitesi onu mutsuz eder ve boyalı kalemi yeniden beynine yerleştirir. Homer sık sık kendi zihniyle tartışır ve bu da seslendirme ile açık edilir. Zihni, zaman zaman doğru kararı vermesine yardımcı olan ancak genellikle muhteşem bir şekilde başarısız olan şüpheli tavsiyeler sunma eğilimi vardır. Zihni bile dayanamaz, sinirlenir ve Homer'ı ses efektleri eşliğinde terk eder.. Zamanı doldurma ve animatörlerin üzerinde çalışabilmelerinin kolay olması sebebiyle bu gibi değişimler sık sık dizide yapıldı. Yapımcıların mümkün olan her olasılığı kullanmasından sonra bunlar aşamalı olarak diziden kaldırıldı. Yapımcı Mike Reiss, yazımını en sevdiği "Simpsonlar" karakterinin Homer olduğunu söyledi: "Homer, sadece bir komedi senaristinin hayalidir. Her şeyi, her kinayesi yanlış. Şişman ve kel ve aptal, tembel ve öfkeli ve alkolik. Eminim ki yedi ölümcül günahı da bünyesinde barındırmaktadır." Dizinin altmış bölümünü yazan John Scwartzwelder, sanki "büyük bir köpek"miş gibi Homer'ı yazdığını dile getirdi. Reiss, bunu anladığını belirtti ve şunları ekledi: "Homer sadece saf bir duygudan ibaret, uzun süreli hafızası yok, her şey anlık tatminden ibaret. Ve biliyorsunuz ki iyi köpek özelliklerine de sahip. Bence sadakat, dostluk ve sadece bir çeşit sürekli iyimserlik." Homer'ın kültür ve komedi üzerine önemli etkileri olmuştur. 2010 yılında "Entertainment Weekly", Homer'ı "son 20 yılın en büyük karakteri" olarak seçti. "TV Guide"'ın "2002 En İyi 50 Çizgi Film Karakteri" listesinde Bugs Bunny'den sonra ikinci sırada yer alırken Bravo'nun "En Harika 100 TV Karakteri" listesinde yer alan dört çizgi karakterden biri olarak beşinci sırada yer aldı. Channel 4'un tüm zamanların en iyi televizyon karakterleri anketinde ise birinci oldu. 2007 yılında "Entertainment Weekly" dergisi hazırladığı "50 En Büyük TV İkonu" listesinde Homer'ı dokuzuncu sıraya yerleştirirken 2010'daki "Son Yirmi Yılın En İyi 100 Karakteri" listesine de karakteri ilk sıraya koydu.. Homer, izleyicilerin ABD başkanı olarak görmek istedikleri kurgusal karakterini ve "en büyük Amerikalı"yı belirleyen İngiliz anketlerinde de birinciliği paylaştı. Marge ile olan ilişkisiyle "TV Guide"'ın "Tüm Zamanların En İyi TV Çiftleri" listesine girdi. Dan Castellaneta, Homer karakterini seslendirerek birçok ödül kazandı. Bunlar arasında 1992'daki "Lisa's Pony", 1993'teki "Mr. Plow", 2004'teki "Today I Am a Clown", ve 2009'daki "Father Knows Worst" bölümleriyle "En İyi Dublaj" dalında dört Primetime Emmy Ödülü kazandı. "Today I Am a Clown" bölümünde Homer dışında "çeşitli karakterler"i seslendirdiği için bu ödülü almış oldu. 2010 yılında Castellaneta, "Thursdays with Abie" bölümünde Homer ile Büyükbaba'yı seslendirdiği için beşinci Emmy ödülünü kazandı. "Simpsonlar"'daki Homer rolüyle 1993 yılında Castellaneta'ya "Animasyon Alanında Üstün Bireysel Başarı" dalında özel bir Annie Ödülü verildi. 2004 yılında Castellaneta ile Julie Kavner (Marge'ın sesi), "Bir TV Dizisinde En Popüler Anne ve Baba" kategorisinde bir Genç Sanatçı Ödülü kazandı. 2005 yılında Homer ve Marge, Teen Choice Ödülleri'nde bir ödül kazandı. Homer'ın güçlü bir şekilde öne çıktığı çeşitli bölümler, En İyi Animasyon Programı Emmy Ödülü elde etti. Bunlar arasında 1991'deki "Homer vs. Lisa and the 8th Commandment", 1995'teki "Lisa's Wedding", 1997'deki "Homer's Phobia", 1998'deki "Trash of the Titans", 2001'deki "HOMR", 2003'teki "Three Gays of the Condo" ve 2008'deki "Eternal Moonshine of the Simpson Mind" yer almaktadır. 2000 yılında Homer ve Simpson ailesinin geri kalanı, 7021 Hollywood Bulvarı'ndaki Hollywood Walk of Fame'de bir yıldızla ödüllendirildi. Homer, "sokaktaki adam"dır ve işçi sınıfı mavi yakalı erkeklerin birkaç Amerikan stereotipini bünyesinde barındırmaktadır: kaba, aşırı kilolu, beceriksiz, alık, sakar ve sınırdaki bir alkoliktir. Matt Groening, Homer'ı "tamamen dürtüleri tarafından yönetiliyor." şeklinde tanımlar. Dan Castellaneta tarafından "bir erkeğin vücudunda sıkışmış bir köpek" diye tarif edilir. "Planet Simpson" kitabında yazar Chris Turner, Homer'ı "Simpsonların en Amerikalısı" olarak tanımlar ve diğer Simpson ailesi üyeleri diğer milletlerle değiştirilebilse de Homer'ın "saf Amerikalı" olduğuna inanır. "God in the Details: American Religion in Popular Culture" kitabında yazarlar Homer hakkında "Homer'ın ilerlemesi (veya eksikliği), yanlışlıkla veya dürtücü bir şekilde doğru şeyi yapabilen bir karakteri ortaya çıkarır." yorumunu yapar. "" kitabı Homer'ın karakterini Aristoteles erdem etiği açısından analiz eden bir bölüm içerir. Raja Halwani, Homer'ın "yaşam sevgisi"nin takdire şayan bir karakter özelliği olduğunu yazar: "Birçok insan Homer'da soytarılık ve ahlaksızlıktan başka bir şey görmüyor. (...) Politik olarak doğru değil, başkalarını yargılamaktan çok mutlu ve kesinlikle sağlığına takıntılı görünmüyor. Bu nitelikler Homer'ı takdire şayan bir insan yapamaz fakat bunlar, bazı açılardan Homer'ı takdire şayan yapar ve daha da önemlisi onu ve bu dünyanın Homer Simpson'larını canlandırmamızı sağlıyor." Isıtma Isıtma sistemleri, kullanım mekanlarının istenen sıcaklıkta tutulabilmesi için iç ortamdan dış ortama (çevreye) olan ısı kaybının karşılanması prensibi ile çalışan sistemlerdir. Merkezi ve lokal (bölgesel) olarak iki ana başlıkta toplanabilir. "Merkezi ısıtma", genel olarak, soğuk iklimlerdeki özel apartman veya kamu binalarında kullanılır. Sistem, kullanılacak akışkanı (su, hava veya buharı) ısıtmak için merkezi kazan veya ısıtıcı, ısıtılmış akışkanın dağıtımı için boru tesisatı ve ısıyı ortam havasına transfer etmek için radyatörleri içerir. Radyatör burada, ısıyı ortama konveksiyon (taşınım) yolu ile ileten bir ısı eşanjörüdür. Radyatör isminin, radyasyon (ışıma) yolu ile yapılan ısı transferi ile bir ilgisi yoktur. Genelde binalarda radyatörler duvarlara monte edilir, fakat radyatör kullanılmadan özel boruların zemin altına gömme yapılması ile zeminden ısıtma yapılan merkezi ısıtma tesisatları da mevcuttur. Tüm sistemler, bütün radyatörlere ısının ulaşmasını sağlamak için sistemde suyu sirküle ettiren bir pompaya sahiptir. Sıcak su, genellikle bir su deposu içinde saklanan sıcak kullanım suyu sağlamak için başka bir ısı eşanjörünü beslemek içinde kullanılır. Hava kullanılan ısıtma sistemlerinde, hava kanal sistemleri boyunca dolaştırılır. Kanal sistemleri, soğutma ve klima(kombi) için de kullanılabilir ve havayı filtrelerden geçirerek temizleyebilir. Isıtma elemanları (radyatör veya kanallar) , odanın en soğuk bölgesine (daha doğru bir ifade ile ısı kaybının en fazla olduğu bölüme) yerleştirilmelidir. Bu bölümlerde genel olarak pencere altlarıdır. Isıtma sistemlerinin asıl amacı ortamı/binayı istenen sıcaklıkta tutmak, yani dış ortama olan ısı kaybını karşılamaktır. Yani ısıtma sistemlerinin verimli olabilmesi için kayıpları önlemek yani iyi bir yalıtım yapmak da şarttır. Merkezi ısıtma sisteminin bulunması, antik Roma dönemine kadar uzanır. Antik Roma'da villalarda ve hamamlarda zemin ve duvarlarda döşenmiş hava kanalları mevcuttur. Kanallar, yakılan bir ateş vasıtası ile ısıtılan havayı taşımaktadırlar. "Lokal ısıtma" sistemleri de genel olarak merkezi ısıtma ile aynı prensipleri taşır. Fakat burada kullanıcılar binalarını ortak (merkezi) bir sistemden değil lokal olarak ısıtırlar. Burada merkezi ısıtmada olduğu gibi, sıcak sulu ısıtma sistemleri kullanılabilir. Bu durumda kullanıcılar kendi dairelerindeki radyatörleri ısıtmak için "kombi" veya kalorifer adı verilen ısıtma cihazlarını kullanırlar. Bu cihazlar kazanlardan daha küçük kapasiteli ve kompakt cihazlardır. Genellikle sirkülasyon pompaları cihazın üzerinde olur. Bundan başka, klima "(sıcak hava konveksiyonu)", sobalar "(katı yakıtlı, elektrikli veya gazyağı gibi sıvı yakıtlı)" ve Şömine gibi bireysel ısınma gereçleri de günümüzde yaygın olarak kullanılmaktadır. Namık Kemal Yolga Namık Kemal Yolga (1914 Elazığ – 21 Aralık 2001), Türk diplomat. II. Dünya Savaşı sırasında Paris Büyükelçiliği'nde görevli bulunduğu sırada, çok sayıda Yahudi'ye Türkiye pasaportu vererek Nazi kampına alınmalarını önlemiştir. Bu şekilde çok sayıda Yahudi'nin hayatını kurtaran Yolga, bu davranışı ile Türk Schindler'i olarak bilinir. Namık Kemal Yolga, 1940 yılında Dışişleri Bakanlığı tarafından ilk yurt dışı görevi olarak Paris'e gönderildi. İki ay sonra Alman ordusu Fransa'yı işgal etti ve bu ülkedeki Yahudileri Paris yakınlarındaki toplama kamplarına göndermeye başladı. Bu sırada Yolga, pek çok Yahudiye Türk vatandaşlığı verilmesini sağladı. Bu şekilde bu kişilerin evlerinden atılmalarını, sonrasında ise toplama kamplarına götürülmelerini önledi. Ayrıca pasaport verilen bu Yahudilerden tutuklananları, Alman ordusundan kurtararak kendi arabası ile güvenli bir eve götürdü. Namık Kemal Yolga, Dışişleri Bakanlığı'na bağlı büyükelçi olarak; Roma, Paris, Karakas, Tahran ve Moskova'da görev yapmıştır. Dışişleri Bakanlığı Genel Sekreterliği görevinde bulunmuştur.(1960-1963) Danışma Meclisi Millî Güvenlik Konseyince Seçilen Üyeliği (5 Ocak 1982 - 6 Aralık 1983) yapmıştır. Namık Kemal Yolga, 1998 yılında "500. Yıl Vakfı" tarafından onurlandırılmıştır. Ayrıca Selahattin Ülkümen ve Necdet Kent ile birlikte Dışişleri Bakanlığı tarafından üstün hizmet plaketine layık görülmüştür. İsrail tarafından da Yolga'ya özel bir madalya verilmiştir. Buhar Buhar, istim veya islim (İngilizce “steam”den); fizik, kimya ve mühendislikte, buharlaşmış suyu ifade eder. 100 santigrat derece civarındaki sıcaklıkta ve standart atmosferik basınçtaki buhar, saftır, saydam gaz haldedir ve sıvı haldeki sudan 1600 kat daha hacimlidir. Buhar doğal olarak suyun kaynama noktasından daha sıcaktır. Daha yüksek sıcaklıklardaki buhara genelde "kızdırılmış buhar" denir. Sıvı haldeki su, çok sıcak sıvı bir madde ile temas ettiğinde (örneğin lav veya erimiş metal), çok çabuk olarak buhar haline gelebilir. Buna "buhar patlaması" adı verilir. Bu patlama, özellikle kapalı alanlarda ani basınç değişikliği nedeniyle, son derece büyük hasarlara sebep olabilir. Bir buhar makinesi, mekanik iş üretmek için türbin veya pistonun hareketini buharın genişlemesi ile sağlar. Diğer endüstriyel uygulamalarda, buhar genellikle borular boyunca dolaşarak depoladığı enerjiyi ısı transferi ile aktarır. Buhardaki bu depolanmış ısının nedeni suyun yüksek buharlaşma ısısıdır. Mühendisler buhar makinelerini modellemek için ideal termodinamik çevrim olan Rankine çevrimini kullanır. Buhar, endüstri dışında sauna ve hamam gibi yerlerde de sıcaklık ve insanlar üzerindeki terapi etkileri sağlamak için kullanılır. ABD'de elektrik enerjisi üretiminin % 90'ından fazlası akışkan olarak buhar kullanan buhar türbinleri ile sağlanmaktadır. Buhar türbininde enerji verimini maksimize etmek için düşük basınçta, buharın yoğuşarak su haline gelmesi sık sık meydana gelir. Fakat bu durumun (yaş-buhar), korozyona sebep olmaması için süreç çok dikkatli bir şekilde kontrol edilmelidir. Filiz Ali Filiz Ali (d. 30 Eylül 1937, İstanbul), Türk piyanist ve müzikbilimci. Sabahattin Ali'nin kızıdır. Ankara Devlet Müzik Konservatuvarı'nda piyano çalıştı. Ferhunde Erkin'in sınıfından 1958 yılında mezun olan Ali, ABD'de müzik eğitimine devam etmek için Fulbright bursu kazandı. Boston, Massachusetts'de David Barnett'le öğrenim gördüğü New England Conservatory of Music'te (Yeni İngiltere Müzik Konservatuvarı) ve New York'taki Mannes College of Music'te (Mannes Müzik Koleji) Frank Sheridan'la çalıştı. 1962-1965 yılları arasında Ankara Devlet Konservatuvarı'nda piyano ve eşlik öğretmeni, 1965'ten 1972'ye kadar İstanbul Şehir Operası ve İstanbul Devlet Operası'nda korrepititör, 1972 ile 1985 seneleri arasında ise Mimar Sinan Üniversitesi Devlet Konservatuvarı'nda piyano ve eşlik öğretmenliği yaptı. 1985-86 yıllarında Londra Üniversitesi'nin bünyesindeki Kings College'ın müzikoloji bölümünde yüksek lisansını tamamladı. 1987'de Mimar Sinan Üniversitesi'nin müzikoloji bölümüne geçti. 1990-2005 yılları arasındaki Müzikoloji bölümünün başkanıydı. Ali, 1989-1992 yılları arasında Cemal Reşit Rey Konser Salonu'nun genel yayın yönetmeni olarak da çalıştı. TRT için 1962-1995 yılları arasında müzik programları yaptı ve Cumhuriyet, Hürriyet, Yeni Yüzyıl ve Radikal gazeteleri için müzik eleştirmenliği yaptı. Milliyet gazetesine müzik yazıları yazmaktadır. Filiz Ali ayrıca, Ayvalık Uluslararası Müzik Akademisi'nin kurucusu ve 1998'den beri direktörüdür. Balkan Müzik Forumu'nun bir üyesi, Uluslararası Müzik Konseyi ve Avrupa Müzik Konseyi'nin temsilcisi olan Ali müzik ve müzisyenler hakkında yedi kitabın yazarıdır. Sabancı Üniversitesi'nde "Klasik müziğin büyük eserleri" ve "20. yüzyıl müziğinin büyük eserleri" derslerini vermektedir. TÃ¼ketim toplumu Tüketim toplumu ya da tüketimcilik, hizmetler ve üretim sektörü ekseninde olmaktan ziyade boş zamanın ve üretilen malların tüketimi ekseninde örgütlü hale gelen ya da örgütlenen toplumları ve bu eylemi açıklayan sosyoloji terimi. Bu kavram sosyoloji içerisinde net bir açıklığa sahip olmasa da tüketimcilik çoğunlukla zenginliğin, bireyciliğin ve popüler kültür özelliklerinin arttığı, toplumsal sınıfların sınırlarının azaldığı toplumlarda görülür. Kablosuz erişim noktası Kablosuz Erişim Noktası (KEN), dizüstü bilgisayar ve akıllı telefon gibi telsiz cihazları wi-fi ve benzeri telsiz erişim standartları kullanarak kablolu ağa bağlayan aygıtlardır. KENler kablolu bilgisayar ağına tümleşik (dahili) ya da harici bir yönlendirici vasıtasıyla bağlanırlar. Erişim noktaları, almış olduğu veri sinyallerini (internet gibi) kablosuz olarak RF sinyalleri ile ortama taşır. Kablosuz özelliğe sahip olmayan cihazları (yazıcı gibi) kablosuz ağa dahil eder. Böylece ortak kullanıma yardımcı olur. Ayrıca kablosuz vericilerden aldığı RF sinyallerini güçlendirerek menzil arttırımına gitmek için kullanılır. CorelDRAW Corel Corporation tarafından üretilen CorelDRAW 1989 yılında kullanıcılarla tanışan vektörel tabanlı bir grafik tasarım programıdır, tasarımcıların, grafikerlerin ve profesyonel sanatçıların çalışmaları için tasarlanmıştır. CorelDRAW, CorelDRAW Graphic Suite adını taşıyan grafik yazılımı paketinin bir parçasıdır. CorelDRAW matematiksel olarak tanımlanmış noktalar kullanır. Örnek vermek gerekirse bir çizgi çizebilmek için CorelDRAW' da A noktasından B noktasına düz çizgi çek demek yeterlidir bunu o şekilde kaydeder. Fotoğraf işlem programlarında ise A1-B1; A2B2;...A20-B20 koordinatlarına nokta koy demek gerekir. Fotoğraf işlem programlarında noktalar pixel olarak tanımlanıp görülürken CorelDRAW' da vektörel kullanıldığı için düz ve kesintisiz olmaktadır. Yapılan bir çizim çok büyük ebatlara kalite kaybı yaşanmaksızın değiştirilebilir, dosyanın kaydedilmesinde boyut sorunu yaşanmaz. CorelDRAW' ın kullanım alanları oldukça geniştir ama ağırlıklı olarak masaüstü yayıncılığı, dijital baskı yapanlar, matbaalar, tekstil firmaları, tabelacılar, açık hava reklamcıları ve reklam tanıtım firmaları kullanır. Corel Corporation 1987 yılında Michel Bouillon ve Pat Beirne adındaki iki yazılım geliştiricisini masaüstü yayıncılık yazılımları için vektör tabanlı illustrasyon yazılımı geliştirmek üzere işe aldı. 1989 yılında CorelDRAW'ın ilk sürümü yayınlandı. CorelDRAW 1.x ve 2.x sürümleri Microsoft Windows 2.x ve 3.0 altında çalışıyordu. CorelDRAW, Windows tarafında Postscript çıkış alabilen ve font yönetimini sorunsuzca sağlayabilen ilk yazılımlardan biridir. Microsoft, Windows 3.1 sürümünü yayınladığında CorelDRAW'ın da 3.0 sürümü yayınlandı. CorelDRAW 3.0 Vektörel ve raster (Zsoft'tan lisanslanan Photopaint) grafik yazılımları ve font yöneticisi ile aynı zamanda ilk masa üstü yayıncılık program paketidir. CorelDRAW'ın ilk sürümleri ile birlikte sektörde boy gösteren Micrografx Designer yazılımının üreticisi olan Micrografx firmasını 2001 yılında satın alan Corel firması CorelDRAW'ın gelişimi için büyük bir adım atmış, Corel Designer yazılımının da sektörde söz sahibi olmasını sağlamıştır. CorelDRAW geçmişte Unix, Linux, OS/2, CtOS, MacOS için de üretilmiş olsa da güncel sürümü Windows ve macOS platformlarında çalışmak üzere geliştiriliyor. MacOS işletim sistemi için yayınlanan son sürüm 11. sürüm (Graphic Suite) oldu ve bu sürümden sonra 2019 sürümüne kadar sadece windows platformu için geliştirildi. CorelDRAW X7 ile de Windows XP ve Vista desteği bırakıldı. CorelDRAW X6, Windows XP, Vista, Windows 7 ve Windows 8 'in 32 bit ve 64 bit sürümleriyle tam uyumludur. CorelDRAW X7, Windows 7, Windows 8 ve Windows 8,1'in 32 bit ve 64 bit sürümleriyle tam uyumludur.CorelDRAW Graphics Suite X6 paketin ilk 64 bit sürümüdür.CorelDRAW GS X6 Windows 8 sertifikalı ilk Corel paketidir. CorelDRAW'ın son sürümü olan CorelDRAW 2020 Windows 7, Windows 8.1 ve Windows 10 işletim sistemlerinin hem 32 hem de 64 bit sürümleri üzerinde çalışabiliyor olsa da Windows 10 x64 için (son güncellemeleri yapılmış) optimize edilmiştir. CorelDRAW'ın son sürümü olan CorelDRAW 2020 macOS 10.13, 10.14 ve 10.15 (Catalina) işletim sistemleri üzerinde çalışabiliyor olsa da macOS 10.15 Catalina sürümü için optimize edilmiştir. CDR, CorelDRAW vektörel çizim yazılımının öntanımlı dosya biçimidir. Sahipli ve çeşitli patentlerle korunan CDR biçimi, günümüzde yerini bir endüstri standardı haline gelen özgür SVG biçimine bırakmaktadır. CorelDRAW'in açabildiği belge türleri: AI,BMP, CAL, CLK, CDR, CDX, CGM, CMX, CPT, CPX, CSR, CUR, DES, DOC, DOCX, DSF, DRW, DST, MGX, DWG, DXF, EMF, EXE (Bitmap Resource), FH, FMV, FPX, GEM, GIF, HTM, ICO, IMG, JP2, JPG, MAC, NET, NAP, PCD, PSD, PCX, PDF, PIC, PCL, PNG, PLT, PP4, PP5, PPF, PPT, PS, EPS, PRN, PSP, PUB, RAW, RIFF, RTF, SCF, SHW, SVG, SVGZ, TGA, TIFF, TXT, WSD, WB, WQ, WK, WMF, WP4, WP5, WPD, WPG, WSD, WI, XCF, XPM, XLS. Bilgisayarlı tasarım/Bilgisayarlı üretim CAD (Computer-Aided Design; "Bilgisayar Destekli TasarÄ±m"), CAM (Computer-Aided Manufacturing; "Bilgisayar Destekli Üretim"), çizimin bilgisayar destekli CNC makineleri ile bir projeyi uygulamanın ilk aşamasına geçirme, şekil verme işlemidir. Bilgisayar Destekli Uygulamalar genel olarak Bilgisayar Destekli Mühendislik ("CAE"), Bilgisayar Destekli Tasarım ("CAD") ve Bilgisayar Destekli Üretim ("CAM") başlıkları altında ele alınır. Bu uygulamalar bilgisayar ile mühendislik uygulamalarının bütünleşmesine imkân sağlar. Bilgisayar Destekli Tasarıma kısaca, imalatı düşünülenen parçanın ilk olarak bilgisayar ortamında oluşturulmasıdır. CAM CAM kısaltması ile şunlardan biri kastedilmiş olabilir: Filmgimp Filmgimp, gimp adlı ücresiz grafik işleme yazılımının hareketli görüntü işleme versiyonudur. Şu an için beta versiyonları GNU/Linux tabanlı olarak çalışmaktadır. Beta Beta ÅŸu anlamlara gelebilir: Carmen (anlam ayrımı) Carmen ÅŸu anlamlara gelebilir: Argentino Gölü Argentino Gölü ("Lago Argentino") Arjantin'in Patagonya bölgesinde 1.415 km² alana sahip bir göl. Göl'ün kollara ayrılan batı ucu ,Andlar'a kadar uzanır. Dağlardan gelen buzulların uç noktaları birçok yerden göle açılır. Yüksekliği yer yer 50–60 m'yi bulan, dünyaca ünlü Perito Moreno Buzulu, Argentino gölünde kırılır ve burada buzdağları oluşturur.Dağlardan gelen buzul uzantıları bazı yıllar gölü bölümlere ayırır. Göl, Los Glaciares Milli Parkı 'nın ("Buzullar milli parkı") bir parçasıdır. Argentino güney 50 ve 51. paralelleri ile batı 72 ve 73. boylamları arasında kalır Gölün doğu kısmı, Pampa ovalarının derinliklerinde kaybolur. Göl kıyısındaki en önemli şehir El Calafate'dir. Buradaki halkın ana geliri, buzulları ziyarete gelen turistler oluşturur. Göl, 1873 yılında buraya gelen denizci Valentin Filberg tarafından keşfedildi. Filberg burasını, 100 yıl önce keşfedilmiş Lago Viedma olarak kabul etti. 15 Şubat 1877 tarihinde buraya araştırmacı ve aynı isimli buzulun isim babası Francisco P. Moreno ve Carlos Moyano geldi. Moreno, bu göle "Lago Argentino" ismini vermiştir. Max Weber (anlam ayrımı) Banaz (anlam ayrımı) Viedma Gölü Viedma Gölü ("Lago Viedma"), Arjantin'in Santa Cruz eyâletinde, Şili sınırı yakınında, Los Glaciares Milli Parkı içinde bir buzul gölü. Gölün alanı 1.088 ile 1.600 km² arasında değişir. Viedma, Şili sınırında, And Dağlarında bulunur. Çevresinde Cerro Fitz Roy (3.406 m), Cerro Torre (3.128 m) ve Poincenot (3.076 m) gibi çok sayıda 3000'lik dağlar vardır. Fitz Roy eteklerinde bir yerleşim yeri olan "El Chalten" bulunur. Viedma Gölü'ne açılan en önemli buzullar, batıda bulunan 575 km²'lik Viedma Buzuludur. Buzul suyu, gölü turkuaz mavisi bir renge boyar. Viedma gölü, güneyindeki Argentino Gölü ile bağlantılıdır. Kuzeyinde ise "Lago San Martin" ("San Martin Gölü") vardır. Viedma Gölü, 1782 yılında ispanyol Antonio de Viedma tarafından, bilimsel gezisi sırasında keşfedilmiştir. Göl ismini bu kişiden alır. Daha sonraki geziler 19.yüzyılın ortalarında yapılmıştır. 1945 yılından beri ise "Los Glaciares" Milli Park'ı mevcuttur. 1981 yılında bu park UNESCO tarafından dünya kültür mirası olarak ilan edilmiştir. 1977 yılında İngiliz yazar Bruce Chatwin Patagonya seyâhati sırasında bu gölü ziyaret etmiştir. Refik Algan Refik Algan, (d. 1952, Ankara), TÃ¼rk yazar. 1970-1980 yıllarında kısa metin adını verdiği çok kısa öykü çalışmalarıyla tanındı. Edebiyata yirmi yıl ara verdikten sonra 2006 yılında yayımladığı ilk kitabı "Saat Kulesi, Kısa Metinler ve Hikâyeler" ile Sait Faik Hikâye Armağanı’nı kazandı. 1952 yılında Ankara’da dünyaya geldi. İlköğrenimini İstanbul ve Ankara'da tamamladı. Kadıköy Maarif Koleji ve Anadolu Lisesi'ni bitirdi. Cerrahpaşa Tıp Fakültesi’nden mezun olduktan sonra tıbbi danışman olarak çalıştı. Yazıları 1978’den itibaren çeşitli dergilerde yayımlanan Refik Algan, İngilizce’den yaptığı çevirilerle tanındı. 1978-1980 arasında kısa metin ve yazılarını Yazı ve Oluşum dergilerinde yayımladı. Edebiyata ara vererek kendini tasavvufa verdi. Pek çok tasavvuf metni çevirdi. Şiir, öykü yazanların resmi ve müziği bilmesi gerektiğini düşüncesiyle resim ve ud ile ilgilendi. 20 yıl aradan sonra Geceyazısı ve Kitaplık dergilerinde 2003’te yayımlanmaya başlayan öyküleriyle edebiyata döndü. 2005 yılında yayımlanan "Saat Kulesi, Kısa Metinler ve Hikâyeler" adlı kitabı ile 2006 yılında Sait Faik Hikâye Armağanı'nı kazandı. Aynı yıl Kadıköy Maarif Koleji ve Anadolu Lisesi Mezunlar Derneği tarafından Kristal Martı ödülüne layık bulundu. İkinci kitabı "Umursamaz Uykucu" 2007’de yayımlandı. Her iki kitabı da İspanyolca'ya çevrildi; Şili’de Cuarto Propio Yayınevi tarafından yayımlandı. Leni Riefenstahl Berta Helene Amalie "Leni" Riefenstahl (d. 22 Ağustos, 1902 – ö. 8 Eylül, 2003) ünlü Alman aktris, sinema yönetmeni ve yapımcısı. En çok beğenilen filmi Triumph des Willens, Nazi Partisi tarafından propaganda filmi olarak seçilmiştir. İradenin Zaferi, onun uluslararası üne kavuşmasını sağlayacaktı. Sadece sekiz film yapmış olmasına rağmen, Riefenstahl geniş ölçüde yaşamının kalanı boyunca tanındı. 1930'larda yaptığı filmlerinin propaganda değeri, en modern sinemacıları dahi kıskandıracak seviyededir. Helene Berta Amalie Riefenstahl, 22 Ağustos 1902'de Berlin'de doğmuştur. Babası Alfred Riefenstahl ve tek erkek kardeşi Heinz II. Dünya Savaşı'nda öldü. Çocukluğunda eğlencesi yazmak, boyamak ve dans etmekti. Babası ekonomistti. Mary Wigman'dan dans eiğitimi aldı. 1923'ten itibaren solo gösteriler yaptı. 1926'da oyunculuk kariyerine başladı, serüven filmlerinde roller aldı. 1929'da "Weisse Hölle am Piz Palü" adlı filminde oynadı. 1932'de ilk yönetmenlik denemesi olan "Das blaue Licht" filmini yönetti. Daha sonra Nazi Partisi'nin resmi makamların siparişleriyle sanatsal sorumluluğu kendisine ait belgesel filmler çekti. Leni Riefenstahl en büyük başarısını 1936 Berlin Olimpiyatları hakkında iki bölümlük filmiyle kazandı (Fest der Völker, Fest der Schönheit). Daha sonra sinema fimleri çekti. Riefenstahl'ın bu filmlerde görev verdiği Çingene ve Romanlar film çekildikten sonra Nazi toplama kamplarına gönderiliyordu. Leni Riefenstahl 1945'te tutuklandı. Serbest bırakıldıktan ve Nazilikten aklandıktan sonra hayatına fotoğrafçılık yaparak devam etti. Özellikle Nuba kabilesinde ve Hint Okyanusu'nun yeraltı dünyasında sansasyonel görüntüler çekti. Reifenstal 1974'te, 72 yaşında, tüplü dalış yapabilmesi ve bunun için sertifika alabilmesi için yaşı hakkında yanlış beyanat vererek sualtı fotoğrafçılığı yapmaya başladı. Kanser hastası olan Leni Reifenstal, Almanya'da Pöcking'deki evinde 8 Eylül 2003 tarihinde akşam uykusunda öldü. Münih Waldfriedhof mezarlığına gömüldü. Sayıştay (Türkiye) Sayıştay, Türkiye Cumhuriyeti Anayasası'nda düzenlenen mali yargı organıdır. Sayıştay, merkezî yönetim bütçesi kapsamındaki kamu idareleri ile sosyal güvenlik kurumlarının bütün gelir ve giderleri ile mallarını Türkiye Büyük Millet Meclisi adına denetlemek ve sorumluların hesap ve işlemlerini kesin hükme bağlamak ve kanunlarla verilen inceleme, denetleme ve hükme bağlama işlerini yapmakla görevlidir. Sayıştay'ın kesin hükümleri hakkında ilgililer yazılı bildirim tarihinden itibaren on beş gün içinde bir kereye mahsus olmak üzere karar düzeltilmesi isteminde bulunabilirler. Bu kararlar dolayısıyla idari yargı yoluna başvurulamaz. Francisco Pascasio Moreno Perito Moreno ya da tam ismiyle Francisco Pascasio Moreno (d. 31 Mayıs 1852 Buenos Aires, ö. 22 Şubat 1919 Buenos Aires), Arjantinli jeolog, antropolog ve kaşif. Çok sayıda bilisel gezi ile özellikle Patagonya'da araştırmalar yapmış. Bu bölgenin bitki örtüsü ve faunasını incelemiştir. 1872 yılında kurulan "Sociedad Científica Argentina" kuruluşunun kurucu üyelerinden biriydi. Özellikle Şili ve Arjantin arasındaki sınır ölçüm, daha doğrusu tespit çalışmalarında bulundu. Patagonya'ya son seyahati, ABD eski başkanı Theodore Roosevelt'e eşlik ederken gerçekleştirdi. İsmini verdiği yerler şunlardır, (hepsi Patagonya'da) Flotasyon Flotasyon veya yüzdürme yöntemi, üretilecek cevherin su sevme (hidrofilik) ve su sevmeme (hidrofobik) özelliklerini kullanarak sıvı içerisinde kabarcık oluşturarak suda yüzmesi veya batması ile diğer malzemelerden ayrılmasını sağlayan bir zenginleştirme yöntemidir. Genelde sülfürlü cevherlerin ayrıştırılmasında kullanılır. Dünyada flotasyon özellikle bakır, kurşun ve çinko cevherlerinin zenginleştirme yöntemlerinden biridir. Örnek: porfirik bakır cevherlerinde (hem oksitli hem sülfürlü) flotasyon ile sülfürlü ve oksitli olarak ayırmak mümkündür. Yüzdürme işlemi sadece suyla yapılamadığından flotasyon için malzeme içine reaktifler eklenir. Bunlar sırası ile pH ayarlayıcı, bastırıcı, canlandırıcı, toplayıcı (kollektör), köpürtücüdür. Bu zenginleştirme yöntemi gravite ile yapılamayan zenginleştirme için uygulanır. Madencilik sektöründe önemli bir zenginleştirme yöntemidir. Flotasyon ile zenginleştirmede verimli bir proses için, tane iriliğinin en fazla 45 mesh olması gerekmektedir. Flotasyonun uygulanabilmesi için aşağıdaki şartların aynı anda oluşması gerekmektedir: Hidrofobi ve hidrofili tanımları, flotasyon için en önemli özelliklerdir. Flotasyonda kolay yüzen taneciklere "hidrofobik" (su sevmeyen) denir. Eğer mineral taneciği hidrofobik değilse ve yine de yüzdürülmek isteniyorsa, yüzey kimyasının reaktiflerle değiştirilmesi gerekir. Bu taneciklerinin yüzmesinin sebebi; yüzey kimyasının doğal özelliği sayesinde, hava kabarcıklarına kolayca tutunması ve yüzeye çıkmasıdır. Bu da, tanecik ile kabarcık arasındaki adhezyon kuvvetinden kaynaklanır. "Hidrofilik" özellikteki minerallerde ise, hava ile tanecik arasında adhezyon kuvveti çok düşük olduğundan veya hiç olmadığından, tanecik kabarcığa tutunamamakta ve sonuç olarak batmaktadır. Kollektörlerin esas görevi, minerali hidrofobik yapmaktır. İki grupta toplanabilirler: Temel olarak; anyon aktif grubu sülfür flotasyonunda, katyon aktif grubu ise oksit flotasyonunda kullanılır. Ksantatlar genelde sülfürlü minerallerin flotasyonunda kullanılır. Ksantatlar asidik ortamda hidrolize olurlar ve bu nedenle alkali ortamda etkili olurlar. Ticari isimlerinden bazıları: KEX, NaEX, NaIPX, KAX. Ksantatların kullanıldığı cevher tiplerinde tercih edilir. Bu toplayıcı ksantatlarla beraber kullanılırsa, flotasyon veriminde artış sağlanabilir. Ksantatların aksine, asidik ortamda kullanılabilirler. Sıvı halde satılırlar. EndÃ¼striyel hammaddelerin (metalik olmayan) flotasyonunda tercih edilir. Flotasyonun ortamının pH'ını değiştirmek amacıyla kullanılırlar. Minerallerin yüzdürülüp batırılmasında pH önemli bir değişken olduğundan, flotasyon işlemi boyunca kontrol edilmeli ve düzenlenmelidir. pH'ı düşürmek için genelde sülfürik asit(H2SO4), yükseltmede ise sodyum hidroksit tercih edilir. Bazı durumlarda, kollektörler mineral taneciklerinin yüzeyini değiştirmek için yeterli olmaz. Bu gibi durumlarda, mineral kazanım verimini arttırmak için aktifleştiriciler kullanılır. Bu tür reaktifler, belli minerallerin yüzey kimyasını değiştirmek için kullanılır. En önemli pasifleştiricilerden biri siyanürdür. Belirli bir süre için pasifleştirilmiş mineralleri yeniden kazanmada kullanılır. Aktifleştiricilere göre daha zayıftır. Flotasyonda temel olan köpük, sadece su ile elde edilememektedir. Köpük için köpürtücülerin kullanılması şarttır. Esas görevleri yüzey gerilimini azaltmaktır. Bu şekilde, oluşan kabarcıklar bozulmadan, istenilen tanecikleri yukarı taşıyacak ve birikecektir. En önemli köpürtücülerden birisi çam yağıdır. Flotasyon teknolojisindeki en önemli gelişme, şüphesiz ki kolon flotasyonudur. Bu kolonların verimliliği, klasik flotasyondan hücresine göre çok daha yüksektir ve bu sebeple, endüstride kullanım alanı bulmuştur. Kolonlar temel olarak iki bölümden oluşmaktadırlar. Kabarcıklar üretilip kolonun altından beslenir. Malzeme ise, genelde kolonun yüksekliğinin 2/3'nden kolona beslenir. Malzeme ile taneciklerin karşılaştığı bölge, toplama bölgesidir. Kolonun altından gelen kabarcıklar orta bir bölgede bu taneciklerle buluşurlar. Bu noktada yüzey kimyası uygun olan tanecikler, kabarcıklarla yüzeye taşınırken, kabarcıklara tutunamayan tanecikler, kolonun altına çöker. İkinci bölge ise; kolonun üstünde, köpüğün biriktiği köpük bölgesidir. Köpük bölgesi sürekli olarak, ters akımlı olarak yıkanır. Bu şekilde, köpüklerle ile beraber yükselmiş gang mineralleri yıkanarak uzaklaştırılır. Flotasyon kolonlarını, klasik flotasyon hücrelerinden ayıran en önemli özellikler: Avantajları ise şu şekildedir: DezavantajlarÄ±: Zaman Çarkı (roman) Zaman Çarkı, Robert Jordan'ın 14 ciltlik ve yaklaşık 10.000 sayfalık külliyatıdır. Zaman Çarkı bir başka dünyanın döngüsel tarihindeki bir çağı anlatır. İyi ve kötü arasındaki sonu gelmeyen savaş tekrar başlamak üzeredir. Dünyayı ele geçirmeye çalışan Shai'tan (karanlık varlık), asırlar süren topyekûn bir savaş sonunda Lews Therin Telamon liderliğindeki erkek Aes Sedai 'ler tarafından bir "zindana" hapsedilir ve zindanı mühürlenir. Shai'tan, hapsedilmeden önce, erkek Aes Sedai'lerin gücünün kaynağı olan saidin'i "lekeler" ve ilerleyen günlerde hepsinin delirmesine ve muhteşem güçleriyle yeryüzünün şeklini değiştirecek ölçüde yıkımlar yapmalarına sebep olur. Asırlar sonra küçük bir köyde, sıradan bir delikanlı olan Rand'ın ve arkadaşlarının hayatı korkunç yaratıkların (Gölgedölleri) saldırısı ve onları kurtaran Moraine tarafından sonsuza kadar değişir. Rand, Lews Therin Telamon'un yeniden bedenlenmesidir (Yenidendoğan Ejder) ve Karanlık Varlık serbest kaldığında onunla savaşmaya yazgılıdır. Arkadaşları Matrim Cauthon ve Perrin Aybara'da kırılıştan önceki kişilerin yeniden bedenlenmesinden etkilenmiştir. Seri boyunca Rand'ın çobanlıktan dünyanın kurtarıcısı ve yıkıcısı olan Yenidendoğan Ejder'e dönüşümü ve dünyayı da beraberinde de dönüştürmesi anlatılır. Karakterler sayıca kalabalık, detaylı ve kendi içinde bir bütündür. Her birinin zihinlerinden geçenler ve dönüşümleri didik didik edilir. Toplum yaşamı, tarihinden giyim-kuşamına, davranış tarzından mimarisine kadar detaylarıyla tasvir edilir. Serinin 14'üncü ve son kitabı "A Memory of Light" (Işığın Anısı) İngilizce olarak 8 Ocak 2013'te yayımlanmıştır. Kitabın Türkçe yayım tarihi 22 Ağustos 2013'tür. Dipnot: Zaman Çarkı Serisi birçok çevre tarafından fantastik edebiyatın gelmiş geçmiş en büyük eserlerinden olarak görülüyor. Ancak fantastik edebiyata yeni adım atacak okuyuculara bu seri ile başlamaları önerilmez. Zira hem kitabın ağır olması okuyucuyu soğutabilir, hem de bu kadar büyük bir eserin değeri türe aşina olduktan sonra daha iyi anlaşılabilir. 1948 Arap-İsrail Savaşı 1948 Arap–İsrail Savaşı veya Birinci Arap–İsrail Savaşı, Filistin'de İngiliz manda rejiminin sona ermesinin hemen ardından 14 Mayıs 1948'de, Tel-Aviv'de toplanan Yahudi Millî Konseyi, yayınladığı bir bildiri ile İsrail Devleti’nin kurulduğunu ilan etti. Yeni kurulan devletin sınırlarıyla ilgili, “Eretz İsrail” dışında hiçbir bildiri yoktu. Bunun hemen ardından ABD ve ertesi gün de Sovyetler Birliği İsrail'i tanıdığını açıkladı. Bu gelişmelerin öncesinde ise İngiliz birlikleri bölgeyi terk etmeye başlamışlardı bile. 15 mayıs 1948 tarihinde, Arap Birliği sekreterinin, Birleşmiş Milletler Genel Sekreterine gönderdiği bir telgrafta; Arap ülkelerinin, Filistin’de barışın, güvenliğin, hukuk ve düzenin tekrar kazanılması için, kendilerini müdahale için zorunlu hissettiklerini belirtti. Aynı mesajda, Arap hükümetlerinin, Londra Konferansında ve Birleşmiş Milletler’de de belirttikleri gibi,çözümü, demokratik prensiplere dayanarak kurulmuş Filistin Birleşik Devletleri olarak gördüklerini belirtti. İsrail Devleti’nin kuruluşunun ilan edilmesinden birkaç saat sonra Arap Birliği İsrail'e savaş açtı. Mısır, Ürdün, Suriye ve Irak kuvvetleri üç yönden saldırıya geçerek önemli ilerlemeler kaydettiler. Ancak İsrail'in planlı savunması üzerine savaş Araplar aleyhine dönüştü. İsrail savaş sonunda 1947'de taksim planı ile elde ettiği %56’lık Filistin toprağını % 78’e çıkardı. Manda yönetiminden kalan alanlar Ürdün’ü, günümüzdeki Batı Şeria’yı (Ürdün kontrolünde) ve Gazze Şeridi’ni (Mısır kontrolünde) içerdi. Filistin Araplar, kendi topraklarını, sonra dönebileceklerine dair aldıkları sözlere dayanarak, İsrail güçleri ve Yahudi silahlı kuvvetlerinin saldırılarından dolayı terk edip “Filistinli mülteciler” oldu . 700,000 Filistinli , evlerini terk etmek zorunda kalarak komşu ülkelere veya Arapların yoğun olduğu bölgelere sığındılar. Yurtlarını terk eden Filistinliler'den 250,000’i Gazze’ye yerleştirildi. Savaş, 1949 yılında, İsrail’in Arap komşularıyla ateşkes anlaşmaları imzalamasıyla sona erdi. Filistinlilerin başka ülkelere göçü ve Yahudilerin Filistin’de gün geçtikçe artan nüfusu, demografik yapının bölgenin yerleşik halkı olan Araplar aleyhine dönüşmesine neden oldu ve bugüne kadar süregelen Filistinli mülteciler sorunu başladı. Benzer şekilde, birçok Arap ülkesi kendi yerel Yahudi nüfuslarına yönelik ayrımcı politikalar yürütmeye başladı. 1948 yılındaki Arap-İsrail savaşı esnasında, Arap ülkelerindeki Yahudilerin durumları oldukça kötüye gitti. Aralık 1947’de Arap dünyasında büyük anti-Yahudi ayaklanmalar patlak verdi ve Yahudi toplumları birçok ölü ve yararlının bulunduğu Suriye ve Aden gibi Arap şehirlerinde ciddi şekilde kötü etkilendi. 1948 yılının ortalarında, Arap ülkelerindeki Yahudi toplumlara saldırılar gerçekleştirildi ve statüleri kötüleştirildi. Uzun senelerdir yaşadıkları İslam ülkelerinden sökülüp, Arap-İsrail Savaşı’nın politik mültecileri oldular. Sonuç olarak birçok Arap ve İslam ülkelerinden zorunlu göçe zorlandılar. Libya’da Yahudilerin vatandaşlıkları ellerinden alındı ve Irak’ta mal varlıklarına el konuldu. 1956 yılında Mısır, Yahudi nüfusunun büyük bir kısmını ülkeden kovdu ve Cezayir ise egenmenliğini 1962 yılında ilan etmesiyle birlikte, Yahudilerin vatandaşlıklarını ellerinden aldı. Yahudilerin büyük bir kısmı göçe zorlandı ama bir kısmı da ideolojik sebeplerle göç etti. İsrail savaş sonunda savaştığı her Arap ülkesi ile ayrı ayrı ateşkes anlaşmaları imzaladı. Savaşa girmiş olan Ürdün Batı Şeria'ya, Mısır da Gazze Şeridi'ne asker yığdı. Kudüs'ün kontrolü ise batıda İsrail, doğuda Ürdün arasında bölündü. Gazze ise Mısır'ın oldu. 1948 savaşı sonrasında savaşa katılan Arap ülkelerinde siyasi rejim değişikliğine varan karışıklıklar yaşandı. En önemli değişiklik Mısır'da gerçekleşti. Mısır'da Kral Faruk bir darbe ile tahttan indirilerek yerine General Necib getirildi. Savaştan en karlı çıkan taraf İsrail oldu. 1914’te 85.000, 1943'te 539.000, 1946’da 608.000, 1947’de 650.000 olan Filistin'deki Yahudi nüfusu, savaş sonrası anlaşmaların imzalandığı 1949 yılında 758.000’e ulaştı. Ürdün de İsrail'den sonra en çok toprak kazanan ülke oldu. Ataşe Ataşe, bir ülkenin başka bir ülkedeki diplomatik görevlerinde belirli bir uzmanlık alanı ile ilgili olarak temsil ve bilgi toplama vazifelerini icra eden elçilik görevlisidir. Siyasal bir memur olan bu görevli, bulunduğu yabancı devletin durumu ve davranışlarını yetki alanı dahilinde izler ve hükümetine bildirir. Bu bilgi toplama hareketi kanuni casusluk olarak kabul edilir. Askeri ataşeler, bağlı oldukları ulusal ordunun temsilcisi olarak elçiliğin askeri danışmanlığını yaparlar ve bilgi toplarlar. Bilim ataşeleri, Bilim ve teknoloji konusunda uzmanlaşmış elçilik görevlisi ve danışmanıdır. Yazılı, görsel ve işitsel medya alanlarında uzmanlaşmış elçilik görevlisi ve danışmanıdır. Ticaret ataşesi veya ticarî ataşe, bulunduğu yabancı ülke ile kendi ülkesi arasındaki ticaret ilişkilerini izler, ticaret anlaşmalarının hazırlanmasında rol alır ve kendi ülkelerinin ekonomik çıkarlarının korunması doğrultusunda danışma görevi yapar. Kültürel tanıtım ve iş birliği konularında uzmanlaşmış elçilik görevlisi ve danışmanıdır. Güvenlik Ataşeleri Misyon Şefinin (Büyükelçiliklerde Büyükelçi , Başkonsolosluklarda Başkonsolos)yakın koruması ve Büyükelçilik ve Başkonsolosluklara yapılabilecek terör saldırılarını önleyecek özel koruma memurlarıdır. Eğitim ve öğretim konularında uzmanlaşmış elçilik görevlisi ve danışmanıdır. Vatandaşlarına dini konuda hizmet vermek üzere gelmiş olan ilgili din alanında, genelde başkonsolosa bağlı çalışan diplomat. Ataşeler, diplomatik dokunulmazlığa sahiptirler. Atlético Mineiro Clube Atlético Mineiro, 25 Mart 1908 tarihinde Brezilya'nın Belo Horizonte kentinde kurulmuş bir futbol kulübüdür. Série A'da mücadele etmektedir. Maçlarını 75,000 kişilik Mineirão'da oynamaktadır. Karbonhidrat metabolizması bozuklukları Karbonhidrat metabolizması bozuklukları genetik faktörlerin de tetiklemesiyle enzim yetersizliğinden, hormonal bozukluklardan ya da veya diyetik nedenlerden ileri gelebilir. Karbonhidrat metabolizmasında görev alan enzimlerden birinin yeterli olmaması sonucu bozukluklar görülebilir(galaktüzori, früktozüri vb.). İdrarda şeker bulunması glukozürinin olabileceğine işarettir. Aşağıda, bu hastalığa sebep olan nedenlerden birkaçı verilmiştir. Keltler Keltler (Latin "Celtae", "Galli" ve Antik Yunanca "Keltoi", "Galatai") Tarihöncesi ve ilkçağ döneminde Avrupa'da yaşayan ve günümüzde altı ulustan oluşan bir halktır. Dört bin yıl kadar önce Keltler, anavatanları olan Orta Avrupa'dan göç ederek özellikle Büyük Britanya Adaları'na, İspanya'ya ve Galya'ya yerleştiler. Demir Çağında Britanya ve İrlanda'nın sakinlerini Keltler oluşturuyordu. Savaşçı ve avcı oldukları kadar mükemmel çiftçiydiler. Tekerlekli pulluğu ve fıçıyı icat ettiler. Yayılmaları batıda, Bronz Çağı'nın sonuna ve Demir Çağı'nın başına denk gelir. Sayısız göçleri sırasında Yunanların, Etrüsklerin, İtalyotların tekniklerini benimsediler; kazancılığı ve çömlekçiliği geliştirdiler. Onların yaptığı yollara sonradan Romalılar taş döşeyecekti. Çoğu zaman birbirine rakip kabileler ve klanlar halinde toplanmış olan Keltler, gerek yaşama biçimi, gerek kültür yönünden özgün bir halktı. Ürünlerin koruyucusu sayılan kır tanrılarına taparlar, geleneklerin koruyucusu olan hem kâhin, hem yargıç niteliğindeki din adamlarının (druidler) yönetiminde yaşarlardı. MS 1. yüzyılda Romalılar tarafından kısmen yıkılan Kelt uygarlığı, gene de, Orta Çağ'a kadar yaşayageldi. Bugün bile, bazı Breton ve İrlanda törelerinde bu uygarlığın varlığını sürdürdüğü görülür. Keltlerin ilk kez keltoi tabiriyle anıldığı ilk yazılı kaynak Yunan tarihçi Hecataeus'a (MÖ517) aittir. Hecataeus, Kelt kabilelerini Rhenaina (Batı/Güneybatı Almanya) bölgesinde gösterir. Yunan mitolojisine göre Keltus Herakles ve Keltin'in oğlu, Bretannus'un kızkardeşidir. Keltus, Keltlerin ilk atası haline gelmiştir. Latince'de Celta Herodot'un Gauller için kullandığı bir terim haline gelir. Romalılar'ın kullandığı Celtae Goidheller ve Britonlar olarak ayrılan adalı Keltleri değil kıta Gaullere atıfla kullanılır. Modern İngilizce'de terim (Edward Lhuyd'un yazılarında, 1707) kullanılır ve 17. yüzyılın diğer bilginleri bu terimi Büyük Britanya'nın ilk sakinlerinin tarihi ve dillerine atıfla kullanırlar. Günümüzde "Kelt" ve "Keltik" terimi (Kelt ve Keltik olarak telaffuz edilir) belirli bir etnik grup ve bu grubun dillerine atıfla kullanılır. "Seltik" (Celtic şeklinde yazılış değişmez) diye telaffuz edilen kullanım ise belirli spor takımlarının (Boston Celtics, Celtic FC gibi) isimleriyle sınırlı olarak kullanılmaktadır. Bu altı ulus Kelt Kongresi (Celtic Congress) Kelt Birliği ve Pan-Kelt grupları tarafından Kelt ulusları olarak kabul edilirler. Her ulus bir Kelt dili konuşmaktadır ve bu onların Keltliğinin de göstergelerinden biridir. MUNDP Model United Nations Development Programme, MUNDP, her yıl Koç Özel Lisesi'nde gerçekleştirilen Model Birleşmiş Milletler konferansıdır. Diğer Model Birleşmiş Milletler konferanslarından farkı ise "kalkınma programı" olmasıdır ve dünyada bu anlamda başka benzeri yoktur. Bu sayede katılan delegeler belirlenen konular hakkında çözümler yaratır, tartışır ve bir belge haline getirip bir üst meclise sunar. Genel olarak hazırlanan belgeler Birleşmiş Milletler Kalkınma Programı'na iletilir ve bunları Birleşmiş Milletler Kalkınma Programı dikkate alarak gerekirse gerçek hayatta uygulamaya koyar. Konferansa delegeler dışında, her komiteye bir tane olmak üzere, konularında çok geniş bilgilere sahip olan konuk konuşmacılar da katılır ve bu kişiler genelde konu hakkında bilgi vererek tartışmayı yönlendirir. Toplam dört günlük bir konferanstır. İlk gün, İstanbul'un en seçkin yerlerinden birinde düzenlenen akşam yemeği ile başlar. Diğer günler ise komite toplantıları olur ve son gün ise genel mecliste bütün komitelerden çıkan belgeler herkes ile paylaşılır. 2012 yılında tarihinin en başarılı oturumunu gerçekleştiren MUNDP, The Hauge International Model United Nations (THIMUN) tarafından afiliye olmaya hak kazanmıştır. Bu akreditasyon, konferansın en üst standartlarda beklentileri sorunsuz karşıladığının MUN camiasında resmi bir simgesidir. MUNDP 2014 için son başvuru tarihi 17 Kasım 2013'tür. Resmi web sitesi: modelundp.org Stevie Wonder Stevie Wonder (Stevland Hardaway Judkins), (d. 13 Mayıs 1950, Saginaw, Michigan), Amerikalı şarkıcı, söz yazarı, müzisyen ve aktivist. ABD'nin Michigan eyaletinin Saginaw kentinde dünyaya geldi. 22 Grammy ödülü sahibidir (bu yaşayan bir sanatçı için rekordur), aynı zamanda bir hayat boyu başarı ödülü ve En İyi Film Müziği Oscar'ını kazanmıştır. Bob Marley’den etkilenen sanatçı, tüm müzik yaşamı boyunca ağırlık kazanan dans ve aşk şarkılarından sonra bu sayede nükleer silah karşıtı kampanyalara kadar uzanan bir yelpazeye müziğini genişletmeyi başardı. Wonder’in ilk protest şarkısı Bob Dylan’ın “Blowin In The Wind” şarkısının bir versiyonuydu. Tanıştığı ve birlikte şarkı söylediği Marley’e Wonder’in sunduğu ödül, “Master Blaster” şarkısı oldu. Bu şarkının da içinde yer aldığı “Hotter Than July” uzun çalarındaki “Happy Birthday” adlı şarkı Amerikan halkını etkileyen bir şarkı olacaktı. Hatta bu şarkı, Martin Luther King' in yaş gününün ulusal tatil ilan edilmesini isteyen bir kampanyayı canlandıracaktı. Wonder, 1981'de King'in yaş gününün tatil olmasını sağlayabilmek için gerçekleştirilen gösteriye ve bir sene sonraki elli bin kişinin toplandığı gösteriye de katılarak destek sundu. Wonder, elli bin kişiye şöyle seslendi: ""Bitmemiş bir senfoniyle ilgili çalışmalarımızı kutlayacağımız, dayanışma için prova yapacağımız bir güne ihtiyacımız var."" Çocukluğundan beri görme engelli olan Stevie Wonder, 13 yaşından bu yana dünya çapında yüz milyonlarca albüm satmıştır. Gitar, bateri, piyano ve mızıka gibi birçok müzik aletini çalabilmektedir. Birçok eleştirmen tarafından müzik dehası olarak kabul edilmektedir. Popun Kralı Michael Jackson ile Motown günlerine dayanan özel dostlukları vardır. Jackson ile beraber We Are The World (USA For Africa) ve Just Good Friends şarkılarında düet yapmışlardır. Wonder, hala konserlerinde yakın dostu Michael Jackson anısına "The Way You Make Me Feel"i coverlamaktadır. Ayrıca Skeletons adlı şarkısı Grand Theft Auto V adlı oyunun tanıtım videosunda yer almıştır. Ulamış, Seferihisar Ulamış, İzmir'in Seferihisar ilçesine bağlı bir mahalle. Model Birleşmiş Milletler Model Birleşmiş Milletler (İngilizce: "Model United Nations, MUN"), eğitim kurumlarının öğrenci delegeler çıkararak belli ülkeleri ve Birleşmiş Milletler kurumlarını temsil ettikleri eğitsel bir simulasyondur. Genelde konferans, panel, çalıştay veya forum usulüyle yürütülen toplantıları içerir. Birleşmiş Milletler'in kendisi tarafından tanınan en büyük Model Birleşmiş Milletler organizasyonu Lahey Uluslararası Model Birleşmiş Milletler'dir. Lahey Uluslararası Model Birleşmiş Milletler Lahey Uluslararası Model Birleşmiş Milletler (İngilizce: "The Hague International Model United Nations"), her yıl Hollanda'nın Lahey kentinde düzenlenen, Birleşmiş Milletler tarafından bir sivil toplum örgütü olarak tanınmış bir Model Birleşmiş Milletler konferansıdır. Beş gün süren Birleşmiş Milletler simülasyonuna yaklaşık 4,000 kişi katılır. Delesyon Delesyon, genetikte bir kromozomun bir parçasının kopup, kaybolmasıyla meydana gelen kromozom anomalilerindendir. Kopan parçadaki genler kaybolur yani eksilir ve ciddi genetik hastalıklara sebep olur. Kopan parça başka bir kromozoma bağlanmaz, yok olur. Hücre bölünmesine katılamaz. Çünkü sentromerleri yoktur Sitoplazma içerisinde kalan kromzom parçası enzimlerin etkisiyle kendini oluşturan ana birimlere kadar parçalanıp, kaybolur. Hücre diploid ise, kaybolan genlerin allelleri kardeş kromozom üzerinde bulunacağından öldürücü olmaz fakat gen dengesinin ve fenotipin değişmesine sebep olur. Eğer gen parçaları büyükse gen dengesi bozulur ve ölüm meydana gelir. Delesyonlar, kromozomların uç kısmından (terminal delesyon=defisiyens) ya da iç kısmından olabilir. Kopan parça eğer sentromer taşımıyorsa yani asentrik ise, mayoz ve mitoz bölünmelerdeki kromozomların kutuplara gitmesini sağlayan sentromer olmadığı için kromzomlar, kutuplara ulaşmazlar ve canlılık devam etmez yani böyle bir gebelik düşükle sonuçlanır. İçten eksiklik durumunda kromozom iki noktasından kırılır ve kırılan parça ayrılıp,
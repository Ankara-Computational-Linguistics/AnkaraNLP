beni hiç tanımayan kendi hâlinde yaşayan bir insandan sırf senden değil diye nefret etmek benim hislerime aykırı. Belki de kolay geliyor böylesi, sonuçta taraf seçmek diğer tarafları seçmemek demektir. Bir kez tarafınızı seçersiniz ve desteklediğiniz her neyse onun dışındakilerin karşısında olursunuz. Gerçekten böyle mi olması gerekiyor bilemiyorum. Tarih derslerindeki gibi tek taraflı bakmak yerine “karşı” tarafların da acı çektiğini, hissettiğini unutmasak her şey değişebilirdi. Gerektiği yerde unutmak, gerektiği yerde ise hatırlamak, sanırım zor olanı bu ikisi arasında doğru dengeyi kurabilmek. HERKESİN SANATI Sanat nedir? Sanat ne içindir? Tanzimat dönemi sanatçıları sanat toplum içindir görüşünü savunmuşlar, Servet-i Fünun dönemi sanatçıları ise genel olarak sanat sanat içindir görüşünü savunmuşlardır. Sanat, sanat için midir yoksa toplum için midir? Sanat öznel bir eylemdir ve bence sanatın öznel olması sorulan bu soruların da kişiden kişiye değişen cevapları olmasını beraberinde getirir. Her birey bu konuda kendi fikirlerini özgürce dile getirebilir ve aynı şekilde her birey birbirinin görüşlerine saygı duymalıdır. Bu tartışma en güzel rengin siyah mı kırmızı mı olduğunu tartışmaktan farksızdır. Estetik, felsefenin sanat, güzel gibi kavramlarıyla ilgilenen dalıdır. Bu alanla ilgilenen filozofların kendilerine göre cevabını verdikleri temel sorulardan birisi de sanat nedir sorusudur. Sofistler ve septiklerin düşüncelerinin birbirlerine en yakın olduğu sorulardan biridir. Sanat insanların insanları etkileme yoludur, sanat sanatçının dünyayı yorumlama yoludur, sanat sanatçının beğenmediği dünyayı değiştirme çabasıdır, sanat aşığın aşkını dışavurumudur ve bu örnekler asla son bulmaz. Çoğu insan için ise sanat insanın iç dünyasının dış dünya ile toplumla paylaşma yoludur. Bence sanat, ne olmasını istiyorsak o olur. Yalnız sanatçının gerçek aşkı olabilir sanat, sanat dünyadaki adaletsizliğe isyanı olabilir bir sanatçının, bileklerini kesen bir sanatçının keskin bıçağı ya da… Sanat içinde duygu barındıran her şeydir. Sanatın ne olduğu kadar ne için olduğu da önemli. Peki, sanat ne için? Sanat sanat içindir ve sanat toplum içindir gibi sığ önermelerle kendimizi sınırlamalı mıyız? Sanatı genel olarak bir kavrama, topluluğa, gruba veya insana mal etmek mümkün değildir. Sanat sanatçı ne için yaptıysa onun içindir. Bir aşığın maşukuna yazdığı şiir ne toplum içindir ne de sanat için, şairin duygularının sevgilisi için dışavurumudur o şiir. Eğer bir başkası aynı şiiri okuyup başka anlamlar çıkartırsa o şiir o kişi için özelleşmiştir, şairin yazdığı duygulardan farklı duygular katılmıştır o şiire kişi tarafından. Sanat bazen insana canlılığını hatırlatır. Baktığınız bir tablo veya dinlediğiniz bir şarkı sizi çok farklı diyarlara sürükleyebilir. Okuduğunuz bir roman, dinlediğiniz bir şiir sizi maziye götürebilir. Sanatın amacı sanatı ne için yapıyorsak odur. İnsanlar sanatla böylesine ilgilenen tek canlı türüdür. Neden? Kediler neden şarkı söylemez de insanlar söyler? İnsan iletişimde ve sosyal ilişkilerde en fazla gelişmiş canlı olduğundan dolayı bazen duygularını farklı şekillerde iletmek isterler ve bunun için sanatı kullanırlar. Başka bir önemli nokta ise şudur: Canlı olan her varlık ölür. Doğanın kuralıdır bu fakat öleceğini yaşamı boyunca bilen ve buna göre yaşayan tek canlı insandır. Bu özelliği dolayısıyla insan zaman zaman ölüm düşüncesinden uzaklaşmak için farklı aktivitelere yönelir. Çoğu insan hayatında bir kez bile olsa eline bir müzik enstrümanı alır, herkes defalarca sinemaya gider… Şu dünyada kim müzik olmadan yapabilir ki? Müzik çoğu insan için uyku, yemek, su kadar önemli ve değerlidir. Şarkılarla yaşarız, üzüldüğümüzde dinlediklerimiz, mutluyken dinlediklerimiz, bizleri iyi hissettirenler, bizde hatırası olanlar vardır hepimiz için. İzlediğimiz filmler vardır, okuduğumuz kitaplar. Bunlar bize çeki düzen verir, hayata bağlar çünkü çoğu zaman hayat sanatsız yaşamak için fazla gereksizdir. “Bir insanın faydalı bir şey yapması, yaptığına hayranlık beslemediği sürece bağışlanabilir. Yapılan bir şeyin faydasız olmasının tek mazereti ise yapılana karşı beslenen derin hayranlık olabilir. Sanatın tümü genel olarak faydasızdır.” Oscar WILDE Kerem Yilmaz KAYNAKÇA WILDE, OSCAR. The Picture of Dorian Gray. (Çeviri tarafımca yapılmıştır.) BİZİM BÜYÜK ÇARESİZLİĞİMİZ HEP AŞKA DAİR Yazar Barış Bıçakçı, kitabında iki sıkı dostun aynı genç kıza karşı duydukları aşkı ve bu durumun onların hayatını nasıl değiştirdiğini, sadelikten kurtararak okuyuculara anlatmaktadır. Yazar, kitabına karakterlerin geçmişine giderek başlıyor. Bu durum kitaptaki karakterlerin arasındaki bağların çok eskiye dayandığını bizlere gösteriyor. Yazar, romanına belki de dostlukları çok eskiye dayanan Ender ve Çetin’in Nihal’e aşık olmaları ve bu durumdaki imkansızlığı daha iyi betimlemek için ‘Bizim Büyük Çaresizliğimiz’ adını vermiştir. ‘’Çaresizlik’’ kelimesi Ender ve Çetin’in aynı kıza aşık olması ve bu durumu birbirlerine anlatamamaları karşısında az bile kalmıştır. Bunlar yetmezmiş gibi bir deNihal’in Ender ve Çetin’in arkadaşı olan Fikret’in kardeşi olması bu durumu içinden çıkılmaz bir hale getirmektedir. Aşk dünyadaki en güçlü ve yoğun duygulardan birisidir. Aynı kişiye aşık olmak da iki dostun başına gelebilecek en kötü durumlardan birisidir. Bu durum karşısında dostların ne yapması beklenirdi ? Hepimizin vereceği ortak cevap: Dostlukları son bulurdu. Ama Çetin ve Ender’in dostluğu sona ermedi hatta sanılanın aksine bu durum Çetin ve Ender’i birbirlerine daha çok yaklaştırdı. Ancak günümüzün değer yargılarına göre bu durum neredeyse imkansızdır. Günümüzde böyle bir durum iki dostun başına gelirse genellikle aralarının bozulmasıyla sonuçlanır. Yazar böyle zor bir durum karşısında bile bozulmayan dostlukların hala var olduğunu bize göstermektedir. Ender ve Çetin bozulmayan dostluklarıyla aynı kıza aşık olmanın suç olmadığını bizlere göstermektedir. Yazar da bu durumu ‘’En büyük ahlaksızlık, bir aşkı yaşayamamaktır. Hayatı mümkün olan en geniş haliyle yaşamak gerekir. ”sözüyle çok güzel bir biçimde bize anlatmıştır. Kitabı okurken dikkatimi çeken en önemli sorunlardan birisi de Ender ve Çetin’in Nihal ile aralarındaki yaş farkıydı. Ender ve Çetin orta yaşlarda olmalarına rağmen Nihal henüz 20 yaşında bir üniversite öğrencisiydi. İlk başlarda Ender ve Çetin Nihal’e aşık oldukları gerçeğini kendi iç dünyalarında sakladılar kendilerine bile itiraf edemediler, etmek de istemediler. Çünkü günümüzün değişen değer yargıları sonucunda bu durum insanlar tarafından hoş karşılanmazdı. Ender de “Tamam, Ben Nihal’e aşıktım! Ama bunu ona söyleyemezdim. ….. Çünkü aşklar eşitler arasında yaşanır. …. Eşit değilseler bir taraf diğerinin esiri olur, diğeri de ona eserim diye bakar. Çetin işte böyle beni biraz olsun rahatlatacak genellemelere ihtiyacım vardı. Durumun genel bir duruma uyması iyi gelecekti sanki bana.” sözüyle olayı çok net bir biçimde bize aktarmıştır. Bütün bunlara rağmen Ender ve Çetin Nihal’e karşı olan duygularını yaşamaya devam etmişlerdir. Hayatta birine karşı hissettiğin aşkı söyleyememekten daha kötü bir durum var mıdır sizce ? Sevdiğin kişi onu senin sevdiğini bilmeyi hak etmiyor mu ? Sevdiğini söyleyememek korkaklıktır. Ancak bunun da bir sebebi vardı Ender ve Çetin’ e göre. Bu büyük korku Nihal tarafından reddedilmekti. Birçok kez Nihal’e söylemeye düşündüler ama her defasında da vazgeçtiler. Çünkü Ender çaresizliklerini şöyle tanımlıyordu: ‘’Bizim büyük çaresizliğimiz Nihal’e aşık olmamız değil, sesimizin dışarıdaki çocuk seslerinin arasında olmayışıydı. Asıl çaresizlik buydu.” Birini sevdiğini ona söylemezsen , senin kadar korkak olmayan birisi çıkar gelir , sevdiğini senin gözünün önünde alır ve sen sadece izlersin. Ender ve Çetin’in başına da bu durumun aynısı geldi. Bora geldi ve Nihal’ı aldı. Ender ve Çetin sadece izledi. Üzüldüler. Belki de hayatlarında tatmadıkları bir duyguyu tattılar. Ama bu onları daha da olgunlaştırdı. Ve ellerinde sadece dostlukları, Nihal’e aşık olmalarına rağmen bitmeyen daha da güçlenen dostlukları, kaldı. Nisan İzgi Aydın TUTKULARIN PEŞİNDE Hayatınızda hiç, bir gününüzü tamamen kendi duygularınızla yönlendirerek geçirdiğiniz mi? Veyahut bunu yapmayı istediğiniz oldu mu? Stefan Zweig’in Bir Kadının Yaşamından Yirmi Dört Saat isimli öyküsü, hayatını sakin sakin geçiren Mrs. C’nin, tutkuları uğruna düzenini bozup onları takip edişini konu alıyor. Öykünün adı hafiften cinsiyetçi olmasıyla ilgimi çekmiş ve okumaya başlamıştım. Sonunda kitabın isminin, hikâyenin sadece çok küçük bir kısmı hakkında ipucu verdiğini anlamış oldum. Aslında çok daha derin anlamlar barındıran, bana çok şey katan bir kitap oldu. Ben çoğu zaman tutkularımla, duygularımla hayatımı yoluna koymaya çalışırım. Dış dünyadan, dışarıdaki insanlardan tamamen bağımsız hareket edebilmeyi isterim. Fakat bu çoğu zaman pek mümkün değil, ya da ben kendimi buna inandırmışım. Nedense her zaman, birileri ya da bir olay beni etkiliyor ve ben onun etkisi altında hareket etmeye başlıyorum. Tamamen tutkularımı temel alarak alacağım kararlardan mı korkuyorum yoksa bu kararların bana getireceği olumsuzluklardan mı, bilemiyorum. Belki de kendimi her hâlükârda, can sıkıcı bir sonucu olacağına inandırıyorum. Oysaki, ne zaman duygularıma ve hislerime güvenip hareket etsem, sonunda hep içim daha ferah oldu. Evet, bazen duygularımla karar aldığım, sonunda çok üzüldüğüm, hatta kahrolduğum, yıkıldığım, harabeye döndüğüm zamanlar da olmadı değil. Ama garip bir şekilde her zaman “İyi ki böyle yapmışım” diyebildim. İçimde en ufak bir pişmanlık kırıntısı bile olmadı. Çünkü derler ya; “Kendi düşen ağlamaz.” İşte tam da bu yüzden, şu andan itibaren, hayatımı tamamen kendim yönetmeye karar verdim. Çünkü başkalarını işin içine alınca olayın bir yerinde, eninde sonunda, pişmanlıklar ortaya çıkıyor. Ben her zaman insanın karakterini tanımlayan belirli elementler olduğunu düşünmüşümdür. Bu elementlerden birisi de insanın tutkularıdır. Burada kendime soruyorum. Tutku nedir? Bence tutku, bir insanın gündelik duygularının üstünde, çok daha güçlü bir isteme hissidir. Peki ya, tutku bu kadar güçlü bir hisse, insanlar bu histen nasıl bu kadar kolay uzaklaşabilir? Bence bu, insanın doğasına temelden aykırı bir durum. Mantıklı düşündüğümüzde de bu yargıya varabiliriz. Bir şeyi deli gibi isteyip, bir şey için bu kadar güçlü duygular besleyip, ondan vazgeçmek bizi zaten üzecektir. Bu yüzden ben attığım her adımda, çevremdeki insanları değil, tutkularımı dinlemeye karar verdim. Şu an geçmişte yaşanmış bazı olayları daha iyi analiz edebildiğimi fark ettim. Başından birçok olay geçmiş, her seferinde önce duygularına, tutkularına ve arzularına güvenmiş, fakat daha sonra bir eksiklik hissedip başka insanların hislerini de işin içine katmış biri olarak, bu konu hakkında pişmanlıklarım olduğunu görüyorum. Ama bunu değiştirmeye, hayatımdan, beni üzen, beni yanlış yola ve pişmanlıklara iten dış etkenleri çıkarmaya karar verdim. Düşünüyorum da, bir insan bana olan hislerini doğrudan belli ediyorsa ve ben ne yapmam gerektiğini zaten içten içe biliyorsam, başka insanlara onun hisleri ya da kendi gelecek planlarım hakkında danışmaya neden gerek duyayım? En son bunu yaptığımda, kendimi kazanabileceğimden neredeyse emin olduğum her şeyi kaybetmiş bir hâlde buldum. Beni tanıyan herkes, altıncı hislerimin çok yüksek olduğunu söyler. Bununla birlikte ben de tutkularıma çok bağlı olan, onlara değer veren bir karakterim. Aslında hepimiz tutkularımıza değer versek ve geleceğimizi , toplum baskısını ve çevremizdeki insanların etkilerini en aza indirgesek, hepimiz çok daha mutlu ve basit bir yaşam sürebiliriz. Karmaşık ve düşündürücü olan her şey aslında bizi daha çok yoruyor. Arzularımızı takip etsek bu komplike düşüncelerden sıyrılabiliriz ama yapmıyoruz. Belki de kendi arzularımızdan, tutkularımızdan korkuyoruz. Belki tamamen farklı bir şekilde kendi karar mekanizmamıza güvenmeyip başka insanları işin içine katıyoruz. Ama aslında onlardan korkulacak ya da bizi hayal kırıklığına uğratacak duygular olmadığını içimize sindirebilirsek, kararlarımızdan daha memnun olacağımıza inanıyorum. Belki de inanmak istiyorum… KAYNAKÇA: Zweig, Stefan. “Bir Kadının Yaşamından Yirmi Dört Saat”. Çev. Mahmure Kahraman. Istanbul: Türkiye İş Bankası Yayınları, 2015. TURK 102-029 9 EKİM 2014 ROMAN: ZÜLFÜ LİVANELİ-MUTLULUK 21201713 CEYLAN CEYHANER MUTLULUK ÜZERİNE Sabahın ilk ışıklarıyla başlar horozlar ötmeye ama bazı insan duyar bazısı duymaz. İnsanları özellikle köy yerlerinde yaşayanları uyandırmak için ayarlanan çalar saat gibidir horozlar. Ü üürüüüüüü sesini duymamak için sağır olmalıdır insan. Bazısı duymaz bu sesi çünkü artık sabah olmasını istemiyordur. Güzel Türkiye’min belki de en güzel şehri Van’da horozla beraber kalkar memleketimin güzel insanı. Kendi memleketim diye demiyorum ama ne güzel yerdir Van. Her şey doğal, her şey el yapımıdır orada. Hele tandır yakıldı mı anne elinin değdiği hamurun tereyağıyla buluşmasından çıkan koku hiçbir şeye değişilmez. İnsanı çok çalışkandır bir kere. Sabah tembellik edip uyumak yerine kalkar tarlaya gider, koyunları otlatır, ataerkil toplumda evin direği olan erkek, baba, ağabey. Erkek hep saygı görür, lafından çıkılmaz son sözü o söyler dediği her şey emir gibidir. Bunu tüm içtenliğimle söyleyebilirim ki; sadece Van da değil Türkiye’nin doğusunda kalan aynı zihniyetin görüldüğü her yerde belki de en büyük hatadır kız çocuğu olarak dünyaya gelmek. Bu bize sunulan bir seçim değil tabii ki, aynı şekilde ailemize de. Ben yirmi yaşında, Vanlı bir kızım. Böyle dedim çünkü yaşadığım yerdeki arkadaşlarım, onların kardeşleri, kardeşlerinin arkadaşları, romanımızdaki Meryem benim kadar şanslı değiller. Yaşadıkları yerde kadının işi; evi temizlemek, yemek yapmak, çoçuk bakmaktır. Yani bir makinedir kadın. Evet, evet tam olarak bir makine; çocuk doğurma makinesi. En büyük görevleri belki de tüm yaşam amaçları da namus diye algılanan iğne ucunu değdirmekle yırtılan zar parçasını dıştan gelebilecek zararlardan korumak, namusunu kirletmemek. Namus kirlendi mi töre başlar. Silahlar konuşur. Evin en büyük erkeği kardeşinin belki de kızının alnına silah dayayıp tetiği büyük bir gururla çeker ve namus temizlenir. Günümüz Türkiye’sinin içinden de bıçak gibi geçen Mutluluk romanında Meryem tecavüze uğrar ve kirlenmiş olur. Bence romandaki en temiz insan Meryem’dir. Meryem’in babası, kızını dinlemeyip aslında kendi ayıplarını örtmek ve çözüm bulamadığı olaylara getirdiği bakış açısından dolayı kirli. Halk arasındaki tabiriyle töreye boyun eğdiği için kirli. Meryem’in amcası, anlık zevki için kardeşinin öksüz kalan kızı Meryem’e tecavüz edip bunu töreyle kapatmaya çalıştığı için kirli. Cemal Abi, Meryem’e duyduğu sevgiyi tecavüze uğradığı için gölgelemeye çalıştığı, Meryem’i aslında hiç dinlemediği ve onu babasının emriyle öldürmeyi kafasına koyduğu için kirli. Meryem gibi daha birçok kızımız işlemediği bir suç yüzünden zan altında bırakılıp ölüme terk ediliyor aileleri tarafından. Suç demek de çok yanlış bir şey bence. Yani ben hava almak için deniz kenarına gidiyorum ve orada tanımadığım bir insan belki de romanımızdaki gibi tanıdığım amcam bana tecavüz ettiğinde suçlu ben mi oluyorum? Yoksa masum bir kızı sadece cinsel bir obje gibi algılayıp anlık zevkine mukayyet olamayan erkek mi? Tecavüz anlamından da anlaşılacağı gibi zorla istenmeden yapılan bir eylemdir. Töre buna sadece “Ne işin vardı senin orada o saatte? “ der ve sen töreye kurban olarak gidersin. Hâlbuki kadınlarımız makineden çok daha fazlasıdır. Hepsi bir çiçektir ve her biri başka güzel kokar. Onlarda tıpkı kendileri gibi çiçekler dünyaya getirerek gelecek nesillerimizin temelini oluştururlar. Bu olaylar sadece Doğu bölgesinde olur diyerek duyarsız kalmak bir töre cinayetinin daha işlenmesi demektir. Sadece benim, Ayşe’nin, Fatma’nın ya da Meryem’in düzeltebileceği bir şey değil bu ama adım atmak, insanların görüşlerini değiştirmeye çalışmak sessiz kalmaktan daha faydalıdır. Hayaller Zinciri Günlük hayatın gerektirdiği koşuşturmaca ve stresin arasında süzülüp giderken, her zaman yaptığım gibi bu karakalem tablosunun aralarına biraz da olsa renk katacak uğraşlar arıyorum kendime. Küçük değişiklikler, ufkumu açacak, her gün o bitmek bilmeyen koşuşturmanın içinde yıkılmadan ayakta durmamı sağlayacak uğraşlar, hayaller arıyorum. Fakat bu hayalleri paylaşmak istediğimde ise tek başıma kalıyorum. Hayal kurmuyor çünkü insanlar. Korkuyorlar, kayal kurmaktan korkuyorlar. Şimdiki hayatlarını içeren tablonun çerçevesini söküp atmaktan delicesine korkuyorlar. Ama görmüyorlar ki o çerçevenin aslında o tablonun güzelliğini gölgelediğini. Yeni bir çerçeveye almamak için sürekli bahane üretiyorlar. Param yok, gücüm yok, zamanım yok diyorlar. Fakat bu doğru değil. Bu bahanelerin arkasında tek bir eksiklik yatıyor. Yeni bir çerçeve takacak CESARETLERİ yok bu insanların. Ve bazı nadir insanlar vardır, kalabalığın ilerlediği yolun tersine doğru yürüyenler. O tabloya uyacak en güzel çerçeveyi bulmak için her şeyi yapabilecek olanlar, cesur olanlar. Onlar da o kalabalığın içindedir, her zaman da olacaklar fakat önemli olan kalabalığın içinde herkesten farklı olmalarıdır. Doğru olan da budur zaten, dünya üzerindeki her bir bireyin birbirinden farklı, özgün yaratılmış olmalarının en büyük amacı kalabalığın içinde kaybolmamalarıdır. Tek başıma yürüdüğüm hayallerimin yollarında nadiren başka yol arkadaşları ediniyorum. İkimizin de elinde bir tablo, ona en uygun çerçeveyi ararken karşılaşıyoruz Nasuh Mahruki ile. Tablolarımızı incelerken şaşkınlıktan dilim tutuluyor. Dünya üzerinde birbirini bir kere bile görmemiş, konuşmamış iki insan nasıl olur da bu kadar benzer tablolara sahip olabilir? Farklı malzemeler, farklı renkler kullanılmış olmasına rağmen ortaya çıkan eser, hayallerimiz birbirine öyle benziyor ki. Benim tablomun boyası ise henüz kurumamış, darbelere karşı dayanıksız duruyorken, Mahruki'nin tablosu çoktan tamamlanmış, cilalanmış, çerçeveletilmek için hazır bekliyordu. Nasuh Mahruki'nin Yedi Zirveler'e tırmanış hikâyesini okumaya başladığımda işte bu duyguları hissettim. Hikâyesine bir de öyle güzel bir başlık koymuş ki sadece başlığını okuduğumda bile içim ısınıyordu: "Bir Hayalin Peşinde". Ben henüz hayata gözlerimi açmamışken, o, bu hayalini gerçekleştirmişti. Ama kim bilebilirdi ki benim de hayatımın ilerleyen dönemlerinde günlük yaşantıma sıkıca sarılabilmem için gereken hayalin ta kendisinin henüz ben dünyada varolmamışken tanımadığım yabancı birisinin de hayali olduğunu. Kitap boyunca sadece başına gelenleri değil, içinde yaşadığı kavram çatışmasını, dünyanın en uzun yedi dağını tırmanırken dağ yaşantısının kişiliği üzerindeki etkilerini açıkça dile getiriyordu. O da koşuşturmacanın arasından akıp giderken tutunacak bir dal, günlük hayatın gereksinimlerini gerçekleştirirken ona güç verecek hayaller arayanlardan. Hikâyesi boyunca yaşadığı tutku, kararlılık ve inancı ise bana güç veren özellikleri oldu. Sadece dağa tırmanış hikâyesini anlatmıyor, öyle olsaydı basit olurdu bu hikâye, herkesin elde edebileceği bir hayal olurdu onunki. O, dağa tırmanmaktan çok daha fazlasını aktarıyor kitabında. Şehirde ve doğada sahip olduğu iki farklı "Nasuh Mahruki"'nin nasıl olup da tek bir bedenin içinde, bir düzen oluşturmuş olduğunu anlatıyor. Bu iki Nasuh her ne kadar kavga etseler de her seferinde ortak bir noktada uzlaşıp, bütünleşme mücadelesini de anlatıyor. En sonunda, hayalinin peşinde zirveye her ulaştığında ise geriye dönüp kendine, hayatına bakıp, aslında okyanusun dibindeki bir kum tanesi kadar küçük olduğunu fakat o kum tanesinin dağların yerini oynatabilecek kadar değerli olduğunu görüyor. Hayaller, günümüzü geçirirken ihtiyacımız olan enerjiyi verir demiştim. Hayalin peşinden koşarak sonunda onu gerçekleştirmek ise en büyük güç kaynağı haline gelir. Fakat bu güç kaynağının devam edebilmesi için sürekli bir hammadde akışı içerisinde olması gerekiyor. Sadece bir hayalin peşinde koşmak ise o hayal gerçekleştiğinde boşluğa düşülmesine yol açar, yani hammadde biter; güç kaynağı söner. İşte bu sebeple hayatınızın her bir parçasında sizinle beraber olacak hayallere sahip olun. Peşinden koşup koşmamak ise sizin cesaretinize kalmış. Ama unutmayın ki şu anda elinizde taşıdığınız tablonuz, çerçevesi değiltirilmediği sürece güzelliğini gözler önüne seremeyecek. Bengisu Çağıltay Yasin Ekinci ORİJİNAL SIRADANLIK "ben seni severim sevmesine de iş çıkarmaya ne gerek var güzelim" Eskişehir'de Eskişehirli bir felsefe öğretmeninin Alengirli Şiirinden yukarıdaki dizeler. Kitabına da ismini veren Alengirli Şiir, aslında Ali Lidar'ın hayat felsefesini ve şiir tarzını apaçık gözler önüne seriyor. Herhangi bir sosyal kaygısı olmadan yazıyor Ali Lidar. Bütün derdi kendisiyle, hayat kavgasından da yenik çıkarıyor kendisini, aşk hayatında da kaybeden taraf o oluyor hep. Hayata kazanan taraf belli olsun diye gelen insanlardan o da. Şiirleri bazı taraflarca fazla bohem ve iç karartıcı olarak gösterilse de Ali Lidar son dönemlerin en göze çarpan şairleri arasında gösteriliyor. Alengirli Şiirlere gelince, Lidar daha önce Tesirsiz Parçalar adında bir deneme kitabı çıkarmıştı. Alengirli Şiirler bu deneme kitabından sonra Lidar'ın ilk şiir kitabı. Çoğunu daha önce Karpuz Kabuğuna Yazılar Yazmak isimli blog sitesinde yazdığı şiirler oluşturuyor. Şiir severler tarafından çok beğenilen Alengirli Şiirler'de neler yok ki... Çay bardaklarından, bira şişelerine, atlardan anneannelere, arabeskten blues'a, anne sevgisinden baba korkusuna her şey var. Bekleyişler, uzun geceler, hüzünler, acılar, sevgisizlikler, tekrar bekleyişler, bekleyişler, bekleyişler... Alengirli Şiirler edebiyatı ve şiiri bir kenara bırakıp okuyucunun karşısına bağdaş kurup sohbet etmeye başlıyor adeta.. Edebiyat kaygısı gütmeden, bu kelime buraya uymuş mu diye düşünmeden tamamıyla gönülden çıkıp kaleme oradan da kâğıda ve okuyuculara ulaşmış Alengirli Şiirler... Sadece belki biraz fazla karamsar olduğu için, okuyucuyu inceden karanlığa boğduğu için eleştirilebilir bu şiirler. Çünkü neredeyse bütün şiirlerde kesintisiz bir hüzün, sınırsız bir karanlık ve bitmek tükenmek bilmeyen bir karamsarlık mevcut.Okuduğunuz her nefeste karanlığın aydınlığı kucaklayarak yok ettiğini hissedebiliyor okuyucu. Bu sebepten okuyucu okurken Ali Lidar'ın hüznüne ortak oluyor, onunla beraber hüzünleniyor ve tabiri caizse yüzü düşüyor ve efkârlanıyor. Bunun en önemli sebeplerinden biri de bu şiirlerde herkes için bir şeyler bulunması. Lidar kesinlikle aydın ve entelektüel insanların dertleriyle ilgilenmiyor ki kendisinin de devlet memuru olduğunu söylemesi ve bunu bir madalya gibi taşıması da bunu doğruluyor; aksine sokaktaki insanları, lisede üniversitede okuyan gençleri hatta ev hanımlarını ve dahi otobüs şoförlerini, belediye işçilerini anlatıyor şiirlerinde. Alengirli Şiirlerin bir diğer özelliği de karşı konulamaz bir içtenlik ve netlik. Lafı dolandırmıyor Ali Lidar, özlediyse denizden bahsetmiyor mesela, sarılmak istediğinde geceden bahsetmiyor. Ne hissediyor, neye ihtiyaç duyuyorsa hiç çekinmeden, üşenmeden kalemine onu alıyor, aşağıdaki dizelerde de olduğu gibi: "hadi sen uyu sevgilim uyumadığın zaman başkalarını düşündüğün gibi tuhaf düşüncelerim var" Yukarıda da bahsettiğimiz gibi Alengirli Şiirler'in sosyal bir kaygısı yok, toplumsal bir mesaj vermeye çalışmıyor, bir ütopyadan bahsetmiyor ve dahi dünya barışı için çalışmıyor. Ali Lidar'ın derdi kendisiyle. Kendisini tartıyor, biçiyor, anlamaya anlamlandırmaya çalışıyor ama olmuyor. Ne olursa olsun sonunda kendisini haksız çıkarıyor, bileti hep kendisine kesiyor. Bu durum toplum için sanat yapanlar ve onları savunanlar tarafından pek hoş karşılanmıyor tabi ki, Ali Lidar ve Alengirli Şiirler bu açıdan eleştiriliyor hatta şiirlere edebi eser bile denmesine şiddetle karşı çıkılıyor. Diğer taraftan her ne olursa ve kim ne derse desin Lidar ve Alengirli Şiirlerin milyonlarca okuyucusu seveni var. Yazımı yine alengirli dizelerden birkaçıyla bitirmek istiyorum: "adın üç kere geçti saçma sapan bir filmde yalnız olsam çok ağlardım ama annem bakıyordu otoban dolusu gürültüyü sıkıştırıp beynime anne dedim, hadi çay koy da içelim." Hüsna Kübra YeşildalKORKMA, SÖNMEZ BU ŞAFAKLARDA YÜZEN AL SANCAK1!Türk milletine ait destanları okuma fırsatı buldunuz mu hiç? Her biri, ayrı ayrı ve çok yüklü hazineler barındırır. O duygu, her birinde inanılmaz bir incelikle okuyanın içine işlenir. Türk tarihini biraz övmekte haklıyım galiba bu durumda. Çünkü tarihimiz hep destansı mücadeleler ve zaferle dolar taşar. Parlayan gözlerimiz gururumuzu ele verirken, diğerlerinin gıpta ile baktığı ve adından sürekli söz ettiren tarih bizimkisi işte. Olabildiğince, her zaman ve her yerde övünmeliyiz bu değerlerimizle. Mustafa Kemal’in de dediği gibi “Ne mutlu, Türk’üm diyene!”2. Yalnız bu önemli özdeyişten çıkarılan yanlış anlaşılmaları da aklımızdan silmeliyiz. Öyle ki, burada kastedilen, ülkesi ve ülkesinin tarihi için savaşan her Türkiye vatandaşının ruhunda, Türk tarihi ve şereﬁnin, inceden inceye var oluşudur. Bu gururu yüreğinde taşıyan bizler; ülkemiz topraklarında paylaştığımız tüm değerleri önümüze koyarız ve tek ortak sevincimiz vatan sevgisi dahi olsa, kardeş sayarız birbirimizi. Hepimiz, tarihimiz ile ilgili hatırlatmalar yapıldığı her an duygulanırız ve bu bizim milli birlik ve beraberlik duygumuzun, içlerimize ne kadar da güzel işlendiğinin bir göstergesidir. Biz, vatanımız ve bağımsızlığımızın göklerde dalgalanan simgesi, bayrağımız için, tek vücut olmuşuzdur çünkü. Arif Nihat Asya ne kadar da güzel söylemiş, burunlarımızın direğini sızlatan Bayrak şiirinde;“Ey mavi göklerin beyaz ve kızıl süsü,Kız kardeşimin gelinliği, şehidimin son örtüsü,Işık ışık, dalga dalga bayrağım,Senin destanını okudum, senin destanını yazacağım.3”1 Mehmet Akif Ersoy-İstiklal Marşı(şiir) bkz. ilk dize2 Mustafa Kemal Atatürk tarafından ilk kez 10. Yıl Nutkunda kullanılmıştır. Daha sonra Türkiye Cumhuriyeti Milli Eğitim Bakanlığı tarafından 1972 yılında öğrenci andına da eklenmiştir.3 Arif Nihat Asya-Bayrak(şiir) bkz. ilk kıtaTürk milletinin her ferdi, feda edebileceği tüm maddiyatını bir kenara bırakmış ve vatanı için, bayrağı için, canını ortaya koymuş. Böyle kahramanlıklarla bütünleşen, işte böyle bir aşktır vatan ve bayrak Türk töresi için. Bir sevgi değil, sevgiden de öte… O ay yıldızın yere düşmesi ise korku değil, korkudan da öte, ölümcül bir illete yakalanmak gibidir. Bizler öyle bir nesiliz ki, vatan uğruna feda edilmiş binlerce nefesden emanet almışız bugünümüzü. Şehitlerimizin, yitip giden hayatların arkasından, ateşin düştüğü küçücük hanelerde dahi, tek bir söz işitilir; “Vatan sağ olsun…” Bugün, her şehrimizde, başımızı çevirdiğimiz birçok yerde; zaferlerimizin, bağımsızlığımızın ve şehitlerimizin anısına, göndere çekilmiş şanlı bayrağımızı her gördüğümüzde, dualarımızı eksik etmememiz gerekir. Kanımızda dolaşan, bu asalet dolu şan ve şereﬁmiz için her birimiz şükür borçluyuz Allah’a. Şairlerimiz, elbette ki, benim onlarca kelime ile anlatamadığımı, birkaç dize ile anlatıp titretiveriyorlar ruhumuzu. Orhan Şaik Gökyay diyor ki; “Bu vatan, toprağın kara bağrındaSıradağlar gibi duranlarındır;Bir tarih boyunca, onun uğrundaKendini tarihe verenlerindir…4”Mithat Cemal Kuntay’ın bir deyişinden de yola çıkarak gururlu bayrağımızdan bahsedeyim biraz. “Bayrakları bayrak yapan üstündeki kandır. Toprak, eğer uğrunda ölen varsa vatandır.5” demiş değerli ustamız. Ay yıldızlı, al bayrağımız; bu sözü birebir yaşatan cinsten bir örnek teşkil ediyor bana sorarsanız. Her ülkenin bayrağı bütünüyle bir bağımsızlık sembolüdür ancak, üzerine işlenen detaylara da ayrı ayrı anlamlar katılır. Türk bayrağında gördüğümüz kırmızı renk, düşünmeden vatanı uğruna canını feda eden Türk askerinin kanını temsil ederken, hilal Müslümanlığımızın simgesi ve yıldız ise büyük çabalarla kurtuluşa erdirilmiş Türkiye Cumhuriyeti’dir. Nasıl da güzel sembolize ediyor milletimizi güzel bayrağımız…4 Orhan Şaik Gökyay-Bu Vatan Kimin(şiir) bkz. ilk kıta5 Mithat Cemil Kuntay-On Beş Yılı Karşılarken(şiir) bkz. son beyitBiz ki, zamanında üç kıtaya birden sahip olmuş ve önderlik etmiş, adıyla sanıyla şanlı Türk milletinin torunlarıyız. Ecdadımızın, topraklarımızı “vatan” haline getirirken içerisine girdikleri vaziyeti ve bu bağımsızlık mücadelelerine, canları pahasına girerek, bayrağımızın ufukta göğsünü gere gere dans etmesini sağladıkları gerçeğini, tüm hücrelerimizle hissedebilmeliyiz. Unutulmamalıdır ki bu milletin alnı açık birer üyesi olarak; sahip olduklarımız, yaptığımız veyahut yapacağımız her şey bize emanettir. Öncelikle yolumuzun açık olmasını diliyorum ve milli şuurumuza ters düşebilecek her şeyden olabildiğine uzakta seyredilmesini temenni ediyorum.Saygılar… KAYNAKÇA:https://tr.wikipedia.org/wiki/Ne_mutlu_Türküm_diyenehttp://www.siir.gen.tr/siir/o/orhan_saik_gokyay/bu_vatan_kimin.htmhttp://www.dersimiz.com/siir-2303-On-Bes-Yili-Karsilarken-Mithat-Cemal-KUNTAY.htmlhttp://www.siir.gen.tr/siir/a/arif_nihat_asya/bayrak.htmYasin Küçükateş MASKE Geçenlerde Mustafa Kutlu’nun Vitrinde Olmak kitabı geçiverdi elime. Son zamanlarda pek kitap okumuyordum. Sırf kapağının rengi ilgimi çekti diye alıp okumaya karar verdim. Ancak küçük bir kitabın beni bir beyin fırtınası yapmaya iteceğini o an kestirememiştim. Nasıl mı? Gelin anlatayım. Hafızamı sonuna kadar zorladım. Hatırlayabildiğim ilk anıyı hatırlamak için beynimi var gücüyle çalıştırdım diyebilirim. Altı yaşım, dört yaşım, üç yaşım... Sanırım en erken bu yıllara gidebildim. İçimdeki çocuğu uyandırmaya çalıştım; çünkü benim için bir insan doğduğunda tertemizdir, fakat bu dünya insanları öylesine güzel kandırır ki gittikçe kirleniriz. Gün geçtikçe herkesleşiriz, herkes gibi yaşamayı marifetten sayarız. Herkesleşmek için elimizden gelen her şeyi yaparız. Sanki öz benliğimizi kaybetmek güzel bir şeymiş gibi. Kutlu kitabında “İnsanlar kalkınmaya, ilerlemeye, refaha koşuyor. Bu aslında bir serap. Ama inanç hâline gelmiş” (s.47) diyor. Bu aslında bir serap. Koşuyoruz ancak bu bir hayalden ibaret. Kendimi düşünüyorum. Ne yapıyorum ben Allah aşkına? Neyin peşindeyim? Altı ay öncesine kadar telefonumu değiştimek istiyordum, telefon aldım çok şükür!. Şimdi ise arabamın ses sistemini... Bundan üç ay sonra ne isteyeceğim? Arabamın daha üst bir modelle değişmesini mi? Ufak tefek şeylerin peşinde koşarak hayatımı harcadığımı fark ettim. Ve hâlâ da harcamakta olduğumu... Bugün telefon, yarın televizyon, bir sonraki gün araba... Sürekli mal varlığım artacak olabilir; ama sürekli bir herkesleşme yarışı içindeyim. Hayat bir koşu bandı ve ben de almış başımı gidiyorum. Ama durup bir düşünmüyorum ki benim varmak istediğim bitiş çizgisi neresi diye. Herkesin sahip olmak istediği bir ev almak, herkesin evlenmek istediği bir kadınla evlenmek ve herkesin seveceği bir iki çocuk yaptıktan sonra huzur içinde ölmek. Benim yaşama amacım bu mu gerçekten? Ruhum nerede? Çünkü ben sadece bedenimin ihtiyaçlarından bahsediyorum sanırım. Eğer ruhumun hiçbir varlığını hissedemeyeceksem bedenim hayatta olsa neye yarar? Eğer ruhumun diğer insanlardan bir farkı olmayacaksa beni diğer insanlardan ayıran hiçbir şey yok demektir. Ne diyeceğim biliyor musunuz? Bence insan doğduğunda boş bir beyinle doğmuyor. Aslında henüz yeni doğmuş bir bebekken ruhumuzun ihtiyacı olan her şeyi biliyoruz. Yaşama amacımızın ne olduğunu, bu dünyaya ne için gönderildiğimizi çok iyi biliyoruz. Ancak zaman geçtikçe bu dünyaya adapte olabilmek uğruna bu bildiklerimizi unutuyoruz. Unutmaya zorlanıyoruz. Başta aile olmak üzere topluma karışmaya başlıyoruz. Ve bir maske takmaya zorlanıyoruz. Bu maske herkeste var, ve özümüzde çok farklı olan bizler sırf bu maskeyi taktığımız için birbirimize benziyoruz. Aptal bir maske uğruna benliğimizden vazgeçiyoruz. Peki bir insan başka bir insana neden benzemek istesin bunu aklım almıyor. Vitrinde Olmak... Hızla küreselleşen bu dünya bizi vitrinde olmaya zorluyor. Çirkin kızlar makyaj yapıyorlar. Ergen gençler babalarına en pahalı telefonları almaları için yalvarıyorlar. Erkekler ise en güzel kadınlarla beraber olmak arzusundalar. Kadınlar güzel olmak için erkekler ise diğer erkeklerden daha güçlü olabilmek için yaşamaya başladılar. Sürekli vitrinde olup başkalarının bizim hayatımıza özenmesini umuyoruz. Vitrinde sergilenen olmak istiyoruz. Bunun için savaşıyoruz. Ama bir Allah’ın kulu da sormuyor ki başkalarının özenerek baktığı bu vitrin gerçekten bizim olmak istediğimiz yer mi? Eğer öyleyse başkaları için yaşıyoruz demektir. Başkaları için yaşayan insanların tanrısı nedir peki? Para. Kendi ruhunu beslemekten aciz bir insan, başkalarının elde edemediği şeyleri elde ederek ruhunu doyurmaya çalışır. Bu da herkesten daha fazla para kazanmaktan geçiyor. İnandığım değerleri, etik kaygılarımı, yaşam felsefemi... Bu tür manevi mülkümü paraya değişmek istemem doğrusu. Çünkü para benim ruhumun ihtiyacı olan hiçbir şeyi satın alamaz. İnanmıyorum alacağına. Çünkü ruhumun ihtiyacı olan şeye alışveriş merkezinde bir etiket yapıştırılmış olmasını ruhuma bir hakaret olarak alıyorum. Beni herkesleştiren bu maskeyi çıkarmanın zamanı geldi. Bu maskeyi çıkarıp olabildiğince uzağa atacağım ve hemen akabinde aynaya koşacağım. Çünkü beni herkesleştiren bu iğrenç maskeyi çıkardıktan sonra altından nasıl bir yüz çıkacak çok merak ediyorum. KAYNAKÇA Kutlu.M. (2015). Vitrinde Olmak. İstanbul. Dergâh Yayınları. Egem Dilşad Üren Kolaya Kaçma, Türkiye! Müzik her yerde değil mi? Bakkalda, kafelerde, barda, telefonunuzda, arabanızda, ders çalışırken kulağınızda ya da mutfakta yemek yaparken radyoda ve benzeri yerlerde... Herkesin bir müzik zevki var. Bazılarının kendilerine özel müzik zevkleri var. Caz sevenler Louis Armstrong'u, rock sevenler AC/DC'yi, İspanyol gitar sevenler Johannes Linstead'ı dinlerler. Kim bilir daha ne çeşit müzikler var; ama kimsenin istese de istemese de zorunlu olarak dinlediği bir müzik türü varsa o da 'pop müzik'tir. Özellikle Türkiye'de bir sürü pop müziği söyleyen şarkıcı var: Hande Yener, Demet Akalın, Tarkan, Kenan Doğulu, Hadise, Murat Boz, Gülşen vesaire... Saymakla bitmiyor. Bütün magazin kanallarında bu sanatçıların konserlerini ve müzik videolarını gösterirler, överler ve göklere çıkarırlar. Durum böyle olunca Youtube'da Murat Boz ve Gülşen'in birlikte seslendirdiği 'İltimas' adlı müzik klibinin altında bir kişinin: "Arkadaşlar şu an pop müziğimizde yükseliş var. İnşallah daha da iyi olacak. Bence dünya standartlarında sanatçılarımız var" diye yorum yapmasını hiç anormal karşılamamak gerek. Türkiye'de pop müzikseverler pop müziğin kendilerine sunulan kadarını biliyorlar ve bir tek Türk pop müzik endüstrisini bildikleri için de bizim ülkemizde bize sunulan konser, müzik, dans ve sahne performanslarının ne kadar düşük voltajda ve plansız olduklarını göremiyorlar. Türkiye'de müzikseverlerin şarkıcıları kendi beklentilerine göre şekillendirmesi gerekirken, pop şarkıcılar müzikseverleri kendilerinin belirlemiş olduğu performans düzeyiyle ve yurt dışındaki sanatçılardan aldıkları tekniklerle şekillendiriyor. Size benim yukarıdaki tezimi savunacak ve Amerikalı pop müzisyenlerini bile hayretler içerisinde bırakan bir örnek vereyim: K-POP. K-POP, hem Kore hem de Amerikan kültürünün karışımından oluşan bir müzik türü ve şu anda Kore'de bu büyük bir sektör oluşturmuş durumda. Burada 11-12 yaşındaki çocuklar YG Entertainment, SM Entertainment ve JYP Entertainment adlı üç büyük müzik şirketinden herhangi birine 'öğrenci' olarak girmek için kendilerini paralarlar. 'Öğrenci' diyorum; çünkü ilk albümlerini çıkarabilmek için yaklaşık olarak 6-7 yıllık bir eğitimden geçirilmeleri gerekir. Müzik şirketleri ise aday elemelerinde Türkiye'de olduğu gibi bir tek görüntüye ve sese bakmaz; aynı zamanda çalışkanlığa, bir grup içerisinde sağlayabilecekleri uyuma, liderlik vasıflarına, söz yazmayla ilgili sürekliliklerine, sahneye ilk çıkışlarına kadar gösterebilecekleri dayanıklılığa ve dans konusunda gösterecekleri çabaya bakarlar. Amerika'da bir tek Madonna veya Michael Jackson gibi sanatçıların yapabilecekleri gibi düşünülen sahne 1 performansları bu sayede Güney Kore'de normal hale getirilmiştir. Hatta Amerikalı ve İngiliz sanatçılar sahne performanslarında Güney Kore ile karşılaştırıldıklarında ışıklandırma ve görsel bakımdan Güney Kore ile aynı; ama dans koreografilerinde uyumsuz ve daha az hareketli kalıyorlar. Güney Kore'de bu meslek tam bir disiplin, sabır, emek ve eğitim gerektiriyor. 'Eğitim' bir tek ses, müzik aletleri alanında değil. Dans etme, şarkı sözü yazabilme ve sahnede hem dans edip hem de şarkı söyleyebilme gibi kabiliyetleri; magazinsel olaylardan korunma ve içinde bulunduğu pop grubuyla uyumlu olabilme gibi davranışları; hem hayranlarının ilgisini üzerinde tutabilmek hem de müzik endüstrisindeki rakipleri arasındaki yerini koruyabilmek için giyim ve saç tarzını durmadan yenileyebilme gibi özverileri; ve sağlığını koruyabileceği ve tarzını gösterebileceği bir vücuda sahip olabilmek için fit olma dürtüsünü kazandırmak da eğitimin bir parçası. Ama gelin görün ki durum Türkiye'de tam tersi. Şarkıcıların derdi, şarkılarının hareketli bir ritimde olması ya da kliplerinin yabancı ülkelerdeki bir video klibine benzetilerek zaten garantilenmiş olan başarı ve albüm satış rakamlarının aynılarını kendilerine uyarlamak. Buna örnek olarak Gülşen'in 'Irgalamaz Beni' adlı müzik videosunda kullandığı top motifinin Miley Cyrus'un 'Wrecking Ball' adlı müzik videosundan neredeyse hiç değiştirilmeye bile gerek görülmeden kopyalanıp yapıştırılması verilebilir. Başka bir örnek de Ajda Pekkan ile Kenan Doğulu'nun ortaklaşa söylediği 'Harika' adlı şarkının klibinde kullanılan merdiven- sahne konseptinin de Jessie J, DJ Cassidy ve Robin Thicke'in birlikte söyledikleri 'Calling All Hearts' adlı müzik videosundan alındığı açıkça görülmektedir. Çoğunlukla tarzlar Amerikalı veya Batılı bir sanatçının tarzına benzetilmeye çalışılmaktadır. Türkiye'de pop müziği sektöründe başarı olarak adlandırılan şey Türklerin Amerikalı ve İngiliz pop şarkıcılarında beğendiği giyim tarzını, müzik türünü, saç kesimlerini ve video kliplerini mükemmel bir şekilde kopyalamak oluyor. Böylece zaten pop şarkıcıları hem Türk halkına neredeyse aynı konsepti bir daha satıyorlar hem de kendilerini bir tek şarkı yazma, besteleme ve söyleme alanında kanıtlamalarına rağmen diğer alanlardaki eksikliklerini yurt dışından ithal ile tamamlayarak kendilerini kandırıyorlar. K-Pop gruplarının gösterdiği emek bu kadar fazla olunca hayranlarının nabzını ölçmek amacıyla Koreli müzik şirketleri sık sık konserler düzenliyorlar. Konserler K-Pop kız ya da erkek grupları için çok önemlidir; çünkü sundukları sahne şovunun kalitesi, bütünlüğü ve planlılığı onların yaptıkları müzikteki ciddiyetini, kararlığını, yaratıcılığını ve eşsizliğini ortaya koyar. Konserler aynı zamanda rakip şirketlerin ve K-Pop gruplarının birbirlerinden daha iyi bir ürün çıkarma hırsından dolayı daha da önemli bir gözdağı verme unsuru haline gelmiş durumda. Bunun sonucu olarak her konser bir öncekinden daha iyi organize edilmiş oluyor. Güney Kore'de K-Pop'ta müzikte, tarzda, yaratıcılıkta ve sahne şovlarında birinci olan grup ise Big Bang kabul edilmektedir. Big Bang'in 2013-2014 yıllarında gerçekleştirilen Japonya Dome turnesini* izlerseniz sahnenin teknoloji, ışıklandırma, platform, ışık ve görüntü sistemleri bakımından çok iyi donatıldığını görürsünüz. Sanatçıların kostümleri, makyajları ve saçları genellikle her şarkıda değişiyor; çünkü her şarkının belirli bir konsepti var ve hayranlar sanatçıları yayınlamış oldukları müzik videolarındaki kıyafetleri ile görmek istiyor. Grup üyeleri hayranları ile iletişime geçmek ve hayranların nabzını tutmak amacıyla sahnenin farklı yönlerine doğru ayrılıyor. Grup üyeleri şarkı söylemeyi ve dans etmeyi beraber sürdürmeye * BIGBANG Japan Dome Tour 2013~2014 HD FULL SHOW. Perf. G-Dragon, T.O.P, TaeYang, Seungri, Daesung. 2013. Film. 2 çalışıyor. Kısacası, konser dediğin şarkıcının etrafında dansçılar dans ederken ortada şarkı söylemesi ile değil; disiplin, organizasyon ve bizzat şarkıcının her şekilde katılımıyla olur. Konserler, Türkiye'deki gibi sanatçının hayranlarını birkaç şarkıyla ve varlığıyla lütfetmesi olarak değil; Güney Kore'deki gibi sanatçının hayranlarının gözündeki cazibesini, yaratıcılığını ve ilgisini koruyabilmesi için bir araç ve fırsat olarak değerlendirilmelidir. Kimse şu anda Türkiye çok kötü, batmış ya da tamamen kopyacı demiyor; fakat bu kadar yetenekli insan ve bu müzisyenlerin nimetlerinden etkin olarak faydalanmak isteyen bir kitle varken pop şarkıcısı-müziksever arasındaki iletişimi en üst seviyeye çıkarmamak için elimizden geleni yapmayalım. Bütün çabamızı pop şarkıcılarını dans etme, şarkı yazma ve söyleme, dansı ve şarkı söylemeyi beraber götürebilme, fit olma ve imajını yenileyebilme gibi konularda eğitmeye çevirirsek işte o zaman 'dünya standartları'nda müzisyenlerimiz olacak. Her şey Türkün gücüne, kanına ve soyluluğuna kalsaydı Michael Jackson'lar, Madonna'lar, Big Bang'ler veya Girls' Generation'lar bizden çıkardı. Başka ülkelere ağzımız açık hayretler içerisinde bakacağımıza onların ürünleri yerine bu süreçteki çalışma metotlarını almamız gerektiğini anlamamız gerek artık. Kolaya kaçma, Türkiye! 3 DENİZ SALMANLIEŞİTSİZLİĞİN EŞİTLİĞİBugüne kadar değerli olan şeylerin özelliklerini hiç düşündünüz mü? Ben düşündüm ve ortakbir nokta buldum. Miktar ne kadar az olursa bir varlığın değeri o kadar çok artıyor. Çünküherkes değil, belirli kişiler bunlara ulaşabiliyor. Peki, gerçekten de az olan her şey değerlimidir? Çok uzun zamandan beri dünya nüfusu ekonomik açıdan üçe bölünmüş durumda: zenginler,orta gelirliler ve düşük gelirliler. Çoğunluğu orta ve düşük gelirlilerden oluşurken Bauman’ıneserinde geçen “… dünya nüfusunun en zengin yüzde 1’lik kesimi daha fakir olan yüzde50’nin neredeyse 2.000 katı kadar zengin.” (14) ifadesi, azınlığın ekonomik gücününaşırılığını bizlere göstermektedir. İmkânı olan ve gücü ele geçirmiş azınlık, ihtiyacıolmamasına rağmen daha fazla para kazanmaktan başka bir şey düşünmeyerek geriye kalankişilerin haklarını da tüketmekte. Örneğin İngiltere’de her gün birden fazla kıyafet değiştirensoylular, umursamazca refah içinde yaşarken Afrika’da insanların açlıktan ölmesikapitalizmin dünyaya dayattığı sömürü biçiminin sonucudur. Çünkü kapitalizm, temelde özelmülkiyet hakkını iyi bir şey gibi gösterse de bu sistemin içinde ekonomik gücü yetersiz olankişiler temel ihtiyaçlarını bile doğru düzgün karşılayamıyorlar. Kapitalizm, sadece temel ihtiyaçları değil, bu sömürüyü fark edip engellemeyi sağlayacakolan eğitime de kendi varlığını sürdürebileceği bir şekil veriyor. Düşünsenize, zengininsanların çocukları, başarılı olmasalar bile özel okullara gidebiliyor. Bu okullar, velilerdenaldıkları paralarla son teknoloji ürünleri sağlayıp üst düzey bir eğitim verebiliyorlar. Bununyanında, genelde orta düzeyli ailelerin çocukları, ailenin gücünün yettiğince bir eğitime tabitutuluyor ve iyi kötü bir devlet okuluna girebiliyorlar. Fakat çoğunlukla düşük gelirli kişilerinçocukları, zorunlu eğitimi de zar zor aldıktan sonra iş hayatına atılıp ailelerine bakmakzorunda kalıyorlar. Bakış açıma göre, üniversite eğitimi almayan kişiler, dünyayı yöneten busistemi yeterince öğrenemiyorlar ve ekonomik eşitsizliğin getirilerini fark edemiyorlar. Busebeple de onların haklarını sömüren bu sistemin önüne geçemiyorlar. Bu düzenin uygulanmasından zarar gören yoksul kişiler her geçen gün daha da hırçınlaşıyor.Neden zengin insanlarda olanın kendilerinde olmadığını sorgulamaya başlıyor ama budurumun sebebini sorgulamıyorlar. En azından bazı kişiler, bu eşitsizliğin ve adaletsizliğinfarkında. Fakat günümüzün bozuk düzenini ortadan kaldırmak için yeterli gücü olmadığınıdüşünerek harekete geçemiyorlar. Sanırım çoğu insan –özellikle de tuzu kuru olarakadlandırılan orta gelir düzeyindeki kişiler- bu bağlamda hareket ediyor. Çünkü bir bakımakapitalizm, bizlere zenginlere muhtaç olduğumuz düşüncesini dayatarak, bizleri ona değervermeye ve minnet duymaya itiyor. Bu da elimizi kolumuzu bağlıyor. Ekonomiyi kontrolaltında tutan varlıklı kişiler, ülkeyi zenginleştirdikleri süsünü vererek tüm ülke halkına ulusalbir güven aşılıyorlar. Fakat bu göz boyamadan öteye gidemiyor. Zenginlerin gelirleri katbekatartarken enflasyonun artması sebebiyle sabit gelirli kişiler, bu artışa uyum sağlayamadığındanekonomik bir çöküşe göğüs germek zorunda kalıyorlar.-I-DENİZ SALMANLITüm bunlardan genel bir çıkarıma ulaşmak gerekirse azınlık olan zenginlerin geriye kalanyüzde 99’luk kesim tarafından aşırı değer görmesi, bu azınlığı neredeyse bir ilah konumunagetirmiş ve kendilerini vazgeçilmez sanmalarına neden olmuştur. Tamamıyla gerçek hayattankopan ve acı gerçekleri görmekten kaçınan bu kişiler, yaşadıkları güç zehirlenmesiyle daha dafazlasını isteyip eşitlik diyerek eşitsizliği savunan bir hale gelmiştir. Bunu engellemek içinhenüz resmi olarak bir çaba gösterilmese de ben inanıyorum ki gün gelecek, zenginlerin vedüşük gelirlilerin yediği yemekler, giydiği kıyafetler, gittikleri okullar eşit olacak.Dünyamızda kimse acı çekmeden ve aç gözlülük yapmadan hayatlarını sürdürecek.-II-Zeynep Balioğlu 21600905 BÜYÜMEK Çok kısa bir zaman önce daha önce kendisini sevdiğimi ve anladığımı düşünmediğim biri bana ilginç bir soru sordu. Bana dedi ki, “Ne zaman büyüdüğünü hissettin?” Aslına bakarsanız, fazlasıyla basit bir soru. En nihayetinde üniversiteye kısmen yeni başlamış, hayatında son zamanlarda daha farklı sorumluluklarla yükümlü olan ve 20 yıllık kısa denebilecek hayatında ilk defa ailesinden ayrı yaşayan bir bireyim. İdeallerim ve hayallerim olması bekleniyor. Duyuyorum etrafımdakileri. “Ne yapacaksın? Bu okulun sonunda ne olacak?” diyorlar. “Hmm, İngiliz dili ve edebiyatı ha? İlginç bir seçim tabii ki, yani öğretmen olursun olur biter değil mi?” Oysa ben akademisyen olmak istiyordum diye geçirdim içimden, her seferinde. Bir gün yine aynı şey söylendi, öğretmen olacakmışım. Neden diye sordum, neden öğretmen olmak zorundayım. Aldığım cevap her ne kadar beni üzmüş olsa da şaşırtmadı, belki de aldığım cevaptan ziyade karşı karşıya olduğum çirkinliğe karşı hissiz olmam daha üzücüydü, inanın artık bilmiyorum. Bana dediler ki, “ Öğretmen olursun kesin, çünkü sen bir kızsın.” -“ Kız mı? Bunun akademik kariyerimle bir alakası olduğu konusunda sizinle hemfikir değilim.” -“Tabii ki alakası var, her zaman vardır! Araba bile kullanamıyorsunuz!” Bu cinsiyetimden ötürü yargılandığım, ezildiğim çoğu günün sadece bir kısmı bile değil. İlk “…ama sen bir kızsın...” kelimelerini barındıran cümleler bana yöneltildiğinde anlamamıştım. Oturuşum, konuşma şeklim, tavrım, sesim, ileride yapacağım işim, medeni durumum ve anne olmak istemem veya istememem, kendimi doğuştan biyolojik olarak barındırma şansına sahip olduğum cinsel organımla eşleştirebildiğim cinsiyetimden kaynaklanıyormuş meğer. Kadın olduğum içinmiş bütün bu bana anlatılan imkânsızlıklar. Küçükken fark etmemiştim bunun beni ne kadar zorlayabileceğini. Tabii ki sıkıyordu canımı, hoşlandığım çocuk bana vurduğunda o da senden hoşlandığı için sana vuruyor lafını duymak veya çok sevmeme ve oynamak istememe rağmen bir “kız” olduğum için parçası olamadığım basket maçları. Kız, kadın veya dişi olmak, nasıl hitap etmeyi tercih ederseniz, tanımlanma şekli bakımından ele alındığında bırakın ikinci sınıf vatandaşlığı, insanlık olarak bile görülmüyor kimilerince. Bunların hepsinin sorumlusu bacaklarımın arasındaki cinsel organımmış, öyle duydum, hala duyuyorum. Görünüşe göre duymadığım bir zaman dilimi de olmayacak. Her zaman korunması gerektiği düşünülen ve narin varlıklar olarak görülen kızlar, bir nevi hep küçük kalıyor dolayısıyla. İçinde büyütüldüğümüz kutucuklar yaşımız ilerledikçe ve biz bir şeyleri sorgulamaya başladıkça küçülmeye başlıyor. Kurallar katılaşıyor ve bazılarımızın umduğu, hayalini kurduğu bağımsızlık hakkı bize tanınmıyor. Dediğim gibi, insanlıkla bağdaştırılmıyoruz her zaman, dolayısıyla en doğal insan hakkı bize tanınmıyor. Bağımsızlık bir kadın için imkânsızlıktan da ziyade zaman zaman kötü bir eylem olarak gösterilir. Bir kadının bağımsız olması akıl almaz bir olay gibi görüldüğü için bazen, biz kadınlar da bunun kötü bir şey olduğu hissiyatına kapılıyoruz. Bu yazının esin kaynağı olan Lou Andreas-Salomé tarafından kaleme alınmış Arayışlar isimli kitabın ana karakteri de bu ikilemde kalmış. Sanılıyor ki bir kadın yeteri kadar güçlüyse ya da toplumun genel olarak çirkince ele alış şekliyle “çirkefse”, bu tarz bir ikilem söz konusu olmaz. Fakat bu doğru değil. Biz büyümemize, olgunlaşmamıza izin verilmezken, kendi arkamızı kolladığımızda ve sesimizi duyurmak için ciğerimizi yırtarken, haklarımızı elimizden geldiğince savunmaya çalışırken, sokaklarda üstümüzdeki kumaş parçasının karşımızdakine hissettirdiklerinden sorumlu tutulup öldürülürken ve tecavüz edilirken maalesef kalıyoruz bu ikilemde. Hayatta kalabilmek mi, korkunç bir yanlışı düzeltmek için canın pahasına savaşmak mı? Söylediğine bir hayli şaşırdığım arkadaşımın sorusuna dönersek, bir süre sadece bir kadın olmanın ve insanların bunu mazeret görerek bana ve hemcinslerime yaptıklarını düşündüm. Biliyordum etrafımda hayal edemeyeceğim kadar kötü şeyler yaşamış kadınlar vardı ve ben sadece bu yıkımların kırıntılarına tanık olmuştum fakat bu bile yeteri kadar korkutmuştu beni. Arkadaşım bir cevap bekliyordu. “Zeynep?” dedi. Artık cevap vermek durumundaydım. “Büyüyemedim,” dedim. ”İzin vermediler, ama deniyorum. Hepimiz deniyoruz.” Zeynep UçarBETON SURATLAR Telefonumun alarmı hiç durmadan çalıyor. Rahatsız edici birkaç sağa sola yuvarlanmadan sonra başka çarem olmadığından kalkıp okula gitmek için dışarı çıkıyorum. Gece daha yeni yeni yerini gündüze bırakmaya başlamış, Ay ve Güneş henüz vardiya değişimi yapmamış. Sokak lambaları, göz ardı edilebilecek kadar olsa da hâlâ şehri aydınlatmaya çalışmakta ısrarcı. Teknik olarak gün başlamamış olsa da Ankara’nın insanları kopan bir inci kolyenin dağılması gibi amaçları uğruna rastgele sokaklara dağılmaya başlamışlar. Havanın etkisiyle herkes birer silüet gibi gözüküyor, insanları daha net görebilmek için gözlerimi bir süre ellerimi yumruk yaparak ovuşturuyorum. Hiçbir işe yaramıyor, elime geçen biraz karıncalanma ve gözlerimin önünde dans eden renk cümbüşü. Görüşüm biraz daha netleştiğinde şaşırıyorum; gün daha yeni filizlenmişken insanların surat ifadeleri çok donuk, bir mimikten eser bile yok. Gördüklerim, Edvard Munch’ın Kaygı adlı eserinin içinde hapsolmuşum gibi bir his uyandırıyor. O an anlıyorum bu insanların bakışlarındaki, yüzlerindeki donukluğun sebebini: kaygı. Zeynep UçarEminim ki hepimiz farklı sebeplerden dolayı elimizde olmadan bir şeyler için kaygılanıyoruz. Sınav kaygısı, ekonomik kaygı, başarılı olma kaygısı, sağlığımızla ilgili kaygılar… Ben, bu bahsettiklerimi biraz metaforlaştırıyorum; tek bir etkenin kocaman ve güçlü bir kaynaktan şiddetlice çıkarak farklı farklı derelere can verdiğine inanıyorum. Hatta bahsettiğim bu ulu kaynağa bir isim bile verdim: Hayatta Kalma Kaygısı. Biz insanlar, her ne kadar önümüze çıkan her fırsatta hayvanlardan kendimizi ayrıştırmayı denesek de reddedemeyeceğimiz kadar hayvanız; bu gerçek kaygılarımızın asıl sebebini açıklıyor çünkü kaygılarımız tam da hayvanlığın merkezi olan vahşi ormanlardaki hayatta kalma içgüdüsünden geliyor, bizim bu durumda hayvanlardan tek farkımız vahşi ormanlarımızın betondan olması. Şimdi, kaygılarımızı yaratan kaynağa biraz daha eğilip daha yakından bakmam gerektiğini düşünüyorum, vahşi yaşam örneğimden devam edecek olursam çoğumuz aslında birer kediyiz ve sürekli içgüdüsel ittirmelerimiz yüzünden aslanlara dönüşmeye çalışıyoruz. Hâliyle böyle bir şey ne vahşi yaşamda ne de bizim yaşamlarımızda mümkün değil, işte tam da olduramayacağımız bir şeyi kendimize ilke edinmemizden dolayı sürekli başaramama kaygısını tırnaklarımıza kadar hissediyoruz ve köşeye sıkışan her kedi gibi tırnaklarımızı çıkarıyoruz fakat saplayacak başka bir oluşum bulamadığımızdan getirip kendimize saplayarak duygu dünyamıza bir darbe daha indiriyoruz. Sanıyorum ki ben de içine dahil olmakla birlikte hepimiz, hayat diye seslendiğimiz oluşumun birtakım gerekliliklerini yerine getirmezsek bir çeşit yok oluş sürecine gireceğimizi düşünüyoruz ve bu sebepten dolayı da tüm bu kaygı durumu meydana geliyor. Eğer şimdi burada boşuna kaygılanmayın temalı su akar yatağını bulur, hayatı akışına bırakın, her şey olacağına varır gibi sözler söylersem bu çok yüksek derecede bir ikiyüzlülük olurdu; ne ben bunu içtenlikle düşünüyorum ne de sizden böyle düşünmenizi istiyorum. Ama maalesef bu ikiyüzlülük oyununu Zeynep Uçarbaşka bir çare bulana kadar, kötü bir oyunculukla da olsa sahnelemek zorundayım çünkü kaygılarımızın iki çıkış yolu var. İlk ve daha zor olan çıkış yolu bize bu duyguyu hissetmeye sürükleyen nedenin kökünü bulup kurutmak yani başarmamız gerekeni başarmak veya yapmamız gerekeni yapmak. İkinci ve diğerine kıyasla biraz daha kolay olan çıkış yolu ise oluruna bırakmak. Tıpkı çoğu dinde öğütlenen kadercilik kavramı gibi bu bahsettiğim ikinci çıkış yolu, insanı bir çeşit uyuşukluğa sevk edip yolunda gitmeyen şeyleri yoluna sokma çabasının önüne geçse de insanın içine bir çeşit kabullenmişlik hissiyle beraber huzur tohumlarını serptiği için mutluluğumuz ve dolayısıyla çekirdekte bulunan hayatta kalma içgüdümüzün sağlığı için bence daha doğru bir seçenek olacaktır. Zeynep UçarKAYNAKÇA Munch, Edvard. Kaygı. 1894. Yağlıboya. Munch Müzesi. Oslo.Berk Cem Göksel Yeni Bir Dünya’dan Bir Gün Uzakta İnsanlar, içlerinde kötülük olduğunda mı kötüdür yoksa herkes kötü birer insan olmaktan kötü geçecek bir gün kadar uzakta mıdır?1 Eğer yaşadığımız dünya bir ise neden deneyimlerimiz bu kadar farklı? Bu sorularınıza sizi rahatsız edecek kadar doğru cevaplar veren bir kitap var, hem de bu kitap yüz yıldır sizi bekliyor her şeyi aydınlığa kavuşturmak için. Bahsedeceğim kitabın adı Arcturus’a Yolculuk. Arcturus’a Yolculuk, Maskull’un misafir olarak davet edildiği bir sihir gösterisiyle başlayıp yeni bir dünyada doğuşundan ölümüne kadar hikâyesini anlatıyor. Aslında altı gün süren hayatta Maskull Arcturus’un değişik bölgelerini algılamak için farklı organlar çıkarıyor -kimi zaman yeni bir göz kimi zaman da olta balığınınkini andıran yeni bir uzuv- ve her organla yeni bir yüzünü görüyor bulunduğu evrenin. Cahil ve saf doğuyor, cani olarak yetişiyor, korkarak yaşıyor ve neye inanması gerektiğinden bile emin olmayarak ölüme gidiyor. Kişiliğindeki Arcturus’a Yolculuk, İthaki Yayınları değişimlerin hepsi de yolculuğu boyunca edindiği ve kaybettiği duyulardan kaynaklanıyor. Bu altı günlük hayattan ölünce de yeni biri olarak doğuyor ve başka bir evrende başka bir hayata adım atıyor, elbette diğer evrende yaptığı her şeyin bilincinde olarak. Kitap bilimkurgu kitabı olsa da kitapta okuduklarım bana süsten uzak, gerçek bir insan hayatını anımsatıyor. Başta sorduğum soruya geri dönelim. İnsanlar, kendileri kötü olduğu için mi kötüdür yoksa hepimiz kötü birer insan olmaktan kötü geçecek bir gün uzakta mıyız? Bu konuyu düşünmek için de hadi iyi ve kötünün herkes için niyetten ibaret olduğunu var sayalım, 1 “All it takes is one bad day to reduce the sanest man alive to lunacy. That's how far the world is from where I am. Just one bad day.” Alan Moore, The Killing Joke eylemleriniz kötü sonuçlar doğursa da iyi niyetle atılmışsa adımınız, insanların bunu iyilik olarak kabul ettiğini umalım Kant’ın yaptığı gibi. Neden insanlar kötü niyet barındırır eylemlerinde? Sonuçta iyisi ve kötüsüyle bir Dünya’yı görüyoruz hepimiz. Neden bu Dünya birini iyi diğerini kötü hareket etmeye itiyor? Cevap aslında çok basit. Herkes farklı bir organıyla anlamaya çalışıyor Dünya’yı. Her ne kadar organ kelimesini kullansam da bu fikri duyu organlarıyla sınırlandırmayın. Bir birey Harry Potter izleyip sihirli bir hayat süren bir kahraman görürken başkası yetimin yalnızlıkla başa çıkabilmek için kurduğu hayalleri görebilir. Kimileri gün batımına bakıp renklere hayranlık duyarken başka biri bu manzarada yalnızlığı görebilir. Sonuçta iki birey de izliyor, iki birey de görüyor. Fakat algılamadaki bu fark, insanları iyiye ya da kötüye iten şeydir. Kimse sadece kötülük gördüğü bir hayatta iyi olmak istemez. Çünkü böyle bir gerçeklikte iyi olmak masmavi olmaktan farksızdır. Diğer insanların kötü yönde ilgisini çeker ve böylece birey kötü olmayı öğrenir. Olaya bir de iyi algılayan birinin gözünden bakalım. Bu kişi hayatı, evreni güzel bir tablo, kokusuyla büyüleyen bir zambağı algıladığı gibi algılar. O kadar hoştur ki bu Dünya, zarar vermek istemez. Yıldızlı Geceler2 tablosunu büyüleyici bulan insanlara bir bıçak verilse tabloyu parçalayabilir mi? Ya da ömürleri boyunca maddi bir karşılığı olmadan bu tabloyu korumaları istense sizce kaçı kabul eder? İşte iyi ve kötü olmak arasındaki fark da bu kadar basittir. Bana sorarsanız, kimse iyi ya da kötü doğmaz, taraflı da bakmaz Dünya’ya ilk geldiğinde. Aynı şekilde Dünya da taraflı değildir, ne iyi ne kötüdür bana sorarsanız. Bireyler Dünya’nın sadece bir yüzünü algılamayı diğer insanlarla öğrenir. Zamanla gördükleri onu iyi ya da kötü olmaya iter. Belki de Alan Moore güzel bir şeye değinmiştir, en sıradan insan bile 2 De sterrennacht, Vincent van Gogh 2 yanlış giden bir günden sonra kötü biri olabilir. Çünkü o gün, o insana yeni bir duyu kazandırabilir, her şeyi karanlık görmesine neden olacak yeni bir duyu. Kaynaklar Lindsey, David. Arcturus'a Yolculuk. İthaki Yayıncılık, 2017. Moore, Alan, et al. Batman: the Killing Joke. DC Comics, 2008. Gogh, Vincent van. De Sterrennacht. Museum of Modern Art, Amsterdam. 3 Nazlıcan Karabulut TÜRKÇE 101 Neşe Çetiner 14 Aralık 2014 RAİF EFENDİ GİBİ SEVMEK Bu haftaki yazımda sizlere Türk edebiyatında çok önemli bir yere sahip olan yazarımız Sabahattin Ali’nin muazzam eseri Kürk Mantolu Madonna’dan bahsetmek istiyorum. Öncelikle, Sabahattin Ali kimdir derseniz, kendisi öykü, roman, şiir ve tiyatro türlerinde eserler vermiş, romanlarında ezilen insanların acılarını, sömürülmelerini dile getirip aydınlar ile kentlilerin Anadolu insanına karşı takındıkları küçümseyici tavrı eleştirmiş önemli bir yazarımızdır. ‘’Leylim Ley’’, ‘’Aldırma Gönül’’ gibi halk dilinden yararlanarak yazdığı şiirler herkes tarafından bilinmektedir. Sabahattin Ali daha çok öyküleriyle tanınsa da bir romanı vardır ki, okuyanları derinden etkilemiş, övmekle bitirilememiş... Evet, Kürk Mantolu Madonna’dan bahsediyorum. Sabahattin Ali, Kürk Mantolu Madonna’yı ikinci kez askerlik yaptığı Büyükdere’de çadırda yazmış ve günü gününe gazeteye yetiştirmeye çalışmış, romanı yazdığı günlerde attan düşüp sağ kol bileği çatlayınca, kolunu tenekede ısıtılan suya koyup yazmaya devam etmiştir. Bu romanı okuduğumda iyi ki de yazmaya devam etmiş dedim çünkü öyle bir etki bıraktı ki bu roman bende, adeta yüreğime dokundu ve romanın büyüsüne kapılıp olayların bir parçasıymışım gibi hissetmeye başladım. Başkahramanımız içine kapanık, dış dünyaya uyum sağlayamamış, başkalarının istediği bir insan olarak hayatını sürdürmüş Raif Efendi’dir. 20'li yaşlarında babasının isteği üzerine Berlin’e gider ve her şey orada bir sanat galerisinde gördüğü bir tabloyla başlar. Tabloya hayran kalan ve her gün onu görmeye giden Raif Efendi nihayet tablonun sahibiyle tanışır ve aralarında uzun sürecek bir arkadaşlık başlar. Tablonun sahibi, yani Maria Puder, yaşamın kıyısında kendi kendine debelenirken aşkıyla içindeki tüm gizli güçleri sere serpe yaşamak isteyen, güçlü bir kadındır. Diğer bir tabirle "Kürk Mantolu Madonna"dır. Kahramanlarımız, birlikte rüya gibi günler geçirirler; ancak Raif Efendi’nin, babasının ölümü üzerine memlekete dönmesiyle ayrılık başlar. Her ne kadar ilk başlarda mektuplaşsalar da bir süre sonra Maria’dan gelen mektuplar kesilir. Maria’nın kendisinden sıkıldığını düşünen Raif yıllar sonra aldığı haberle sarsılır, Maria ölmüştür... Bu pek konuşmayan içine kapanık kahramanımızın içten içe isyan edişini öyle usta bir dille anlatmış ki Sabahattin Ali, hayran kaldım ve her sayfada müthiş bir saygı duydum kendisine. Son sayfayı okuyup kitabı kapattıktan sonra bir süre öylece kalakaldım. Sanki sevdiğinden ayrı düşen Raif değil de bendim ve sanki ben çekiyordum ayrılığın o dayanılmaz acısını... Sevmek... Çok derin bir sözcük aslında sevmek. Herkes gerçekten sevemez, sevdiğini sansa da sevemez. Bence Raif Efendi gerçekten sevmiştir, hem de titreyerek sevmiştir. Kürk Mantolu Madonna’nın resmine bakarken, Maria hastanede yatarken, yolda onunla birlikte yürürken, onu izlerken... Maria’dan ayrı düştüğünde de bitmemiştir bu sevgi, onu hep damarlarında hissetmiş, hayaliyle hayata tutunmuştur. "Bir insana bir insan herhalde yeterdi. Fakat o da olmayınca? Her şeyin bir hayal, aldatıcı bir rüya, tam bir vahim olduğu ortaya çıkınca ne yapılabilirdi? Bu sefer inanmak ve ümit etmek kabiliyetini ben kaybetmiştim. İçimde insanlara karşı öyle bir itimatsızlık, öyle bir acılık peyda olmuştu ki, bundan zaman zaman kendim de korkuyordum. Kim olursa olsun, temasa geldiğim herkesi düşman, hiç değilse muzır bir mahluk telakki ediyordum. Seneler geçtikçe bu his kuvvetini kaybedeceğine şiddetlendi. İnsanlara karşı duyduğum şüphe, kin derecesine çıktı. Bana yaklaşmak isteyenlerden kaçtım. Kendime en yakın bulduğum veya bulacağımı zannettiğim insanlardan en çok kaçıyordum. “O bile böyle yaptıktan sonra!..” diyordum…" Bu satırlar sevmek nasıl bir şeydir, neler hissettirir insana, çok iyi anlatıyor aslında. Asıl sevmek, dünyanızın merkezine koymaktır o kişiyi, ona bir şey olacak diye her an endişe duymaktır, yanınızda olmadığı her dakika merak etmektir, başına bir şey geldiğinde ondan daha fazla üzülmektir, gözlerinin içine baktığınızda kaybolmaktır, yanındayken zamanın durmasıdır, tenine değen rüzgardan bile kıskanmaktır... Madem bu kadar sevdi, o zaman neden aramadı sevdiğini Raif Efendi diye soracaksınız. Aramadı çünkü hepimizden farklı bir düşünce yapısına ve ruha sahipti Raif Efendi. Soyutlamıştı kendini toplumdan, yabancılaşmıştı. Hiçbir şeye şaşırmıyor, işe yaramaz biri olarak görüyordu kendini. Pek fazla amacı yoktu şu hayatta onun, hayatının en güzel dönemlerini Maria’yla geçirmiş, mutluluğu, aşkı onunla tatmıştı. O gittiğinde her şey bitmişti, her şey anlamsızlaşmıştı. Arayabilirdi, peşine düşebilirdi Maria’nın ama yapmadı, çünkü belli etmese de kocaman bir gurura sahipti Raif Efendi. İnce ruhluydu, duygusaldı ve her şey kesindi onun fikrine göre. Eğer gittiyse sevdiği, artık hiçbir şey eskisi gibi olmayacaktı, vazgeçmişti ve onu birdaha sevmeyecekti hayatında en çok değer verdiği insan. Bu yüzden aramadı, kabullendi bu durumu yavaş yavaş, üzgün, çaresiz ve sakin görünümlü bir kabulleniş... Bence, Raif Efendi’nin yaşadığı aşkla günümüzde yaşanan aşkların alakası yoktur. Şimdilerde insanlar bırakın her an merak etmeyi, hal hatır sormaktan bile üşeniyorlar. Şimdilerde insanlar sözde aşıklar, oysaki çoğu birbirlerine yabancılar. Hani eskiler hep derler ya, ‘’Nerde o eski aşklar...’’ Hakikaten, nerde o eski aşklar? Belki yaşam şartları, günden güne değişen, gelişen bu dünya değiştirdi bizi de. Ama keşke biz, biz olarak kalsaydık ve gerçekten sevmeyi bilseydik. Kendimizi tamamen o kişiye adamayı, onu hayatımızın merkezine koymayı ve çoğu zaman kendimizden daha çok düşünmeyi artık içinde bulunduğumuz yoğunluktan ve ilk önce kendimizi düşünmeyi öğrendikten sonra beceremiyor olsak da, asıl sevmenin ne demek olduğunu unutmamalı ve en azından insanlara hakettikleri değeri vermeli, sevgimizi belli etmeliyiz. Unutmayalım ki, insan sevgiyle beslenir ve hayatının her döneminde muhtaçtır sevgiye. Ve asıl sevmek Raif Efendi gibi sevmektir... KAYNAKÇA: Ali, Sabahattin. Kürk Mantolu Madonna. İstanbul: Yapı Kredi Yayınları, 2003. Muhammet Derviş Alp Canlı HUZUR VE BEN Huzur, günümüzde herkesin aradığı; çoğumuzunsa arayıp da bulamadığı bir nimet bana göre. Ortadoğu denilen yaşadığımız topraklarda her gün savaş, kan ve ölüm var. Küçücük çocuklar ve bebekler ölüyor, kadınlara edilen zulüm ise tarif edilemez. Peki biz ne yapıyoruz? Oturduğumuz sıcacık koltuklarımızdan bu zulmü ve vahşeti seyrediyoruz. “Banane kardeşim, ben mi soktum onları savaşa? ” diyebilirsiniz. Ayrıca bana dokunmayan yılan bin yıl yaşasıncılardan da olabilirsiniz. Bence siz de bir noktaya kadar haklısınız ancak yaşadığımız coğrafyayı da göz önünde bulundurursak o yılan bir gün bizim evimize de uğrayabilir. Hâl böyle olunca savaşın insanın huzurunu kaçıran vahim bir durum olduğunu gözler önüne sermesi ve tabiri caizse savaşın bir Ortadoğu gerçeği olduğunu göstermesi açısından Zülfü Livaneli’nin Huzursuzluk isimli kitabı beni derinden etkiledi. Ülkemizde diğer Ortadoğu ülkelerindekine benzer bir savaş yok ancak çeşitli terör örgütleri zaman zaman yaptıkları eylemlerle huzur bırakmadılar bizde. Rahat rahat sokakta yürüyemez, çarşıya çıkamaz olduk. Allah’tan son zamanlarda bu tarz olaylar yaşanmadı ancak bundan sonra yaşanmayacağının garantisini kim verebilir ki? Son bir iki ay içerisinde Barcelona, Londra ve Abd’de gerçekleşen terör eylemleri de bunun en büyük göstergesi. Sadece ülkemizin değil, tüm dünyanın huzuru kaçtı anlayacağınız. Peki nasıl çözeceğiz bu sorunu? Bence bu sorunu çözmeye birbirimizi severek başlamalıyız. Başkalarını ötekileştirmektense bir olma gayretinde bulunmalıyız. Örneğin ülkemizde Alevi-Sünni, Türk-Kürt vs. ayrımları var. Aynı apartmanda yan yana oturduğumuz Ahmet’in benden farkı ne? Ya da diğer bir ifadeyle benim ondan farkım ne? Bir Müslüman olarak ben, bir Hristiyan kıza aşık olamaz mıyım? Bence olabilirim ki böyle olursa zaten savaşların azalacağına,insanlığın özlemini hissettiği huzura kavuşabileceğine inanıyorum. Kitapta da Mardinli bir Müslüman olan Hüseyin’in IŞİD zulmünün altındaki Yezidi kızı Meleknaz’a olan aşkı ve her şeye rağmen birbirlerini sevmeleri bu durumun güzel bir göstergesi bence. Her ne kadar sevmekle huzurun geleceğine kalbim inansa da aklım ve mantığım, bu dünya var olduğu sürece savaşların devam edeceğini ve aynı anda evrensel bir huzurun sağlanamayacağını söylüyor. Bu durumda savaştan kaçmak ve huzuru bulmak istiyorsak dünyadaki gelişmiş ülkelere gidebiliriz. Mesela ben, mezun olduktan sonra yurt dışında yaşamayı düşünüyorum. Hem maaşımı dolar olarak alır, belki de yabancı bir gelin getiririm anneme kim bilir. İşin espirisini bir yana bırakırsam bu topraklarda büyümüş ve Doğu kültürüyle yetişmiş bir insanın oralara kolay bir şekilde adapte olamayacağını da düşünmüyor değilim. Nitekim ülkesinde yaşadığı sıkıntılar yüzünden Amerika’ya giden ve orada huzuru bulmaya çalışan Hüseyin’in Amerika’da dışlanması ve Müslüman olduğu için öldürülmesi de bu durumun üzücü bir örneği bana göre. Bence biz Türkiye’de doğan insanlar bu sorunla çok karşılaşıyoruz ve bu durum da bizi huzursuz ediyor. Örneğin ben kendimi ne tam manasıyla Batılı ne de Doğulu olarak tanımlayabiliyorum. Anadolu’nun küçük bir memleketindenim: Gümüşhaneliyim. Hemen hemen her yaz da memleketime giderim. Severim de memleketimi. Oraya gittiğimde içtiğim sudan tutun da yediğim ekmeğe kadar hemen hemen her şey doğal ve insana mutluluk verici. Bir diğer ifadeyle huzuru bulurum orada. Küçükken Kur’an kursuna giderdim, hocamız bazen elimize vurur bazen de haylaz öğrencileri döverdi. Medrese tarzı bir eğitimdi sizin anlayacağınız. Yaz tatili bitince Ankara’ya gelip okula başladığımdaysa tam tersi bir durumla karşılaşırdım okulda. Kısacası bu topraklarda büyüyen beni, ne Doğu kültürü tam anlamıyla kapsayabildi ne de Batı kollarını açıp kabul edebildi. KAYNAKÇA Zülfü Livaneli. Huzursuzluk. İstanbul:Doğan Kitap, 2017. Demokles’in Kırbacı Hep merak etmişimdir ne kadar özgür insan diye. Ne kadar özgür hayatında ve kararlarında, ne kadar özgür konuştuklarında ve düşündüklerinde? Fakat hiç adam akıllı konuşmamıştım kendimle bu konu hakkında, hiç kendimi parçası saymamıştım bu özgürlük meselesinin. Münezzehtim ben tüm bu özgür olmama zırvasından, uzaktan kumandalı bir kızla tanışana kadar. Tuhaf bir yerde tanıştım ben bu uzaktan kumandalı kızla, rüya ve kâbus arasındaki bir gerçeklikle var olan bir mekânda. Öyle bir mekân düşünün, öyle bir dünya hayal edin; parlak ciltleri, mükemmel vücut hatları, parlayan gözleriyle uzaktan kumandalı adamlar ve kadınlar… Bir fikir yok arkalarında, bir düşünce veya bir tefekkürün parıltısı okunamıyor gözlerinde; birileri takdir etsin, birileri ilham alsın diye üretilmiş uzaktan kumandalı bedenler onlar. Distopik bir kâbusun, gerçek olmaması gereken bir kurgunun özeti sayılamaz bu cümleler oysa artık. Bu cümleler bir kurgunun ya da yarının değiller. Tüm çıplaklığıyla vücut buluyor hayatımızda, yan sırada oturan insanda, durakta bekleyen otuzlu yaşlarındaki adamda ve kadında. Sanırım tüm gerçekliğiyle vücut buluyor, bütün bu özgür olmama meselesinden hariç saydığım kendimde. Her an ve her dakika duyumsuyorum artık bu özgürlük meselesini. Zira üçüncü bir gözün kırbacı şaklıyor etrafımızda, kendimizden azıcık haberdar olup insanlarla konuşabildiğimizden beri. Önce bir şeylere ayıp dendiğini öğreniyoruz, bir şeylere terbiyesiz dendiğini fark ediyoruz. Mesele değil oysa bunlar, kim ister zaten kötü bir insan olmayı (!). Mesele biraz daha büyüyünce başlıyor, toplumsallaşmaya başladıkça insan sorunları bireyselleşiyor. Doğarken erkek olması yetmiyor gibi nasıl erkek olunur onu öğreniyor mesela. Ne yapar erkek adam dediğin? Ağlar mı mesela, korkar mı, nasıl işler yapar erkek adam, ne giyer üzerine ve nasıl konuşur kendisine erkek denmesi için? Bu sorular haberimiz bile olmadan yankılandıkça kulaklarımızda, üçüncü bir gözün kırbacı hiç olmadığı kadar sert şaklamaya başlıyor düşüncelerimizde. Bir şey oluveriyoruz, ne olduğunu bilen yok, neden böyle olduğunu düşünmeye zaten tenezzül etmeyiz. Bir şey oluveriyoruz çünkü istemiyoruz düşüncelerimize inen sert bir kırbaç ruhumuzu ikiye ayırsın, bir şey oluveriyoruz çünkü istemiyoruz tarih öncesinden beri önyargılar biriktiren, bizden öncekilerin başında dikildiği bizim de tepemizde dikilen arkaik bir göz indirsin hayatımıza kırbacını. Kabul görmek, ayıplanmamak, hor görülmemek ve en nihayetinde beğenilip sevilmek adına bir çeşit insan oluveriyoruz, kültürün ve geleneğin şekillendirdiği bin bir çeşit kalıptan birinde eriyiveriyoruz sanki bunu istemişiz gibi. Üçüncü bir göz izliyor sürekli bizi ve şaklatıyor kırbacını şimdi hangi kalıba gireceğimizi söylemek için ve sanki bunlar olmuyormuş gibi özgür diyoruz insana. Özgür insan… Ben misal, uzaktan kumandalı bir bedenim var gibi hissediyorum bazen ancak özgür bir insana yakışacak şekilde. Sanki her sabah elimle saçımı düzelten kol benim de fikir benim değil gibi. Ağır ve vakur bir yürüyüşle girince bir yere, şöyle hafif de yamuk oturup bacak bacak üstüne atınca sandalyede, kim basıyor uzaktan kumandaya da çiğneyiveriyor özgürlüğümü diye düşünüyorum. Ellerimizle kumdan kale yaparcasına bir rahatlıkla yapıverdiğimiz devasa bir kültür ve medeniyet yoksa operatörü mü oldu bedenimizin ve fikirlerimizin? Yoksa bize bir at, kendine de jokey muamelesi yapan kısa boylu zayıfça bir adama kültür, medeniyet, adap, edep adını verdik de haberimiz mi yok? Bizler, kafamızda çoktan kalıba döktüğümüz bir insanı oynamak için, kendi hayat sahnemizde başrolü kapabilmek için sayısız çabaya giriyoruz hiç düşünmeden ve nihayet oturduğumuzda “O” insan olmanın yakut kakmalı tahtına, bir kırbacın şakladığını duyuveriyoruz tepemizde. Masum bir kılıç gibi tepemize inince bedenimizi parçalamıyor bu üstelik, doğrudan ruhumuzu ikiye bölüveriyor sanki onu tutanı biz yaratmamışız gibi. Sadece bedenimizi yok etmiyor, o güne kadar olduğumuz her şeye acımasız bir darbe indiriveriyor kısaca bir adam. Bir kırbaç oluveriyor o güne kadar düşünülmüş, yargıya varılmış her şey ve şaklamaya başlıyor tepemizde, bir kılıcın sessizliğini ve metalik huzurunu dahi bahşetmek istemediği için bize. Ruhumuza inecek bir darbenin korkusuyla her gün ve her saat bedelini ödüyoruz insan olmanın. Oysa ne kadar da kolay insana özgür demek, tepesinde ruhunun celladı olmasa. Berke Egeli 21601673 TUTAMIYORUM ZAMANI 'Tutamıyorum Zamanı' - müzikle çok ilgim olmamasına rağmen, bu şarkıyı ne zaman duysam şarkının bu dizesi beni çok etkiler. Sanırım, zamanla ilgili bitmez tükenmez bir kavgam olduğu için. Aynı nedenle, ünlü ressam Salvador Dali'nin 'Belleğin Azminin Dağılışı' adlı eseri de bende derin etkiler bırakan bir çalışmadır. Zaman akıp gider, insanlar iyi veya kötü niyetle doğayı ve kendi icatlarını kötüye kullanır, kendisiyle aynı fikirde olmayan veya kendisine biat etmeyen insanlara bu dünyayı dar ederken, güdümüne aldıklarını da kendi çıkarları doğrultusunda insanlıktan çıkarır. Böylece yaşanası bu dünya endişelerle ve kaygılarla şekillenir. 'Anı yaşamak', 'yaşadığın andan keyif almak'- bugünlerde hepimizin ulaşmak istediği adeta 'Nirvana'. Ama benim gibi sadece gelecekteki hedeflerine ulaşmaya kitlenen; gelecek kaygısı hatta korkusuyla dolu olanlar için bu çok uzak bir duygu. Zaman akıp gidiyor ve benim elimden izlemekten başka bir şey gelmiyor. Gelecekle yapacaklarımla ilgili o kadar dolu ve kaygılıyım ki, yaşamam gereken an bir de bakmışım geçmişim oluyor. Bazen bu endişelerimin temelinde ne yatıyor diye düşünmüyor değilim? Aslında cevaplar herkes tarafından biliniyor ve tartışılıyor. Son yüzyılda insanlar her şeyin daha fazlasını istiyor, hayattan beklentilerini sürekli yükseltiyor. Bebeklikten itibaren 'projelendirilmiş' bir hayat belirleniyor. Üç yaşında İngilizce öğrenecek, beş yaşında okuma yazma öğrenecek, ilkokulda şu okula gidecek, her sene kafaya göre değişen sınavlardan birine girerek lise öğrencisi olacak ve tabii sonra üniversite sınavına yarış atı gibi hazırlanacak, binlerce deneme sınavında en yakın arkadaşlarını rakip gibi görecek, sonuçların asıldığı listelere hasetle bakacak. Devamını büyüklerim benden daha iyi biliyor. Duyduklarıma göre çok da parlak günler önümde yok. Buraya kadarki planlar programlar sadece on sekiz yaşına gelene kadar. Daha küçük bir çocukken bile, çevrendekiler senin bir yıl sonran için planlar yaparken, sen daha o zaman 'anı' yaşamaktan vazgeçiyorsun. Daha üç yaşındayken, beş yaşını, ilkokul bire giderken sekizinci sınıfın sonunda gireceğin sınavı düşünürken, içindeki çocukluk yerini endişe, korku ve strese bırakıyor. Bazıları böyle bir sistemin içinde her şeye boş vererek yitip gidiyor. Bazıları benim gibi sorumluluk duygusuyla önüne çıkan tüm engellerle başa çıkmaya çalışıyor ve ben tanımıyorum ama küçük bir azınlıkta hem bu sistemle başa çıkıyor, hem de yaşadığı andan tatmin olmayı, haz duymayı başarıyor. Bazen düşünüyorum; 'Tamam, gelecekle ilgili kurduğun tüm hayaller gerçek oldu- bunu sağlamak içinde öğrenmen gereken matematik, fizik, kimya, biyoloji ve hatta hiç ilgin ve yetin olmayan Türkçe, edebiyat gibi dersleri yedin yuttun, sonunda da iyi bir 'bilgisayar mühendisi' olarak yüksek maaşlı bir iş buldun. Evet, ilkokuldan beri hep tam puan aldığın matematik çok işine yaradı. Peki, ilkokuldan itibaren
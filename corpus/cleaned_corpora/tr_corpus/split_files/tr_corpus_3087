eşliğiyle. Varlığımız, kurgu dünyamızın içinde yok olup gitmektense ait olduğu şekilde konumlandırıyor kendini, dış dünyayla olan bağlantılarını o şekilde kuruyor. Bir trende, bir arabada ya da otobüste hatta vapurda, uçakta giderken camdan dışarıyı seyretmek en büyük zevklerimizden biri. Yolculuğumuz sırasında kulaklıklarımızı takar, en güzel şarkı listemizi oluşturur ve gerçekte olduğumuz kişiden bir an için sıyrılır, hayallerin büyülü dünyasına kaptırırız kendimizi. Yolda gördüğümüz her bir canlıya ve hatta nesneye anlam yüklemeye başlarız, onlarla ilgili hikayeler, yaşanmışlıklar tasarlarız zihnimizde. Üzerine ne kadar çok düşünürsek zihnimizdekilerin o kadar somut bir hal aldığını görürüz. Zihin ürünlerimizin bu gerçeğe aktarımı, kontrolümüz dışında gerçekleşen olaylarda bile etkiye sahip olduğumuz ve domino efekti gibi bir etkiyle çevremizde olup bitenlere nasıl yön verdiğimiz konusunda bize ipuçları verir. Yolculuklar, insanın iç dünyasına açılan bir kapı. Gözlemlediklerimizin kişiliğimize olan katkısı hatırı sayılır ölçüde önemli. Kendimizi hayal kurarken kaptırabiliyoruz, başka hayatların yaşantılarıyla iç içe geçebiliyor zihnimizin ürünleri. Yine de, bir çıkış yolu buluyoruz. Kendimizle bağdaşlaştırdığımız veya ilgimizi çeken her yeni varlık ve olay karakterimizi oluşturmamıza yardımcı oluyor. Karşılıklı bir etkileşim halinde bulunuyoruz yolculuklarımız sırasında bile, ne kadar akla yatkın olmasa da, ne kadar olağanüstü gelse de kulağa... Film Setindeymiş Gibi Yaşayanların Ruhu Can Çekişiyor Gündelik hayatta kendimi bir film setinde gibi hissediyorum. Sanki bir rolüm var ve ben onu en iyi şekilde oynamalıyım. Gülmeyeceğim şeylere gülüyor, katılmadığım fikirleri alkışlıyorum. Özellikle insanların içerisinde kendim olmaktan çok uzağım. Daha önceden belirlenmiş bir senaryoyu oynamak zorundayım. Sadece ve sadece tek başına kaldığım zamanlarda gerçek varlığımı hissediyorum. Ortada bir sorun olduğunun farkındaydım ancak bunu tanımlayamıyordum. Bu konuda beni aydınlatan bir kitap okudum: Siyasette ve Toplumda – Narsisizm, Ayartma ve İktidar. Eser toplumların narsistik özelliklerini açıklarken onun insana dayattığı çelişkileri de masaya yatırıyordu. “Toplumumuzun özelliği, olmak-görünmek çelişkisidir. Muhteşem bir maddi büyüme ve refah maskesinin ardında içsellik ve ruhsallıkla bağlantımızı kaybediyoruz.” (25) Ruhla olan bağlantıyı kaybetme düşüncesi ürpertti beni; insanın içinden ruhu söküp attığımızda varlığının ne önemi kalır? Ne olursa olsun ruhumu hâlâ muhafaza ettiğimi düşünüyordum. Daha doğrusu buna inanmak istiyordum. Ancak geçmişi yeniden sorguladığımda beni ürperten şeyin aslında çok yakınımda olduğunu fark ettim. Bu yıla girerken hayatımın en kötü yılbaşı partisindeydim. Partiden kastım aslında minik bir arkadaş toplantısıydı. Erken saatte toplandık, herkes bir şekilde “kopmanın” yolunu arıyordu. Buna inandıkları ya da içlerinden geldikleri için yapmıyorlardı bunu ama. Ortada bir yılbaşı varsa herkes eğlenmeliydi. Ortamdaki eğlencenin çıkış noktası tamamen buydu. Yoksa gireceğimiz yılın eskisinden daha kötü olduğunu biliyorduk. Bu yapmacık eğlence gece boyunca hız kesmeden devam etti. Saat on ikiye yaklaştığında eğlence tavan yapmıştı; müziğin sesi hiç gerek yokken açıldı, kahkahaların şiddeti daha da arttı. Hiç kimsenin muazzam derecede eğlenmediği ortadaydı ancak bu yalanı devam ettirmek zorunda hissettik kendimizi. Saat on ikiyi geçti, nihayet yeni yıla girdik. Muhteşem bir coşku yerini yavaş yavaş sükûnete bıraktı. İlerleyen saatlerde müziğin sesi kısıldı, daha ciddi konular konuşulmaya başlandı. Yani kısacası normale dönmüştük. O gece yüzlerce fotoğraf çekildi ve paylaşıldı. Hemen hepsinde dünyanın en mutlu insanı gibi poz vermiştik. Ancak bu yalandı. Ortam çok iyi değildi, söylediklerimiz anlaşılmıyordu, müzik kafamızı şişirmişi. Ancak bütün bunlar söz konusu “görüntü” olunca saman altına süpürülmüştü. Herkesin “mutlu” rolü oynaması gerekiyordu ve oynadı. Yarın bir gün hüzünlü rolü oynamamız icap ederse onun da üstesinden gelirdik. Nihayetinde bu bir film seti değil mi? Bir dakika, bu bir film seti mi? Değil. Bunu kanıksamış olabilir ve artık gerçekleri göremeyecek kadar uyuşmuş olabilirim. Ancak bu bir film seti değildi, rol yapmam normal değil anormal bir davranıştı. Başrol oyuncusu değil bir insandım ve üzerinde olduğum şey set değil yaşamdı. Bazı durumlarda insan rol yapmak zorunda kalabilir elbette. Ancak hemen her konu yapmacıklığın sınırına temas ediyorsa burada yolunda gitmeyen bir şey var demektir. Ben her ne olursa olsun ruhumu kaybetmediğimi düşünürdüm. Şimdi bütün bu olayı ve ona benzer diğerlerini tekrar sorguladığımda, ruha dair hiçbir şey bulamadım. Bir makineyi çalıştırmak için ona komut vermek gerekir. Daha önceden planlanmış, kurgulanmış bir şeyi yapar makineler. Belirleyici olan kendisi değil başkalarıdır. Muhteşem bir iş de çıkarsa bu aslında onun başarısı değildir. Makinelerin ruhu olmaz bu yüzden. Şimdi kendimi bir makine ile kıyaslıyorum. Sahip olduğumuz ortak özelliklerin çokluğu korkutuyor beni. Ben de kurgulanmış bir hayatı yaşıyor, ben de başkalarının beklentisine göre davranıyordum. En önemlisi de benim hayatımda belirleyici olan kişi ben değildim. Hayır, bir ruhum yoktu benim. Varsa bile can çekişiyor olmalıydı. Şimdi onu geri kazanmak için bir bedel ödemem gerekiyor. Artık yaşadığım hayatın direksiyonuna ben geçmeliyim; bir film setinde olmadığımı da idrak edebilmeliyim. KAYNAKÇA: Wardetzki, Bärbel. Siyasette ve Toplumda – Narsisizm, Ayartma ve İktidar. Çev. Deniz Cankoçak. İstanbul: İletişim Yayınları, 2018. Birinci Baskı. İlkay Ovacıklıoğlu MERVE BOYACI 21100948 AHMET KAYA TURK102-11 KONU :DOSTLUK KİTAP:UÇURTMA AVCISI YAZAR:HOSSEİNİ KHALED DOSTLUK Emir ve Hasan’ın arasındaki dostluk bağı çok güçlüdür. Kabil’in monarşi yıllarında büyüyen iki çocuk…Hayatın bütün zorluklarına karşı birlikte direnmişlerdir. Küçük bedenlerine rağmen direnişlerinin gücü hepimizi şaşırtır. Emir ünlü ve zengin bir adamın oğlu ve tüm imkanlara sahip bir çocuk.Hasan ise onun hizmetlisinin çocuğudur. Aralarında kültür farkı olmasına rağmen birlikte dostluk bağı kurmuşlardır. 21.yüzyılda insanların aralarında böyle güçlü dostluk bağı göremiyoruz. Yaşadığımız toplumda insanların güven duygusu yok olmuştur ve çıkar ilişkileri ortaya çıkmıştır. Roman boyunca yazar Kabil’in sosyal baskısı ve yanlış dini olgularını objectif bakış açısıyla yansıtmıştır. Zor şartlar altında, dostluk kurmak pek mümkün değildir. Yazarımız bize dostlukların sadece güzel zamanlarda olmayacağını , zor zamanlarda da gerçekleşeceğini anlatmıştır. Monarşi yüzünden birçok çocuğun sosyal ve psikolojik yaşamları derinden etkilemiştir. Onlar bu olumsuzluklara rağmen dostluk bağını yine de kurmuşlardır. Romanı psikolojik açıdan incelediğimiz zaman karşımıza trajik olaylar çıkar. Yoksulluk yüzünden çocuklara yeterli ilgi gösterilmemiştir ve onların içe kapanık hali artmıştır. Zenginlerin fakir insanlara karşı bakış açısı aşağılamadır. Onların herhangi bir fikri yapıları olamaz ve onlar hizmet etmeye mecburlardır. Bu baskı altında insanların psikolojilerinin sağlıklı olması beklenemez. İnsanlar bu şartlar altında yaşamaya çalışırken bir de Taliban olayı insanların yaşamına darbe vurur. Yanlış dini olgular ve kendilerince koydukları şeriat kanunları onların hayatlarını olumsuz etkilemiştir. Çocuklar anne ve babalarını sosyal hayatta alışık olmadıkları durumda gördüklerinde duygusal olarak çöküntüler yaşayabilirler. Yazarımız bize Hasan karakter ile bu durumu anlatmıştır. Hasan’ın başına gelen olaylar ve ailesinin ilgisizliği onun psikolojisini derinden etkilemiştir.Sosyal yapısını incelersek, Kabil’in monarşi yapısı çocukların eğitimine önem vermemiştir. Taliban ve şeriat kanunları çocukların eğitim hayatlarını engelemektedir. Bu şartlar altında çocukların sosyal hayatlarında problemler olması kaçınılmazdır. Yazarımız bize çocukların her şart altında dostluk kurabileceğini göstermiştir.Onların birbirlerine okuma yazma öğretmesi bunun en büyük kanıtıdır. “Sokağın köşesini dönmek üzeriydi;lastik botları yerden kar öbekleri kaldırıyordu. Durdu, döndü ellerini ağzının iki yanına götürdü. ßin Tane İste, Senin İçin yakalayayım ! dedi. Sonra o bildik hasan gülümsemesiyle gülümsedi,köşeyi dönüp gözden yitti.Onu bir kez daha böylesine tasasız,böylesine içten gülümserken ancak yirmi altı yıl sonra,solmuş bir polaraid fotorağrafta gördüm.” Günümüzde hayat normal devam etmesine rağmen güçlü dostluk örnekleri göremiyoruz. Hayatımızda belki Taliban yok ama ondan daha güçlü sorunlarımız var. Zamanla insanlar birbirlerinden uzaklaştı bu durumun iki önemli sebebi var. Birincisi teknolojinin hayatımıza girmesiyle birlikte insanlarla paylaşımlarımızın sadece internet üzerinde olmasıdır. Artık insanlar eskiden olduğu gibi bir araya gelmiyorlar. Dostluğun oluşması ve gelişmesi için duyguların ve fikirlerin paylaşılması gerekir. Oysa teknoloji çağında bu durum sekteye uğramıştır. İkinci sebep oise yoğun çalışma hayatımızda arkadaşlarımıza gereken vakti ayıramıyor olmamızdır. Hayatımız monoton hale geldi. Bu durumdan dolayı dostluk kurmak için gereken zamanımız yok. Malesef küreselleşen dünyada insana verilen değer azaldı. Bu yüzden hayatımız daha yoğun bir hal aldı. Dostluk için gereken ortama sahip değiliz. Sonuç olarak, dostluk kurmak emek ister. Günümüzde malesef eski dostluklar kalmadı. Bizi yalnızlaştıran teknoloji ve yoğun iş hayatımız önümüzde büyük bir engeldir.Bu kitapta Taliban’ın şeriat kanunları insanları birbirinden keskin bir şekilde ayırmıştır.Yazarımız bu ayrıma rağmen insanların birbirleriyle kurmuş oldukları dostluk bağının gücünü bize hayranlıkla anlatır. Hasan ve Emir’in dostlukları bizim hayatımız için çok güzel bir örnektir. Küreselleşen dünyada insanlar birçok problemle karşılaşmıştır. Ama “Uçurma Avcısı” kitabı sayesinde bize yeniden dostluk kurabileceğimizi yazarımız anlatmıştır.Her zaman birbirimize vakit ayırıp küreselleşen dünyadan sıyrılıp yeni adımlar atarak hayatımızı şekilendirebiliriz. KAYNAKÇA HOSSEİNİ.KHALED.Uçurtma Avcısı.Everest Yayınları.(2003) GÜNEŞ JAGUARIN AĞZINDA “Şu sıralar yazmakta olduğum kitap, beş duyudan söz ediyor, çağdaş insana bu duyuların kullanımını yitirdiğini göstermek için” Bu söz kitabı özetlemeye yetmese de içerdiği değişmeyecek duyular arka kapaktan anlaşılıyor. Italo Calvino içinde bulunduğu dünyadan, ne kadar değişirse değişsin içinde bulunduğumuz dünyaya bir farkındalık mesajı gönderiyor. Günümüzde üstünde durduğumuz duyulara ek olarak cinselliği de ek olarak ele almış olmakla birlikte bu çekimin insanın içinden çıkmaya başlayıp her duyuyla ilişkilendiğini gözler önüne sermekle kalmayıp bunu da öyküleştirip acı gerçekleri yüz üstüne çıkarmıştır. Fakat ömrü yetmediği için sadece üç duyu üzerinde yoğunlaşabilmiştir: koku alma, duyma, tat alma… Karakterlerin zamanının önemli veya sıradan kişilerinden oluştuğu bu kitapta her türden insanın bu duyulara aynı şekillerde eğilim göstereceğinden sıklıkla bahsedilmiş. Örnek vermek gerekirse öykülerin birinde ses duyusunun üstüne durulurken bir kral ele alınmakla kalınmamış; bir kralın sarayın içindeki soğuk savaşın iç ürperten sıcaklığını günümüz yaşantılarındaki ev içi sorunları ya da iş hayatı zorlukları bazında yorumlamak mümkün. Bir kral nasıl içinde bulunduğu ortamdaki sorunları veya sıkıntıları duvarlardan, havadan, ayak seslerinden, konuşmalardan, su şırıltısından anlayabiliyorsa; günlük yaşamında ortalama bir bireyin de bu gözlemleri yapabileceği belirtilmeye çalışılmış. “Ama aramızda yalnızca yiyecekler aracılığıyla kurulan bu ilişki (o kadar ki, yemek dışında herhangi bir imgeyle özdeşleştirilmesi olanaksızdı), hayallerimde Olivia’nın en derin arzularına karşılık geldiğini düşündüğüm bu ilişki, aslında onun hiç hoşuna gitmiyordu ve o akşam yemeği sırasında duyduğu rahatsızlığı dışa vuracaktı.”(44) Tâbi bu durum sadece işitme duyusu için değil diğer duyular için de vurgulanmaya çalışılmıştır. Kitaba adını veren öykü ele alınabilir. Jaguar-Güneş Altında tam anlamıyla insanlar gayet de tat alma duyusu ile anlaşabileceğini hatta ve hatta konuşarak yapabileceklerinden daha fazlasını tat alma duyusu ile gerçekleştirebileceklerinden bahsetmiştir. Bir çiftin gezi esnasında gezdiği yerlerde yediği yöresel yemeklerin tatlarından esinlenilmiş olan bu öykü; bir mesafenin, bir duygusal kopukluğun dilin sessiz kaldığı ama tadını alabildiği sözcüklerin lezzetini havaya salmakla kapanabileceğini okurlarına kanıtlar. Günümüz insanının en büyük eksikliği olan konuşma eğitimine karşı yazılmış olan bu dil tedavisi tat alma duyusu ile okurun önüne leziz bir kokuyla sunulmuştur. “İşte şimdi o kokuyu arıyorum, çiğnenmiş tozlu otlarda onun izini arıyorum, kadınların hepsini kokluyor kokluyorum, artık tanıyamıyorum o kadını, çaresiz, burnumla onu arayarak, sürünün içinden kendime yol açıyorum.”(17) Koku demişken, Italo Calvino daha kitabın başında okurlarına bir insanın en son unutulan şeyinin kokusu olduğunu söylemeyi ihmal etmiyor. Koku insanı insan yapan en önemli özelliklerden biri olmakla kalmayıp her insanda ayrı olması, kokuyu en öznel yapılardan biri kılar. Sevgiyi kokusundan tanımaktan veya tanınanı koklamaktan daha güzel ne olabilir ki… Bir zaman zarfını sırf sevgiliyi bulma umuduyla, koku izi sürerek harcamayı ve bundan zevk almayı, mutlu olmayı başarabilmek ne yüce bir olgudur. Ad, Burun adlı öykü de tam olarak bunun üstünde duruyor. Bir kere kokusunu içine çektiği bir kadının kokusunu ararken kendini bir parfümcüde bulan bir adam… Ama işin şekli hemen değişiyor ve Calvino her kokunun bir anlamı olduğunu ve kokuların da sosyal bir yer ifade ettiğini vurgulamakla kalmayıp konuyu bir kefeye, sosyal statüleri ise diğer kefeye koyup, burun deliklerinde birer birer tartıyor okurun. Kokunun kişiden kişiye değişse de, zamandan zamana değişmeyen gerçekliğini ısıtıp ısıtıp tenimize sindiriyor. Duymaya o kadar alışmış bir toplumun koku alamadan yaşadığı tatsızlıklar bütününü düşününce fark ediyor insan duyuların önemini. Düşünün koku almayan birinin bir yemekten alabileceği tadı… Ya da ağzının tadı kaçmış birinin aradığı kokuyu alamaması… Hazin sonumuzun haberciliğini yapan Calvino topluma esas ihtiyaçların kıymetini ölçtürmeye çalışsa da insanların bunlara verdiği önem terazinin yanlış tarafında kalıyor. Görüleni görüp, duyulanı duyup, kokanı kokluyoruz, tadılanı tadıyoruz… Peki diğerleri ne olacak? Ya da geride bıraktığımız yaşantımızda kaç defa içimize aldığımız her bir nefesten aldığımız tadı anımsayacağız. Arka planların başrollerini oynayan duyularımız olmadan ne kadar yaşayabiliriz ki (!). Bu farkındalığa erişene kadar güneş jaguarın ağzında… Sonuç olarak Calvino ölmeden önce yetiştirebildiği kadarıyla üç duyumuzun, bizim kullandığımız kadarından daha fazlası olduğunu ve bize nasıl yol gösterebileceğini bize kanıtlamıştır. Bir diğer deyişle seslerin kokusunu, tatların rengini bizlere bir daha okurlarına yansıtmıştır. Kaynakça Calvino, Italo. Jaguar-Güneş Altında. İstanbul: Yapı Kredi Yayınları, 2/2012 Gereken Bir Fedakarlık: Toplumun Kuralları Yerine Kendi Mutluluğunun İçinde Yaşamak Toplumun, “kendi örf ve adetleri”, “gelenekleri”, “düzeni” ya da ne ad verirsek verelim kendi koymak istediği kuralları hayatımızın her alanında ve her anında karşımıza çıkar. Çoğu zamanda da hissederiz ki, genelin benimsediği bu kurallar bize iyi bir hayat standardı kazandırma amacından çok hayatımızı kendi koyduğu kuralları çerçevesi içinde yaşamaya zorlar. Toplumun kendi koymak istediği bu kurallar, bazen insanı asıl yapmak istediği şeylerden uzaklaştırır ve zaman zaman insanın sahip olmak istediği ama o anda olamadığı mutluluğun arayışına sokar. Normal Olmak Varken Neden Mutlu Olasın? ise bu mutluluk arayışını ve aidiyet duygusunu anlatan bir deneme kitabıydı. Kitabı okuduktan sonra anladım ki toplumun yarattığına uygun olan ve çoğunluğun da uyduğu tipleme bizim “normal” dediğimiz kelime haline gelmiş. Çoğunlukla, insanlar normale ne kadar yaklaşırsa mutluluktan o kadar uzaklaşıyormuş. Sonrasında düşündüm, “normal” olmak ne kadar önemli? Ait olduğumuz yeri bulmaya çalışmak bizi kendimizi bulmaya mı daha çok yaklaştırır, yoksa bulunduğumuz yerdeki insanlarla bir topluluk haline gelmeye mi? Toplumun bir parçası olmak için kendi mutluluğumuzdan ödün vermek, “normal” olmak, bütünlük için yapılması gereken bir fedakarlık mıdır? Ya da kendimizi bulunca toplumdan uzaklaşmak yerine topluma daha mı çok yakınlaşırız? Düşününce, ayrı ayrı sorduğum bu soruların aslında tek bir noktaya parmak bastığını, bir yapboz parçası gibi birbirlerini tamamladığını gördüm. Bir yerden başlamak gerekirse; toplumdaki gelenek görenekler en başta mantıklı bir noktadan çıkmış olabilirler. Genelde bu ortak nokta bir arada olmak, dayanışmayı ve birlik beraberlik duygusunu pekiştirmek üstünedir. Ama artık insanların bu gelenekleri diğerlerini “normal olmak” tanımı altında istedikleri kalıplara sokabilmek için kullanmaya çalıştıklarını görüyorum. Kitapta da yazar Jeanette Winterson, eşcinsel olduğunu annesinin kabul edemeyişini ve kızlarla ilişki kurmasını engellemeye çalışmasını anlatarak söylediğim noktaya katılıyor. Annesinin zamanında eşcinselliğin kabul gören ya da yaygın olan bir durum olmadığını anlamak zor değil, dolayısıyla annesi de “normal” olanın heteroseksüel ilişki olduğunu düşünmüş ve kızını da eşcinsellikten uzak tutmaya çalışmış. Peki olmadığın biri gibi davranmak ve toplumun geneline öyle olmadığın halde benzemeye çalışmak ne kadar yararlı olabilir? Benliğinden vazgeçmenin tabi ki de kişiyi mutlu etmeyeceği çok açık, sırf toplumun bir parçası gibi gözükmek için de mutluluktan ya da benlikten vazgeçilmesi gerektiğine inanmıyorum. Bu gereğinden fazla bir fedakarlık. Söylediğim şeyler belki biraz bencilliğe kaçıyor diyebilirsiniz; hatta böyle olursa toplumun bir arada kalamayacağını, dağılmaya mahkum olduğunu da söylüyor olabilirsiniz. Ancak, toplumun yararı için de kişinin benliğinden ya da mutluluğundan vazgeçmemesi lazım. Kişi benliğini bulunca mutlu olur, mutluluk da motivasyon ve yaşama isteğinin oluşmasını sağlar. Topluluk da mutlu insanlardan oluşunca da içinde bulunduğu ülkeye ve hatta dünyaya faydalı bir topluluk olur. Böyle düşününce bir insanın “normal”e aykırı olsa bile kendi istediğinin, arzuladığının peşinden gitmesi bencillik olarak değerlendirilebilir mi ki? Ait olduğumuz yer de mutlu olduğumuz yerdir, benliğimizi bulduğumuz yerdir. Ait olduğumuzu hissettiğimiz yerde, topluma en yararlı birey haline geliriz. Bu yüzdendir ki mutluluğun peşinde koşmak, ait olduğumuz yeri bulmaya çalışmak toplum için yapabileceğimiz en güzel harekettir. Hepimiz istesek de istemesek de, insan yani sosyal bir varlık olduğumuz için bir topluluğa ait olmak zorundayız. Sadece “normal” ya da tıpa tıp aynı olmak zorunda değiliz. Her birey ait olduğu yeri ve mutluluğunu kendi istediği yolda bulmalıdır ki toplum olarak bir arada kalalım. Pink Floyd’un Hey You adlı şarkısında söylediği gibi: “Together we stand, divided we fall.” (Birlikte ayakta duruyoruz, dağılırsak düşeriz). Burada “beraber” durmamız, hepimizin aynı ya da “normal” olduğunu değil; tercih ettiğimiz yollar ne kadar farklı olursa olsun bir arada kalmayı becerişimizi anlatıyor. O yüzden, insanları kalıplara sokmaya çalışacağımıza herkesin kendi istediği ve bildiği yoldan mutlu olmasına izin vermeliyiz. KAYNAKÇA: • Winterson, Jeanette. Normal Olmak Varken Neden Mutlu Olasın?. İstanbul: Sel Yayıncılık. 2015. 1. Baskı. • Pink Floyd. Hey You. 1979. Roger Waters. The Wall. Harvest and Columbia Studios. CD. Pelin Baysal BURAK YÖRÜK MUTLULUK MU, O DA NE? Hayatın hep bir koşuşturmayla geçtiğini ve bu koşuşturmaya rağmen elimdeki tek şeyin koskoca bir sıfır olduğunu düşünen tek kişi ben miyim? Her şeyin sonunda elimde karamsarlığın, üzüntünün, endişenin ve yalnızlığın kaldığını… Şu nesnelerle, insanlarla dolu dünyada kendini tıpkı dağın başında tek başına kalmış bir papatya gibi hissetmek, kimseye güvenememek ya da hep yarı yolda kalmak, bırakılmak. Ama yalnız olduğumu düşünmüyorum. Niye mi? Nereye baksam hep uzaklara dalan, dokunsan ağlayacak insancıklar çarpıyor gözüme. Abuzer Gülpınar da bizden biri galiba. Kendisinin “Başım Kirazlı” adlı şiir kitabını okumaya başladığım anda kendimi bir aynaya bakıyormuş gibi hissettim. O da kırgın, üzgün, yalnız. O da terk edilmişler durağında onu kurtarması için gelecek otobüsü bekleyen bir yolcu ama ne mutlu ki o kendini ifade edecek bir yol bulmuş. “Sevişmeler terk edildi/ Rüzgâr tükendi/ Soframda yalnız kaldı/ Cemal Süreyya şiirleri”(16) Tam da böyle değil midir? Ne güzel betimlemiş Abuzer Güldalı her şeyin geride kalmasını, anlamını yitirip genelleşmesini, en güzellerinin bile bir anlam ifade edememesini. Şu zamana kadar hep bir çıkar yol aradım kendime; en azından bir teselli bile yeterdi kabuğumdan çıkmaya, derin bir nefes almaya. İçimde kimseye anlatamadığım bırakın başkasına anlatmayı kendimin bile anlamadığı bir duygu vardı hep. Belki yaşadıklarım, belki de yaşayacaklarımın korkusuydu derken Abuzer Güldalı öğretti bana o kahrolası şeyin ne olduğunu. Meğerse içimdeki şey her şeyin bir yalandan ibaret olduğunu anlamış da benim dışarıdan haberim yokmuş. Hani demiş ya yazar, “Bülbül sana nasihatim/ Gül de yalan kırmızı da/ Diken mezarına dönen teninle kalırsın.”(34) İnsan mantıklı bir şekilde oturup düşününce dank ediyor aklına. Var mı aklınıza gelen ve bunun yalan olmasının imkânı yok diyen? Aranızdan şimdi aile sevgisi diye atlayan olur elbet. Onları ayrı tutun, onlar sizin bu dünyadaki tek varlığınız, ilkleriniz… Onları ayırdıktan sonrakileri düşünün. Arkadaşınızın, sevgilinizin ya da akrabalarınızın sevgisinden emin misiniz? Gözlerinizi kapayıp her dediklerini yapar mısınız? Hadi siz yaptınız, onlar yapar mı? Bir gün bir yerde okumuştum. Bir çift yaşadıkları ağır olaylardan sonra birlikte intihar etmeye karar verirler. Bir binanın tepesine çıkıp otururlar. Üçe kadar saydıktan sonra kız kendini atar. Çocuk beceremez ve kızın düşüşünü izlemeye başlar. Birkaç saniye sonra kızın paraşütü açılır. Peki, sizce kim suçlu? Beyazın bile kirlendiği şu dünyada kim güvenilir, kime arkamızı dönebiliriz? Şunların arasında da en çok yaralayan da galiba sevdiğiniz, değer verdiğiniz kişi oluyor. Onun acısı, pişmanlığı, hüznü bir başka oluyor. Hayata birlikte göğüs gerdiğiniz, zorlukların üstesinden geldiğiniz, mutlu olduğunuz kişinin günün birinden çıkıp gitmesi, arkasına bakmaması… İnsan kendini telefonu elinden alınmış bir ergen gibi çaresiz ve yıkılmış hissetmiyor mu? Boş bakışlar, anlamsız üzüntüler, yerle bir eden pişmanlıklar… “Dereleri kıskanan çeşmeyim şimdi/ Akanım yok/ Çağlayanım da”(38) demiştim ya Abuzer Güldalı beni anlatıyor diye, galiba ben farkında olmadan yanından geçmişim de beni gözlemlemiş galiba. Şu benzetmeye bir ek de benden gelsin o zaman. Kendimi sonbahardaki bir ağaç gibi hissediyorum. Yapraklarım dökülüyor, yalnızım, üşüyorum ve her geçen gün daha da çöküyorum toprağın altına. Zaten olmayan ümidim, umudum da bir daha yüzünü göstermemek üzere beni terk ediyor. Tıpkı diğerleri gibi, yapmaz dediklerim gibi, beni öldürmez dediklerim gibi… Masumluğun kalmadığı acıların çoğaldığı şu dünyada inşallah şu anlattıklarımdan sizin kapınıza uğrayan olmaz. Birebir tecrübe eden birisi olarak bunların olduğu yerlerden koşarak uzaklaşın. Her ne kadar mümkün olmayacağını düşünsem de siz yine de deneyin, bataklığa batmayı kabullenmeyin. Şu ana kadar hep kendime bir tercüman bulmak istemiştim içimdeki şeyi hem bana hem de çevreme anlatabilmek için. Galiba sonunda bir tane buldum. Öyle ki zaten ince olan şiir kitabını dakikalar içinde bitirdim. Kullandığı benzetmelerle, tercihlerle ve anlatımıyla Abuzer Güldalı benim aynam, tercümanım oldu. UÇMANIN VERDİĞİ EŞSİZ ÖZGÜRLÜK “Uçurtma özgürlük değildir ama uçurtma uçurmak özgürlüktür.” (Uludok, 43) Sahi, asıl önemli olan nokta uçurtmayı uçurabilmektir uçmasını izlemekten ziyade. Peki ya uçurtmayı uçurduktan sonra özgürlük kavramı kafamda bir kez daha şekil değiştirirse? Uçurtma uçurmadan çok daha fazlasını özgürlük olarak nitelendirip bizzat kendim uçurtma olmak istersem ne olacak peki? Sonuçta uçmayı istemek, uçurtma uçurmayı istemem gibi en doğal hakkım bence. Kitaptaki kırk öykünün birindeki şizofren hastası Can kolay yolu bulmuş mesela: kendisini bir uçurtma olarak görüp hastane servisinde oradan buraya kollarını açıp koşturuyor. Bence toplum tarafından dışlansa ve deli olarak damgalansa bile keyifle yaptığı eyleme devam etmesi güzel bir şey. Çünkü bizler bundan da yoksunuz. O uçurtma biz olsak bile bir noktadan sonra uçmaktan hevesimizi alıp yine özgür olmadığımızı düşüneceğiz. “Sağlıklı düşünebilen insanlar” topluluğu olarak bile hevesimizi çabucak alıvermenin getirdiği bir maymun iştahlılık doğamızda var. Bu da mutluluğu aradığımız yerlerde bulamamamızla ve yine dur durak bilmeyen bir arayışla devam ediyor; isteme, sahip olma, tatmin olmama ve daha fazlasını istemenin bitmek bilmeyen bir döngüsü halinde. Sonuçta o uçurtmanın havada olması yanında bir iple birinin bizi kontrol etmesi gibi bir gerçeği var. Bunun farkına vardığımız an özgürlüğümüz gerçek bir özgürlük gibi gelmemeye başlıyor. Yaşadığımız şey, ne kadar özgür de hissetsek, özgürlüğün bir yanılsaması olabiliyor ancak. Bu tatmin olmama duygusu genel olarak tüm hayatımıza yansıyor, adeta bizi kontrol ediyor. Her şeyden önce ne istediğimize karar verebilmemiz lazım bence. Önümüze koyduğumuz hedefler gerçekten uzun süreli bir memnuniyet getirecek mi bizlere? Yaşadığımız devirde kime sorsanız size daha iyi bir iş, lüks bir araba, çok odalı bir ev gibi maddi hayallerle gelecektir, tıpkı oyuncak için ağlamaya hazır küçücük çocuklar gibi. Bana kalırsa bu noktada “materyallerin” bize nasıl mutluluk getirebileceğini sorgulamak gerekir. Duygulardan yoksun, yapaylık üzerine kurulu nesneler topluluğu bizi nasıl mutlu edebilir ki? Önceden bahsettiğim “mutluluğu aradığımız yerlerde bulamama” durumu bunun bir özeti gibi aslında, üstüne üstlük mutluluk yanlış yerde aranıyor. Maddiyat bir insanın hedefleri arasında olmamalıdır çünkü, yaşatacağı duyguların geçici olacağı ve çok anlam ifade etmeyeceği için. Ben mutluluğu daha soyut yerlerde arıyorum mesela: Bana gerçek anlamda mutluluğu sevginin yaşattığını ve yaşatacağını düşünüyorum. Annemin, kız arkadaşımın veya köpeğimin bende bıraktığı duygular eminim ki son model bir telefondan çok daha fazla. Bahsi geçen kavram sevgi olunca bir doyumsuzluk veya tatmin olmama hissi de söz konusu olmuyor. Yanımda bulunmaları isteyeceğim şeyler bu duygular, sevgide bunun da ötesi olamaz zaten. Peki soyut şeyler bize uzun vadede daha gerçek bir mutluluk sunuyorsa, neden toplum olarak somut mutlulukların peşinde koşuyoruz? Soyut mutluluklara doyduk belki de, belki de bunları elde etmek daha zor olduğu için geldiğimiz kolaycılık durumu bizi somut mutluluklara itiyor. Bir insanın sevgisini kazanmak yerine mesela, kendimize bir şeyler alıp mutlu olmayı tercih ediyoruz. Bu kolaycılığı doğurduğu gibi aynı zamanda da bencilliği de doğuruyor. Somut varlıkların aksine sevgi sonsuz bir şey, verildikçe azalmıyor, eksilmiyor, aksine daha da artıyor. Fakat bu her insanın sahip olabileceği, belki de bizi diğer insanlardan ayırmayan bir şey olduğu için bize özel olabilecek materyallere yöneliyoruz. Yine kolaya kaçıyoruz, bizi diğer insanlardan ayıran şeyler somut şeyler oluyor. Bir insanın kişiliği önemsiz hale gelip, sahip olduğu şeyler, somut şeyler daha önemli hale geliyor. Sanırım genel tatminsizliğimizin, bir türlü mutlu olamamamızın en büyük sebebi de bu. Mutluluğu yanlış yerlerde arıyoruz gerçekten. Yunus Emre Düzağaç Kaynakça Uludok, Okay. 40 Şizofrenden 1 Öykü. İstanbul: Doğan Egmont Yayıncılık ve Yapımcılık Tic. A.Ş., 2015. TÜM ENGELLERİ HİÇE SAYMAK''Koş Forrest koş!''. Bu replikle tanıdı herkes Forrest Gump'ı. İlk başta Forrest'in bir şeylerdenkaçtığını anlayabiliyorsunuz, ama neyden? Forrest ve protez olan bacakları. Değneklerle yürümeyeçabalıyor. Zekâsı pek yerinde değil. Onu hiç sevmeyen bir tayfa var. Yaşları yedi civarı. Hanibilirsiniz, farklı olan dışlanır. Bir yerlerden tanıdık geliyor bu söylem öyle değil mi? O yaşlar içinnormal bir olay bu. Bir koşuşturma başlıyor ve sonucu Gump'ın hayatında çok büyük bir engeliaşmasını sağlıyor. Gerçi hiçbir şey bir engel niteliğinde olamaz onun için. Mesela o, aklının yerindeolmadığının farkında bile değil. Üstüne üstlük birçok büyük iş başarmak için sadece zekâ gerektirdiğini düşünenlerle ters düşüyor onun düşünceleri. Bizi resmen ikna ediyor ve hayatımızdainandığımız tüm doğruları sorgulamamıza neden oluyor.Evet, hayat zorlu aşamalardan geçiriyor insanları, seçimler yapmaya zorluyor. Bazılarımız, sunulanseçenekler arasında nedenini niçinini sorgulayarak bir yol buluyor. Bazılarımız bu yolda eleniyor,kararlı olanlar ise şanslı; çünkü kararlı olmak ve emin adımlar atmak başarıya götüren yoldaistenileni elde etmemizi kolaylaştırıyor. Peki, ya hislerine göre hareket eden biri varsa karşınızda?Hislerinin doğruluğuna tamamen inanan biri? İşte o insandan korkun; çünkü o inanılan tümdoğruları yanlış çıkarabilir. Çoğu insanın kendine göre katı doğruları vardır. Bu doğrular herkesçekabul görebilir. Bu insanlar verdikleri kararların doğruluğundan şüphe duymazlar; ancakkaçırdıkları bir şey vardır: istisnalar... Aaa, hadi canım ama, olmaz öyle şey deyip başvurmadıklarıyollar onları asıl olarak istedikleri noktaya ulaştırabilir. Kimsenin ihtimal bile vermediği sonuçlardoğurabilir hislere dayalı kararlar. İşte Forrest Gump tam da bahsettiğim şekilde, hisleridoğrultusunda veriyor kararlarını. Hislerine güveni sonsuz olan bir insan ve aynı zamanda umutdolu. Hiçbir zaman sönmeyen umudu ona birçok şey kazandırıyor hayatında.Umudun yarattığı azim, bununla beraber hislerine bağlılığın oluşturduğu kararlılık. Bu özelliklerzekâ eksikliğinin boşluğunu fazlasıyla tamamlıyor. Bir süre sonra sorgulatıyor insana, ne gerek varinsanların zeki olanları alkışlayıp diğerlerini hor görmeye? Hayata karşı umudunu tamamen yitirmişinsanlara mum ışığı ile liderlik ediyor önlerini açmak ve hayata tutunmalarını sağlamak için Forrest.Onun kafasında dünya bir cennet, her şey yerli yerinde ve mutlu olmamak için hiçbir sebep yok.Pişmanlık duyduğu en ufak bir durum yok hayatında Gump'ın. Doğduğundan beri sahip olduğu safduygular, yaşamı boyunca liderlik ediyor ona. Karşısına ne kadar engel çıkarsa çıksın görmezdengeliyor, normal karşılıyor adeta. Bunları fırsata çeviriyor bazen, gören insanları hayrete düşürüyor.İşte burada insanların doğrularını sorgulama kısmı giriyor devreye. Kimsenin tahmin edemeyeceğikararlar alıp, yine, kimsenin tahmin edemeyeceği sonuçlar elde ediyor. Aslında farkında değil,herkes ona imreniyor. Onun inancına, saf kalbine hayran herkes. Bu durum insanoğlunun eldeedemeyeceği başarı yoktur düşüncesini kanıtlıyor adeta.Hayatı boyunca kendi inancının yarattığı doğruların arkasından gitti Gump. Gump'ı hayata bağlayanbaşlıca olgular bunlar. Hayatından insan kaybetse de ağlamıyor, yoluna devam ediyor; çünkükaybetmediği bir şey var ki hayata karşı inancı. Her şey yolunda gitmese bile dert etmeyip yoladevam etmek onun verdiği doğru kararlardan en önemlisi belki de. Kaybettiklerine üzülmek,kazanacaklarının yolunda bir engel ve o bu durumun farkında olmadan kaybettiklerini üzülmemekgerektiğini biliyor; çünkü umudu hiçbir zaman azalmıyor bir şeylerin düzelmesi için. Aksine dahadik duruyor engeller karşısında, artıyor azmi ve tüm zorlukların üstesinden geliyor saf yaşamasevgisiyle...Yağız Küçükturan HIRS: DİPTEN ZİRVEYE İnsanoğlunun yaşadığı hayat hiçbir zaman standart olmamıştır. Kimimiz diplerde bitmesini bekleriz, kimimiz en tepede sonsuza kadar sürsün isteriz. Çoğumuzun inişli çıkışlıdır esasında. Bir günümüz bir günümüzü tutmayabilir, hiçbir şey planladığımız gibi gitmeyebilir. Hayat aslında bundan ibarettir. Mutluluk ve üzüntü kavramlarını ortaya çıkaran da hayatın bu dalgalı sürekliliğidir. İniş ve çıkışları fazlaca yaşamış olan insanlar artık bu duruma alışmıştır. Mutluluğun sonsuza dek sürmeyeceğini ve aynı şekilde üzüntünün de üstesinden gelinebileceğini bilirler. Asıl düşündüren üzüntünün üstesinden gelmektir. Üzüntüyü oluşturan faktörler genellikle beklenilenin gerçekleşmemesi, anlık talihsiz bir olay yaşanması, kısacası hayatın sağ gösterip sol vurmasından kaynaklanır. En güvendiğimiz bizi yarı yolda bırakır, sevdiğimiz insan yapmaz dediğimizi yapar, arkamızı kollayan dostumuz arkamızdan bıçaklar… Bu ve bunun gibi şeyler bizim hayata olan inancımızı sarsarlar. Her insan yaşar bunları. Hepsi de aynı tepkiyi göstermez tabii. Kimisi eve kapanır günlerce ağlar, kimisi hayata inancını kaybeder kimsenin yüzüne bakmaz. Ama bir kısım insan da vardır ki onlar hayatın ne anlatmak veya ne yapmak istediğini anlamışlardır. Onlar üzüntülerini yaşarlar fakat fazla uzun tutmazlar. Çünkü üzüntülerinin aslında hayatlarında bir dönüm noktası olduğunu fark ederler. Hayatın onlara vermek istediği bir ders olduğunu düşünürler ve bu dersi anlamaya çalışırlar. Bu dersi anladıkları taktirde yaşadıkları üzüntüye ilerde bakıp “bunu da atlattıysam” diye iç geçirirler. Çünkü insanı öldürmeyen şey, güçlendirir. Hayat böyledir, size sertliklerle ders vermeye çalışır. Sizden birilerini, bir şeyleri alır ve karşılığında sizin vereceğiniz toparlanma tepkisini sizin daha da güçlü bir birey olarak devam etmenizi sağlar. Peki hayatın bu darbeleriyle yere yığıldıktan sonra ayağa kalkmamızı sağlayan en önemli silahımız? Hırs insanoğlunun sahip olduğu en etkili ve aynı zamanda en tehlikeli duygulardan biridir. Çok yoğun yaşanır, gözümüzü döndürür, sağlıklı düşünemememize sebep olur. Hırsımız uğruna en sevdiklerimizi kırabilir, en yakınlarımıza farkında bile olmadan sırt çevirebilir, sonuçlar değmicek olmasına rağmen hayatımızdaki temel şeylerden vazgeçebiliriz. İşte bu hırsın tehlikeli yönüdür ve bize hiçbir şeyin veremeyeceği kadar zarar verme potansiyeline sahiptir. Kontrol altına tutulmazsa, altından kalkılamayacak sonuçlar doğurabilir bu duygu. Ama ya eğer kontrol altında tutulabilir düzeyde olursa ve sınırlarımızı zorlamamız gerektiği kadar zorlarsak o zaman ne olur? İşte o zaman bütün kapılar açılır. Hırsımızı doğru yönlendirebildiğimiz taktirde kayıpsız şekilde üstesinden gelemeyeceğimiz üzüntü, ayağa kalkamayacağımız darbe, tırmanamayacağımız zirve, kurtulamayacağımız dip kalmaz. Bize zarar veren bir etkenden ziyade bir silah, bir araç olarak kullanılması gereken bu duygu aslında en küçük olaydan en kritik ana kadar hayatta karşımıza çıkar. Bir spor branşında yenilirken temelde üzüntünden doğan harekete geçme hissi, bir konuda küçük düşürüldüğümüzde o konuda en iyi olmayı hayal etmek, diğer insanlardan daha iyi hayat şartlarına, daha iyi konumlara sahip olabilmek… Bunlar ve bunlar gibi birçok düşünce hırsın ortaya çıkmasına neden olan ve sonuca ulaşmanın temelinde hırsı barındıran düşüncelerdir. Hayatın bize en sert vurduğu anlarda, bizler de ona en uygun cevabı vermeliyiz. Bu cevabı verirken de kontrolümüzün dışında çıkmamalı, manipüle olmamalı, doğrularımıza ters düşmemeli ve yalnızca olumlu olanları değil, tüm sonuçları düşünerek hareket etmeliyiz. Verilen dersi anladığımız taktirde hırsımızı gerektiği zaman açığa çıkararak birçok işin üstesinden gelebilir, hayatımızdaki birçok alanda başarıyı yakalayabiliriz. Çünkü hırsımızı kullanarak bireysel sınırlarımızı zorlamadan hiçbir zaman yaptığımız işten yeteri kadar tatmin olmayı bekleyemeyiz. KAYNAKÇA https://www.slrlounge.com/interview-saturday-night-live-cinematographer-alex-buono/ http://www.newyorker.com/culture/richard-brody/whiplash-getting-jazz-right-movies http://filmyorumlari.org/filmler/gerilim/whiplash Volga Deniz Demirbağ TERSİYLE YAŞAMAK Bazı şehirler vardır, içinde kaybolmak istersin. Adımını attığın ilk anda havayı içine çekişin, ciğerlerine dolan oksijeni iliklerine kadar hissedip, “İşte bu!” deyişin… Uzun zamandır beklediğin o anın gelişinden kaynaklanan hazzın yerini hiçbir şeyin alamayacağını bilirsin. Tüm bu güzel hisleri yaşamak için, anlatılanların tam tersi bir yerde yaşamalı insan… Hayattaki her şeyin zıttı ile var olduğunu bilerek… Nasıl çirkinlik olmadan güzellik, ak olmadan kara ya da nefret olmadan sevginin anlaşılamayacağını biliyorsak, kötü olmadan da iyinin olamayacağını bilmek gibi bir şey bu sanırım. Düşünsenize, zıttı olmadan her anlamın tek başına boşlukta kaldığını? Yaşadığımız şehir, Ankara… Benim için zıddını anlamlı kılan yegâne yer… Kirin, pusun, sıkıntının çevrelediği, deniz kokusunun eksikliğini her fırsatta hissettiğim, milyonlarca soğuk, bir o kadar da donuk bulduğum insanları ile yaşadığım şehir… Beni soğutan, keyifsizliğe sürükleyen ve huzursuzluğumun anlam bulduğu, şehirlerin en grisi… Oysa hep özenle baktım o şehre. Sevdiklerimin birçoğu oradaydı, sorunlar uzaktı ve alabildiğine renkliydi hep yaşam… Ankara’nın soğuğuna inat, iklimin insanda bıraktığı sıcaklığı iliklerine kadar hissettirirdi İzmir’im… Denizi vardır, geceler parlaktır ve gri değildir şehir… Ankara isteksiz ilişkilerin şehri oldu hep, samimiyetsiz geldi bana… Her gün aynı şeyleri yapmaktan robotlaşmış, alışageldikleri döngüyü fark etmeyen insanlar yığını içinde buluyorum kendimi. Kendilerine yazıldığını zannettikleri hayatlarında, tek düze bir döngüye çekildiklerinin farkına bile varmadan ve kendilerini önemli hisseden milyonlarca insan arasında… Onlar bu alıştıkları düzenlerine sürüklendikçe, ben daha bir yabancılaşıyorum bu şehre… Sahi, neden küçük yaşamlarının farkına varmadan, yaşanan tek düzeliği görmeden önemli hisseder kendini insan? Üstelik; bu değişmesini istemedikleri hayatlarında, hayallerinden bile vazgeçmek pahasına… Sırf toplumda önemli olduğunu kanıtlamak adına, iki kez bile düşünmeden atılmak mıdır her fırsata…? Her şey önemli görünmek için mi tüm bunlar? Ya; fırsatçıların, aç gözlü otoritelerin üç kuruşluk yapay mutluluğu için midir? Bir ben mi gözlemleyebiliyorum ve uyanık kalabiliyorum yoksa insanlar mı ziyadesiyle uyutulmuş? Aslında birçok insan haz alıyor Ankara’da yaşamaktan. Nedenini sorduğumda, bir tek kaçamak cevap almadan dönüyorum düşüncelerime. İnsanlar, yüksek tepelerinden şehrin içine baktığında gördüğü o grinin en pis tonunu nasıl beğeniyor? Kimileri kızabilir bana ama bendeki kendimce anlamlı bir huzursuzluk. Sanırım bir yeri yaşanılamaz kılan en önemli faktör, yaşadığı ve yaşamakta olduğu olaylar bütününden başka bir şey değil. Belki beni keyifsizliğe sürükleyen en önemli etken de budur. Ancak, hayattaki her şeyin birbiriyle bağlantılı olduğu gerçeğini unutmamak gerek. Bir insanı, bir grubu, bir şehri belli bir duruma getirmek uzun bir süreç gerektirir. Yaşam koşullarına göre şekilleniyor ve zaman geçtikçe bulunduğu ve şeklini aldığı kaptan buharlaşıp gidiyor her şey… Tıpkı su misali… Geriye bazen bomboş, dünyaya faydası dokunmadan göçüp giden bedenler kalıyor. Korkuyorum zaman zaman. O içini doldurduğumuz kaptan buharlaşıp gittikçe, tekrar kabın içine yağmur bırakamamaktan… Bence hayallerden vazgeçmek o kadar da basit değil, yağmur gibi yağmalı tekrar yaşama… Hayatı anlamlı kılacak bir şeyler yapmalı insan. Her ne kadar katlanılmaz, hazdan uzak görünse de kimi şehirler, yaşamıma anlam katan güzellikleri de görmeyi öğretir. Bir yeri güzelleştiren şeyin, yanına aldığın güzel insanların varlığına inanmak olduğunu anlar insan… Sadece bir yaşamı olabilir insanın. Ne içini doldurduğun kapta iz bırakamamaktan ne de gelecekteki bulutların yağmur damlalarını usulca yağdırdığını görememekten korkarsın. O halde hayatta her şeyin zıddıyla var olduğu gerçeğini özümsemişsek eğer, bir şehrin güzelliğini kavramış olmak öncelikle çirkinliğini yaşamış olmaktan geçer . İnsandan Öte Toplum zamanın belirli kesimlerinde bazılarımızı kalıplaştırmış ve bu kalıplara uymamaktan yargılamıştır. Çok eskiden beri süregelen bu baskıcılık ve tutuculuk şimdi de duygularımıza zarar vermekte ve toplumdan soyutlanma isteğinin artmasına neden olmakta. Bu baskı ise -ne yazık ki- genelde kadınlar üzerine oluşmuştur. Geçmişe baktığımızda; kız çocuklarını kısıtlamalarla ve kendi kapasitelerinin olmadığı düşüncesiyle yetiştirmek, onlara mutluluk ve bağımsızlık duygularını öğretmemek sık görülen bir davranış biçimi. Geçmiş toplumların ve şu anki eğitimsiz bazı toplumların en büyük ayıbı ve hatası budur. Kadın-erkek eşitliği ne yazık ki 17. yüzyıla kadar alaylı sözlerle anılan bir ideaydı. Eşitlik kavramını biraz daha inceleyecek olursak benim kişisel tanımım şöyle olur: “Aynı şartlarda eğitim görmüş kişilerin toplumda sarf ettiği çaba kadar o toplumda değer kazanmasıdır.(Tabii ki burada herkesin aynı şartlarda eğitim görmesi eşitliğin önkoşuludur.)” Bu tanımdan yola çıkarsak rahatlıkla görebiliriz ki annelerimizin yaptığı fedakarlıkların ve harcadıkları emeğin karşılığını alabilmeleri imkansız. Buna rağmen toplumda hak ettikleri saygının ve değerin yarısını bile göremiyorlar ve görememişlerdir. Eğitimsiz toplumların içindeki bireyler anne yahut babanın davranışlarını taklit etmekle yükümlü olduklarını sanarlar. Bu ise kadınların acı çekmelerinin en büyük sebeblerinden biridir çünkü erkekler sorumluluğu almayı istemez. Anneler dışında. Bu da neden annelerin dünyadaki en önemli varlık olduğunu açıklar niteliktedir. Fakat bu sorumlulukları almak kadını zayıf göstermiş ve başkalarının bundan faydalanarak eşitsizlik sağlamasına sebebiyet vermiştir. Kitabı okurken içimden ağlamak geldi ve intiharın bazı yaşamlar için haklı bir çözüm olabileceğine kanaat getirdim. Mutluluk hayatın amacı olarak gösterilebilen nadir hislerden biri iken bu duygudan tamamen bağımsız bir yaşamın nasıl gözüktüğünü fark ettim. En önemlisi ise hiçbir zaman bir annenin yaptığı fedakarlıkları anlayamayacağımı gördüm. Evin direği çoğunlukla baba olarak bahsedilse de bunun gerçeğe yakın bile olamayacak bir düşünce olduğunu anladım. İçimi en çok acıtan şey ise durup çevreme baktığımda benzer senaryoları görmem oldu. O zamana kadar tabii ki bunun yanlış bir şey olduğunu ve kesinlikle böyle yaşanılmaması gerektiğini savunmuştum fakat empati kurma çabası bile beni mahvetti. Doğduğum ve büyüdüğüm yerde insanlık dışı böyle olayların görülmesi ve hatta son zamanlarda sıklaşması beni bu konuda bir şeyler yapmaya zorluyor. Sonuçta bir şeyleri değiştirme gücümüz varken onlardan şikayet etmek akıl karı değil. Olmamalı da. Edebiyatın eğitimle beraber kişinin kendi benliğinin anlaması ve kendine yapılan haksızlıkları farkına varması için en güzel ve zevkli çözüm olduğunu düşünüyorum. Hatta bir insanın sevdiği ve sevmediği kitaplara bakılarak kişilik sentezi yapılması bile mümkün. Okudukça görebiliriz kendi aynamızı. ”Kitapları, kendi yaşamının betimlemeleri gibi okuyor, okudukça canlanıyor, ilk kez kendini keşfedip kendinden söz etmeyi öğreniyordu ve okuduğu her kitapla kendine ilişkin daha çok şey geliyordu aklına.”(Mutsuzluğa Doyum-Peter Handke,s.48) İşte bu yüzden eğitimciler toplumdaki en saygın yeri almalıdır. Eğitim ise saf , politikadan uzak , tarafsız olmalı. Ancak böyle bütün insanların toplum içinde eşitliği sağlanabilir ve iç huzuru korunabilir. Fakat yaşadığımız ülkede eğitim anlayışı bunlar değil belirli kalıplar oluşturmak üzerine kurulu bir düşünce. Bu yüzden bütün kadınlarımızın topluma özgür bireyler olarak kazandırılması bu sistemle mümkün değil. Kitapta sadece bir kadının acı çekişinden değil, bir annenin merhametinin sadece çocuklarına değil çevreye de nasıl taştığından da sıklıkça bahsediliyor. Buna gerçekten yeterli değeri gösterip karşılığını verebiliyor muyuz, derseniz cevabı belli. Ama cahil toplumlarda ne yaparsa yapsın en çok acı çeken her zaman anneler oldu ve olmakta. Bu da bunlara sesini çıkartmayan kadının fedakarlığını açıklar nitelikte. “Susmak bir fedakarlık mıdır, yoksa ödlekik midir?” Diye soracak olursanız en büyük fedakarlığın susmak olduğunu rahatlıkla söyleyebilirim. Berat Mert Aktaş Handke, Peter. Mutsuzluğa Doyum. İstanbul: Aylak Adam. Eylül 2014. Şimşek 1Deniz Şimşek 21401523 TURK102-24 Esma Uğur Bilgiç 06.10.2015 Kağıttan Hayaller Gezmeye, yeni yerler görmeye meraklı her insan gibi benim de en büyük hayallerimden biri her zaman dünyayı dolaşmak olmuştur. Haftalarca oradan oraya sürüklenmek, daha önce hiç tatmadığım yemeklerden yemek, hiç duymadığım dilleri duymak, hiç işitmediğim şarkılar dinlemek belki de bana verilebilecek en güzel hediyeler. Kendimi bildim bileli “Dünyada en çok gitmek istediğin yer neresi?” sorusuna verdiğim cevap Londra olmasına rağmen, bu aralar listemin başında farklı bir ülke geliyor. Ünlü gezi fotoğrafçısı Drew Hopper, dünyayı adım adım gezerken, maceralarını anlatan fotoğraflarını da bütün internet alemiyle paylaşıyor. Tayland’daki bir festivalde çektiği aşağıdaki fotoğrafları gördüğümden beri hayallerimi süsleyen bir ülkeye daha sahip oldum. Tayland’ın Chiang Mai şehrinde yılda bir kez düzenlenen Yee Peng Festivali, yüzlerce insanın kağıttan fenerlerini gökyüzüne bırakmasıyla dünyada nam salmış. Drew Popper’ın imzasını Şimşek 2taşıyan bu fotoğrafı gördüğüm anda içim huzurla doldu sanki. Gökyüzündeki binlerce fener, karanlığa rağmen minik parıltılar hâlinde ışık veriyor, orada bulunan insanların gözlerinden mutluluk okunuyor. Sanki yerkürenin üzerinde küçük bir Samanyolu oluşturur gibi, gerçeklikten uzaklaşıp sihirli bir dünyada karşılaşabileceğimiz bir manzara gibi… Fotoğrafın açıklamasını okuduğumda bunun bir gelenek olduğunu ve yediden yetmişe herkesin kurtulmak ya da kavuşmak istediği her şeyi fenerlerin üzerine yazıp gökyüzüne bıraktıklarını öğrendim. Aslına bakılırsa bu gelenek içimizi bir sıkıntı kapladığında, derdimizi yakınlarımıza anlatmamızdan farklı bir durum değil. Dertlerini, sıkıntılarını gökyüzüne bırakıyor insanlar, bir daha görmek, karşılaşmak istemezcesine. Fenerler ne kadar hızla yükselirse gerçekleşmesini istedikleri dilekler o kadar hızlı hayata geçermiş. Dileklerimiz, amaçlarımız için ne kadar çabuk faaliyete atılırsak o kadar çabuk istediklerimize ulaşmaz mıyız bizler de? İnsan doğası ne kadar da basit. Tayland’da halkın bir fenere yüklediği anlamların, binlerce kilometre ötede yaşayan bizlerin günlük hayatında da bariz biçimde gözlenebilmesi şaşırtıcı. Aynı fotoğrafçının başka bir fotoğrafıyla daha karşılaşıyorum. Bu sefer bir erkek ve bir kadın fotoğraf karesine hapsedilmiş. Belki bir çift, belki iki kardeş, belki de sadece iki arkadaşlar. Şimşek 3Kim bilebilir? Yine de fotoğrafa bakar bakmaz anlayabileceğimiz bir şeyler var. İkisinin beraber havaya bıraktığı kağıttan feneri düşünüyorum. Belki ortak bir hayalleri vardır gerçekleşmesini istedikleri belki de ortak bir dertleri yok olmasını diledikleri. Yılın festival zamanında Tayland’da bulunmaları onları bu geleneği gerçekleştirmeye itmiş olsa gerek. Yüzlerindeki mutluluk açıkça okunabiliyor, iyi ki de gelmişiz dercesine. Tam o anda ve o mekanda, bu tecrübeyi yaşamak, sadece bir dileği gökyüzüne uçurmaktan farklı onlar için. Binlerce yıldızdan oluşan bir gökyüzünde kendilerine ait bir yıldıza sahip olmak gibi olsa gerek, binlerce fenerin bulunduğu bir yerde ellerinde bir tane tutmak. İki seçenekleri var ellerinde. Parmaklarının aralarından uzaklaşmasına izin verirler yıldızlarının, gecenin karanlığında kaysın ve tuttukları dilekleri gerçekleştirsin diye ya da sıkı sıkı tutunurlar ona, kontrol altında tutarlar, hayallerinin gerçeğe dönüşmesine engel olarak. İşte bu festivalde insanlar ellerindeki iki seçenekten daha faydalı olduğuna inandıklarını seçiyorlar, hayallerini kağıttan fenerlerle gökyüzüne yollayıp, gerçekleşmesini umut ederek… Doğum günlerinde pastanın üstündeki mumları üflememiz gibi, adaş iki insanın arasında durduğumuzda bir şeyler dilememiz gibi, en basitinden gece yatağa yatıp gözlerimizi kapattığımızda dileklerimizi bir bir aklımızdan geçirmemiz gibi bir sıradan bir olay bu gelenek de. Sıradan ama aynı zamanda olağanüstü güzellikte. Yıllardır para biriktirip almak istediğin arabayı, evi; kazanmak istediğin üniversiteyi; aklına gelebilecek her şeyi düşün, fenerine yaz ve gökyüzüne bırak gerçekleşsin diye. Hayatta sahip olduğun şeylerin hepsine minnettarsın ve daha fazlasında gözün yok mu? Sağlık dile, mutluluk dile, her zaman sevdiklerinle olmayı dile. İçtiğimiz sudan yaşadığımız yere kadar parasını ödediğimiz bu dünyada, hayal kurmak bedava. Bırak kağıttan hayallerini gökyüzüne, yıldızlar senin yerine gerçeğe çevirsin. Şimşek 4Kaynakça Hopper, Drew. Festival of Night. Chiang Mai, Tayland. 6 Ekim 2015. <http://drewhopperphotography.com/> Hopper, Drew. New Beginnings. Chiang Mai, Tayland. 6 Ekim 2015. <http://drewhopperphotography.com/> AŞKIN DİĞER YÜZÜ Bazı şeyler her defasında içinizde bir yerleri acıtır, hırpalar, belki yaşama sevincinize kadar ulaşılıp bir kâğıt gibi buruşturur atar onu ama bırakamazsınız ya hani, bir türlü karşı koyamazsınız ya içinizdeki sese. Onlarca kez görürsünüz, yaşarsınız aynı sahneyi ama yine her defasında ilk kez yaşayacakmışsınız hissine kapılırsınız ya. Hayat böyledir aslında. Yaşadığımız her şey bir döngüdür. Gün içinde yaşadıklarımız, aşklarımız, nefretlerimiz, bir ağlayıp bir gülmelerimiz… Bazen de aynı kitabı defalarca okumak, aynı filmi onlarca kez izlemektir bu döngü hiç sıkılmadan. Ünlü İngiliz yazar Jane Austen’ın hayat hikâyesini anlatan “Becoming Jane-Aşkın Kitabı” filminin son sahnesi de benim için öyle işte. Onlarca kez seyredip çaresizliğimin sesini dinledim orada. O an içimden çığlıklar kopsa da, hıçkırarak ağlamak geçse de içimden her defasında sakince durdum ve izledim sadece. Çünkü bazı anlar yaşanmalıydı, her ne kadar bu yüzyılda düşündüğümüz de klasikleşmiş bir kavuşamama hikâyesi olsa da o anlar yaşanmalı, yazılmalıydı ki bugün klasik kabul edelim onları. Austen’ın kalbi ellerimde atıyordu sanki her izleyişimde. Karşısında hiç unutamadığı tek adamı görünce bir kelime dökülmeyen o dudakları, ömrü boyunca sevdiği adamın kızına onun ismini vermesini öğrenmesi ile küçük kızın isteği üzerine yazdığı romandan bir parça seslendirişi adil olmayan kaderine küçük bir vedaydı aslında diye düşünürüm hep. Birbirlerine bakışları tüm benlikleriyle her şeyin daha farklı olmasını dilediklerini gösteriyor, yıllardır keşkelerle yaşamanın ağırlığını hissettiriyordu. Yaşanamamışlıkların yükü hiçbir zaman bir tarafın sırtında değildir bence, suçlu yoktur. Yaşanması gerekenler yaşanır sadece. ”Aşkı ya yazarsınız ya da yazarsınız.“ yazması düşmüş Jane Austen’a. Sizin de bazen yaşadığınız zamana ait olmadığınızı hissettiğiniz olur mu? Ne zaman 18.yüzyıl İngiltere’sinde geçen bir dizi, film, kitap görsem sanki o devirlerde yaşasam daha mutlu olurmuşum gibi hissederim. O doğa, el değmemiş topraklar, uçsuz bucaksız yeşillerdeki bahçeli evler, gizli görüşmeler, insanların birbirine olan saygısı, balolar, aile gelenekleri o kadar olağanüstü gelir ki gözüme. Jane Austen’ın romanlarında anlattığı dünya, yaşadığı dünya iyisiyle kötüsüyle yaşanılabilir bir dünyaymış gibi gelir bana nedense. Bütün zorluklara, çukurlara-tepelere, toplumsal kalıplara rağmen doğruyu yapmaya çalışan, mesleğinde hiçbir zaman pes etmeyen, ölünceye kadar paraya boyun eğmeyen, onurlu yaşamanın tam anlamı olan bir kadın Jane Austen. Belki de onun hayatı beni bu kadar çok etkileyip sarıp sarmaladığı için seviyorum onun yaşadığı, anlattığı zamanları. Onun hikâyesi Londra’da bir taşra da başlıyor, düşünceleriyle tamamen zıt düştüğü ancak zekâsına ve cüretkârlığına hayran olduğu adamın, bir türlü karşı koyamadığı genç avukat Tom Lefroy’un aşkının pençesine düşen bu genç kadın, hayalleri ve idealleri uğruna ailesinin otoritesine ve sosyal baskılara korkusuzca karşı geliyor. Kadın yazar olma hayali ve farklı düşünceleriyle etrafında göze batan yirmilerindeki bu genç kadın, ailesinin maddi durumu sebebiyle zengin bir adamla evlendirilmeye çalışılmasını yetmezmiş gibi bir de hayatının aşkını maddi olarak amcasına bağlı yeniyetme bir avukatta bulması ile hayatının en zorlu dönemine giriyor. “Aşk mı, para mı, aile mi?” maalesef yüzyıllardır insanoğlunun bir türlü doğru cevabı bulamadığı bir soru olsa da Jane doğru bildiklerinden bir an olsun şaşmayıp cevabını aile olarak veriyor. Dillere destan olmuş aşk hikâyelerinde mutlu son yoktur. Mesela Aslı ile Kerem, Ferhat ile Şirin ya da Jane Austen ile Tom Lefroy.”Karakterlerim biraz sıkıntı yaşadıktan sonra mutlu sona ulaşacaklar.” Demesinin nedeni de kendi hikâyesinin sonunun ne yazık ki iyi bitmemesi olduğu görülüyor. Bu filmin, hikâyenin sonundan bu kadar etkilenmemin nedeni mutlu sonla bitmemesi değil aslında. Kavuşamama ile de bitse de Jane Austen’ın yaptığı seçimden dolayı aklında bir parça bile tereddüt kalmaması. İnsanlar seçimleriyle mutlu olmalılar bence, her zaman geriye dönmeye çalışmakla, telafi etmekle yaşanmaz bu hayatta. Her hikâye ”iyi“ bitmemeli, her iyilik ”mutluluk“ getirmez belki de. Melike Ersin 21301127-TURK101 1 BİR HATIRA DEFTERİ Çoğu zaman bildiğim ya da tanıdığımı zannettiğim olayları ve kişileri, aslında detaylı inceleyince çok da bilmediğimi anlıyorum. Özellikle kozmolojik zamanın, mekanik zamandan daha hızlı geçtiği rutin hayatımda, çoğu olay ve figürü sorgulamadan ve düşünmeden reflektif olarak algılarım. Gazi Mustafa Kemal Atatürk de hem kolektif hafızamızda hem de rutin hayatımızı yaşama biçimimizde her daim bizimle olan çok önemli bir figürdür. Ancak ona dair bilgilerim, genel olarak, ortaokuldan itibaren tarih derslerinde öğrendiklerimden ibaretti. Belki çok azımız, daha sonradan özel ilgileri üzerine bir takım araştırmalar yapmıştır. Gazi Mustafa Kemal Atatürk ile ilgili hepimizin bildiği en önemli şey ise onun su götürmez zekâsı ve ileri görüşlülüğü ile birlikte şahsında birleşen bir yönetim adamı olmasıdır. Onun hakkında bilmediğim şeyler ise şüphesiz ki çok daha fazladır. Özel hayatı, aile ilişkileri, arkadaşları, gündelik yaşamı, hobileri ve sevdiği kitaplar mesela bilim kurgu alanında öncülerden sayılan “Herbert Geoger Wells” okuması gibi. Yılmaz Özdil “Mustafa Kemal” adlı kitabında da Atatürk’e dair bilinmeyenlere ışık tutmaya çalışmıştır. Kitabı okurken, sanki bir zaman makinasının içinde seyahat eder gibi hissettim kendimi. Atatürk ile çıktığım bu seyahatte, birbirinden farklı pek çok olaya şahit oldum ve olaylara onun gözleriyle bakmaya çalıştım. Bunu yaparken onun hakkında ne kadar az şey bildiğimi fark ettim. Ayrıca Atatürk’ün şahsi hayatına dair bilgilerin yanı sıra, o dönemde yaşanmış olan tarihsel olayları da bu kitapla birlikte kavramış oldum. Örneğin, Uluslararası Barış Ödülüne layık görülen Edouard Herriot, 1933’te Ankara’ya geldikten sonra Fransız basınına şöyle samimi bir açıklamada bulunmuştur: “Çekinmeden söyleyebilirim ki, Mustafa Kemal’e sekreter olmak isterdim, her akşam onun sofrasında bulunmak, düşüncelerinden beslenmek için sekreteri olmak isterdim, Mustafa Kemal’in sofrasında yeniden üniversite bitirmiş olurdum”. (Y.Ö. Mustafa Kemal S: 381). Bu satırları okudukça sanki geçmişime doğru süzülüyorum ve kendimi bir anda Anıtkabir’de buluyorum, her şeyin başladığı noktada… Daha çok küçükken başlamıştı Atatürk’e karşı olan sevgim ve merakım çünkü ailem bana birçok şey anlatmıştı ve onunla tanışmak için can atıyordum adeta. İlk kez ayaklarımı onun bulunduğu topraklara basarken bile çok daha farklı hissettiğimi anımsıyorum, sonra ise aniden annemin sözleri kulağıma ilişiyordu: “Bu yerdeki taşların boşluklu yapılmasının sebebi, ona saygıyla önüne bakarak yürümen içindir”. Bu cümleyle, Atatürk’e olan hayranlığım git gide artıyordu. Anıtkabir’i gezerken de kafamdan geçen düşünceleri durdurmak istemedim bu yüzden. Sanki 2 hepsinin özgürce birbirleriyle kucaklaşmasını istiyordum, tıpkı içimden benim de Atatürk’le tanışmak istemem gibi. Her gördüğüm şeyi, her okuduğum metni şaşkınlıkla incelerken, en sevdiğim kısma doğru ilerliyordum: Atatürk’e armağan edeceğim son bir nota… İçimde çocuksu bir heyecanla defteri kucaklıyordum ve aklıma takılan bir yığın dolusu soruları aktarmaya başlıyordum ve sanıyordum ki o, bir gün bu yazdıklarımı okuyabilecek, hatta kim bilir bana yanıt bile verecekti… Büyüdükçe de olabildiğince onun idealleri doğrultusunda gitmeye çalıştım çünkü Atatürk’ün yaptığı birçok fedakârlık, plan, nazik hareket aslında biz gelecek nesiller içindi. Bu tür davranışları onu unutulmaz, gurur duyulacak hatta ilham alabileceğimiz bir lider haline getirdi. Böylesine her açıdan katkı sağlayan bir lidere sahip olduğumuz için çok şanslıyız çünkü ne zaman mantıksız davranmaya başlarsak aniden onun sayesinde bu davranışlardan vazgeçmeye başlıyoruz. Her anlamda bize katkıda bulunduğu gibi her birimizin ruhuna da işlemişti ve sanki bu sayede, onu görmemiş olsak bile kalplerimizde onu hissediyorduk hatta kimi zaman onu gözümüzün önünde canlıymışçasına hayal edebiliyorduk. Yılmaz Özdil’in yazdığı ‘Mustafa Kemal’ kitabı sayesinde yeni şeyler keşfetmiş ve adeta Atatürk’ ü tekrar yaşamıştım çünkü zihnimde onu canlandırmaya yetecek kadar bilgiye sahip olmuştum. Kimi zaman hüzünlerini hissetmiştim kimi zaman ise acı çığlıklarını duymuştum ve bu duyguların hepsini böylesine özenle yazılmış bir kitaptan, çok uzaklardan hissedebildiğim için de ayrıca mutluydum. Özellikle bu yazımı ondan aldığım bir cümleyle bitirmek istiyorum “Beni görmek demek mutlaka yüzümü görmek değildir. Benim fikirlerimi, benim duygularımı anlıyorsanız ve hissediyorsunuz, bu kâfidir”. Bazen göremediklerimiz veya duyamadıklarımız bize daha çok şey anlatır çünkü kafamızda birçok farklı seçenek yaratabiliriz ve hangisine inanmak istediğimiz sadece bizlere bağlıdır… Kaynakça Özdil, Yılmaz (2018), Mustafa Kemal (Kırmızı Kedi Yayınevi). Cansu ZENGİN Ramazan Kürşat KOÇ Pes Etmeyen Yüzler Hayatınızda hiç bir boks müsabakasını izleme fırsatınız oldu mu? Hani iki rakip bir ringe çıkar ve yumruk sallayarak birbirlerini yenmeye çalışırlar ya. İşte benim için hayat tam olarak da budur. Hayat boks ringindeki bir mücadeleden ibarettir bence. Mücadele edersin, sayısız yumruk yer veya birçok kez yere düşüp kalkmaya çalışırsın ama en sonunda pes etmezsen hedeflediğin başarıya ulaşırsın. Hayat da bir nevi ayakta kalma mücadelesi değil midir? Bu mücadelede zaman zaman karşımıza çıkan zorluklarla adeta yumruk yemiş gibi yere düşebiliriz ama nakavt olup olmamak yine bizim elimizde değil midir? Kural çok basittir: Ayağa kalkarsan başarı senindir ama olur da pes edersen o başarı hiçbir zaman senin olmaz. Çok soyut konuşmak istemem o yüzden size bir soru sorup sonrasında hayatın bana öğrettiklerini anlatmak istiyorum. Pes etmeyen insan dediğimizde aklınıza ilk kim geliyor? Dünya çapındaki şirketlerin yöneticileri, devlet başkanları, ödüllü sporcular… Benim de aklıma ilk başta böyle kişiler geliyordu ta ki bir gerçeği fark edene kadar. Şimdilerdeyse sorarsanız bizim sıcacık evlerimizde yediğimiz abur cuburların paketlerini, sokakta yere attığımız kağıtları toplayarak para kazanmaya çalışan veya arabayla ışıklarda durduğumuzda görmezden geldiğimiz belki o gün satacakları bir mendil ile yaşadığı yere para götürecek insanlar bana göre asıl pes etmeyen insanlar onlardır. Şaşırdınız değil mi? Şöyle düşünün bizler en ufak bir zorluk karşımıza çıktığında farklı kişilerden yardım alabilme şansımız oluyor. En basitinden bana göre boks tek başına yapılan bir spor olmasına rağmen bir boksör yardımcı ekibi olmadan hiçbir maç kazanamaz. Peki ya benim dediğim bu insanlara kim yardım ediyor? Üzülerek söylüyorum ki onlar bu ringe her gün tek başlarına savaşmak için çıkıyorlar. Onlara sadece kötümser bakarak ya da onları görmezden gelerek birer yumruk da biz atıyoruz o kadar. Başta ödüllü sporcular aklınıza gelebilir dedim. Peki sadece her insanda olması gereken uzuvlara sahip bir sporcu mu aklınıza geldi? Ya bir eli, kolu veya bir bacağı olmayan kişilere ne demeli? Fakat bir düşünsenize bir bacağınız yok veya bir kazada kaybettiniz ama futbolcu olmak istiyorsunuz. Hemen vazgeçip erken emekliliğe mi ayrılırdınız daha denemeden bile. Yoksa pes etmeyen yüzlerden olup tarih mi yazardınız. Tarih yazmaktan kastım ne mi? Şöyle açıklayayım: Biraz şans biraz da isteklerim doğrultusunda on beş koca yürekli insanla tanışma fırsatı buldum. Bu bahsettiğim kişiler ampute futbol milli takımımızın oyuncuları. İki yıl önce Avrupa şampiyonu oldular, ne yazık ki çoğu kişi bilmez. Ama aslında onların bu başarısı pes etmenin eşiğinde olan kişilere harika bir örnek. Dezavantajın nasıl avantaja çevrilebileceğinin büyük bir örneği. Başta da dediğim gibi hayat bir mücadeleden ibarettir. Peki ya sizin hayatınız? Bu pes etmeyen yüzler bana hep mücadele etmemi, yılmadan devam etmemi sağlayan yüzler. Ne zaman çıkmaza düşsem ya da pes etmeye niyetlensem bu cesur yürekleri düşünüp yeniden diriliyorum. Düşünüyorum da bizim bu kişilerden ne farkımız var ki? Bir eksiğimiz yok hatta bazı durumlarda fazlamız bile olabiliyor, bize yardım eden insanlar oluyor. Aynısı sizde de oluyor mu? Hani bize örnek olan kişileri düşündüğünüz de sizde hayat sizi nakavt etmeden ayağa kalkıp direnmeye devam edebiliyor musunuz? Eğer bunu yapabiliyorsanız, yani her gün kalkıp aynı ringde pes etmeden mücadele edebiliyorsanız siz de başarılısınız demektir. Bir Korku Filmi: WALL-EKüçükken en sevdiğim animasyon hangisi cinsinden bir soru ile karşılaştığımda cevabım her zaman Wall-E idi. Galiba bu soruyu bana bu günde sorsanız aynı cevabı alabilirsiniz, alacağınız cevabın farklı yanı ise filmden nasıl bahsettiğim olacaktır. Wall-E'yi neden mi çok sevmiştim? Öncelikle gördüğüm en şirin robottu kendisi, üstüne üstlük bu şirin robot bir aşk hikâyesi yaşıyordu. Bir çocuk olarak bu nedenler bana yetiyor hatta artıyordu bile. Bu iki neden hâlâ benim için geçerli olsa da karakter tasarımlarının arkasında kalmış olan filmin karanlık tarafı beni ürküttüğü kadar mest de ediyor. Filmin hikâyesi günümüzden uzun bir zaman sonrasını konu alıyor. Dünya gezegeni üzerinde kendi iradesi ile hareket eden şeyler sadece Wall-E ve hamamböcekleridir. Hamamböcekleri ile burada neye gönderme yaptıklarını yine başka bir çizgi filmden öğrenmiştim onlar, nükleer tehlikelere bile dil çıkartabilecek canlılardı. Bu ne demekti? Tâbi ki nükleer enerji ile gezegenimize geri alması çok zor zararlar vermiş olduğumuz! Harika, çevre kirliliği ve oksijen yetersizliği yetmiyormuş gibi bir de bu vardı. Aman ne iç açıcı! Film biz insanların aslında ne kadar çirkin canlılar olduğumuzu acımadan yüzüme vuruyordu. Ancak post-apokaliptik bir film olmasına karşın Wall-E'nin buzdolabının içinde bulduğu bitki içimi umutla doldurdu diyebilirim. Eve'in dünyaya inmesi ve Wall-E ile tanışmasından sonra hikâyeye birden birçok farklı şey eklendi bu kötü şeylerin arasına. İlk olarak şunu gördüm, uzay kirliliği diye bir sorunumuz var. Şu an olmasa da çok olası bir durum. Pisliğimiz atmosferimizi bile aşıyor yani. Onca kötü şeyin arasında en azından beni mutlu eden bir şey vardı, o da Wall-E'nin uzay yolculuğu. Çok güzeldi, çok etkileyiciydi. Arkadaki o şirin keman sesleri, Wall-E'nin her fırsatta kendini şarj etmesi gibi küçük şeyler. Onca kötü şeyin arasından sıyrılıp beni mutlu edebiliyordu. Gel gelelim Axiom'a, yani insanların yeni yaşam alanı. Yeni desem de uzunca bir süredir insanlar soylarını burada devam ettiriyor. Ettiriyor ettirmesine de şu an dünya üzerindeki pandalardan bir farkları yok. Bildiğim kadarıyla şu an dünya üzerindeki tüm pandalar koruma altında ve özel koşullar altında yaşıyor. Çiftleşmeleri için insanlar uğraşıyor vs. Burada insanların yerini robotlar almış durumda. Şunu söylemem gerek; robotlaşmaya sıcak bakmıyorum. En azından insanın kendi vücudunu geliştirmesi dışında bu konuda hiçbir şeye sıcak bakmıyorum. Robotlar filmde olduğu gibi bizi daha tembel yapıyor. Belirtmem gerekir ki çevremdeki en aylak insan büyük ihtimalle kendimim ama bu kadar konfor bana bile fazla geldi diyebilirim. Yürümeyi ve koşmayı seven biri olarak filmde beni en çok rahatsız eden şey şuydu: Obezite. Obezite'ye daha önce bu şekilde gönderme yapan bir film izlediğimi sanmıyorum. Şu an on sekiz yaşımdayım ve hala Wall-E gibi bir filmle karşılaşmadım bu konuda. Daha önce de bahsettiğim gibi karakter tasarımları bu çirkinliği mükemmel bir şekilde örtülüyor. Düşünün ki o kadar şişmansınız ki yürümek yerine uçan bir sandalye ile geziyorsunuz. Korkunç! Biraz kötü bir huyum vardır bu konuda. Kilo bakımından iyi bir geçmişimin olmaması bu tip insanlarla yan yana geldiğim anda içimi ürpertiyor diyebilirim. Kötü bir bakış açısı olduğunun farkında olsam da önüne geçemediğim bir şey ne yazık ki. Obezite'ye neden olan başka bir şeye çok güzel değinmiş hikâye yazarları filmde. Teknoloji. Robotları bir kenara koyduğumda ortada uçan sandalyedeki insanlar kalıyorlar. Her sandalyenin kendine özel bir bilgisayara sahip olması ve onların gözleri yerine hayata bir ekrandan bakmayı tercih etmesi günümüzde (ki benim de yaptığım bir şey kabul ediyorum) bilgisayardan kafasını kaldırmayan gençlere gönderme yapıyor. Bir nevi neslimize ders vermeye çalışıyor bu konuda. Yeterince hareket etmediği için olması gereken kilonun üstünde olan insanlar tanıyorum. Her ne kadar bu yazacağım saygısızlık olsa da onlar Wall-E'deki insanların gerçek hayattaki versiyonları ve sayıları gitgide artıyor. Demeye çalıştığım hayatımızı kolaylaştırmak için yaptığımız aletler hayatımızı elimizden almaya daha yatkınlar. Her ne kadar bir distopya filmi olsa da aynı anda bir ütopya yaratmış film kendi içinde ve bence yapması çok zor ve harika bir şey bu. Berbat bir insanlık var ortada burası kesin, filmin ütopyası bana sorarsanız robotlar. Bir robotun duygularının olması onun bizim ahlaken yanlış bulduğumuz şeyleri yapması anlamına da gelir. Demeye çalıştığım robotların yapım nedeni hayatı daha iyi bir hâle getirmek ve hayatı daha iyi yapmasını engelleyen tek unsur insan ırkı. Bu nedenle bu tip filmlerde robotlar insan ırkını temizlemeye yönelirken Wall-E'de kendi aralarında bir topluluk kurup aynı anda görevlerini yapıyorlar. Bunu yaparken de insanlara panda muamelesi yapıyorlar daha önceden bahsettiğim gibi. Onca kötü şeyden sonra son olarak eklemek istediğim güzel şeyler var filmle ilgili. Daha önce de dediğim gibi karakter tasarımlarının şirinliği insanı kötü düşüncelerden yeterince uzaklaştırıyor. Yani aynı anda rahatsız olup "Aaa ne şirin." gibisinden bir cümle kurabiliyorsunuz. Wall-E'nin tasarımı her ne kadar eski komedi filmi Kısa Devre' deki ana karakter olan robottan çakılmış gibi dursa da şirinliği ve davranışları bu düşünceyi yok ediyor. Eve ve Wall E'nin arasındaki kimya çok güzel bir şekilde kurgulanmış. İkisinin birbirini öptüğü kısımların aralarında bir elektrik dalgası olarak lanse edilmesi de çok şirin bir şey bana soracak olursanız. Filmin teması korkunç olduğu halde Wall- ve Eve sizi güldürüyorlar, heyecanlandırıyorlar ve korkutuyorlar. Özellikle Wall-E'nin kendini feda ettiği sahne ve Eve' in o sıradaki çığlığı beni her zaman üzmüş ve etkilemiştir. Kısacası bana korku, gerilme ve mutluluk gibi duyguları dakikalar içinde yaşatan bir filmdi Wall-E. Bunun gibi bir animasyon daha önce yapılmamıştı, benzerinin de geleceğini sanmıyorum. İşte bu yüzden Wall-E'yi ayrı bir yerde tutuyorum. Nurettin Ege YarımEnver Eray Erdem YARIN GELECEK OLANA GEÇMİŞTE RASTLAMAK Ölüm ile yok olmak aslında tamamen farklıdır. İnsan, ölmeden de yok olabileceği gibi yaşamadan da var olmayı sürdürebilir. Ona; sayısız, kaf dağının arkasından dahi sorunların musallat olabileceği gibi bazen de burnunun ucundaki sorunlar saklanıverir giz perdesinin ardına. Yabani Manolyalar kitabı ise hayatın koşuşturması arasında, kaf dağı ile giz perdesinin arasını aralayarak arada yitip gidenlerin öyküsünü anlatıyor okuyucularına. Zira bir gün mutlaka yitip gidenlerin de öyküsü anlatılır, tartışılır ve işte o gün, kaybedilenlerin değeri hak ettiği mertebeye ulaşmış olur. Tüm bu hayat karmaşasında aslında durup etrafa bakmak çok şey kazandırabileceği gibi bizi sosyal çevreden de soyutlayabilir. Arkaya yaslanıp izlemek iyi bir fikir gibi gözüktüğü kadar tehlikelidir çünkü arkayı görememeyi beraberinde getirir ve insan, arkasını her daim sağlama alamayacağı için olur da sırtına küserse, ansızın kendini yerde, iki büklüm bulabilmesi pek mümkündür. İşte o düşüş anlarında en çok, tek olmanın soğuk yüzüne rast geliyor insan. Lakin tek olmaya mecbur olan biz fanilerin aklından çıkarmaması gereken yegane husus şudur ki: insan tek yaşar ve tek ölür. Yaşarken var etmeyi öğrenmeli ve ölümden sonrasında ise var olmayı sürdürmeliyiz. Fani işlerle haddinden fazla ilgilenmemeli, lüzumu olmayan hususlarda boş beyanatlarda bulunmamalı, yaşama ve onun kendisine odaklanmalı... Aslında tüm mesele farkındalık kazanmaktan ibaret. Geçmişime dönüp baktığımda üniversitemin hazırlık bölümü ile ilgili yaşadıklarım aklıma geliyor. Çoğu arkadaşım başarısızlıkla yüzleşmenin sarsıcı etkisinden ve aslında kendilerinin yarattığı o karanlık gölgeden kaçarken, ben durup düşünmeye başlamıştım. ‘’Ne kaybedebilirim, neyi yanlış yaparsam başarısızlıkla yüzleşirim, başarısızlıkla şayet yüzleşirsem neler yapabilirim, başarısızlık çok mu korkunç?’’ şeklinde sorular sormaya başladım ve aslında korkulacak olan bizlermişiz. Zira insan, gözünde problemlerini büyüttükçe onların eteklerinde titremeye mahkumdur. Tüm bunlar olurken insan, yaşadığı hayatın kıymetinin de farkına varmalıdır. Ahmet Altan, Yabani Manolyalar kitabında bu konuyu açıkça şu şekilde ifade ediyor: ‘’Hayatı, son bir beş dakika gibi, her bir dakikanın kıymetini bilerek yaşamak istediğimizde, saklamaya çalıştığımız, bastırdığımız bütün duygular ayaklanır… Ama hayatı son beş dakika gibi yaşayamazsınız. Bunu biliyorum. Ama ya öyle yaşasaydınız?’’ Hazırlık okulunda sergilediğim duruş bazı arkadaşlarıma komik gelse de, bana yüksek bir özgüven ve kararlı bir duruş katarak işime çok yaradı. Sözünü ettiğim farkındalık tam olarak da bu işte. Farkındalık iki şekilde sonuç verebilir: sarsılmaz bir duruş ve güzel olana yöneliş. Kendi üzerimden duruş örneğini verdiğime göre geriye yalnızca güzel olana yöneliş kalıyor. O ise, tüm bu farkındalığın getirisiyle aslında hayatımızda bir dönem inanması güç derecede verdiğimiz değerlerin bir gün geçersiz kalması ile yüzleşerek tüm acımasız koşulları reddetmekten geçiyor. Reddederek, sadece iyi olana, insanı güzel olana odaklanmaya itiyor. Pek çok sayıda sanatçıyı bu kümeye toplayabiliriz. Onlar, toplumun genel kaygılarında sıyrılmayı başarmış, konfor alanlarını terk etmiş ve yeni ufuklara yelken açmış kimselerdir. Onlar ki, başka kimselerin cesaret edemediklerine cesaret eden, kimsenin bakamadığı açılara erişimi olanlardır. Hayata renk katanlar ve alışık olunmayanları üretenler… Sanatçılar, hayatta sonsuza kadar yaşamayacaklarını bilirler zira onların yaşamakla yahut ölümle bir meseleleri yoktur, onlar daha çok var olmakla ilgilenirler. Yabani Manolyalar kitabı, benim bu hususu kavramamda epey yardımcı oldu. Hayat aslında bize ait olacaklardan ziyade emanet olanlardan, bizi yansıtanlardan ve bizden izler taşıyacaklardan ibarettir. Gerçekten iyi olanı kavramanın yolu ise hiçbir kötünün aslında var olmadığını kabullenmekten geçer. Hayat, dillerimize pelesenk olmuş bir melodi ve tamamen beklentilerimizle şekillenen bir çeşit hamura benzer. Unu, fırını, küreği, ateşi birdir lakin ustası eşsizdir onun. Bize hayatımız sorulduğunda aklımıza ilk kaybettiklerimiz ve pişmanlıklarımızın gelmesi hoş bir tesadüf olabilir mi, dönüp bakmak geriye mümkün müdür, dönüldüğünde her yer aynı kalır mı, sokaklar, insanlar, ağaçlar insanı tanır mı? Tanımaz fakat kaybetmek aslında kazançtır ve kaybedilen her şey insana fazlasını kazandırır nitekim maziye dönüp aramaksa bir kusur değil, zarurettir. KAYNAKÇA Altan, Ahmet. Yabani Manolyalar. Everest Yayınları. 2017. https://pxhere.com/tr/photo/1384391 Ayşenur Rüşen ÜÇ ARKADAŞ Peyami Safa’ nın Dokuzuncu Hariciye Koğuşu adlı romanındaki hasta çocuğun ağaçların sıhhatine imrenmesine, Tahsin Yücel’in Kumru ile Kumru adlı romanındaki kapıcının eşi Kumru’ nun Tuna Hanım’ın Vestigos markalı buzdolabına heveslenmesine ya da Necib Mahfuz’ un Midak Sokağı eserindeki Hamide’ nin Yahudi kızların kıyafetlerine özenmesine anlam verebiliyorum. Bütün bunlara anlam veriyorum da kendi beynime asla anlam veremiyorum. Neler düşünüyor böyle? Mutluluğa hevesleniyor. Sanki mutluluk beynimi yıllarca sarıp sarmalamış, sonra bir anda terk etmiş gibi. Beynim mutluluğu tanıyor ancak ona hasret. Peki ya kalbim? Ondan bahsetmesek daha iyi olur. Şimdilerde mutluluk, kalbim ve beynim kavgalı üç arkadaş gibi. Bu üç arkadaş en çok birlikteyken iyi hissediyordu ancak sanırım yaş büyüdükçe birbirlerine sadık kalmaları gerektiğini göz ardı ediyorlar. Birbirlerini görünce yollarını değiştirmeye başladılar. Şu mutluluk var ya arkadaşlarının rüyalarına dahi uğramaz oldu. Her gün başka biriyle gezip tozuyor. Öyle yapışkan, öyle pervasız bir şey ki hayatınıza nasıl giriverdiğini anlamadığınız gibi sizi birden nasıl terk ettiğini de anlayamıyorsunuz. Beyin ise mantıkla arkadaş oldu. Ah olmaz olaydı! Duyduğuma göre mantıkla beraber yakınlarda bir münazara hazırlayacakmış. Aman ne hoş, ne hoş! Sayın Beyin, çok kıymetli hatıralarını alıcıya çıkarmak istiyormuş. Hatıralarını elden çıkarınca şu eski dostlarını unutabilecekmiş. Zavallı kalp, bunu duysa kahrından paramparça olur. Biricik kalp, ne beyne benziyor ne de mutluluğa. O çok farklı bir yola savruldu. Pardon, kalpten bahsetmeyecektim ben hani... Ah şu çenem… Neyse söz açıldı, o vakit anlatayım. Kalp ince bir cam misali, hem yok gibi hem de aslında en çok o var. En çok o hissediyor. Arkadaşlarına küs ama hâlâ aklı onlarda. Mesela beyne kan pompalamayı bırakmıyor çünkü biliyor ki eski dostu aç kalamaz, kalmamalı. Bir yandan ise mutlulukla ilgileniyor. Arıyor onu, her bir deliğe bakıyor. Mutluluğun cüssesini iki üç saniyeliğine dahi görmek, onun güm güm atmasına yetiyor. Yüce kalp! Aslında tekrar bir araya gelseler hepsi harika hissedecek. Mutluluk artık bir kuş gibi olacak. Her ne kadar gökyüzünü turlasa da dönüp dolaşıp bir yuvaya gelebileceğini fark edecek. Kıymetli arkadaşları kalp ve beyin, ona kol kanat gerecektir. Beyin ise mantıkla olan arkadaşlığını dozunda bırakmalı. Ne gerek var bu kadar samimi olmaya! Birileri beyne her şeyin ölçüsünde güzel olduğunu öğretmeli. Kalbe gelince; o da şöyle biraz silkinmeli, kendine gelmeli. Kontrolsüzce yıpratıyor kendini, kendi sağlığını hiçe sayıyor sanırım. Saymasın! Eğer kalp yok olursa beynin çöküşü de yakın demektir. Mutluluk da evsiz kalır. Bu üç dost birleşsin diyoruz da aralarına inat denen bir meretin girdiğini unutmamak gerek. Sinsi bir şekilde ve hızlıca istila etmiş bu üç dostun bünyesini. Hepsi sayın inada itaatkâr. İnat, bir diktatör misali parmağında oynatıyor bu üçlüyü. Hem de o kadar güçlü ki bir çırpıda dostların arasına koca koca duvarlar örüyor. Ah çok yazık… Ne ketum bir kavramsın sen “inat”! Koca inat! Diktatör inat! Onun yüzünden kökleri kalbe, beyne ve mutluluğa bağlı olan her insan, kendine küsüyor. Kendine küsmek demişken Nilüfer Açıkalın’ ın Ciğer adlı öyküsünün isimsiz başkahramanına şu satırlarda yer vermemek haksızlık olur. Başkahraman öyle bir küsmüş ki kendine, onu var eden kalbine ve beynine düşman olmuş. Elindeki bıçağı kalbine ve beynine yöneltmekten daha isabetli bir yol bulamıyor olacak ki aynen şöyle diyor: “ Belki de gidip yürek ve beyni de almalı. Belki de tam tersi. Almamalı. Bende de var yürek ve beyin. Hem de sağlam bir yürek ve akıl taşıyan bir beyin. Bak bunu iyi akıl ettim. Onlar için de bir planım var şimdi. Bir sigara daha yaktım. Bıçağı yine aldım elime. Uygulamaktayım. İzle.” (Açıkalın, 2018, s. 59) Başkahraman, bir kahramana yakışır şekilde kullanıyor bıçağını. Büyük bir ustalıkla saplıyor bıçağı onu mahveden her bir organına. Anlıyorum ki mutluluk bu başkahramanı çoktan
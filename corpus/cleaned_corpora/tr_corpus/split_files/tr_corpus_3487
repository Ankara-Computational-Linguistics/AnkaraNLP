oynama şansını buldu. Ligde ise 27 maçta 6 gol atarak takımın etkili isimlerinden biri oldu. 2006-07 sezonu sakatlıklarla boğuştuğu bir sezon oldu. UEFA Intertoto Kupası'ndan UEFA Kupası'na geçmeyi başarırlarken, FK Moskova'yı 2-0 yendikleri maçta bir gol kaydetti. Ligde ise sadece 19 kez forma giydi. 2007-2008 sezonu başında ise önceki sezonun Almanya şampiyonu VfB Stuttgart'a transfer olmuştur. Stuttgart'ta ilk maçına UEFA Şampiyonlar Ligi gruplarında çıktı. Ancak gruplarda sadece bir galibiyet alabildiler. Baştürk, özellikle sezonun ikinci yarısında Stuttgart'ın en önemli isimlerinden biri oldu. 2008-09 sezonunda UEFA Intertoto Kupası'ndan UEFA Kupası'na çıkmayı başardılar. Ancak Eylül başında geçirdiği sakatlık nedeniyle 4 ay sahalardan uzak kaldı. Sakatlıktan döndükten sonra Bayern München ile biri lig biri kupa olmak üzere iki maça çıktı ancak sonrasında bir daha sakatlık geçirerek sezonu kapattı. Sonraki sezon Stuttgart, UEFA Şampiyonlar Ligi gruplarında mücadele etme başarısı gösterse de Baştürk, sakatlığından dolayı forma giyemedi. Ligde ikinci hafta maçında Borussia Mönchengladbach karşısında son 10 dakika sahaya sürülse de bu maç dışında forma şansı bulamadı ve devre arasında Stuttgart ile yollarını ayırdı. 2009-2010 sezonunun devre arasında Blackburn Rovers'a transfer olmuştur. İlk olarak Blackburn Rovers'ın rezerv takımıyla maçlara çıkan Baştürk, Mart ayında ilk kez kadroya alınsa da forma şansı bulamadı. 24 Nisan 2010'da Wolverhampton Wanderers karşısında ilk maçına çıktı. Sahaya ilk 11'de sürülen futbolcu, devre arasında oyundan alındı. Bu maç, Yıldıray Baştürk'ün Premier Lig'deki ve Blackburn Rovers'taki ilk ve son maçı oldu. Sezon sonunda Blackburn Rovers tarafından sözleşmesi uzatılmayan Baştürk futbolu bırakmıştır. Yıldıray, millî takımının formasını ilk defa 21 Ocak 1998 tarihinde Arnavutluk ile oynanan hazırlık maçında giydi. Millî takımla ilk golünü ise 2002 FIFA Dünya Kupası "play off" maçında Avusturya'ya karşı atmıştır. Türkiye'nin 2002 FIFA Dünya Kupası ve 2003 FIFA Konfederasyonlar Kupası kadrolarında da yer alan Yıldıray 2008 Avrupa Futbol Şampiyonası'nın 26 kişilik kadrosunda yer almış ancak kadronun 23'e düşürülmesiyle Halil Altıntop ve İbrahim Kaş ile birlikte kadrodan çıkarılmıştır. Bu olay üzerine Yıldıray, Ve Fatih Terim millî takımın başında bulunduğu sürece bir daha millî takım formasını giymeyeceğini açıklamıştır. Türkiye 21 yaş altı millî futbol takımı ile 1997 yılında oynanan Akdeniz Oyunları katıldı ve final müsabakasında İtalya Olimpik millî futbol takımına yenilerek ikincilik kazanan kadroda bulundu. NOT:"Evsahibi olarak Türkiye baz alınmıştır." Hamit Altıntop Hamit Altıntop (d. 8 Aralık 1982, Gelsenkirchen), Türk eski millî futbolcudur. Aslen Malatyalı olan futbolcunun ailesi 1972 yılında Almanya'ya göç etmiştir. Malatya’dan 1971 yılında Almanya’nın Gelsenkirchen kentine göç eden Altıntop ailesi, 1982 kışının Aralık ayında 10’ar dakika arayla dünyaya gelen ikiz bebeklere sahip oldu. Hamit Alıntop kardeşi Halil Altıntop'tan 10 dakika önce doğdu. Henüz iki yaşındayken babalarını kaybeden Altıntop kardeşler, amcalarının da etkisiyle "DJK Gelsenkirchen-Süd" takımında futbola başladı. Altıntop kardeşler, 11 yaşlarına bastıklarında DJK TuS Rotthausen takımına transfer oldu. Burada dört sene geçiren Altıntop kardeşler genellikle ofansif özellikleriyle dikkat çektiler. Bu dört senenin sonunda Wattenscheid 09 takımına transfer oldular. Bu takımın alt yaş grubu takımlarında oynayan Altıntop kardeşler, Hans Bongartz'ın başında olduğu A Takıma kadar yükseldi. Bu takımın hocası olan Bongartz, Wattenscheid 09, Schalke 04 ve Kaiserslaurten takımları için oynadı. Teknik direktörlük yıllarında ise iki ayrı sekansta (1990-1994 ve 1998-2004) SG Wattenscheid 09 kulübünü çalıştırdı. Bongartz, Altıntop kardeşlerin A takıma alınmasının ardından İki oyuncuya çoğu maçta şans verdi. Ki oyuncu, aynı zamanda o dönem Almanya Bölgesel Ligi’nde oynamaya başlayarak TFF Avrupa bürosunun dikkatlerini çekti. Ve Bulgaristan 18 yaş altı millî takımı ile 14 Kasım 2000 günü oynanan maçta ilk kez Türkiye forması giydi. Millî takımın rakibini Kartal Stadı’nda 3-1 mağlup ettiği karşılaşmada gollerden birini de Hamit Altıntop kaydetti. Bölgesel lig ve millî takımda gösterdiği performanslarıyla dikkatleri çeken Altıntop kardeşler, 2003 yılında Schalke 04'ün radarına takıldı. Halil Altıntop attığı goller ile, Hamit ise “oyunun iki yönünde de etkili olabildiği için” tercih ediliyordu. Sezonun ardından kardeşler Schalke 04'e transfer oldu. Ve kardeşler böylelikle Gelsenkirchen şehrinde doğduğu eve geri döndü.Ayrıca bu transfer hakkında Dönemin Schalke 04 Genel Menajeri Rudi Assauer, transferden dolayı büyük mutluluk duyduklarını söyledi. Bu hamle için ayrıca Schalke 04 kasasından 1,8 milyon avroluk bir bonservis bedeli çıktı. Bu arada Hamit'in kardeşi Halil ise Kaiserslaurten’e transfer oldu. Hamit Bundesliga’da ilk maçına Gelsenkirchen bölgesinin büyük derbisinde Borussia Dortmund karşısında çıktı. "9" numaralı formayla bu maçta 2 gol birden atan Hamit, takımını 2-0 öne geçirse de önce Flavio Conceiçao, ardından Marcio Amuroso’nun golüyle 90 dakika sonunda maç berabere bitti. Maçın sonunda Schalke 04 Teknik Direktörü Jupp Heynckes, karakterini “kusursuz” olarak nitelendirdiği Altıntop’u Lothar Matthäus’un gençliğine benzettiğini açıklamıştır. Hamit, UEFA Intertoto Kupası’nda attığı golün ardından sezonun üçüncü haftasında yine taraftarın önüne çıktı.Hamit, Köln karşısında eşitlikle girilen son bölümde, 90+3. dakikada, Schalke 04 lehine skoru değiştiren isim oldu. O sezon Bundesliga’daki attığı beş golünün hepsini İç sahda kaydeden Hamit, Türkiye için 18 yaş altı ve 20 yaş altı millî takımda forma giydikten sonra 21 yaş altı’nda da oynadı. U-21 takımından sonra Almanya veya Türkiye arasında seçim yapmak zorunda olan Altıntop,2004 Avrupa Şampiyonası Eleme Grubu’nda Almanya ile Türkiye 21 yaş altı millî futbol takımı arasında oynanan maçta "forvet arkası" mevkiinde oynadı. Almanya’ya muhteşem bir gol atarak Türkiye'ye üstünlüğü getirse de, İlk maç Almanya'da 1-0 Almanya'nın üstünlüğüyle bitmişti ve Türkiye'ye bir gol daha gerekmekteydi. Türkiye ne kadar pozisyon bulsa da bu pozisyonları değerlendirememiş ve maçın sonlarında Almanya skoru 1-1'e getirmiştir. Bu maçtan üç ay sonra Danimarka ile oynanan hazırlık maçında kardeşiyle birlikte A millî takım forması giyen Hamit Altıntop, Almanya'nın ısrarlarına rağmen Türkiye millî futbol takımını tercih etti. Bundesliga’da 2004-2005 sezonunu Bayern Münih’in ardından ikinci sırada tamamlayarak UEFA Şampiyonlar Ligi’nde oynamaya hak kazanan Schalke 04, gruplarda AC Milan, PSV ve Fenerbahçe ile mücadele etti. İkinci maç haftasında Milan ile karşılaşan Schalke 04 adına 68. dakikada Fabian Ernst’in yerine oyuna dâhil olan Hamit Altıntop, iki dakika sonra uzaktan harika bir gol atarak skoru 2-2’ye getirdi.Aynı sezonun devre arasında ise Altıntop ailesi için önemli bir gelişme daha yaşandı. Kaiserslaurten’den Halil Altıntop ile Schalke 04 arasında sezon sonu geçerli olmak üzere sözleşme imzaladı. Sezon sonunda Kaiserlautern küme düşse de Hamit'in kardeşi Halil sezonu 20 golle bitirerek dikkatleri çekti. Böylelikle Altıntop ikizleri, yeniden bir araya geldi. Hatta Bundesliga'nın ilk maçında Halil gol sevinci yaşadı. Ne var ki; Hamit, sürelerinin azalmasından memnun kalmadı ve Ocak 2007’de Bayern Münih Teknik Direktörü Ottmar Hitzfeld’in isteğiyle yeni sezon için Bavyera’nın yolunu tuttu. Bonservis ücreti ödenmenden Bayern Münih'e transfer olan Hamit Altıntop, o sezon Oliver Kahn, Lucio, Philipp Lahm, Ze Roberto, Franck Ribéry, Mark van Bommel, Bastian Schweinsteiger, Miroslav Klose, Luca Toni gibi ilk anda bile hemen akıllara gelen yıldız oyuncularla dolu kadroda kendisine yer buldu. Hamit Altıntop, farklı birkaç pozisyonda görev alabildiği için teknik direktörünün elini güçlendirdi. İlk sezonunda Bayern ile Lig Kupası, DFB-Pokal ve Bundesliga şampiyonluğu yaşayan Altıntop, kariyerinin belki de en gösterişli performanslarını ise o sezonun sonunda Avusturya ve İsviçre’de yapılan 2008 Avrupa Şampiyonası’nda gösteriyordu. Portekiz ve İsviçre ile aynı grupta yer alan Türkiye’ye Çek Cumhuriyeti ile oynanacak son maçta üst tura yükselebilmek için mutlaka galibiyet gerekliydi. Bitime 15 dakika kala ise skorda Çeklerin 2-0’lık üstünlüğü vardı. Ancak önce 75. dakikada çizgiye inen ve Arda Turan’a golü attıran Hamit Altıntop, sonra 87 ve 89’da Nihat Kahveci’yi golle buluşturarak mucizenin yaratılmasını sağlayacaktı. Fatih Terim’in liderliğinde yarı final oynayarak ülke tarihine altın harflerle yazılan Türkiye adına turnuva sonunda altın 11’de yer alan tek isim de Hamit Altıntop oldu. 2008 Avrupa Futbol Şampiyonası öncesinde tarak kemiğinde kırık tespit edilen Hamit Altıntop, turnuvanın ardından aynı sakatlıkla bir kez daha yüzleşti. Ve üç ay boyunca sahalardan uzak kaldığı 2008-2009 sezonunda Bayern Münih adına sadece üç lig maçında boy gösterebildi. Bir sonraki sezon Lig Kupası ve Bundesliga şampiyonu olan, UEFA Şampiyonlar Ligi’nde final oynayan Bayern Münih için, bu defa ayak bileği ve kas sakatlıkları yaşadığından, 15’i lig toplam 30 maça çıkabildi, 2010-2011 sezonunda Bayern’de süreleri azalırken, 29 Mart 2011 günü Türkiye’nin Avusturya ile oynadığı Euro 2012 eleme grubu maçına ilk kez “kaptan” olarak çıktı. Hamit, Nisan 2011’de Bayern’den ayrılacağını ve önünde birkaç opsiyon bulunduğunu açıkladı.Hamit sezonun ardından ise Portekizli teknik adam Jose Mourinho tarafından Real Madrid'e transfer edildi. Hamit, Real Madrid takımındaki ilk resmi maçına 27 Eylül 2011 tarihinde Ajax takımıyla oynanan ve 3-0 galibiyetle sonuçlanan UEFA Şampiyonlar Ligi karşılaşmasında, 83. dakikada Mesut Özil'in yerine oyuna girerek çıkmıştır. La Liga'da Real Madrid formasıyla ilk maçına 15 Ekim 2011 tarihinde oynanan ve 4-1 kazanılan Real Betis maçının 77. dakikasında Cristiano Ronaldo'nun yerine oyuna girerek çıkmıştır. La Liga'da Real Madrid formasıyla ilk golünü ise 17 Aralık 2011 tarihinde oynanan ve 6-2 kazanılan Sevilla maçının 89. dakikasında atmıştır. Sırtındaki problemden dolayı sezon öncesinde tam hazır olamasa da toplam 12 kez Real Madrid formasını terletti. Ve Real Madrid’in üç senelik Barcelona hâkimiyetini bitirerek LFP şampiyonu olduğu kadroda bulunan 2. Türk futbolcu oldu. Bir süre adı Fenerbahçe ile de anılan Hamit Altıntop,Türkiye millî futbol takımından eski hocası Fatih Terim'in çalıştırdığı Galatasaray takımına transfer olmuştur. 12 Temmuz 2012 Gece 11 gibi kampa katılan Hamit için resmi açıklama 13 Temmuz 2012 tarihinde yapılmıştır. Galatasaray Spor Kulübü KAP (Kamuyu Aydınlatma Platformu)'na yaptığı açıklamada;"Real Madrid CF profesyonel futbolcularından Hamit Altıntop ile 2012-2013 sezonundan başlamak üzere 4 futbol sezonu için anlaşmaya varılmıştır. Buna göre futbolcunun kulübüne 3.500.000 EUR bonservis bedeli ödenecektir. Futbolcuya ise 2012-2013 ve 2013-2014 sezonlarının her biri için 2.900.000 EUR sabit transfer ücreti ve 20.000 EUR maçbaşı ücreti, 2014-2015 ve 2015-2016 sezonlarının her biri için 2.750.000 EUR sabit transfer ücreti ve 25.000 EUR maç başı ücreti ödenecektir." açıklamalarına yer vermiştir. Hamit, Galatasaray formasıyla ilk resmi maçına Fenerbahçe karşısında Süper kupa maçında çıkmış ve Galatasaray bu maçı 3-2 kazanmıştır. Hamit ilk lig maçına ise Kasımpaşa maçında çıkmıştır. Avrupa kupalarındaki ilk maçı ise 19 Eylül 2012 tarihinde UEFA Şampiyonlar Ligi'nde oynanılan ve 1-0 kaybedilen Manchester United maçıdır. Galatasaray formasıyla UEFA Şampiyonlar Ligi'nde 3 ve Süper lig'de 5 topu direkten dönen Hamit Altıntop, Galatasaray formasıyla ilk golünü ise Galatasaray'ın UEFA Şampiyonlar Ligi son 16'da Schalke 04 deplasmanında kaydetmiştir. Hamit Altıntop 2012-13 sezonundaki ilk asistini ise Süper Lig'in 5. haftasında Akhisar Belediyespor maçında Burak Yılmaz'a yapmıştır. Sezon boyunca Süper Lig'de 29 maça çıkan Altıntop, 6 tane de asist yapmıştır. Bununla birlikte 2,180 dakika sahada kalan oyuncu, 7 tane de sarı kart görmüştür. UEFA Şampiyonlar Ligi'nde de 10 maçın 9 maçına çıkan Altıntop, 1 gol atmış, 2 asist yapmış ve 1 sarı kart görmüştür Hamit bu alanda ise tam 629 dakika şans bulmuştur. Ayrıca o sezonun bu turnuvada en fazla şutu direkten dönen oyuncusu olmuştur. Türkiye Kupası'nda da bir maça çıkan Hamit, toplamda ise 42 maç, 1 gol ve 8 asist istatistiğiyle oynamıştır. Ayrıca sezon sonunda Galatasaray, 19. Süper Lig Şampiyonluğuna ulaşmıştır. 2013-14 sezonu öncesinde Emirates Cup'ı kadrosuna götüren Galatasaray'da forma giyen Altıntop, ilk resmi maçına ise 12 Ağustos 2013'te Türkiye Süper Kupası maçında Fenerbahçe karşısında çıkmıştır. Altıntop, normal süresi 0-0 biten bu maçta 80 dakika sahada kalmış, Galatasaray bu maçı 99.dakikada Didier Drogba'nın kafa golüyle 1-0 yenerek Türkiye Süper Kupası'nı müzesine götürmüştür. O sezon Süper Lig'deki ilk maçına ligin ilk haftasında Gaziantepspor karşısında çıkan Hamit, maçın ikinci yarısında yerini Emre Çolak'a bırakmıştır. İkinci maçına ise Süper Lig'in 2.haftasında Bursaspor karşısında çıkan Hamit, bu maçta Burak Yılmaz'ın attığı golün asistini yaparak o sezonki ilk asistini yapmış ayrıca 84 dakika forma giymiştir. Bu maçın ardından bel sıkıntısı çeken Hamit için alternatif tedavi yöntemleri uygulandı. Belindeki sakatlık nedeniyle uzun süre sahalardan uzak kalan hatta ve hatta UEFA Şampiyonlar Ligi'nde tek maça dahi çıkamayan Hamit, bel fıtığı nedeniyle özel bir tedavi programıyla çalışsa da daha sonra tecrübeli futbolcunun, ameliyat dışında yeniden toparlanma ihtimalinin az olduğu görüşü üzerine Hamit'e cerrahi müdahale yapılmasına karar verildi ve ameliyat için doğduğu ülke olan Almanya'ya gitti. Bel fıtığı teşhisi konulan ve ikinci kez aynı bölgeden operasyon geçiren Hamit Altıntop'un ameliyatını ise 28 Ekim tarihinde Bayern Münih'te forma giyerken ameliyatını gerçekleştiren ünlü Alman doktor Müller Wohlfahrt gerçekleştirdi. Bu tedavinin ardından Şubat ayına kadar sahalardan uzak kalacağı söylenen Hamit, 2013-14 devre arası kampı için Galatasaray ile Antalya'ya gitti. Şubat 2014 ise takımla antrenmanlara başlayan Hamit, 12 Şubat 2014 günü Türkiye Kupası'nda oynanan Antalyaspor maçında oyuna Umut Gündoğan yerine dahil olmuştur. 24 Şubat 2014 günü ise Kasımpaşa SK ile oynanan A2 ligi müsabakası için Aykut Erçetin, Lucas Ontivero, Umut Gündoğan, Oğuzhan Kayar, Koray Günter, Emre Can Coşkun, Berk İsmail Ünsal ve İbrahim Coşkun gibi isimlerle kadroya dahil edildi. Bu maçta 90 dakika forma giyen Altıntop, maçın ikinci yarısında sol çaprazdan bir de serbest vuruş golü atsa da takımı 2-1 mağlup oldu. Bu maçın ardından ise İstanbul BB A2 ile oynanan maçta forma giyen Hamit, bu maçta ise Guillermo Burdisso'nun golünün asistini yaptı. 8 Mart 2014 tarihinde ise tam 195 gün sonra Akhisar Belediyespor maçı ile Süper Lig'de bir maça çıktı. 2014-15 sezonu sonunda geçirdiği bel fıtığı operasyonundan sonra ardı ardına sakatlıklar yaşamıştır. Sözleşmesi alacaklarının üzerine cüzi bir miktar ödenerek uzatılan Altıntop Tuzlaspor karşısında sergilediği kötü performans sonrası seyirciden tepki almış ve Galatasaray yönetimi tarafından sözleşmesi feshedilmiştir. 2016-17 sezonu başında Bundesliga ekiplerinden Darmstadt 98 ile sözleşme imzaladı. Bu takımda 34 numaralı formayı giymeye başladı. Çifte vatandaş olmasına rağmen Alman millî takımının teklifini reddedip, Türk millî takımını tercih etmiştir. 2008 Avrupa Futbol Şampiyonasında Türkiye millî futbol takımının yarı finale yükseldiği Hırvatistan maçında, üçüncü penaltıyı gole çevirmiş ve UEFA tarafından maçın adamı seçilmiştir. 2012 Avrupa Futbol Şampiyonası elemelerinde Kazakistan'a attığı gol FIFA tarafından yılın golü seçilmiştir. 2019 yılında yapılan Türkiye Futbol Federasyonu kongresinde başkan olan Nihat Özdemir'in yönetim kurulunda icra kurulu üyesi, ümit millî takım ve genç millî takımlar sorumluluğu görevine getirildi. 22 Mayıs 2014 tarihinde Çırağan Sarayı'nda düzenlenen törenle hayatını Feyza Veli ile birleştirdi. Halil Altıntop Halil Altıntop (d. 8 Aralık 1982, Gelsenkirchen), Türk eski millî futbolcudur. en son 3. Liga takımlarından 1. FC Kaiserslautern'de forma giymiştir. Futbola ikizi Hamit Altıntop ile birlikte doğduğu şehrin takımın olan "Schwarz-Weiß Gelsenkirchen-Süd" takımında başladı. Ardından "TuS Rotthausen, SG Wattenscheid 09" takımlarında amatör olarak futbol yaşantısını sürdürdü. 2000-01 sezonunda üçüncü ligde mücadele eden takımın kadrosuna alınan Altıtop, 3 Mart 2001'de Tennis Borussia Berlin ile oynanan lig maçında 70. dakika oyuna alınarak, ilk maçına çıktı. Oyuna girdikten 2 dakika sonra da ilk golünü kaydetti. İlk sezonunda 14 maçta 5 gol atmayı başardı. Bir sonraki sezon ise kendini gösterdiği sezon oldu. Sezonun bütün maçlarında forma giyen futbolcu 14 gol kaydetti. 6 hafta üst üste gol atma başarısı gösteren futbolcu, 12 Mayıs 2002'de Holstein Kiel'i 5-2 yendikleri maçta hat-trick yaptı. Bir sonraki sezon ise performansını daha da arttıran futbolcu, bu sefer de sezonu 16 golle kapattı. 2003 yılında üçüncü ligden Bundesliga ekibi Kaiserslautern 'e transfer oldu. Böylece ikizi Hamit Altıntop'tan ilk kez ayrıldı ve kardeşi de bir başka Bundesliga ekibi Schalke 04'e transfer olunca rakip olmuş oldular. Burada ilk iki sezonunda istenilen performansı sergileyemedi. İlk sezonunda Miroslav Klose'nin yedeği oldu. İlk Bundesliga maçı, 9 Ağustos 2003'te Köln ile oynanan ikinci hafta maçıydı ve 64. dakikada Klose'nin yerine oyuna dahil oldu. İlk Bundesliga golünü 1 Mayıs 2004'te Borussia Mönchengladbach'a attı. Halil, ilk sezonunda ilk kez Almanya Kupası'nda mücadele ederken, UEFA Kupası birinci turunda Teplice karşısında forma giyerek ilk Avrupa maçına da çıkmış oldu. Aynı sezon zaman zaman üçüncü ligdeki Kaiserslautern II takımı forması da giydi. Kaiserslautern'deki ikinci sezonunda biraz daha etkili olan futbolcu, sezonu 6 gol 7 asistle kapattı. Almanya Kupası'nda ise ikizi Hamit'in takımı Schalke 04'e penaltılarla elenirlerken, Halil penaltısını gole çeviremedi. Halil, 2005-06 sezonunda attığı 20 golle gol krallığı yarışında eski takım arkadaşı Klose'nin ardından 2. sırada yer aldı. Sezon içinde kendi sahalarında oynanan Duisburg, Borussia Dortmund ve Wolfsburg maçlarında hat-trick yapmayı başardı. Kaiserslautern'deki son performansıyla 2006-07 sezonu başında kardeşinin takımı olan Schalke 04 takımına transfer olmuştur. Schalke ile çıktığı ilk resmi maç Bayer 04 Leverkusen ile oynadıkları DFL-Ligapokal mücadelesi oldu ve Altıntop, seri penaltı atışlarında gol atarak sezona iyi bir başlangıç yaptı. Almanya Kupası ilk turu ve Bundesliga'nın ilk haftasında da turnuvaları golle açmıştı. Ancak Kaiserslautern'deki performansının altında kalarak, sezonu 6 golle kapattı. Sezonu son iki haftaya kadar lider götürseler de ligi ikinci bitirdiler. 2007-08 sezonunda Hamit'in Bayern Münih'e transferiyle ikizlerin yolları tekrar ayrıldı. Sezona DFL-Ligapokal ikinciliği ile başladılar. Altıntop, Ekim-Kasım ayları arasında geçirdiği sakatlık dışında sık sık forma bulmasına rağmen sezonu yine 6 golle kapattı. O sezon kariyerinde ilk kez UEFA Şampiyonlar Ligi gruplarında forma giydi. Son 16'da Porto'yu penaltılarla elerken, Altıntop penaltıdan gol atanlardan biriydi. Ancak çeyrek finalde Barcelona'ya elendiler. 2008-09 sezonunda da etkisiz bir görüntü çizerek Kevin Kuranyi ve Jefferson Farfan'ın arkasında kaldı. 2009-10 sezonunda ise genellikle ilk 18'e alınsa da fazla forma şansı bulamadı. Sadece kupada bir gol bulabildi. Devre arasında takımdan ayrıldı. 2010'da Eintracht Frankfurt'a transfer oldu. Transferinden sonraki 15 maçta, Michael Skibbe tarafından hep ilk 11'de sahaya sürüldü ve yarım sezonu 3 gol 3 asist ile tamamladı. Sonraki sezon ise genellikle sol kanatta oynatılan futbolcu, bütün lig maçlarında oynasa da sadece 3 asist yaptı ve gol atamadı. Kötü bir sezon geçiren takım da sezon sonunda 2. Bundesliga'ya düştü. Mayıs 2011'de biten sözleşmesi de yenilenmedi. Halil'in adı 2010 yaz transfer döneminde, ismi uzun süre Eskişehirspor'lu anılmasına rağmen, 22 Haziran 2011'de Trabzonspor ile anlaştığı resmen açıklanmıştır. Türkiye'deki ilk sezonunda 5 gol 7 asist ile oynadı. Trabzonspor ile şampiyonluk play-off'una katılma başarısı yaşadı. Play-off'ta Beşiktaş'ı 1-0 yendikleri maçta takımının galibiyet golünü kaydetti. O sezon kariyerinde ikinci kez Şampiyonlar Ligi gruplarında boy gösteren Altıntop, Inter'i deplasmanda 1-0 yenerlerken asist yaparken, kendi evlerinde oynadıkları Inter maçında da gol attı. 2012-13 sezonunda gol sayısını 7'ye çıkardı. Türkiye Kupası'nda finale çıkan Trabzonspor'un Fenerbahçe ile oynadığı final maçında 90 dakika sahada kaldı ancak kupayı Fenerbahçe'ye kaptırdılar. Bu maç Trabzonspor forması altında çıktığı son maç oldu. 2013 sezonunun sonunda Trabzonspor ile olan sözleşmesi feshedilen Türk millî oyuncu Halil Altıntop, Alman Birinci Futbol Ligi takımlarından Augsburg ile sözleşme imzalamıştır. Sezona DFB-Pokal'nda attığı golle başladı ve gollerine sezon içinde de devam etti. 30 Kasım 2013'te Hertha Berlin karşısında 250. Bundesliga maçına çıkan futbolcu, Yıldıray Baştürk'ü geçerek, Bundesliga'da en çok forma giyen Türk futbolcu oldu. 01 Temmuz 2017 tarihinde Slavia Praha takımına transfer olmuştur. Halil, millî takım olarak Alman millî takımının teklifini reddedip, Türkiye'yi seçmiştir. U-18, U-20, ümit millî ve A2 Millî olduktan sonra A millî takımın formasını ilk kez 30 Mart 2005 tarihinde Gürcistan'la yapılan maçta giymiştir. Millî takımla ilk golünü ise 8 Haziran 2005'te Kazakistan'a karşı atmıştır. 2006 ve 2010 FIFA Dünya Kupası ve 2008 ve 2012 Avrupa Futbol Şampiyonası elemelerinde forma giydi. EURO 2008 elemelerinde 3 maçta 2 gol kaydedip, takımın 2008 Avrupa Futbol Şampiyonası'na katılmasında yardımcı oldu. Altıntop, Türk millî takımının 26 kişilik turnuva kadrosunda yer almış ancak daha sonra kadronun 23 kişiye indirilmesiyle kadrodan çıkarılmıştır. EURO 2012'ye katılmak için oynanan play-off maçlarının birinde forma giydi ancak golle buluşamadı. Viyana kuşatması Sinekli Bakkal Sinekli Bakkal, Halide Edib Adıvar'ın ünlü romanıdır. İlk olarak İngilizce The Clown and His Daughter, ("Soytarı ile Kızı") adıyla 1935 yılında Londra'da yayımlanmıştır. Türkçe olarak ilk defa 1935 yılında "Haber" gazetesinde tefrika edildi. Daha sonra 1936 yılında kitap olarak basılmıştır. 2006 itibarıyla 37. basımı yapılmıştır. Birçok yabancı dile çevrilen roman, 1942'de CHP Roman Armağanı'nı kazanmıştır. II. Abdülhamit devrinde Aksaray’da Sinekli Bakkal Mahalliyesi’nde imamın küçük kızı Emine, aynı mahalleden orta oyuncu Tevfik ile babasının karşı çıkmasına rağmen evlenir. Tevfik, zenne rolüne çıktığı için “Kız Tevfik” diye anılmaktadır. Bir süre sonra bu yüzden ayrılırlar . Ayrıldıktan sonra Rabia isminde bir çocukları dünyaya gelir. Tevfik ünlü bir sanatçı iken İstanbul’dan sürgüne gönderilir. Bu sırada Rabia sesi ile herkesi büyülemektedir. Kuran ve mevlid okumakta üstüne kimse yoktur. Tevfik sürgünden döner, kızını yanına alır. Ancak bu sefer de "Genç Türkler" adlı bir gruba yardım ettiği için Şam’a sürülür. Rabia ise Müslüman olan piyano öğretmeni "Peregrini" ile evlenir. 1908'de İkinci Meşrutiyet'in ilanından sonra Tevfik sürgünden döner, Sinekli Bakkal Mahallesi’nde eski mutlu günlere dönülür. Ancak annesi hastalığından dolayı vefat eder. Rabia annesinin vefatına üzülür. GÃ¼lseren Gülseren adlı kişiler: Ogün Sanlısoy Ogün Sanlısoy (d. 12 Mart 1971; Gölcük, Kocaeli) Türk şarkıcı, besteci ve aranjör. Ogün Sanlısoy, 12 Mart 1971 tarihinde Gölcük'te doğdu. Babasının görevi dolayısıyla pek çok farklı bölge ve şehirde geçen ilkokul yıllarından sonra Fenerbahçe Lisesi'nde ortaokul ve liseyi okudu. 1988 yılında Mimar Sinan Üniversitesi Endüstri Ürünleri Tasarımı bölümüne girdi ve mezun oldu. 1989 yılında yakın arkadaşı Kubilay Özvardar ile birlikte hazırladığı akustik dinleti onun ilk sahne deneyimiydi. Bu yıllarda Sugar Mice grubuyla çalışmaya başladı ve ilk demo kaydını gerçekleştirdi. Daha sonra çeşitli amatör gruplarda solist olarak çalıştı. 1992 yılında Pentagram'a katıldı ve aynı yıl çıkan "Trail Blazer" albümünde vokaliyle yer aldı. Türkiye'de ve yurtdışında Pentagram'la pek çok konser gerçekleştirdi. 1993 ve 1994 yıllarında Hıbır ve Rock dergilerinin okuyucuları tarafından "Yılın En İyi Erkek Rock Şarkıcısı Solisti" seçildi. 1994-95 yıllarında Gür Akad 'ın kurduğu Klips grubunda solist olarak yer aldı ve bu grupla çeşitli konserler verdi. 1995 yılında piyasaya çıkan Özlem Tekin'in "Kime Ne" adlı ilk albümünde besteci, enstrümanist ve süpervisor olarak çalıştı. 1999 yılında ilk solo albümü olan "Korkma"'yı çıkardı. 2004 yılında ise ikinci solo albümü "O Gün"'ü çıkardı. Bu albümün kayıtlarında davul ve defte Timur Kurşunoğlu, elektrik, akustik gitar ve e-bow'da Faruk Kavi, bas gitarda ise Umut Arabacı Ogün Sanlısoy'a eşlik etmiştir. 2006 yılında piyasaya sürdüğü "Üç" adlı albümünde Pentagram grubundan arkadaşları Metin Türkcan ve Tarkan Gözübüyük ile çalıştı. Bu albümle birçok dergi tarafından "Yılın En İyi Rock Müzik Vokalisti" seçildi. 2007 yılında "Korkma" albümünü 3 parçanın yeni versiyonlarıyla ve el kamerasıyla albüm kayıtları sırasında yaptığı çekimlerin dvd'si ile birlikte tekrar çıkardı. "Korkma" parçasının yeni versiyonunda Hayko Cepkin ile düet yaptı. 2008 yılında rock müzik grubu Almora'nın "Kıyamet Senfonisi" albümündeki "İyiler Siyah Giyer" parçasında vokaliyle yer aldı. 2009 yılında "Büyüdük Aniden" isimli single, daha sonra da "Yukarıya Bak" isimli single yayınlandı. Ayrıca rap şarkıcısı Killa Hakan'la "Volume Maximum" albümü için bir düet yaptı. Ogün Sanlısoy, 7 Şubat 2011 tarihinde 4.solo albümü "Ben"'i yayınladı. Albümün prodüktörlüğünü Volkan Başaran yaparken albümde Sanlısoy'a, gitarda Aytek Akçakaya, bas gitarda Sertan Coşkun, davullarda ise Sertan Soğukpınar eşlik etti. Albümün kayıtları 5 ayrı stüdyoda gerçekleştirildi. Masteringi ise dünyaca ünlü grupların masteringlerini yapan Helsinki finnfox stüdyolarında Mika Jussila tarafından yapıldı. Miksleri ise Uğur Memiş yaptı. Albümde 13 parça bulunmakta ve bu parçaların 12 tanesinin söz ve müziği Ogün Sanlısoy'a ait. Ayrıca söz ve müziği Selahattin Sarıkaya'ya ait olan ve Erkin Koray'ın sesiyle hepimizin aklına kazınmış parçalardan "Anma arkadaş"ın yeni düzenlemesi de albümde yer almakta. Albümün ilk klip parçası Mahir Akyol tarafından "Avunmak Zor" isimli parçaya çekildi. Albümün imaj fotoğraflarında ise yine Mehmet Turgut imzası var. 2011 yılında Türk Rock Metal müzik grubu İklim’in "Girdap" albümündeki "Girdap" parçasında vokaliyle yer aldı. Aynı yıl içerisinde Pop şarkıcısı Nilüfer "12 Düet" isimli Rock albümünde Ogün Sanlısoy "Hey Gidi Günler" adlı parçada Nilüfer ile düet yaptı. 2016 yılının nisan ayında Metin Türkcan'ın solo albümü olan "Vakti Geldi" albümünde "Beynim Çatladı" parçasında vokaliyle yer aldı. 2017 yılında Pentagram (müzik grubu)`ın 30.yılı adına çıkan Akustik (Pentagram albümü)`nde yine vokaliyle yer aldı.Akabinde Demir Demirkan ve Murat İlkan ile birlikte Pentagram (müzik grubu)`a yeniden dahil olmuştur. Pentagram ile : Akustik (2017) Trail Blazer (1992) Solo çalışmalar: Çökertme zeybeği Çökertme Bodrum yöresinin tipik Ege Bölgesi tınılarına sahip ve Türkiye genelinde bilinen bir türküsüdür. Yörede "Halil'im türküsü" olarak da bilinir. "Sacayağı" olarak anılan ve birbirleri ile bağlantılı üç türkünün ikincisini oluşturur. Bir kaynağa göre, türkünün en eski kaynak kişisi, Ortakent'li kemancı "Köroğlu Hasan Hüseyin Salım"’dır. Bodrum henüz günümüzün uluslararası turizm merkezi haline gelmemişken, 20. yüzyıl başlarının küçük ve sakin bir sahil kasabası görünümünde iken, halkın başlıca geçim kaynakları, balıkçılık, süngercilik ve özellikle de kaçakçılık idi. Kaçakçılık, Osmanlı Devleti'nin son dönemlerinin tütün tekeli olan "Tütün Rejisi" sisteminin dışına çıkarak, karşıdaki İstanköy adasında gizlice tütün satmak ve karşılığında rakı, kahve vs. getirmek idi. Türkünün kahramanı "Halil Efe"' de, yakın arkadaşı "İbram (İbrahim) Çavuş" ile birlikte, hayatını kaçakçılıktan kazanırmış.(Kendisinin bizzat kaçakçılık yapmadığı, ancak adalardan gelen kaçak malları daha iç kesimlere taşıyan kervanlardan haraç aldığı rivayet edilmektedir.) Türkü'nün bayan kahramanının asıl adı "Havse (Hafize)"dir. Havse'nin annesi Türkbükü'lü "Kel Güssüm (Gülsüm)"dür. Kel Güssüm aynı zamanda "çengi"dir. Çengi erkeklerin sazlı sözlü ve alkol alınarak yapılan eğlencelerinde dans eden ve onlarla birlikte olan kadın demektir. Güzelliği dillere destan olan "Havse" Çerkes kaymakamın yanında temizlik vb. işler yaparak çalışmaktadır. "Havse"yi "İbram Efe" 2. eş olarak alınca gerek ailesinden gerekse çevreden tepki almıştır. Bu durumun farkında olan diğer efeler (Bunların arasında "Halil Efe" de vardır) İbram Efe'nin evini basarak Havse'yi kaçırmak istemişlerdir. İbram Efe önce karşı çıksa da 1. eşini ve gelinlik yaşa gelen kızını korumak için Havse'yi teslim etmek zorunda kalmıştır. Efeler tarafından dağa kaldırılan Havse artık annesi gibi çengi olacak ve bu andan sonra Çakır Güssüm olarak anılacaktır. Daha sonraları Halil Efe, Çakır Güssüm'e aşık olacak ve onu dağdaki efelerden (arkadaşlarından) kaçıracaktır. Bu arada hem efeler hem de Çerkez kaymakam Halil' in peşine düşecektir. Aylarca süren bu kaçışın son duraklarından biri Çökertme' dir. Burada adı geçen Çökertme Yalıkavak' ta, şu anda Yalıkavak Marina'nın olduğu yerin adıdır. Gökova'daki Çökertme'nin Türkü dekiyle alakası yoktur. Halil Efe ve Gülsüm Yalıkavak Çökertme'den adalara kaçmayı planlarlarken, Rum denizci "Kostapao" ve gemicisini de rehin alarak Kostapao'nun teknesiyle yola çıkarlar. O zamanlarda Rumlar tarafından pek sevilmeyen ama son derece de korkulan Halil Efe'nin deniz ve denizcilikle ilgisi yoktur. Ne yapacağını şaşıran Kostapao bu olumsuz durumdan kurtulmak için fırsat kollamaya başlar. Nihayetinde rüzgar ve deniz sertleşince, Halil Efe'ye böyle devam ederlerse teknenin dayanamıyacağını, daha açıklarda havanın daha çok sertleşeceğini ve batma tehlikesi olduğunu bildirir. Hava kalana kadar Aspat' a (Karaincir plajının yanında bulunan, zirvesinde gözcü kalesi olan dağın adı. Bitez Yalısı' nın karşısındadır.) sığınmanın uygun olacağını daha sonra oradan adalara (muhtemelen İstanköy'e) geçmenin kolay olacağını söyler. Kostapao'nun asıl amacı fırtınayı bahane ederek teknesini Bodrum'a yaklaştırmaktır. Halil Efe bunu kabul edince Aspat' a yönelirler. Kostapao Aspat'a doğru giderken Halil Efe'nin ve Gülsüm'ün rakısına balık yakalamak için de kullanılan bitkiden elde edilen beyaz renkli bir sıvı karıştırır. Böylece Halil ve Gülsüm derin bir uykuya dalarken, tekne Aspat'ı geçerek karşısındaki Bitez koyuna gelir. (Kostapao'nun Halil ve Gülsüm'ü doğrudan Bodrum Limanına götürüp teslim edememesinin nedeni Bodrum halkından çekinmesidir.) Kostapao'nun yardımcısı karaya çıkarak Çerkez Kaymakam'a Halil ve Gülsüm'ün Bitez'de teknenin içinde olduğunu bildirir. Çerkez Kaymakam emrindeki kolcuları karadan Bitez'e yollarken, gümrük muhafaza teknesi de denizden kaçmalarını engellemek için yola çıkar. Bitez'e daha önce gelen kolcular dayanamayıp ateş etmeye başlayınca, kendisi ve teknesi de ateş altında kalan Kostapao hemen demir alır ve kıyıdan uzaklaşmaya başlar. Bu arada Halil Efe'yi de uyandırır. Çok geçmeden muhafaza teknesiyle karşılaşırlar ve muhafaza teknesinden açılan ateş sonucu Halil Efe yaralanır. Yaralı olarak Bodrum limanına muhafaza teknesiyle getirilir. İbret olsun diye akşama kadar Kaymakamlığın bahçesinde bırakılır. Su istediğinde bile yaralı Halil Efe'ye su vermeyen kolcular, pek ölmeye niyeti olmayan Halil Efe'yi kaymakamın emriyle gece iz bırakmadan boğarlar. Başta Gülsüm olmak üzere, ölüm haberini alan bütün Bodrum yasa bürünmüş ve anısına bu türküyü yakmıştır. Aldı Beni İki Kaşın Arası benzer müziğe sahiptir. Lefteris Menemenlis söylediği 1926 yılında plak kaydına alınmış Stis Triantafilias Ta Fila adlı şarkı ile de ayrıca benzer müziğe sahiptir. Bas gitar Bas gitar, çoğunlukla dört teli olan ve kalın ses veren telli bir çalgıdır. Günümüz müziğinin vazgeçilmez enstrümanlarından biridir. Bas gitar yoğun olarak Rock, Metal, Caz, Blues, Funk, Punk ve R&B gibi müzik türlerinde kullanılır. İlk olarak Fender tarafından 1950'li yılların başlarında Fender Precision Bass modeliyle üretilmiştir. Bas gitar, elektrik ve akustik olarak ikiye ayrılır. Elektrikli basta tellerden gelen titreşimler manyetikler tarafından elektrik sinyaline çevrilip bu sinyali sese çevirecek olan yükselteçe yollanırken, akustik basta akustik gitar gibi geniş ve oyuk olan gövde tellerden gelen sesi güçlendirip duyulabilir bir seviyeye çıkarır. Kimi akustik baslarda sesin yükseltece de iletilebilmesi için piezo adı verilen kuvars kristalli piezoelektrik ses alıcıları bulunur. Bas gitarın sesi, normal gitarlardan daha kalın, kontrbas gitarlardan daha incedir. Normal bir gitardan daha kalın tellere ve daha uzun bir ölçeğe sahip olan bas gitarın gövdesinin elektrik baslarda ön, akustik baslarda yan tarafında ton ve sesi değiştirmeye yarayan bir eşitleyici bulunur. Bas gitarların elektro gitar yükselticilerinden farklı olan, düşük frekanstaki sesleri daha iyi verebilen özel yükselteçleri bulunur. Klasik bas gitar genellikle perdeli ve dört tellidir. Günümüzde tellerinin sayısı on ikiye ulaşan klasik bas gitarlar mevcuttur. Perdesizleri de kullanılmaktadır. Genelde yardımcı çalgı olarak kullanılan bas gitar, elektronik ve bilgisayarların katkısı ile günümüzde yoğun olarak ön çalgı olarak da kullanılmaktadır. Bas gitar partisyonları fa anahtarı ile yazılır. Bas gitar bir türev enstrümandır ; her müzik türünün kendine özgü bas enstrümanları vardır. "bas" kavramı temel olarak sinyal düzenleyici özelliğe sahip bir durumdur. Bas gitarın ise "solo ve ritm enstrümanları arasındaki armonik ve ritmik bağı kurması" görevi vardır. Yani bas gitar ; solo çalgıların (gitar, keman, flüt, klarnet, kanun, trompet, vs.) verdiği sinyallere uygun armonik hareketleri yapmak, ritm enstrümanının (davul, darbuka, djembe, kahon, bongo, vs.) verdiği ritmik yapıya denk gelecek vuruşlar yapan bir enstrümandır. Bas gitar, genel olarak rock müziği için kullanılan bas çalgıdır. Türk müziği için "bas bağlama", klasik yaylılar için "kontrbas", metal üflemeliler için "tuba", ağaç üflemeliler için "kontrfagot", piyanonun sol eli ve benzeri enstrümanlar da icra edilen müzik tarzları için kullanılan bas çalgılardır. Fender Fender, ABD merkezli tüm Dünya çapında çok ünlü bir gitar üreticisi şirkettir. 1952 yılında dünyanın ilk bas gitarını üreten bu firma artık bir marka değil de bir tür olmuştur. Üreticisi 1909 doğumlu bir Amerikalı olan Leo Fender dir. Uzun yıllar popülerliğini koruyan firma 60'lı yıllarda Meksika ve Kore'de fabrika açmıştır. 1965'te CBS tarafından satın alınmıştır. Daha sonra, Japonya ve Çin'de de fabrikaları kurulmuştur. Fakat özellikle üretim kalitesi ve gitarların mutlak ses tonunun farklı olması nedeniyle en çok tercih edilen fabrikası, ABD, Carona, Kaliforniya ve Teksas'taki fabrikalarında üretilen gitarlar ve parçalar daha çok ilgi görmüştür. Firmanın satmış olduğu ilk modelin adı Esquire'dir. Daha sonra bu modelin iki manyetikli bir versiyonu olan Broadcaster piyasaya sürülür. Broadcaster, model adı ile ilgili bir anlaşmazlık sonucu çok kısa bir süre için model ismi basılmadan piyasaya sürülür. Müşteriler arasında Nocaster adıyla anılan bu gitarlar daha sonra yerini Telecaster modeline bırakacaktır. Telecaster halen Fender'in üretimde tuttuğu en çok tercih edilen modellerden biridir. Bir diğeri ise Stratocaster dır. Şirketin kurucusu Leo Fender 1990'ların başında Parkinson hastalığının yol açtığı sebeplerden ötürü ölmüştür. Fender, ilk kez seri üretim katı-gövde İspanyol tarzı elektrik gitar, Telecaster (ilk ismiyle Broadcaster)'ı piyasaya sürmüştür. Ayrıca, bu marka neredeyse diğer tüm elektrik gitar üreticilerinin söz konusu Rickenbacker katı-gövde Hawaii tarzı gitar yapım projelerine başlamasına neden olmuştur. Fender çok yönlü katı-gövde elektrik gitar yaratmıştı. Bu gitarlar ve hala çeşitli türlerden müzisyenler için popülerdir. Birçok grup günümüzde Fender gitarları kullanır. Fender elektrik gitar üretimi, diğer şirketlerle birlikte 1920'lerin sonlarından beri elektrik gitar imal ettiği ve bu markanın bir ilk olmadığı bilinirken, diğer hiçbir marka ticari ve kullanım oranı olarak Fender gibi başarılı olamamıştır. Telecaster gitarlar Leo Fender tarafından 1950'li yıllardan itibaren yapılmaya başlanmış, elektrik gitar tarihinde en önemli yeri kaplayan modeller arasında yer almistir. Yapımında dişbudak ağacı, ıhlamur ve kızılağaç kullanılır. Bu modelli kullanan ünlüler: Stratocaster, Amerikan Fender gitar şirketinin ürettiği en yaygın gitar modeli. Stratocaster sevilen kasa yapısıyla, dünyadaki çoğu gitarın şekil olarak esinlendiği gitardır. Asıl modeli 3 single coil manyetikten oluşur. Geniş bir ton yelpazesine sahip olması onu çağdaş müzik tarihinin en popüler enstrumanlarından biri yapmıştır. Genelde kızılağaç gövde, akçaağaç sap ve akçaağaç klavye kombinasyonuyla üretilir. Ancak günümüzde dünya çapında yaygınlaşmasıyla birçok değişik seçenek sunulmaktadır. Bu modelli kullanan ünlüler: HarmandalÄ± Harmandalı Zeybeği, Ege yöresine ait Türkiye genelinde bilinen bir türkü ve zeybek oyunudur. Türkünün çıkış yeri bilinmemekle birlikte Çanakkale-Balıkesir tarafları olduğu görüşü yaygındır. Harmandalı zeybeği Isparta,Uşak,Kütahya, İzmir, Denizli, Balıkesir, Çanakkale, Manisa, Aydın köylerinde sıklıkla oynanmaktadır. İsmini Oğuzların Harbendelu(Harmandalı Yörükleri) obası tarafından almıştır. HarmandalÄ± Efem Geliyor Geliyor, Bileğinden Kanlar Akıyor Gümüş Bilezikli Mavzerin Namlusu Şimşekler Çakıyor Efeme De Mor Cepkenler Yaraşır Yaraşır, Efem Ne Giyerse Yakışır Bütün Kızanların Önünde Elinde Yatağan Savaşır Fikret Muallâ Fikret Muallâ Saygı (d. 1903, Moda, Kadıköy, İstanbul - ö. 20 Temmuz 1967, Reillanne), Türk ressam. Çalkantılı ve bohem yaşam tarzı nedeniyle sadece sanatı değil, yaşamı da resim tarihine adeta bir mitoloji olarak geçmiştir. 1903 yılında İstanbul'un Moda semtinde doğdu. Babası, Düyun-u Umumiye ikinci müdürü Ekrem Bey (Mehmet Ekrem Mualla Saygı) annesi Emine Nevber Hanım idi. Kız çocuk bekledikleri için önceden Mualla adını belirlemişlerdi, bebek erkek olunca Fikret adı eklendi. Çocukluk ve gençlik yılları Kadıköy, Bahariye çevresinde geçti. Saint Joseph ve Galatasaray liselerinde öğrenim gördü. Yatılı olarak Galatasaray Lisesi'ne verilmesinin sebebinin, kendisini derslerine çalışmaktan alıkoyan futbol tutkusu olduğu rivayet edilir. Futbolcu dayısı Hikmet Topuzer'in etkisi ile futbola çok düşkündü. 12 yaşında, Galatasaray Lisesi'nde futbol oynarken bir kaza sonucu sağ ayağının kırılması ve topal kalması ile büyük bir sarsıntı geçirdi. Çok düşkün olduğu annesinin kaybı ise onda derin izler bırakan ikinci olaydı. Okuldan kaptığı gribi eve taşıması sonucu İspanyol gribine yakalanan annesinin genç yaşta ölümü üzerine Fikret Mualla'nın hayatına suçluluk duygusu egemen oldu. Annesinin ölümünün hemen ardından babasının çok genç birisiyle yeniden evlenmesi de onu çok etkilemişti. Ardından babasının bu genç hanım yerine oğlunun tepki göstermeyeceğini düşündüğü akrabaları Behice Hanım ile evlenmesi de oğlunda benzer öfkeli bir tepki yarattı. Yaşadığı sarsıntılar Fikret Mualla'yı sinirli ve uyumsuz birisi yapmıştı. Babasının evliliğini bir türlü benimseyemeyen Fikret Mualla, 17 yaşında iken Galatasaray Lisesi'ndeki öğrenimini yarıda bırakıp İsviçre'ye mühendislik okuması için gönderildi. Bunu, evden atıldığı şeklinde yorumladı. İsviçre'de zamanla, resmin mühendislikten daha çok ilgisini çektiğini fark etti. Savaş yıllarına rastlayan İsviçre'deki öğrencilik döneminde parasız kalmıştı. Dönemin konsolosunun (Rıza Bey) desteği sayesinde resim eğitimi almak için Almanya'ya geçti. Münih Güzel Sanatlar Akademisi'nde afiş ve desinatörlük, ardından Berlin Güzel Sanatlar Akademisi'nde resim eğitimi aldı. Akademide Hale Asaf ile birlikte Arthur Kampf’ın öğrencisi oldu. Almanya'da bulunduğu yıllarda babasının mali durumu bozulup para gönderemez hale gelmesinden sonra Mısır Hidiv’i Abbas Halim Paşa’dan maddi destek gördü. Almanya'da topallığı ve utangaçlığı nedeniyle yalnızlaşan Fikret Mualla, resim yapmadığı zamanlarda içki içiyordu. İlk defa 1928 yılında Almanya'da alkol bağımlılığı nedeniyle tedavi olmak zorunda kaldı. Tedavisinin ardından İtalya ve Fransa'daki sanat merkezlerini gezdi. Fikret Mualla, evden gelen para kesilince geçim sıkıntısı çektiği için 1937'de Türkiye'ye döndüğünde, mezun olduğu Galatasaray Lisesi'nde ve Ayvalık Ortaokulu'nda kısa bir dönem resim dersleri verdi. Galatasaray Lisesi'nden düşük maaş almasından ötürü, Ayvalık Ortaokulu'ndaki görevinden ise Ayvalık'ta o dönemde elektrik bulunmaması nedeniyle ayrıldı, İstanbul'a döndü. İstanbul sanat çevrelerinde umduğu ilgiyi bulamadı, çalışmaları aşağılandı. Bir süre ilgisini edebiyata yöneltti. Kendisiyle benzerlikler bulduğu Schiller hakkında bir kitap yazdı. "Şiller (Schiller) 1759-1805, Hayatı ve Eserleri" adlı kitabı 1932'de yayımlandı. 1938 yılında Ses dergisinde yayınlanan "Usera Karargahı" ve "Masal" adlı öyküleri de onun edebiyatçı yönünün eseridir. Mualla, bu dönemde geçimini sahne kostümleri çizerek, kitap resimleyerek sağlıyordu. İstanbul Şehir Tiyatrosu sopranosu Semiha Berksoy'a duyduğu ilginin de etkisiyle Beyoğlu semtine yerleşti. İstanbul Şehir Tiyatrosu'nda sahnelenen "Lüküs Hayat, Deli Dolu, Saz Caz" gibi operetlerin kostümlerini çizdi; İsmail Hakkı Baltacıoğlu'nun "Yeni Adam" Dergisi'nin yazılarını resimledi, aynı dergide dönemin sanatçılarının portre desenleri ve karikatürlerini çizdi; Nâzım Hikmet'in "Varan 3" adlı şiir kitabını ve "Benerci Kendini Nasıl Öldürdü?" adlı oyununu resimledi. Resim yapmayı da sürdürüyordu, İstanbul'un çeşitli semtlerinden manzaralar yaptı. 1934 yılında suluboya ve desenlerini sergilediği ilk sergisini açtı, ancak fazla ilgi görmedi. İstanbul döneminde, sanatsever Salah Cimcoz, ona Moda'daki konağında rahatça çalışacağı bir yer tahsis etmişti. Bu evde Cimcoz'un üç çocuğuna (birisi ilerde cumhurbaşkanı Fahri Korutürk'ün eşi olacak Emel idi) resim dersi veriyordu. Ne var ki Salah Cimcoz ile içkili iken yaşadıkları bir tartışma sonucu konağa gidip üzerinde çalıştığı portreleri parçalayan, dev bir panoda toplu halde portrelerini çizmekte olduğu devlet büyükleri hakkında uygunsuz sözler sarfeden Fikret Mualla, sözlerinden ötürü sorgu ve tahkikata uğradı. Ömrü boyunca onu terketmeyecek polis korkusu böylece başladı. Bu olaydan sonra (1936) bir buçuk yıl süreyle Bakırköy Ruh ve Sinir Hastalıkları Hastanesi'nde tedavi gördü. Hastanede ünlü doktor Mazhar Osman'ın kontrolündeydi ve Neyzen Tevfik ile aynı odayı paylaştı. Fikret Mualla, 1938 yılında babasını kaybedince yüklü bir mirasın sahibi olmuştu. Mal varlıklarını satarak Paris'e yerleşmeye karar verdi. Gitmeden önce, Abidin Dino'nun ricası üzerine 1939 Uluslararası New York Fuarı Türk Pavyonu için İstanbul konulu 30 kadar tablo yaptı. Aynı yıl Ses dergisi için çizdiği desenlerden bazıları müstehcen bulununca hakkında dava açıldı; Mualla, davadan beraat ettikten sonra 26 yıl boyunca yaşayacağı Fransa'ya gitti. Fransa'ya gittiği dönemde ülkede Edvard Munch ve Wassily Kandinsky gibi ressamların temsilcisi olduğu dışavurumculuk akımı gündemdeydi, ressam da bu anlayıştan etkilendi. Paris'te kısa bir süre eğlenceli, lüks bir yaşam süren Fikret Mualla, II. Dünya Savaşı'nın başlaması ve ülkenin işgal edilmesi üzerine zor bir döneme girdi. Sanatçının, günlük gereksinimlerini karşılamak üzere tablolarını yok pahasına sattığı anlatılır. Alkol sorunu, polis fobisi, yurt özlemi nedeniyle yaşadığı sıkıntılar birkaç kez hastanede tedavi görmesini gerektirdi. Fikret Mualla, sıkıntılarını resim yaparak ve içki içerek atlatmaya çalışıyordu. Ressam Hale Asaf'a aşık oldu ama karşılık görmedi. İki ay için hastaneye yattı ama resmi bırakmadı. Bundan sonraki yaşamı çeşitli sanatseverlerin koruması altında sürdürdü. Mualla, hastanede kendisine resim yaptıran Dina Vierny'nin koruması altına girmişti. Burada yaptığı resimlerle 1954 yılında Paris'te Dina Vierny Gallery'de ilk sergisini açtı. 25 yıl boyunca eserlerini toplu olarak hiçbir yerde sergilememişti. O güne kadar tablolarını satın almak isteyenlar onu Paris kahvelerinde bulurlar ve genellikle eserlerini ucuza kapatırlardı. İlk sergisini de iki tablo simsarı organize etti. Sergide, eserleri büyük ilgi gören Mualla'nın tüm tabloları satıldı. Tablo simsarları, Mualla'ya vadettikleri payı vermeyerek onu dolandırmışlardı ama bu sergi sanatçıyı Paris'teki sanat çevrelerine görkemli bir şekilde tanıttı, "Paris ressamı" olarak tanınmasını sağladı. Birçok büyük sanatçıyla tanıştı, Picasso'nun da dikkatini çekti. İkinci sergisini ise iki yıl sonra açtı ve sergiden sonra tekrar akıl hastanesine yatırıldı. Taburcu olduğunda sanayici Lhermin ile bir anlaşma yaptı. Aynı dönemde resimlerinin sürekli alıcısı olan Madam Angles ile tanıştı. Mualla, resimlerinde Paris şehrini konu edindi. Giderek Paris ortamında bir ün kazandı. Eserleri, koleksiyon yapanlar tarafından toplanmaya başlamıştı ancak kendisine düzenli bir hayat kuramadı. 1962 yılında felç geçiren sanatçının bakımını, kocası Alpler bölgesi senatörü olan Madame Fernande Agnes adlı sanatsever üstlendi. Raquel Agnes'in eşi Madam Fernande Agnes, onu bir bakıcı eşliğinde Reillanne'daki çiftliğine götürdü. 1967'de ölümüne kadar bu çiftlikte Madam Agnes için çok sayıda eser üretti. 1967 yılı Mayıs ayında sinir krizleri nedeniyle bir dinlenme evine yatırıldı. 20 Temmuz günü ölü bulundu. Reillane'daki Mane Mezarlığı'na gömüldü. Cenazesinin isteğine uygun olarak yurduna getirilmesi 1974 yılında gerçekleşti. Cumhurbaşkanı Fahri Korutürk'ün eşi Emel Hanım'a çocukluk yıllarında resim dersi vermiş olması ve bu sebeple Cumhurbaşkanı Fahri Korutürk'ün ilgilenmesi üzerine kemikleri İstanbul'a getirilerek Karacaahmet Mezarlığı'na gömüldü. Fikret Mualla mutlu olabilmek ve her şeyi unutmak için resim yapmıştı. Bu nedenle sanat dünyasındaki çeşitli akımlardan etkilenmedi, resimlerini yaparken sezgilerini kullandı, kendi tarzını yarattı. Eserlerine kendi hislerini aktardı. Coşku dolu resimler yaptı. Huysuz, uzlaşmasız kişiliğini ve mutsuz yaşamını resimlerine yansıtmadı, yaşama sevinci dolu resimler yaptı. Şehirleri resmetmeyi seven Mualla, resimlerine İstanbul ve Paris'in insanlarını, sokaklarını, kafelerini, sirkleri, genelevleri, balıkçıları resimlerine taşımıştır. Renklerle oynamayı seven sanatçının, Henri Matisse'in renk kullanımından çok etkilendiği bilinir. Resimlerini genellikle renkli fon kâğıtları üzerine guaj boya ile yaptı. Suluboya ve pastel malzemelerini resimlerinde sıkça kullandı. Paris sanat ortamında tanınması biraz zaman alan Fikret Mualla'nın eserlerini Picasso'nun övdüğü, hatta bir resmini satın aldığı, kendi çalışmalarından birini de ona hediye ettiği ve Fikret Muala'nın da Picasso'nun verdiği tabloyu bir rakı parasına sattığı bilinir. Remzi Raşa, Hakkı Anlı, Abidin Dino, Selim Turan, Avni Arbaş, Nejat Devrim, Mübin Orhon ve Albert Bitran ile beraber Paris Türk Ekolü pentür sanatçılarındandır. Fikret Mualla'nın başlıca eserleri arasında "Oturan Adamlar, Kafe, Marsilya'da Fransız İşçileri Bir Kahvede, Haliç ve Süleymaniye, Paris'te Bir Sokak, Baloncu" ve "Balıkçı" sayılabilir. Ölümünden sonra Paris'te açık artırmaya çıkarılan resimleri de Türk devleti tarafından satın alınmış ve Ankara Resim ve Heykel Müzesi'nde bir Fikret Mualla Salonu oluşturulmuştur. 1976'da dostlarından, yakınlarından ve çeşitli koleksiyonlardan derlenen 118 resmi ile Ankara'da adına bir sergi düzenlendi. Yapıtlarının çoğu bugün özel koleksiyonlarda bulunmaktadır. Günümüzde Paris'te "Fikret Mualla Dostları Derneği" adında bir dernek vardır, Bu dernek, Fikret Mualla'nın tablolarının orijinalliğini araştırmak ve ressamı tanıtmak sorumluluğunu yüklenmiştir. İhap Hulusi Görey İhap Hulusi Görey (28 Kasım 1898, Kahire - 27 Mart 1986, İstanbul), Türk grafik tasarımcısı, illüstratör. Görey, Türk grafik sanatının kurucusu ve reklamcılığın ilk büyük isimlerindendir. En çok bilinen işleri Türk markaları için yaptığı tasarımlardır. Birçok devlet kurumununun kurumsal kimliğini oluşturmuş ve bunları yaparken aslında yeni kurulmuş Türkiye Cumhuriyeti'nin görsel kimliğinin oluşturulmasında katkı sağlamıştır. 28 Kasım 1898'de Mısır'ın Kahire şehrinde doğan İhap Hulusi, Mısır'ın ünlü bir mimar ve müteahhiti olan Ahmet Hulusi'nin oğludur. Kemahlı bir asker olan dedesinin Hıdıv maiyetinde görev yapması nedeniyle Mısır'a gelmiş bulunan aile, I. Dünya Savaşı'nda Kahire İngiliz işgaline uğrayınca İstanbul'a döndü. Kardeşlerinden Yavuz Görey Türkiye'de ünlü bir heykeltıraş, Nihat Hulusi ise Mısır'ın önde gelen müzecilerinden birisi olmuştur. İhap Hulusi, ilk ve orta tahsilini Kahire'deki İngiliz okullarında yapmıştı. 1917'de Almanya'da yaşayan bir ressamdan postayla resim dersleri aldı, 1920 yılında resim eğitimi görmek üzere Almanya'ya gitti. Önce Münih'te Heimann Schule atölyesinde üç yıl çalıştı. 1923'te düzenlenen Galatasaray Sergisi'ne Almanya'da yaptığı çalışmalarıyla katıldı. Daha sonra Kunstgewerbe Schule'ye devam ederek tahsilini tamamlayan İhap Hulusi, 1925'te İstanbul'a döndü. Arapça, Almanca, İngilizce ve Fransızca bilmesi nedeniyle babası tarafından Dışişleri Bakanlığı'na girmesi istendi, kısa bir süre Dışişleri Bakanlığında çalıştıysa da sonunda memuriyeti reddetti ve hayatını resim yaparak kazanmakta ısrar etti. Kendini tanıtmak için önce zamanın en gözde dergisi olan Akbaba dergisinde Münif Fehim ve Ramiz Gökçe'yle birlikte karikatürist olarak çalıştı. Zamanla afiş çalışmalarına ağırlık veren İhap Hulusi, afişi yaparken "Buluş"un önemine değinerek "Seyredenlerin ilgisini çekmeli ve düşündürmeli" diye yorumladı. İlk afiş siparişini 1927'de aldı; bu, İzmir'den İnci Diş Macunları'nın reklam afişi idi. İhap Hulusi, birçok gazete ilanı ve afiş siparişi almaya başlayınca 1929'da İstanbul'da ilk atölyesini kurdu. Kulüp Rakısı etiketi (1930) ve Atatürk'ün siparişi üzerine Türk alfabesinin kapağını (1932) tasarladı, Ziraat Bankası, Türkiye İş Bankası, Yapı ve Kredi Bankası, Garanti Bankası, Sümerbank, Emlak Kredi, Türk Ticaret Bankası, Maliye Bakanlığı (tahviller), Türk Hava Kurumu, Kızılay, Yeşilay, Tariş, Zirai Donatım Kurumu ve birçok özel kuruluşa çeşitli çalışmalarıyla hizmet verdi. Çoğu taşbaskısı olan yüzlerce çalışma ile 50 yıllık bir dönemin endüstri, kalkınma, ticaret ve sosyal yaşamın gelişmelerini belgeledi. Yeni kurulmuş bir devletin ilk uzman tasarımcısı olarak tanındı. Cumhuriyetin 10. yılında yaptığı hizmetlerden dolayı kendisine Atatürk tarafından kol saati hediye edili. 1948'de Viyana Uluslararası Afiş Sergisi'nde 'Bursa ve İzmir' adlı afişleriyle derece aldı. Tayyare Piyangosu (bugünkü adıyla Millî Piyango) idaresi için 45, Tekel İdaresi için 35 yıl çalışan İhap Hulusi, bu süreçte yurtdışında da adını duyurdu. Bayer'in afiş ve etiketleri, Mısır'ın Tekel İdaresi, Devlet Demir Yolları ve şehir hatlarına ait ve ilanları, ünlü İngiliz viskisi John Haigh'ın, İtalyanların Cinzano ve Fernet Branca'sının afiş ve etiketleri İhap Hulusi tarafından yapıldı. Birçok sergi açtı, ilk sergisini 1935’te İstanbul'da, Beyoğlu'nda açtı. Türkiye’deki ilk grafik tasarım sergisi bu şekilde açılmış oldu. Suluboya çalışmalarının yanı sıra, son yıllarında hat sanatını modernize ederek başarılı örnekler veren İhap Hulusi Görey, ömrünün son yıllarında çizim yeteneğini yitirdi, tanıtımını yaptığı hiçbir kurum tarafından sigortalanmamış olduğu için son yıllarını Şişli'deki dairesinde sefalet içinde geçirdi. Çevresindekilere mektup yazdıysa da sanatçı onuru nedeniyle uzun süre gönderemeyen sanatçıya, Millî Piyango için yaptığı çizimlerden dolayı cüzi bir aylık bağlandıysa da bu parayı kullanmaya ömrü yetmedi ve 27 Mart 1986'da İstanbul'da 88 yaşında yaşamını yitirdi. İhap Hulusi'nin şapkasından saatine, divitlerinden eskizlerine kadar pek çok şahsi eşyasını Ender Merter adlı koleksiyoner toplamıştır. Ender Meter tarafından İhap Hulusi hakkındaki yayımları şunlardır: Uygulama yazılımı Bilgisayar uygulaması, bilgisayarların çeşitli işlerde kullanılmasını sağlayan, belirli bir bilgisayar mimarisi "(i386, PowerPC, Motorola 680x0 vs.)" için uygulama geliştirme dilleri "(C/C++, Perl, Python, Java vs.)" aracılığı ile hazırlanan yazılımdır. Uygulamalar sadece bilgisayarların anlam verebildiği ikili "(binary)" komut yığınlardan oluşur. Yazılım ise uygulama ve ilişkili diğer bileşenlerin (simgeler, yardım, sesler vs.) tamamıdır. Bilgisayarınız ile bir etkileşim içinde olduğunuz fiziksel olmayan hemen hemen her şey (örn. işletim sistemleri, çizim araçları, ses ve video oynatıcılar, mesajlaşma araçları vs.) birer uygulamadırlar. Virtüöz Virtüöz kelimesi, (İtalyanca "virtuoso" , ya da "virtuous", Latince ise "mükemmellik", "yetenek" veya "mertlik" anlamlarına gelen "virtus" ya da "virtue") sözcüklerinden gelmektedir. Virtüöz'ün çoğul halleri İngilizceye çevrildiğinde virtuosi veya virtuosos, kadın sanatçılar için kullanıldığında ise virtuosa veya virtuose'dir. "Virtüöz", icra ettiği sanatta olağanüstü yeteneklere sahip kimselere denir. Genellikle müzik ve resim gibi alanlarda kullanılmaktadır. Zannedildiği gibi sadece müzikte kullanılmaz. Resmî bir unvan değil bir iltifattır. Ancak günümüzde bir unvan gibi kullanılmaya başlanmıştır. Bir müzisyene Virtüöz denebilmesi için aranan belirleyici nitelik, mevzubahis müzisyenin, sanatını icra ederken, bunu diğer sanatçılardan çok daha üstün bir şekilde gerçekleştirebilecek yeteneğe sahip olmasıdır. Cihanoğlu ailesi Cihanoğulları (veya Cihanoğlu ailesi), Osmanlı Devleti'nde merkezi yönetimin zayıflayarak bölgesel derebeyliklerin ön plana çıktığı 18. yüzyılda Aydın çevresinde hakimiyet kurmuş iki aileden biridir. Cihanoğulları'nın hakimiyeti Aydın merkeze 22 km uzaklıktaki Koçarlı çıkışlı olmuş, diğer derebeylik soyu olan Arpazlı ailesi ağırlığını daha iç kısımda Nazilli merkezli olarak hissettirmiştir. Aile içi rivayetlere göre, Kanuni Sultan Süleyman 1522 yılında Rodos ve İstanköy adalarını almak için ordusuyla Koçarlı'dan geçerken, Mersinbelen, Yağcıdere ve Dereköy dolaylarında konaklamış. O sırada 250 kişilik bir Türk aşireti de bu bölgede bulunmaktaymış. Aşiret Reisi Mehmet Bey, Kanuni'nin ordusuna katılarak, Rodos seferinde bulunacağını padişaha arz etmiş. Tam bu sırada Mehmet Bey'in çadırında bir çocuk dünyaya gelmiş. Padişah bu haberin kendilerine uğur getireceği düşüncesiyle çocuğun adını "Cihan" koymuş ve çocuğa Beşparmak Dağlarından başlamak üzere Çine Çayı ve Sarıçay arasında kalan ve Büyük Menderes Nehri 'ne kadar olan araziyi bağışlamış. Cihanoğulları bu şekilde kök salmış ve 18. yüzyılda güçlerinin doruğuna ulaşmışlardır. 16. yüzyılda Koçarlı yakınındaki Cincin köyünde inşa ettirilen kale, 1753'te Koçarlı Dedeköy'de Cihanoğlu Hacı Mehmet tarafından 'müceddeden' (mevcut bir yapının yerine) yaptırılan Dedeköy Cihanoğlu Camii, 1756 tarihli ve Cihanoğlu Müderris Abdülaziz Efendi tarafından yaptırılan Aydın Cihanoğlu Camii ve medresesi ve Koçarlı Cihanoğlu Camii, 1763-1764 yıllarında Cihanoğlu İbrahim Ağa tarafından Koçarlı'da caminin ve aile konağının yanı başında inşa ettirilen gözetleme ve savunma amaçlı Cihanoğlu Kulesi de bu gücün simgeleri olmuştur. Ailenin 18. yüzyıl eserlerinde bir alamet-i farika gibi dikkati çeken önemli bir özellik, bunların Türk barok mimarisinin öncülüğünü yapmış olmalarıdır. Gerçekten de, İstanbul'da, ancak 70-80 yıl sonra, 19. yüzyıl ortalarında Balyan ailesinin eserleriyle mimari manzaranın bir parçası haline gelecek barok stil, Aydın'da Cihanoğulları tarafından çok önceleri uygulanmıştır. Aileden birkaç fert ve sayılan eserler günümüze kadar gelmiştir. RahÅŸan Ecevit Zekiye Rahşan Ecevit (önceki soyadı: Aral, 17 Aralık 1923, Bursa - 17 Ocak 2020, Ankara), Türk ressam, yazar ve siyasetçi, Demokratik Sol Parti ile Demokratik Sol Halk Partisi'nin kurucusu ve ilk başkanıdır. Şebinkarahisarlı bir ailede dünyaya gelmiştir. Babası Namık Zeki Aral, annesi Zahide Aral'dır. Arnavutköy Amerikan Kız Koleji mezunudur. 1946'da Bülent Ecevit ile evlendi. 1985'te, Bülent Ecevit'in siyasi yasaklı olduğu dönemde kurulan Demokratik Sol Parti'nin (DSP) kurucusu ve genel başkanı oldu. Genel başkanlık görevini Bülent Ecevit'in siyasi yasağının kalktığı 1987'ye kadar sürdürdü. Rahşan Ecevit'in önerisiyle, DSP, ANAP ve MHP koalisyonu döneminde çıkarılan (22 Aralık 2000) ve devlete işlenen suçların dışındaki suçlara erteleme ve şartlı salıverme getiren Şartla Salıverme ve Erteleme Yasası, kamuoyunda Rahşan Affı olarak nitelendirildi. Kurucusu olduğu DSP'den 4 Haziran 2009 tarihinde istifa etti. 17 Ocak 2010 tarihinde kurucusu olduğu Demokratik Sol Halk Partisinin 2. Genel Başkanlığına seçildi. 22 Mayıs 2010 tarihindeki 33. Cumhuriyet Halk Partisi Olağan Kurultayına bağımsız milletvekili Emrehan Halıcı ile katılarak, tek başına genel başkan adayı olan ve kazanan Kemal Kılıçdaroğlu'na ve CHP'ye desteğini açıkladı. Ecevit, 17 Ocak 2020’de tedavi gördüğü Gülhane Eğitim ve Araştırma Hastanesi'nde çoklu organ yetmezliği nedeniyle 96 yaşında hayatını kaybetti. 19 Ocak 2020’de Kocatepe Camii’nde düzenlenen cenaze töreninin ardından vasiyeti üzerine eşi Bülent Ecevit’in Devlet Mezarlığı’ndaki mezarının yanına özel izinle defnedildi. Çok iyi derecede İngilizce bilmektedir. Yazdığı "Pülümür'de Aşk" adlı roman, 2002 yılında tiyatroya uyarlanmıştır. Arpazlı ailesi Arpazlılar (veya Arpaz ailesi veya Arpazlı ailesi) Osmanlı Devleti'nde merkezi yönetimin zayıflayarak bölgesel derebeylik lerin ön plana çıktığı 18. ve 19. yüzyıllarda Aydın çevresinde hakimiyet kurmuş iki aileden biridir. Arpazlıların hakimiyeti Nazilli merkezli, diğer derebeylik soyu olan Cihanoğulları ise Aydın merkeze 22 km. uzaklıktaki Koçarlı çıkışlı olmuştur. Aile içi rivayetlere göre, Aydın bölgesi ile özdeşleşmiş olmalarına rağmen, soy aslen Osmanlı, başka bir deyişle İstanbul kökenlidir. Fatih Sultan Mehmet'in planladığı İtalya seferinin ilk ayağı olarak Otranto Çıkarması'nı gerçekleştiren ve İtalya çizmesinin topuğuna bir süre hükmettikten sonra İstanbul'a dönerek Sadrazam olan Gedik Ahmet Paşa Arpazlı ailesinin atası olarak anılmaktadır. Müstakbel Sultan II. Beyazıt'ın bir konuyu tahta çıktıktan sonra görüşmelerini istemesi üzerine, 'Siz tahta çıkınca ben belime kılıç bile kuşanmam' gibi bir karşılık vermesi nedeniyle, oracıkta saray aşçı ve çırakları tarafından boğdurulmuştur. Ancak sofu, barışçı ve vicdanlı bir kimse olan II. Beyazıt sonradan bu yaptığına pişman olarak Gedik Ahmet Paşa'nın iki oğlunu "sipahi beyleri" olarak atamış, Nazilli'nin kenarından geçen Büyük Menderes Nehri bir hudut, Karacasu nun Nargedik köyü bir hudut olmak üzere arada kalan toprakları onlara bağışlamıştır. Nazilli'nin yanıbaşındaki Karyalılar'dan kalma Harpassa kalesinin eteklerindeki Arpaz kasabası bu şekilde kurulmuş ve sipahi beyleri soylarını burada devam ettirmişler. Bu durum, Atçalı Kel Mehmet Efe'nin çağdaşı olan Arpazlı Hacı Hasan Bey 'e kadar süregelmiştir. Aynı zamanda Arpaz kulesini ve konağını yaptıran kişi olan Islahat Kumandanı Arpazlı Hacı Hasan Bey, rivayete göre, konağında sığır çobanlığı yapan Atçalı Kel Memet'i bir kabahatinden dolayı, döverek konaktan kovmuştur. Bir başka rivayet de, Atçalı Kel Memet'in Arpazlı beyinin kızına aşık olduğu ve anasını kızı istemeye gönderdiği, fakir bir yetim olan Kel Memet'e kızın verilmesinin söz konusu olmadığı gibi, cüretinden dolayı da kendisine sıkı bir dayak atıldığı, Kel Memet'in de bunun üzerine dağa çıkarak tarihin Atçalı Kel Mehmet Efe'si olduğu, ve günün birinde intikam için gelerek Hacı Hasan Bey'in oturduğu büyük konağı, onun bulunmadığı bir sırada ateşe verdiği şeklindedir. Her halükarda, Atçalı Kel Mehmet Efe ile, başka bir deyişle Aydın İhtilali ile başedemeyen Arpazlı Hacı Hasan Bey Padişah'ın gazabına uğrayıp, Rodos'a sürülmüştür. İsyanın bastırılmasıyla dönüşünde beraberinde Rodos'tan yapı ustaları getirmiş ve bugünkü Arpaz Kulesi ve Arpaz Konağı bu ustaların hünerleriyle yükselmiştir. Güvenlik kulesi, ambarı, ahırları ve müştemilatı ile bir şatoyu andırmaktadır. 10 Aralık 1910 günü Arpazlı Osman Ağa'nın yıkılmış bulunan ve halkın kullandığı Menderes Köprüsü'nü tamir ettirmemesi üzerine Çakırcalı Mehmet Efe Arpaz köyünü basmış, ağanın evini ateşe verip, ağayı kaçırmıştır. Kılavuz olarak kullandığı bir çobanın takip edilmesi (kimi kaynaklara göre ihbarı) üzerine yakındaki Karıncalı Dağları Düzce ve Adapazarı bölgeleri Kafkas göçmenlerinden toplanmış ve Rüştü Kobaş komutasındaki bir gönüllü zaptiye birliğince kuşatılır. Çıkan çatışmada Çakırcalı ölür. Çakırcalı'nın cesediyle birlikte Osman Ağa'nın cesedi de bulunur. Aile fertleri günümüze kadar uzanmıştır. Ayrıca, Arpazlı zeybeği Ege Bölgesi'nde oynanan bir halk dansı çeşididir. Atlas sediri Atlas sediri ("Cedrus atlantica"), çamgiller (Pinaceae) familyasından doğal olarak Kuzey Afrika, Cezayir, Fas ve Atlas Dağlarında yetişen sedir türü. 40 m'ye kadar boy ve 3 m kadar da kutur büyümesi gösterir. Piramit biçimlidir. Dipten itibaran dallanır. Yaşlanınca da bu formunu kaybetmez. Yaprakları mavi-yeşil, gümüşi gri veya nadiren açık ya da koyu yeşil renkli olup 2-2,5 cm uzunluğundadır. Kozalakları parlak açık kahverengi, 5–7 cm uzunlukta ve uç kısmı basıktır. Almanya Donanması mayın tarama gemileri listesi Batı Almanya Deniz Kuvvetleri (Bundesmarine)'de hizmet eden mayın gemi ve tekneleri: Himalaya sediri Himalaya sediri ("Cedrus deodora"), çamgiller (Pinaceae) familyasından Batı Himalaya'larda yetişen sedir bir türü. 50–60 m boy ve 3 m'den fazla çap yapabilir. İğne yapraklar uzun ve yeşildir (3–5 cm). Bu yaprakların aşağıya doğru sarkık olması ile diğer türlerden ayrılır. Tepe sürgünü karakteristik olarak aşağıya sarkar. Piramidal görünüşlüdür. Kozalakları 7–10 cm boyundadır. Soğuklara karşı hassastır. Kuru ve kireçli topraklarla, hava nisbi neminin düşük olduğu yerlerde iyi gelişemez. Kıbrıs sediri Kıbrıs sediri ("Cedrus brevifolia"), çamgiller (Pinaceae) familyasından doğal olarak Kıbrıs'ta yetişen bir sedir türü. 15 m'ye kadar boylanır. İğne yapraklar mavimsi yeşil renklidir, dallara horizantal çıkar. Kozalakları silindir şeklinde ve 7–8 cm uzunluktadır. Yaşlanınca tacı dağılır ve şemsiye şeklini alır. Bellek yÃ¶netimi Ana belleğin işlemler arasında paylaştırılmasına ana bellek yönetimi ya da bellek yönetimi (Memory Management) adı verilir. İşletim sisteminin bu amaçla oluşturulan kesimine de bellek yöneticisi (Memory Manager) adı verilir[1]. Bellek yöneticisinin görevi, belleğin hangi parçalarının kullanımda olduğunu, hangi parçalarının kullanılmadığını izlemek, süreçlere bellek tahsis etme(allocate), tahsis edilen belleği geri almak ve bellek ile disk arasındaki takas işlemlerini gerçekleştirmektir[2]. Bir işletim sisteminin bellek yönetiminin sonuçları şunlardır: Çok görevli işletim sistemlerinde bellek yönetim sistemleri genellikle aşağıdaki konuları içerir. Sanal bellekli sistemlerde bellekteki programların farklı zamanlarda, belleğin farklı yerlerinde bulunabilmesi gerekir. Bunun temel nedeni, programın bir süreliğine bellekten dışarı götürülmesinin ardından tekrar geri getirildiğinde her zaman aynı bellek bölgesine yerleştirilmesinin mümkün olmamasıdır. Bu yüzden işletim sisteminin bellek yönetimi bellekte programların yerini değiştirebilmeli ve bu yer değiştirme sonrasında program kodu içindeki referansları doğru şekilde ayarlayarak her zaman bellekte doğru yeri işaret etmesini sağlayabilmelidir. Süreçler (process), başka süreçler için ilgili sürecin izni olmadan bellek başvurusu yapmamalıdır. Bellek koruması adı verilen bu mekanizma ile programdaki kötü niyetli ya da hatalı işleyen bir kodun diğer programların çalışmasını etkilemesi engellenir. Farklı süreçler arasındaki bellek her ne kadar koruma altında olmuş olsa da uygun durumda farklı sürecin farklı bellek alanına erişip bilgiyi paylaşması mümkün olmalıdır. Programlar genelde modüller şeklinde yapılandırılmıştır. Bu modüllerin bir kısmı gerek sadece okuma, gerekse veri değiştirme şeklinde başka programlar tarafından da kullanılabilir. Bellek yönetimi doğrusal fiziksel alanından farklı olan bu mantıksal yapılanmanın düzenlenmesinden sorumludur. Bunu sağlamanın yöntemlerinden birisi kesimlemedir (segmentation). Bellek genellikle hızlı birincil depo ve yavaş ikincil depo şeklinde bölümlenmiştir (örneğin rastgele erişimli bellek RAM ve sabit disk gibi). İşletim sistemlerindeki bellek yönetimi bilginin bu bellek katmanları arasında taşınmasından sorumludur [4]. Aporia Aporia, genel olarak konuşmacının konunun hangi yönü takip etmesi gerektiği, konuya nereden başlanıp nerede bitirileceği, ne deneceği hakkında yolunu yitirdiği durumun adı olarak ya da konuşmacının ne söyleyeceğini ya da düşüneceğini bilmediği bir durumda başvurduğu, genellikle yapmacıklı kuşku ifadesi olarak tanımlanır. 18. yüzyıl İngiliz düşünce dünyasının önemli isimlerinden Samuel Johnson’a göre aporia, “retorikte, konuşmacının çok yönlü bir konuya nereden başlayacağını ya da tuhaf ve belirsiz bir konu hakkında ne diyeceğini bilemediği ve böylece durumu kendi kendisine tartıştığı durumun adıdır.” Terimin “muamma karşısında kilitlenme ya da kafa karışıklığı” anlamı özellikle İlkçağ felsefesinin yöntemsel gelişmesinde önemli bir rol oynamıştır. Erken dönem Platon diyaloglarında Socrates, çözümlerini sunmadığı sorular ortaya koymuş ve sorduklarının makul çözümleri olmadığını da göstermişti. Aporetik yöntem, daha sonradan Sokrates’in gerçeği ortaya çıkarmak için kullandığı diyalektik yöntemin önünü açmıştı. Aporia terimi, Aristoteles tarafından öznenin düşüncesinde isteme bağlı olmaksızın ortaya çıkan ya da toplumdan yahut bilgelerden edinilen ‘saygın’ kabul edilen inançlardan türeyen bağdaşmazlıklarla ilgili kafa karışıklıkları için kullanılmıştı. Aristoteles’in yaklaşımı, çatışmaları uzlaştırmak için gereken asgari uyuma ulaşmak amacını güdüyordu. Villeneuve-d'Ascq Villeneuve-d'Ascq, Nord-Pas-de-Calais Bölgesi, Nord İli, Lille Arrondissement'da bulunan dür. Villeneuve-d'Ascq, 25 Şubat 1970'te Ascq, Annapes ve Flers'ın birleşmesiyle meydana gelmiştir. Komünün adının anlamı "Ascq - Yenişehir" olup Felemenkçe "ask" (dişbudak) kelimesinden geldiği düşünülmektedir. 1999 nüfus sayımına göre 65.000 kişi olan nüfusu ile, Fransa'da bir belediye. Bhopal felaketi Bhopal felaketi, 3 Aralık 1984 günü, ABD kökenli Union Carbide firmasının Hindistan'da Bhopal'de kurduğu böcek ilacı üreten fabrikadan yanlışlıkla 40 ton metil isosiyanat gazını dışarı atması 18.000 kişinin ölümüne, 150.000'den fazla insanın zehirlenmesine neden oldu. Çevresel etkileri Çernobil faciasından bile korkunç olan bu kaza sonrasında, Bhopal eyaleti doğal afet bölgesi ilan edildi. Greenpeace'in bölgede kazadan 20 yıl sonra, 2004 yılında yaptığı ölçümlerde, toprakta normalin 6 milyon katı toksik madde bulundu. Union Carbide'ın böylesine bakımsız ve kontrolsüz bir fabrikayı ABD'de kurmasının mümkün olmadığı, fabrikanın yetersiz teknolojiyle açılmış olduğu iddia edildi. 18.000 insanın ölümüne, 150 binden fazla insanınsa ömürlerinin geri kalan kısmını sakat ve hasta geçirmesine yol açan facia sonrasında, Union Carbide firması bir "ticari sır" olduğu gerekçesiyle toksik maddenin adını bile açıklamaktan kaçındı. Bu durum, zehirlenenlere bir tanı konmasını imkânsız kılarken, hastanelerde ölümlerin artmasına yol açtı. Birkaç yıl sonra açılan davada Union Carbide firması mağdurlara ve yakınlarına 470 milyon dolar tazminat ödemek zorunda kaldı. Ancak Hindistan devletine ödenen paranın çok azı gerçek mağdurlara dağıtılabildi. Bu miktar hayatta kalanlar tarafından paylaşıldığında, kişi başına 500 dolar civarı para düştü. Union Carbide firmasını satın alan ve burada üretime devam eden Dow Chemical Company ise kazazedelerle iletişime bile girmeyi reddetmektedir. Bu felaketin ardından açılan dava da ancak 7 Haziran 2010 tarihinde sonuçlandı. Felaketin sorumlusu olarak gösterilen Union Carbide firmasının üst düzey yöneticileri sadece 2 yıl hapis cezasına çarptırıldı. Davanın bu şekilde ve olaydan ancak 26 yıl sonra sonuçlanabilmesi bu felaketten etkilenenler ve onların temsilcilerinden oldukça sert tepki gördü. Cezaya çarptırılanların kaza olduğu günlerde, fabrika genel müdürü Keshub Mahindra dahil olmak üzere, fabrikada üst düzey yöneticiler oldukları belirtildi. Hapis cezasına çarptırılanlar hapis cezasına ek olarak 100,000 Hindistan rupisi (yani 1,400 İngiliz Sterlini) para cezasına da çarptırıldılar. Cezalandırılan yöneticiler: Bu davaya ek olarak Union Carbide’nin genel müdürü olan Warren Anderson hakkında açılmış ikinci bir dava da halen devam ediyor. Warren Anderson’un kaza olduğu tarihten beri ABD’de yaşadığı ve de Hindistan’a bir daha gelmediği belirtildi. Allen Iverson Allen Ezail Iverson (d. 7 Haziran 1975, Hampton, Virginia), Amerikan basketbol eski oyuncusudur. Lakabı "The Answer"dır. Kariyer sayı ortalaması 26,7 sayı olan Iverson, 2001 yılında NBA'da normal sezon MVP ödülüne layık görülmüştür. 2010-11 Türkiye Basketbol Ligi'nin başında Beşiktaş Cola Turka'ya transfer olmuştur. Dört kez NBA sayı kralı olmuştur. Annesi, kendisine henüz 15 yaşında gebe kalmış ve NBA'de oynarken (1997) "Sixers'ın yıldızı Iverson'un babası sevgilisini bıçakladı" haberleri patlak verene kadar babasından haber alamamıştır. Hayat standardı NBA'ya girene kadar açlık sınırında kalmış,her şeyiyle ilginç bir NBA yıldızıdır. Amerikan Futbolu onun ilk gözağrısıydı. Basketbola ise annesinin zoruyla başladı. Lisede okulun hem Amerikan Futbolu hem de Basketbol takımında yer aldı. İki takımda da eyalet şampiyonluğu yaşadı ve Virginia'daki liseler arasında en değerli sporcu ödülünü aldı. Arkadaşlarıyla birlikte şampiyonluğu kutlarken ırkçı bir grupla çıkan kavga sonucu çete kurmak suçlamasıyla tutuklandı. Kavganın çıktığı bowling salonundaki kameralarda görüntüsü çıkmamasına rağmen, hakimin davalılardan birinin yakını olmasından dolayı 5 yıl hapse mahkûm edildi. Kamuoyundaki yoğun baskılar sonucu cezası ağır ceza kapsamından çıkarıldı ve 4 ay sonra özgürlüğüne kavuştu. Dönemin eyalet valisinin (Doug Wilder), eyalet tarihinin ilk siyahi vali olmasının bu kararda etkili oldugu söylenir. Keza Iverson valinin özel af talebiyle hapisten çıkmıştır. Bu kavga ve sonrasındaki hapis dönemi Allen Iverson'a birçok üniversitenin yolunu kapatmıştır. Ona üniversite yolunu açan isim ise Georgetown Üniversitesi antrenörü John Thompson'dur. Geçmişinden dolayı başlarda şüpheyle yaklaştığı Iverson'a üniversitedeki yılları boyunca koçluğun yanı sıra babalık da yapmıştır. Georgetown Üniversitesi'nin resmi gazetesi The hoya dahil olmak üzere Iverson'un üzerine her gidildiğinde koç Thompson yıldız oyuncusuna sahip çıkmıştır. Özellikle Amerikan dindar ve ırkçı kesiminin Iverson'a (hapis dönemindeki curcuna ve hapisten çıkış şeklinden dolayı) duydugu öfke çoğu kez Georgetown takımının deplasmanda oynadığı maçlarda pankartlarla ve kavgalarla ortaya çıkmıştır. Bu olayların hepsinde koç Thompson oyuncusuna sahip çıkmıştır. Bu dönemde Iverson uslu durmak adına etrafında olup bitenlere sahada attığı sayılarla cevap verdiği için "The Answer" lakabını almıştır. Ancak ailesinin maddi imkânsızlıkları ve kardeşinin hastalığı sebebiyle okuduğu güzel sanatlar bölümünü bırakarak 1996'da NBA'a katılma kararı almıştır. Tiura adında bir kızı ve Allen adında bir oğlu vardır. Sports Illustrated dergisini okumaktan hoşlanır. Samuel L. Jackson ve Al Pacino en sevdiği aktörlerdir. En sevdiği aktris ise Halle Berry dir.Favori şarkısı Notorious B.I.G den Unbelievable'dir. Bir tane rap tarzında albümü de vardır. Adı "Allen Iverson aka Jewels : 40 Bars"dır ancak tartışmalara yol açan şarkı sözlerinden dolayı albüm piyasaya çıkamamıştır. Kariyerine 26 Kasım 2009 tarihinde son verdiğini açıklamıştır. 2 Aralık 2009 Çarşamba günü tekrar 1 yıllığına eski takımı Philadelphia Sixers'la anlaşarak NBA'e geri dönmüştür. Allen Iverson, Beşiktaş Cola Turka ile bir yılı opsiyonlu, iki yıllık sözleşmeye imza attıysa da sakatlanarak bir sezonu dolduramadan takımdan ayrılmak zorunda kalmıştır. Resfebe Kelime veya kelime gruplarının, harf, sayı ve resimlerle temsil edilmesiyle oluşturulan oyunlara rebus deniyor. Hemen hemen hepimizin okul yıllarından hatırladığı "C1=Cebir" bilmecesi bunun en temel örneği. Köksal Karakuş, resim ve alfabe kelimelerini birleştirerek bu oyunlara türkçede resfebe adını vermiş. Cihan Altay da resfebe bilmeceleriyle ünlüdür. Türkçe resfebe soruları Akıl Oyunları ve Zeka Oyunları dergilerinde yayınlanmaktadır. Resfebe ismini Resimli Alfabe kelimesinden almaktadÄ±r. Macarca Macarca (kendi dilinde ), Ural dil ailesi içinde yer alan ve muhtemelen Ugor dilleri koluna ait, başlıca Macaristan ve çevresindeki ülkelerde konuşulan bir dildir. Dilin yaklaşık 14.5 milyon konuşanı vardır ve bunların 10 milyonu Macaristan'da yaşar. En büyük ikinci topluluk, 1.5 milyon konuşanı ile komşu Romanya'daki Transilvanya bölgesindedir. Macarca Ural dil ailesine mensuptur. Bu aile içerisinde ise Batı Sibirya ile Kuzey Norveç arasında yaşayan kavimlerin konuştukları Fin-Ugor dilleri grubunda yer alır. Lapça, Fince, Estonca, Mordvince, Çeremisçe, Züryence, Votyakça, Vogulca, Ostyakça da bu dil ailesi içinde yer almaktadır. Buna rağmen Fin-Ugor dillerinin gerçek bir Ural dil ailesi alt grubu olup olmadığı tartışmalıdır. Fin-Ugor dilleri içerisinde, Macarca, Hantıca ve Mansice Ugor dillerini oluşturur ve aile içinde birbirlerine en yakın akrabalık ilişkisini gösterirler. Eskiden Macarca Ural dilleri içerisinde daha geniş bir Ural-Altay dil ailesi içerisinde sınıflandırılmış olmasına rağmen, günümüzde genel kabul edilen görüş, Ural dillerinin kendi başına bir genetik aile oluşturduğu, Altay dillerinin ise aralarında akrabalık bulunmadığı ve bu benzerliklerin kültürel difüzyon ve alıntılamalar ile açıklanabileceği yönündedir. Aynı zamanda 18. ve 19. yüzyılda, Macarcanın Ural dilleri yerine Türk dilleri içerisinde sınıflandırılması gerektiğine dair, """Ugor-Türk Savaşı" ("Az ugor-török háború)" lakaplı akademik tartışmalar meydana gelmiştir, ancak fikir birliği Ugor dilleri üzerinde sağlanmıştır. Macarcanın Türkçeye benzerliğine verilen yaygın bir örnek şu cümledir: A zsebemben sok alma van. "Cebimde çok elma var." Tarih boyunca, İbranice, Hunca, Sümerce, Mısırca, Etrüskçe, Baskça, Farsça, Pelasgce, Yunanca, Çince, Sanskritçe, İngilizce, Tibetçe, Magarca, Keçuva, Ermenice, Japonca ve diğer 40 dilin de aralarında bulunduğu pek çok dil ile Macarcanın ilişkili olduğu iddia edilmiş olmasına rağmen, ana akım dilbilimciler bu iddiaları sözdebilimsel bulmaktadır. Macarlar yaklaşık MÖ 1000 yılında önce bağımsız bir kavim olarak yaşamaya başlamış ve Milat sıralarında Ural dağlarının doğusuna ulaşmışlardır. MS 5. yüzyılda Macarlar İç Asya'dan batıya doğru göç eden Türklere katılarak onlarla birlikte Kafkas bölgesine gelmişler ve kesintisiz 500 yıl boyunca da burada oğuz Türkleri ile birlikte yaşamışlardır. Macarlar tarihte Onoğurlar ve Ön Bulgarlar ile yakın bir ilişkide bulunmuş ve bu dönemde Macarcaya Oğur dilleri kökenli özellikle de hayvan yetiştiriciliği ve tarımla ilgili yaklaşık 250 kadar sözcük geçmiştir. Bunlara örnek olarak árpa (arpa), búza (buğday), borsó (burçak), gyümölcs (yemiş), szőlő (Günümüzdeki yurtları olan Karpatlar Havzası'na 896 yılında yerleşen Macarlar, 1001 yılında Hristiyanlığın kabulünden sonra bulundukları bölgenin etnik karakteri dolayısıyla Eski Kilise Slavcası, Sırp-Hırvatça, Sloven, Çek, Slovak dillerinden de tarım, ekonomi, ev aletleri, din, devlet yönetimine ilişkin birçok sözcük almışlardır. Bu dillerin yanı sıra Türk dilleri ailesinde yer alan Kumanca ve Peçenekçe de 12. ve 13. yüzyıl civarında Macarca üzerinde etkiler bırakmıştır. Macarca ise Rumenceyi etkilemiş olup, Rumencede yer alan söz varlığının yaklaşık %1.5'inin kökeni Macarcaya dayanmaktadır. Bunun dışında Macar diline Latinceden de özellikle Hristiyanlık, devlet yönetimi, devletlerarası ilişkiler, eğitim ve hukuk alanlarında birçok sözcük girmiştir. Macarcaya en başta Almancadan olmak üzere, İtalyanca ve Fransızca, Arapça
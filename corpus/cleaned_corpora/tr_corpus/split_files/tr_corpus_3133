şuan olduğu kadar dâhil olmamıştı. Şimdiyse, tüm enerjilerini hoplaya zıplaya atması gereken; sosyalliği yüz yüze, en saf ve keyifli haliyle yaşaması gereken çocuklar birbirleriyle sadece bir ekran üzerinden iletişimde bulunuyorlar. Aynı ortam içerisinde birbirleriyle kurmaları gereken ilişkiyi ellerindeki telefonun veya bilgisayarın ekranıyla kuruyorlar. Bunları düşünürken, bu sorunun özellikle çağımız çocuklarında olmak üzere tüm bireylerin üstünde pek çok farklı etkileri olduğu kanısına vardım. Bu etkiler fiziksel (sürekli hareketsiz bir şekilde ekran karşısında oturmak), daha da önemlisi psikolojik olarak negatif şekilde biz bireylerin hayatını ve bunun sonucunda aslında toplum yapısını ciddi biçimde şekillendiriyorlar. Bir çocuğun internet üstünden iletişim kurmaya ve hayatını yaşamaya alıştığı bir şekilde büyümesi; bir bireyin hayatını bu şekilde yaşamaya alışması, aslında bizi gitgide gerçeklikten uzaklaştırıyor. Sanal bir yaşama ve sosyal medyadaki hayata alıştıkça gerçek ilişkilerden, gerçek paylaşımlardan, gerçek sosyal hayattan kopmaya başlıyoruz. İnternette kendimize bir hayat kuruyoruz ve orada yaşamaya başlıyoruz. Kendimizi orada ifade ediyor; “arkadaşlıklarımızı” orda oluşturuyor veya ilerletiyor; paylaşımlarımızı orada gerçekleştiriyoruz. Bunu internetten yapmaya o kadar çok alışıyoruz ve gerçeklikten o kadar çok kopuyoruz ki, gerçek hayattaki sosyal yeteneklerimiz köreliyor. Bunun yanında, özgüveni yeterince gelişmemiş, utangaç veya sosyal ilişkilerde sıkıntı yaşayan çocuk ve bireyler; sosyal medyada kolay bir şekilde kendilerini ifade edebildikleri için kendilerini geliştirme ihtiyacı duymuyorlar. Sonuç olarak, hem kişiliği hem iletişim kabiliyeti gelişmemiş bireylerden oluşan bir toplum halini almaya başlıyoruz. Sosyal medya hayatımızın başrol karakterlerinden biri haline geldi ve bu, hem çocukları hem bireyleri hem de toplum yapısını birçok farklı açıdan olumsuz yönde etkiliyor. Oysa beraber vakit geçirmek, gerçek bir şeyler paylaşmak, beraber gülüp eğlenmek, sağlıklı iletişim kurabilmek… Bunlar o kadar değerli şeyler ki hayatımızda… Dilerim gün geçtikçe gerçek hayatın değerini anlayanların sayısı artar ve bu değerlerimizi tümüyle kaybetmeyiz. Orkun İzan 21303081 TURK 102-1 Başak Berna Cordan Assignment 1 14.02.2015Yarattık Bir Müfettiş 1966 yılında Orhan Kemal’in yazdığı ‘Müfettişler Müfettişi’ romanı okuruna Türkiye taşralarında yaşayan insanların zaaflarını, açmazlarını, devlete ve güce karşı duydukları korku ve paniği en sevecen haliyle anlatıyor. Halkın kasabalarına gelen takım elbiseli, fötr şapkalı, boylu poslu adamın (Kudret Yanardağ) halinden ve tavrından yola çıkarak bir devlet büyüğü olduğuna karar vermeleriyle roman başlıyor. Bu kodamanla kurdukları ilişki, devletin bu insanlarda uyandırdığı korkuyla birlikte saygı ve ayakta kalma telaşları toplumsal bir komedyaya dönüşüyor. Açık bir şekilde ifade edilmese de İç Anadolu Bölgesi’nin bir kasabasında geçtiği anlaşılan, kısaca bahsettiğim bu önemli roman Erkan Yücel tarafından 1981’de oyunlaştırılmıştır. Benim de 2012 yılında rol aldığım bu oyunun ilk sahnesi tren garının meyhanesinde geçiyor. Takım İzan 2 elbiseli adamın deyişiyle ‘mail-i inhidam’ ve oldukça izbe meyhanenin sahibi ve müşterileri adama yaranmak maksadıyla cebine üç beş kuruş sıkıştırmak için bin bir gayrete girerler. Benzer olaylar kasabanın restoranında da yaşanınca takım elbiseli adam bu müfettiş rolünü iyice üstlenir ve kasaba halkını teftiş ediyormuş gibi davranıp cebini doldurur. Oyundaki en önemli karakterlerin başında Arabacı Kel Mıstık geliyor. ’Müfettiş’i gideceği her yere taşıyan Mıstık karakteri de kendi kendine bir statü vererek ‘müfettişin’ sağ kolu gibi davranmaya başlar. Otelci karakteri de oyundaki bir diğer önemli karakter. Otelci ’müfettiş’in karısını ayartacağını bilmeden otelindeki pisliği ve kuraldışı işleri gizlemek için ‘müfettişi’ evinde ağırlar. Bu keşmekeşin içinde kasabanın sarhoşları insanların otoriteye duydukları bu korkuyu ve ‘müfettiş’ in dolandırıcılığı meslek haline getirip geçimini sağlamasına yol açanın da aslında o toplumun ta kendisi olduğunu bizlere alaycı bir dille anlatıyor. Halkın devlet benden daha fazlasını almadan ben ona biraz vereyim ki benden uzak dursun diye düşünmesi aslında bize ülkedeki işlerin nasıl çarpık işlediğini de anlatıyor. Anadolu'nun kaderine boyun eğmiş, her şeye çarçabuk İzan 3 inanan ve devlet korkusu içinde yaşayan kasabalıların günün birinde gelen "bösböyük adam" daha da büyür gözlerinde ve kasırga gibi geçer kasabanın üstünden. Oyunun sonunda ‘müfettiş’in halka seslenirken ‘ben müfettiş filan değilim’ sözüne halkın ‘hayır sen müfettişsin’ diye bağırması da bize Anadolu halkının güç karşısında ne kadar ezildiğini ve olayların içinden sıyrılmak için nasıl insanların suyuna gittiklerini gösteriyor ve adeta ağlanacak halimize güldürüyor. ‘Müfettiş’ in oyun içinde halka söylediği; ‘‘Atalarımız bize cennet bir yurt emanet etmiş, Cenab-ı Hak da dirayetli liderler bahşetmiş. Sizde bu şevk ve heyecan varken şarap da düzelir asayiş de.’’ sözü bize halkın bugüne kadar nasıl susturulup, korkutulduğunu gösteriyor. Yıllardır halka, bizim liderlerimiz Cenab-ı Hak tarafından gönderildi, bu yüzden onlar her şeyin doğrusunu bilir ve onlara boyun eğmemiz gerekir, mesajı veriliyor. Bu da halkın yapılan yanlışlara ses çıkaramamasına ve otoriteye kesintisiz itaat etmeleri gerektiğini sanmalarına neden olan bir politika. Sahte müfettişimizin halkın şevk ve heyecan sahibi olduğunu söylemesi de aslında yaptığı bir ironi. Bana göre Orhan Kemal bu sözle halka ‘siz sorgusuz sualsiz itaat edip, İzan 4 devletten korktukça, daha çok kandırılacaksınız.’ gibi bir mesaj vermeye çalışıyor. Bu oyunu oynadığımız sırada ilgimi çeken önemli bir şey ise seyircilerin oyunu izlerken reaksiyon verdikleri bazı sahnelerdi. Sahnedeki karakterin açıklarını kapatmak için girdiği çaresiz durum ve saflığı seyircinin en çok ilgisini çeken yerlerdi. Sanırım bu durumun sebebi, o anda sahnedeki karakteri çevresindeki insanlara benzetmeleriydi ve aslında o karakterin kendisine hiç de yabancı olmadığını fark etmeleriydi. Ankara Halk Tiyatro’sundan sonra ilk kez 2012 senesinde Ankara MSM oyuncuları tarafından oynanan Sarhoş ve Otel Katibi karakterlerini canlandırdığım bu oyundan birkaç fotoğrafım da aşağıda bulunmaktadır.ULAŞILMAZ DEĞİL ASLINDA… Gurbet nedir sizce? Resimdeki tanımda yazdığı gibi sadece memleketten ayrı olmak mıdır? Peki memleket, doğduğun büyüdüğün yer midir sadece? Memleket özlemi bir ülkeye, şehre veya mahalleye duyulan özlemle sınırlandırılabilir mi ki? Bütün bu soruların cevabı benim zihnimde belli. Cevap “hayır”… Gurbet, öyle manalı bir kelime ki… İçinde acıyı, hasreti, sancıyı, avunmayı, gayreti, sabrı barındıran koca yürekli bir sözcük. Bu kadar maneviyatı taşıyan bir kelimeyi tanımlarken sadece “memlekete duyulan özlem” demek, kelimenin içinde barındırdığı anlamlara haksızlık olur. Çünkü memleket de aslında sadece bir şehirle kısıtlanamayacak kadar içi dolu bir kelime. Memleket demek doğup büyüdüğün yer demek, tecrübe ettiğin anıları paylaştığın kişiler demek, alışkanlıklar demek… Mesela çoğu zaman memleket, kelimeyi duyduğunuz anda hissettiğiniz huzur ve güven hissi demek. Özetle memleket aidiyet demek. İşte bu yüzden insan gurbette kaldığında taştan topraktan ziyade ‘memleket’in içinde barındırdığı diğer anlamlara özlem duyar. Anneden babadan ayrılmak belki de gurbet hissinin en başında gelir mesela. Kimi zaman en güçlü duygusal bağı kurduğun kimi zaman hayran kaldığın kimi zaman kızdığın bağırdığın ama hep varlığından güç aldığın, değişmez limanın olan, koşulsuz sevgiyi tattığın, öğrendiğin insanlardan ayrı kalmak en yoğun özlemlerden biridir. O yüzdendir ki anne baba da memleket sayılabilir, onlardan uzak olmak da gurbet hissini yaşatabilir insana. Böyle düşündüğümüzde ayrı kaldığımız can dostlarımız da, sevdiğimiz, kıymet verdiğimiz, bize değer veren insanlar da gurbette kalmış olurlar. Yani, biz onlara gurbet onlar bize… Ama çok şey de öğretir gurbet bize. İçinde barındırdığı her bir alt anlam çok büyük hayat dersleridir hatta. Mesela sabır, gurbetin sonlanacağı günü beklerken öğrendiğin, bazen sabretmekten yorulsan bile yine de insana dayanma gücü veren en kuvvetli duygulardan biri. Sabrederken gösterdiğin gayret, azim, istek de hayatına çok önemli katkılar yapan, insanı daha sağlam bir şekilde ayakta tutan hisler. Hatta özlem acısını, bekleme sancısını öğrenmek bile katkı sağlar insana. Çünkü acıyla olgunlaşır insan, acıyla sağlamlaşır, acıyla büyür. Ölüm de bir gurbettir hatta. Gidenin gelmediği, sabrın kalan günleri azaltmaya değil çekilen acıya dayanmayı sağladığı, gayretin beklemek için değil gidenin arkasından hayata devam edebilmek için gösterildiği, belki daha acı ama kaçınılmaz bir gurbet. Kaç yaşında, nerede, nasıl veya kiminle öğreneceğimizin belli olmadığı bir gurbet. Aslında insan ölüm gurbetini öğrendiğinde anlıyor hayatın ne olduğunu. Anlıyor ki hayat, yarının garantisini kimsenin veremediği, yaşanılan andan ibaret olan, uzunluğu belirsiz bir süreç. Kimi zaman mücadele ve acı dolu kimi zaman mutluluklarla örülmüş, öngörülemez bir süreç. Ama sonu herkes için aynı: birilerine gurbet kalmak… Bir baba vefat edince mesela, geride kalan çocuklar, anneleri birbirlerinden uzakta bile olsa en büyük gurbeti babaya karşı hissederler. Sağ iken isimlendiremedikleri “baba duygusu”nun aslında “memleketleri” olduğunu anlarlar. Memleketleri gidince de acı bir özlem, tarifsiz bir gurbet hissi kalır geride. O zaman anlar insan, gurbetin iyisinin de kötüsünün de var olduğunu. Daha acı olan gurbeti yaşayınca anlar, sadece araya kilometrelerin girebildiği ama gönüllerin, kalplerin bir olduğu, seslerin, sözcüklerin birbirine ulaşabildiği iyi gurbete şükretmek gerektiğini… İşte bazen böyle durup düşünmek iyi geliyor insana. Hayat koşuşturmacası içinde hiç fark etmediğimiz veya dikkatimizi çekmeyen birçok şeyi görebiliyor ve yeniden anlamlandırabiliyoruz. Bu sefer yaptığımız düşünme bir kelimenin aslında bir “kelime”den fazlası olduğunu gösterdi bize. Gurbetin ne olduğunu, aslında her an birilerine gurbet kaldığımızı fark ettik. Aynı zamanda ne kadar dar bir gözle baktığımızı gördük “memleket” kavramına. Sık kullanılan anlamı sadece bir ülke, şehir veya bir mekanı karşılasa da aidiyet duygusunu hissettiğimiz her insan, mekan, nesne, olay birer memleket aslında bizler için. Bu kadar düşünüp, memleket ve gurbet kelimelerini hakkıyla kullanırken kendimize çıkartabileceğimiz sonuç da şudur ki gurbette olmak, ayrı kaldığımız “memleket”te her fırsatta, farklı yöntemlerle ulaşmaya engel değil. Yeter ki ulaşılabilir bir memleketimiz ve o gurbeti yenmeye isteğimiz olsun. Aksi takdirde Kemalettin Kamu’nun aşağıdaki dizelerinde belirttiği gibi içimizde çaresiz bir döngüye kapılır, sürüklenir gideriz… “Bekçisiyim, bu serin Bu siyah gecelerin Gurbetten daha derin Bir yara yok içimde! … Ne aşkım, ne emelim Soluk bir karanfilim Ben gurbette değilim Gurbet benim içimde!” Selin KALAYCI KAYNAKÇA “Gurbet Geceleri”. siir.sitesi.y.y. t.y. Web. 15 Mart 2018. İÇGÜDÜLERİN TEMELİNDE HAYATIN SINIRINDA İnsanlığın varoluşundan beri en temel ve basit içgüdüsü hayatta kalmaktır. Hayata karşı hissettiğimiz bu aşırı bağlılık ve tutunma isteği, hayatta kalma isteğimizin temelini oluşturur. Her ne kadar bu istek içimizde her zaman bulunsa da, bazı olaylar sırasında daha çok ortaya çıktığını fark ederiz. Hayata tutunma isteğimiz belki de en çok bir işten vazgeçmek üzereyken çıkar. Tam başka bir yolun olmadığını, kaderinizi kabul etmeniz gerektiğini düşünürsünüz ve bir anda o ortaya çıkıverir. Örneğin, kimse Mars’ın yakınlarında iki roketin birbiri ile buluşup Watney’i kurtaracağına inanmıyordu, fakat ana karakterimiz içgüdüsü ile beraber hareket etti ve roketin kütlesini azaltarak çözüm yolunu buldu. Daha önce hiç kimsenin böylesine keşfedemediği bir gezegende mahsur kalmak, hatta daha da kötüsü kimse ile iletişime geçememek, normalden kesinlikle daha büyük bir cesaret gerektiriyordu, o da bu cesareti kendini olayların akışına bırakmayarak ve çözümler üretmede bulmuştur. Öte yandan, içgüdülerimiz sırf böylesine aşırı durumlarda ortaya çıkmak zorunda değildir. Günlük hayatta neredeyse herkesin böyle içgüdüsel bir şekilde çözüm bulduğu örneklerle karşılaşabiliriz. Psikolojik olarak “hasta” olarak kabul edilen bir kişiler(özellikle depresyonda, bipolar bozukluğu ve intihara eğilimli olanlar) içindeki bu hislere (içgüdülere ) daha da bağlıdırlar. Çünkü her ne kadar bu hayatı bırakmayı “sağlıklı” bir insandan daha fazla düşünseler de, aslında bu içgüdüleri onları boğar, yaşama sevinçlerini ellerinden alan bu düşüncelerinden uzaklaştırır ve hayatta tutar. Böylelikle tüm insanlar, içlerindeki yaşama tutkusuna yani yaşama içgüdüsüne her şeyden daha çok bağlıdırlar. İçindeki sesleri bastırmak, geride bıraktığı ailesini ve arkadaşlarını düşünmek ve hayatında yaşayabileceği daha bir çok deneyim ve maceraları düşünmek için bu sese kulak vermek ister. Sonuçta; yaşam ile nefes alamamak, varlık ile yokluk arasındaki ince çizgiyi bu hayat aşkı belirler. Hayatta en önemli olan, aslında bu ince çizginin varlığı görebilmek, başlangıcını ve sonunu seçebilmektir. Günümüz hayatında (veya Mars’ta çok uzun süre mahsur kalmış ilk “uzay korsanı”nın yaşamında) bunun varlığı görebilmek, doğruyu seçmek zor olacaktır . Dışarıdaki onca yargılayıcı bakışların, iğneleyici sözlerin, o an ki stresli durumda kendi iç sesimizin bize gösterdiği umut dolu yolu seçmeye çalışmak silik, sönük bir fısıltı gibi kalabilir. Bizi hayatta tutacak bu içgüdüsel umudu herkes göremeyebilir, kimi görmeyi reddebilir bazıları için ise varlığını hissetmek mümkün olmayabilir.Sonuçta yaşam umudunu yitirenler, varlığını göremeyenler veya reddeler için vakit biraz geçtir. Çoğu ya evinde hayatının biteceği günü bekler sessizce, kimi ise “Boğaz’dan atlayan” başka biri olarak gazetede küçük bir köşeye sahip olur. Ya da umuda sarılıp kahraman olur. Başka bir şekilde ifade edilecek olursa, “yaşama umudu” Ying’in içindeki beyaz noktadır. Herkes onun bir yerlerde olduğunu bilir, ama azı onun günlük hayatın bir parçası olduğunun farkındadır. Aslında iç içeyizdir. Bir söz “Her şeyin içinde cennetin işaretleri vardır...” der. Benzer bir şekilde bizim içgüdümüz de her yerdedir. Başka bir insanın kalbinde, sevdiğimiz bir grupta, şarkının sözlerinde… Böylesine ortada belirgin ve net iken, görememek maalesef en büyük problemimiz. İzole yaşantılarımız bizi at gözlükleriyle yaşamaya, “biz” yerine “ben” kullanmaya, “şu an buradan yok olsam, kim önemserdi beni” diyerek düşünmeye zorluyor. Bu karmaşık duygu ve ifadeler silsilesinden ise gerçekten kurtulabilenler çok az. İsterseniz uzayın ortasında kendi botanik bahçesini kurup başka bir gezegende yaşamın tarihini tekrar yazan botanist bir astronot olun veya büyük şehirlerden birinde ailesiyle yaşayan sırdan bir insan; hepimiz aslında aynı şeye “Yaşama” bağlıyız. Bizi çağlardır ayakta ve zinde tutan, sayısız savaşların, isyanların ve tarihi olayların kalbi olan o tek hisse… Bizi belki de yaşama umudu kadar kişiyi yöneten, manipüle edebilen başka bir duygu yoktur. İçgüdülerin en eski ve saf olanı, aynı zamanda duyguların en karmaşık ve komplike olanı… Hayat denilen bu tarifsiz olaylar dizininde bizi ayakta tek tutabilen duygu, işte yaşama sevinci ve yılmamaktır. Merçe Kaan OLCAY Hayvanlardan Tanrılara Dünyanın ve insanların bugün geldiği hale bakınca ister istemez yukarıda tüm bunları gören ilahi bir güç olup olmadığını sorguluyor düşünen biri. Sorgulamayan insan düşünmüyordur. Nasıl bu hale geldiğimiz bir yana, beni şaşırtan şey bu halin nasıl bir türlü düzelmediği. Nasıl böyle kör olduk biz insanlar? Nasıl oldu da dua etmek tek çözüm oldu? Küçükken uyumadan önce mutlaka dua ederdim. Duadan ziyade aslında emirler yağdırırdım tanrıya. “Bana yavru bir köpek ver. Hırsızlar evimize girmesin. Ertesi gün uyandığımda Ataberk bana aşık olmuş olsun.” derdim. Derdim ki “Savaşlar dursun”. Ve belki de en önemlilerinden biri de buydu. Her gece bunu isterdim ve savaşlar hiç durmazdı. Ataberk bana aşık da olmazdı ama bu ayrı konu. O zamanlar evimize hırsız girmemesinin sadece bir tesadüf olduğunun farkına varmıştım. Tıpkı büyük patlama gibi ya da insanların diğerleri gibi basit hayvanlarken dünyayı ele geçirmiş ve üstünlüğünü ilan etmiş mahluklar haline gelmesi gibi. Biz kötü kalpli ve kibirli hayvanlarız. Biz belki de bu evrendeki en acımasız varlıklarız. Ama bu bilincin bir kötülüğü mü yoksa bu sonuşlar için suçlayabileceğimiz bir ilah var mı yukarıda? Kontrol edebilen ve etmemeyi seçen, her şeyi düzeltebileceğine dair insanların büyük bir inanç duyduğu ama kılını bile kıpırdatmayan devasa bir güç… Ben bir gücün, tanrının ya da Allah’ın, artık siz ona ne derseniz, varlığına inanmayı bıraktım. Bir tanrı olmaması için en geçerli sebep dünyadaki pisliğin, sefaletin, kötülüğün, eşitsizliğin ve savaşların hiç bitmemesidir bana kalsa. Çinlilerin köpek yeme festivalidir. Suriye’de ölen çocuklardır. Kalbi kırık tüm kadınlardır. Evlenemeyen eşcinsel çiftlerdir. Din uğruna savaşlarda ölen tüm askerlerdir. Bilime inanmayan insanlardır. Tüm bunlar insanların suçu. Ne suçlayabileceğimiz ne de sığınabileceğimiz bir ilah yok aslında. Tüm bunlar insanları bir arada tutmak, iyi davranışlara yönlendirmek için uydurulmuş zırvalardı. Ancak insanlar kendi uydurdukları bir şeye bile uyum sağlamayı beceremediler. Biri Müslümanmış, diğeri Hristiyanmış birbirileni dışladılar. Sonra birleşmeye gelince ancak ateistleri taşlama konusunda bir araya gelebildiler. Bütün bunların bir uydurma olması çok üzücü, evet. Tıpkı Bruce Almighty filmindeki gibi tüm dualara cevap veren, insan halinden anlayan bir tanrı olmalıydı. Fakat o film sonrasında ne olduğunu hepimiz biliyoruz elbet, dünya birbirine karıştı. Böyle olmasının en basit sebebi de bana göre, kusursuz bir tanrının olmamasıdır. Etik olarak, dünya mükemmel bir yer değildir. İnsanların hayatları da mükemmel değildir. Ya da birilerinin ölmesi gerekir. Böyle konularda insanlar bir şeyler yapamazlar. İnsanların ellerinde olan şeyler dünyaya hükmetmektir. Onlar toprak için kavga ederler. Yakıp yıkarlar. Sanki çok önemli bir şeymiş gibi. Kurdukları teknolojik sistemlerle onlar kadar kötü düşünemeyenleri ağlarına düşürürler. Gün boyu günah dedikleri tüm korkunç şeyleri yapar ve gece yatağa girdiklerinde vicdan azabıyla tanrıya yalvarırlar. Başlarına kötü bir şey geldiği zaman da tanrıyı suçlarlar ya da ondan yardım dilenirler. Tüm bunların hiçbir gereği yok aslında. Cehennem dediğimiz ceza sistemi olmadan da iyi kalpli olabilirdi insanlar. Fakat dinlerinde bile hatalar varken nasıl iyi olabilir ki insan? Neden tanrıya kurban vermek zorundayız ki? İnsanlar neden zevk için veya varlığından emin olmadıkları bir şey için öldürürler? Tüm bunlar çok derin konular ama çok yanlış şeyler. İnsanlar iyi olmak için bir sebep ararken tanrıyı ya da cenneti değil, onurlu biri olarak ölmeyi seçmeli. O size asla cevap vermeyecek. Hiçbir şeyi düzeltmeyecek. Ve bunun için ancak kendimizi suçlayabiliriz. İnsanların tükürdüklerini, hatta kustuklarını yalama vakti çoktan geldi de geçiyor ama bu konuda kimse bir şey yapmıyor. Meyra Yürükoğlu Batuhan Baş 21501877 Yaşamak Tek Başına Yazarın öykülerini benimsediğini hissettirdiği bir kitap okudum. İşlediği konu biz insanların aslında hep yalnız olduğuydu. Bu kitabı okumadan önce de yalnız olduğumu hissederdim. Yıllar önce “Kaybedenler Kulübü” adlı filmi izlediğimde bunu kendime kabul ettirmiştim. Film bittiğinde gözyaşlarımı tutamadığımı hatırlıyorum. Hepimizin yalnız olduğu gerçeğini bu öykülerde de bana hissettiren yazar, bu yalnızlığın bir avantaj olduğunun farkında değil sadece. O, yalnızlığı anlatırken kendini yalnız bulmuş. Zamanla düşündüm ki yalnız olmak sanıldığı kadar da kötü bir durum değil. Benim çevremde hep omzuna başımı koyabileceğim arkadaşlarım, ailem oldu. Onlara hep anlattım beni üzen şeyleri. Her şeyimi paylaştım etrafımdaki insanlar ile. Paylaştıkça azalırdı güya acılar ama ben bunu yaşamadım. Gittikçe arttığını hissettim. Yalnız olduğumu fark ettiğimde aslında çevremde insanların olmasının pek bir yararını göremedim. Hep beraber eğleniyoruz, hep beraber gidiyor yediğimiz ve içtiklerimiz. Peki ya dertler, problemler? Bunlar sadece bizi etkiliyor. Kimsenin dediği bizi değiştiremez, teselli edemez. Sorunlarımızı kendi iç dünyamızda halledebiliriz. Kendimden başka birinin, bir doktor gibi yarayı tedavi edercesine psikolojik bir derdimi silebildiğini görmedim. Benim aşk hayatım, aile hayatım, arkadaşlık hayatım hep beni ilgilendiren olaylar ile doldu taştı. Kimse o sorunları, o olayları benim aklımda silemedi konuştuğumda, paylaştığımda. Sonra çevremizde insanlar olunca kendimizi yalnız değilim diye teselli ederiz. Teselli sadece kendi içimizde, yalnız bir bedende yer almakta. Sorunlarımızı sadece kendimiz çözebiliriz. Bu yüzden yalnızız. Düşüncelerimiz hep farklı çevremizdeki insanlardan. Ortak noktalarımız olsa da bazı noktalarda, hiçbir zaman aynı değiliz. Ben, bir arkadaşım, sevgilim, annem, babam, büyüklerim… Kimse düşünce birliği gösteremez. Bu da aslında bir yalnızlık değil mi? Kişisel özelliklerimiz, zekâmız, yetişme tarzımız bizi yalnız kılar. Ben bu yalnızlığımla barıştım yıllar içinde. Önceleri sorgulardım yalnızlığımı, mutlu olamazdım. Ne zaman yalnızlığı sorgulamayı bıraktım, o zaman mutlu olduğumu fark ettim. Aile ile olan anlaşmazlıklar, sevgililer ile olan ayrılıklar, arkadaşlar ile olan kavgalar birer yalnızlık göstergesidir. Annem gelip bana hep yanındayım dese de sadece fiziksel olarak orada olabilir. Annem, benim düşüncelerimi kendi yalnızlığında yorumlayıp saçma bulabilir. Bana göre dert olan bir olay, ona gereksiz gelebilir. Bir arkadaşım derdini kimseyle paylaşma ihtiyacı duymadığını söylemişti. Haklıydı aslında benim fikrimce. Ben hep anlatmayı, paylaşmayı denedim. Hatta bu yazıda bile yalnızlık ile ilgili olan düşüncelerimi paylaşıyorum. Peki, bu düşünceleri okuyan herkes bana onay verecek mi? Herkesin onayını tamamıyla alabileceğimi sanmıyorum. Kimse de bana yalnız değilsin diyemez sonuçta. Benim hissettiğim bu. Yalnızlığı kabullenemeyenler gibi olmadım. Yalnızlık, benim hayatımın gerçek bir olgusudur. Yalnız olmak ne istediğini bilmemektir. Kendimizi bilmeden, kaybolmuş bireyler olduğumuzu düşünüyorum. Mutlu eden çevremizin geniş olması değil, kim olduğumuzla barışık olmaktır. Ben bir hedef koyup başardıysam, o beni mutlu edecektir. Çevremdekiler mi mutlu olacak? Çevremde insanların olup olmaması bu mutluluğu değiştirecek mi? Yalnızım kendi dünyamda. Paylaşabildiğim bir dünyam yok. Benim iç dünyam, benim fiziksel varoluşum değil. Benim iç dünyam benim yalnızlığım. Hani bazen kendi kendinize dersiniz ya yalnız kalmak istiyorum diye. İç dünyanızla konuşursunuz kendi kendinize. Hatta kendinden bile kaçabilen bir düşünce yapımız var insan olarak. Aklımız, yapımız gereği buna bile müsaade edebilecek kadar yalnız çalışıyor aslında. Beyninize kendiniz anlatın. Ben yalnızım deyin ona. Yalnızlığınız ile barışırsanız ne aile mantıklı gelir, ne bir sevgili, ne bir arkadaş. Mantıklı gelen tek şey kendiniz olursunuz. Sonra kendiniz ile ne yapacağınıza karar verin. O yalnız dünyayı ne kadar doldurabileceğinize bakın. Yalnızlık yazarın bahsettiği kadar üzen bir durum değil aslında. İlk başlarda, ben yalnızım dediğinizde korktuğunuz için üzülürsünüz, ağlarsınız. Peki, benim gibi o yalnızlığı kabullenirseniz? Olmak istediğiniz kişi olmak için elinizden geleni yapmaya başlarsınız. Siz kim olduğunuzu bilmek istersiniz sadece. Bir başkasını tanımak, onları hayatınıza sokmak size sadece gereksiz gelir. Bazen eğlenmek için, yalnızlığınızı gözler önüne sermek için insan içine karışırsınız. Yalnız bir insan sandığından daha güçlü olabileceğini fark ederse hayat da onu ödüllendirmekle yetinir. KAYNAKÇA: Herkes Yalnız/Onur Caymaz Petek Ellialtıoğlu Prof. Başak Berna Cordan TURK 101-20 4 Kasım 2014 Acımayı Öğrenmek Bizleri insan yapan yegâne faktörlerden biri de duygularımızdır. Duygulardır insanı diğer nefes alanlardan ayıran, yaşadığımız ana anlam katan. Bir ilkbahar gününde duyulan aşktır ya da sonbaharla gelen ayrılığın hüznü. Memlekete duyulan hasret olur bazen. Bazense bir kızın babasına duyduğu, vaktinden geç gelen bir acıma hissi. “Ben insan ruhlarındaki derinliğin ancak onunla ölçülebileceğine kaniyim. Evet, dibi görünmeyen kuyulara atılan taş nasıl çıkardığı sesle onların derinliğini gösterirse başkalarının elemi de bizim yüreklerimize düştüğü zaman çıkardığı sesle bize kendimizi, insanlığımızın derecesini öğretir. Fikrimce yalnız doğruluk hastalığı, bir hak ve hakikat meselesi etrafında toplanma kabiliyeti, bir cemiyeti mesut etmeye kâfi gelemez. Bunun için acımak, birbirimizin feryadını, iniltisini duyabilmek de lazım.” cümleleriyle bahseder bize Reşat Nuri acımaktan (12). Acımak, Reşat Nuri Güntekin’in Anadolu’dan ve çeşitli yaşantılardan bahsettiği birçok eserinden birinin adıdır. Anadolu mekteplerinden birinde muallim olan, ufak tefek, kara kuru, Zehra adındaki bir kızın; acıma duygusundan tamamen yoksunken babasının vefatıyla keşfettiği hatıra defterinden gerçeklere ulaşarak, acıma duygusu edinmesinin öyküsüdür. Acıma duygusunun yoksunluğuyla kurunun yanında yaşı da yakmasına rağmen üstlerince takdir toplayan, kendini yetim olarak tanıtmasının asıl nedeni babasına duymaktan kaçındığı acıma duygusu olan bir kızdır Zehra. Annesi ve büyük annesinin yanlış yönlendirmeleriyle babasından boş yere kaçtığını, asıl zalimlerin güvendiği kişiler olduğunu anladığında, Zehra için artık çok geçtir. Çünkü babası, artık erişebileceği bir yerde Ellialtıoğlu 2 değildir. Tüm bunların sonucu olarak, zorlu bir süreçle olsa da artık acımayı öğrenmiş, hiçbir eksiği kalmamıştır. Yazar, eserinde acımaktan ‘duyguların en erdemlisi’ olarak söz eder. Acımak öyle bir duygudur ki, yıllar boyu aldığı darbelerle nasır tutmuş yürekleri bile yumuşatacak, birbirini hiç görmemiş kişileri bile birbirine bağlayabilecek güçtedir. Zaman zaman en acımasız bakışların yerini, yaşlarla kaplanmış gözlerin almasının nedenidir. Acımak bizi yüceltir, gönlümüzde taşıdığımız yükleri arkamıza bırakıp, hafiflemiş olarak yola devam etmemizi sağlar. Bu kitap, insanların duygularından uzaklaşıp, sadece gerekli yerlerde gerekli işleri yapan ruhsuz birer makineye dönüştüğü şu günlerde, bizleri yeniden hayata bağlayıp bu dünyaya geldiğimizde bizlerde olan duyguları, iyisiyle kötüsüyle geri kazanmamızda yardımcı olacak nitelikte. Yazarın o dönemde toplumda saptadığı duygu boşluğu, günümüzde de kendini gösteriyor ki, kitap hâlâ canlılığını sürdürüyor ve bir nevi nasihat olarak karşımıza çıkıyor. Acıma duygusunun bu kitapta Zehra’nın davranışları üzerindeki etkisinden de bahsetmek gerekirse, Zehra, Tevfik Bey ve Şerif Halil Bey arasındaki konuşma bizim için güzel bir örnek olabilir. Halil Bey’in Zehra’ya babasının ölüm döşeğinde olduğu haberini vermesi ve yola çıkması gerektiğini belirtmesi üzerine şiddetli bir tepki ile karşılaşması ve Zehra’nın böyle bir adamla alâkası olduğunu inkâr etmesi, bize onun acıma duygusundan uzak, son derece katı biri olduğunun işareti. Diğer bir yandan, belli bir süre sonra eşyalarını hazırlayıp yola çıkması, acıma duygusunun Zehra’nın içinde bir parça da olsa yeşermeye başladığının kanıtı. Duyguların, aynı su gibi, bir yol bulup dışarı akacağını, kendini göstereceğini; ne kadar engelle karşılaşırsa karşılaşsın var olacağını söylemek yanlış olmaz. Acıma duygusu da, başlarda pek oralarda değil gibi görünse de, aslında Zehra’nın içinde derinlerde bir yerde beklemiş, Mürşit Efendi’nin hatıra defterinin bulunmasıyla akacağı yolu bulmuş. Öyle ki, babasının öldüğü günü, o gün yanında kimlerin olacağını, kimin gözyaşlarının ölüm döşeğini ıslatacağını kaleme aldığı yerleri okuduktan sonra, Zehra’nın gerçekler yüzünden babası için üzülmesi, neredeyse acıması, bir an tereddüt ederek bu Ellialtıoğlu 3 duygularından kurtulması fakat defterin sonunda babasına hasret, keder ve acıma duygusuyla yaklaşması, duyguların saklandıkları deliklerden çıkmasıdır. Acımak, belki bazıları için sadece Reşat Nuri Güntekin’den bir eser daha. Dikkatle bakıldığındaysa aslında iyi bir toplumsal analiz ve temeli derinlerde sevgi olan, büyük duygulardan birine ithafen sarf edilmiş yüzlerce cümle. Bize duygularımızı hatırlatıp, insan olmaya devam etmemizi sağlayan bir fırsat daha. Ellialtıoğlu 4 Kaynakça Güntekin, Reşat Nuri. Acımak. İstanbul: İnkılap Yayınları, 2007. BİR HAYAL UNSURU: BULUT Bir bulut… gökyüzünde, binlerce metre yükseğimizde durur. Yeryüzünde var olan her şey onun için öyle küçük görünür ki, pek çok şeyi görebilir o yüzden. Her şeyi olanca çıplaklığıyla seyreder. Belki adına yazılan şiirleri, yazıları, şarkıları okur, duyar, insanların hayallerini, duygularını, düşüncelerini usulca dinler, ne zaman ne yaptığımızı, nelerin meydana geldiğini takip eder. Bazen gördükleri içini acıtır, yüreği karalar bağlar, rengi koyulaşır, kararır. Tutamaz gözyaşlarını, akıtıverir. Hem, belki de akıttığı gözyaşları üzüldüğü şeyleri yok eder, kötülükleri yıkayıp temizler diye de düşünüyor olabilir, kim bilir. Bazen sıkıldığı olur, daralır, bizim yaşadığımız ve yaşattığımız kimi şeyler onu öylesine yorar ki, biraz kenara çekilip dinlenmek ister, gözden kaybolur. Neden sonra geri gelir, bembeyazdır rengi. Belki de dinlenmişliğin onda bıraktığı bir beyazlıktır bu. Her şeyi silmiştir ruhundan, bedeninden, yenilenmiştir. Hevesle beliriverdiğinde gökyüzünde yine kulak kabartır her şeye, başlar bizi gözlemeye. Bazen gördüklerini güneşle paylaşmak istemez. Hep ışık saçan, kirlenmeyen, kararmayan, her gün belli bir süre hiç kaybolmayan güneşi kıskanır. Ayrıca güneş her ne görmüş olursa olsun hiç tepki vermediği için onun duygusuz olduğunu düşünür, sinirlenir. Dolayısıyla hemen güneşin önüne geçerek onu kapatıverir. Onu arkasına saklar, ışığını görünmez kılıverir. Böylesine güçlü bir şeyi, yani güneşi, engellemiş olmanın ve güneşin onun gördüklerini göremeyecek oluşunun kendisinde yaşattığı gururla yeryüzünde olup biteni heyecanla ve merakla seyretmeye koyuluverir. Bulut, aynı zamanda bir hayaldir. İnsanların, çoğu zaman da çocukların ulaşmak istedikleri bir hayal... Buluta dokunmak, ona erişmek, onu bir kere de yakından görmek isterler. Onunla bir olmayı, onun gibi olmayı düşlerler. Hatta bazen "keşke bir bulut olsaydım" diye söylerler. Buna ek olarak, bazı zamanlarda sıkıldığında kendisini bulutun üstünde hayal ederek rahatlamaya çalışır kimi insan. Bulut, özgürlüğü anımsatır onlara. Gökyüzünde oradan oraya yavaşça savrulan, yeryüzüne tepeden bakan, bağımsız bir unsur sonuçta. Bir yere sabitlenip birçok işle uğraşmak, bazı dertlerle cebelleşmek gibi bir durumun söz konusu olmadığı en sakin yer gökyüzü gibi gelir çünkü insana. Bulutun yeri de gökyüzü olunca kıskanmamak imkansız hâle geliyor. Bulut elbette ki tüm bunların farkında. Bazen öyle zamanlar oluyor ki, insanların tüm bu düşüncelerine kayıtsız kalamıyor. "Madem bu kadar merak ediyorlar ve bana dokunmak istiyorlar, o zaman ben de onların yanına gideyim." diye düşünüyor olsa gerek, yeryüzüne iniveriyor. İnsanlarla buluşuyor. Kendisini insanların arasına salıveriyor. Kendisinin gökyüzündeyken sahip olduğu pamuksu görüntünün insanın gözünü aldatmaktan başka bir şey olmadığını ve aslında varlığının bir buhardan ibaret olduğunu da kanıtlamak istiyor adeta. Gerçekten bilinmeyen, sadece uzaktan görerek edinilen izlenimlerin gerçeklikten uzak olduğunu gözler önüne seriyor. Hani insanların pek çoğu detaylıca bilmediği, yüzeysel olarak uzaktan takip ettiği, gördüğü, duyduğu şeyler hakkında asıllı asılsız pek çok izlenim edinip fikir yürütür ya, aslında içinde ne olduğu bilinmeyen, kapalı bir kutu hakkında yorum yapmak gibi bir durumdur bu. Mesela bir kadife kutu gördüğümüzde "içinde bir mücevher olmalı." diye düşünürüz. Aslında belki de o kutunun içinde başka bir şey var. Yani kutunun dış görünüşünün bizi aldatmasına, bizi yanlış kanılara itmesine izin vermiş oluruz. İşte tam da bu yüzden bir bilinmezliğin yarattığı hayalin aslında hakikaten hayalden ibaret olduğunu ve gerçeğin düşünülenden tamamen farklı olabileceğini kanıtlama isteği, bulutun yeryüzüne inerek insanlardaki bu bilincin oluşturmasına büyük katkıda bulunuyor. Bu sayede insanlar, görünen ile gerçekte olanın arasındaki farkı kavrayabiliyor ve daha bilinçli davranarak düşüncelerini yönetebiliyorlar. DENİZ ÖĞRETMEN Sıla Gamze VERAL MODERN AŞK Selvi Boylum Al Yazmalım filminden aşina olduğumuz; “Sevgi neydi? Sevgi emekti.” cümlesini artık tozlu raflara kaldırdık. Modernliğin getirdiği olumlu tarafların, kolaylaşan yaşam tarzının, her şeyin bir tuşla mümkün olabildiği günlerin aslında bizim en büyük düşmanımız olabileceğini bilebilir miydik? Sevmek gibi, aşk gibi kutsal kelimelerin artık basite indirgenmesi, pazardan alınabilecek bir şeymiş gibi görülmesi o kadar trajikomik ki... Ve trajikomik olduğu kadar da gerçek; biriyle iletişime geçmem, diyaloğa girmem, görüşme ayarlamam, sesini duymam ve hatta görmem bile telefonumu elime almamla birlikte sadece saniyelerimi alır; internet pazarı; ve en ucuz ürün aşk... Bu pazarı anlatan; gerçek aşkın bize ne olduğunu hatırlatan bir kitap; Sanal Aşk. “Sevmek nasıl başlar?”, “ Sevgi nasıl hissedilir?” veya “ Sevilmek nasıl hissettirir?” sorularından herhangi birinin cevabını artık aramıyorum. Bunun bir çok sebebi var; aynı kapıya çıkan; asla aşkla bağdaşmayan cümlelerle karşılaşmam ve bunun normalliğine inanan insanlarla çevrili olmam. Aldığım cevaplar bana kalırsa sevgiye, sevginin yüceliğine hakaret etmektir. Bu insanlar internet kullandıkça, sosyal hesap sayıları iki ellerinin parmak sayısını geçtikçe, ilişkinin ve ilişkilenmenin tanımını değiştiriyorlar. Alışılagelmiş ilişkiler yerine kısa vadeli, bağlayıcı olmayan,hemen başlayıp bitebilen, bir kere bile yüz yüze gelmeden alevlenebilen sanal ilişkileri tercih ediyorlar. Bu sanal ilişkiler kendilerini asla oldukları gibi göstermeyen, sosyal hesaplarında kendilerini abartan, kötü yanları saklayan, filtreli fotoğraflarla profillerini dolduran insanlar tarafından kuruluyor. Kısacası internet insan bedenini hükümsüz kılıyor ve insanlara yeni ve kendilerinden bağımsız bir profil oluşturmalarına olanak sağlıyor. Kendilerini olduklarından daha iyi, daha bilgili, daha güzel gösterince tabiri caizse “sanal pazar”da kaliteli bir ürün olduklarını ispat etmiş oluyorlar ve o zaman daha çok sevileceklerini düşünüyorlar. Bu insanların kaçırdıkları iki nokta var; bunlardan ilki gerçek sevginin ne dış görünüşle, ne de bilginin ve kültürün fazlalığıyla alakası olduğu çünkü gerçek sevgi koşulsuz sevmekten, kusurlara olan hayranlıktan ve hatalarıyla kabullenmekten geçer. İkinci nokta ise teknolojinin bedeni ve duyguları yüz yüze olduğundaki gibi birebir yansıtamayacağı. Duyguların, sevginin ve aşkın temel taşı bedendir. Yanyanayken avuçlarının terlediği, kalp atışlarının hızlandığı, ellerinin titrediği, yanaklarının kızardığı insana aşıksındır. Sanal ortamda görüp beğendiğin, sevdiğini yüz yüze değil de klavyeyle söylediğin insana değil, bu olsa olsa beğeni olur ve hiçbir şekilde ötesine geçemez. Her gerçek ilişkide birlikte geçirilen vakit ve biriktirilen anılar bu ilişkiyi gerçek bir ilişki yapar çünkü birlikte zaman geçirdiğin, gündelik yaşantısına ortak olduğun, onun yaşantısında kendi yaşantından kesitler bulduğun, kokusunu sevdiğin, uyurken izlediğin, birlikte ağladığın ve birlikte güldüğün, kızdığın, utandığın birisine aşık olabilirsin; sadece sosyal hesaplarından tanıdığın bir insana değil çünkü bir insana aşık olduğunu onunla geçirdiğin bu tarz olaylardan herhangi birinde farkedebilirsin. Onu gördüğünde ritmi değişen bir kalpten veya büyüyen gözbebeklerinden anlarsın ki duyguların bedenini kontrol ediyor, gönlündeki gözünden uzak değilse diyebilirsin ki “Ben aşık oldum!”. Gözden uzak olan gönülden ırak olmaz çünkü internetle birlikte sevdiğimiz insan dünyanın öbür ucunda olsa da istediğimiz her an görebiliriz diyebiliyoruz artık. Ama bu cümledeki görme kavramı telefon ekranlarından görmekle aynı değil. Sevilen insanı görmek için saatlerce gidilen yollarla tek bir tuşa basarak görmenin değeri aynı olamaz. Bize bu düşünceyi aşılayan tek bir şey varsa o da hızla gelişen teknoloji ve onun getirdiği negatif yönlerdir. Artan teknolojiyle gelen bu negatif yönler ve hızlı yaşama zorunluluğu bizi hayatımızın her karesinde etkiliyor. Uzun kahvaltıların yerini metroya yetişmeye çalışırken yediğimiz bir simit alıyor; o güzel kahvaltı sohbetleri hayalden öteye gidemiyor. Arkadaşlarla içilen kahvenin yerini iki işimizin ortasında alınmış, yoğunluktan yarısını soğuk içmek zorunda kaldığımız Starbucks bardakları alıyor; kırk yıl hatır olayı yalandan öteye gidemiyor. Aşkta da böyle; uzun emekler verilen, zamanla değerlenen, her zaman hatırlanacak aşkların yerini çabuk, zahmetsiz, bir tıkla başlayıp bir tıkla bitebilen aşklar alıyor; insanlar sevmenin çilesine talip değil ama sevilmenin derdinde. Bu da kısa süreli, duygusal olarak bir anlamı olmayan, başladığına sevinmenin ve bittiğine üzülmenin değmeyeceği düşünülen “sanal aşk” sayısında hızlı bir artışa sebep oluyor. İnsanoğlu her şeyde olduğu gibi en sonunda aşkı da bir mendil gibi kullanıp atıyor ve hiç çekinmeden yeni bir mendil seçiyor; kullanıp atmak için. Aşk sevdiğin insanı görünce midende hissettiğin kelebeklerdir. Aşk duygularının bedenini ele geçirmesidir. Aşk zamanın olmasa bile dönüp tekrar tekrar sarılmaktır ona. Aşk çok kızgın olsan bile göz göze geldiğinde affetmektir. Aşk temasla, aşk kokuyla, aşk gözle “gerçek” aşk olur, geriye kalan “sanal aşk”larsa “sanal” olmaktan kaçamaz, gerçeklikle yarışamaz hiçbir zaman. Sayar, Kemal ve Yalaz, Berna. Sanal Aşk: İnternet Çağında Aşk ve Istırap. İstanbul: Kapı Yayınları, 2016. Ahmet Altunel 21301238 TURK 102-59 Çocukluğumun Bayram Sabahları Bu film, Burak Aksak’ın Leyla ile Mecnun dizisinden alışık olduğumuz, özlediğimiz, izlemeye ve gülmelere doyamadığımız absürt mizah anlayışını tekrar bizlerle buluşturuyor. Bana öyle geliyor ki izleyen herkesin yüzünde masumane bir gülümseme bırakmasının nedeni, bizi bugün yaşadığımız gökdelenlerin arasından alıp, çocukluğumuzda top koşturduğumuz sokak aralarına geri götürmesidir. Çünkü filmin her sahnesinde çocukluğumuzdan, mahallelerimizden, yaşanmışlıklarımızdan ve hatta yaşayamadıklarımızdan küçük ya da büyük parçalar buluyoruz. Küçük şehirlerde yaşayanların daha yakın olduğu, büyük şehirlerde şimdilerde olmayan komşuluk ve mahalle kavramlarını, bu kavramların etrafında kurulan insan ilişkilerinin bugün ne kadar değerli olduğunu ve ne çok özlediğimizi fark ediyoruz. Öte yandan, değiştirilmeye çalışılan şehirler, insanlar, ilişkilere de tanık oluyor ve aslında bugün inşa etmeye çalıştığımız büyük duvarların birer mezar taşı olduğunu anımsıyoruz. Senaristin deyimi ile “gökdelenler de şehrin mezar taşları.” Yer ve zamandan bağımsız bir masal ve günümüz arasında yakalanan bağlantı sayesinde sevgi konusu bütün sadeliği ve güzelliği ile işleniyor. Bu bağlamda, aslında herkesin kendi masalını kendisinin yazdığı ve kendi masalının ana karakteri olduğu düşüncesine kapılıyoruz. Hayatta istediklerimizi elde edebilmek için neler yaptığımızı, her gün hayalden öteye geçmesine izin vermediğimiz, ertelediğimiz düşlerimizi gerçekleştirmek için ne kadar savaştığımızı sorguluyoruz. Bir öz eleştiri yaptığımızda, sevginin emek istediğini, masalımızın kahramanı olabilmek için atılması gerekilen adımları geç kalmadan atmamız gerektiğini anlıyoruz. Bunun yanında, sevgi konusunun paralelinde mutluluk konusu da başka bir bakış açısıyla ele alınıyor. İnsanların kimi zaman küçük mahallelerde yaşarken mutluluğu gözünün önünde değil de büyük plazalarda aradığı görünüyor. Büyüklüğünden midir bilinmez fakat en başta çekiciliği aşikâr oluyor. Ne var ki, günün sonunda gerçek mutluluğun taş boyutlarıyla bir ilgisi olmadığı, duygusal bağlılığın ve samimi sevginin gerçekliğiyle ilgili olduğu anlaşılıyor. İnsanlar gibi şehirlerin de kişiliği, ruhu ve kimliği olduğunu hep düşünmüşümdür. Harita üzerinde şehirler yer değiştirmese de, fiziksel boyutlarını korusalar da, doyumsuz insan faktörü işin içine karıştığında kişiliklerini ve kimliklerini koruyamıyorlar. Her geçen gün insanların kendini ait hissettiği yer olmaktan çıkıp, ruhunu kaybedip yerini pahalı alışveriş merkezlerinden oluşan süslü taş yığınlarına bırakıyorlar. Filmde bu hassas konuya değinilirken, insanları bir arada tutan olgunun kendilerini bir kara parçasına ait hissetmek olduğunun altı önemle çiziliyor. Kaybedilmemesi gerekilen bu olgunun, neden bu kadar önemli olduğu noktasında insani değerler yine gün yüzüne çıkıyor. Çocukluğumuzu geçirdiğimiz, anılar edindiğimiz bir yerden ayrılmanın, yaşanmışlıklarımızı geride bırakmanın her fırsatta ne kadar zor olduğunu dile getiriyoruz. Fakat bütün bunları bile bile bugün geldiğimiz noktada pahalı hayat şartlarının, boyu aşan borçların insanlara yaptıramayacağı bir şey olmadığını görüyoruz. Masallarda yaşattığımız ve hayalini kurduğumuz isteklerimizi bir gün gerçekleştirebilir miyiz bilinmez ama çocukluğumuzun bayram sabahlarını çok geçmeden, şu an bile çok özlüyoruz. Bugün yaşanan doyumsuzluk, memnuniyetsizlik ve mutsuzluğun sebebini çok uzaklarda aramadan, elimizden kayıp gitmesine izin verdiğimiz aşklarımıza, masumiyetini kaybetmesine göz yumduğumuz eski sokaklara bakmak daha doğru olabilir. Birtakım geç kalınmış adımlara rağmen geleceğe umutla bakabiliyor ve gelecekte benzer adımlar atarken daha dikkatli olmamız gerekiyor. Bütünüyle özetleyecek olursak, insanların tercih imkânı bırakılmadan, değişen dünyanın gerektirdiği şekilde değişmeye zorlandığı günümüzde hayatımıza bu kadar dokunan bu filmin göndermeleri yerinde ve çok doğruydu. Verilmek istenilen mesajların bugünün gerçekleriyle, doksanların samimiyetiyle ve özlediğimiz mizahi yaklaşım ile birlikte seyircilerin önüne getirilmesi doğrusu takdire şayan bir hareketti. ÖZKAN KUL BİZLER KAYBEDİYORUZ KAZANAN PARA Bazen kendimi soyutlayıp yaşadığımız dünyaya dışarıdan bakma ihtiyacı hissediyorum. Ne zaman bunu yaptıysam hep şunu fark ettim ki ekonomik değerler günümüz dünyasında her alanda baskın konumda. Hatta şu an öyle bir seviyeye gelmiş durumdaki nerdeyse bütün değerlerimizin önüne geçmiş pozisyonda. Sokaklarda insanlarla ‘Para mı daha önemli veya mutluluk mu?’ anketleri yapılıyor, her gün her saat televizyon kanallarında en az üç beş tane banka, ev ya da iş ilanı reklamları yayınlanıyor. Yani demek istediğim, hayatımızın her alanında hep maddi kavramlar geçiyor. Günümüzde özellikle ülkemizde, insanlar sahip olduğu paranın büyüklüğüne göre değer görürken zaten ekonominin baskın olmamasını beklememiz bence biraz hayal kalırdı. Ama bu konudan şikayetçi olan sanırsam sadece ben değilimdir. Hislerimi bir yaşadığım olay üzerinden paylaşmak istiyorum. Altı ya da yedi yıl önce kış aylarından bir gün sobanın başında babamla beraber oturuyordum. Elektrikler kesilmişti. Yanlış hatırlamıyorsam babamın o zamanlar kendi bütçesine göre bankalara epey bir borcu vardı. Ben de dönüp babama ‘Baba biz zengin miyiz yoksa fakir miyiz?’ diye bir soru sormuştum. Babamın o gün bana verdiği cevap belki bir klişeydi ama hayatımın merkezine oturttuğum bir cümleydi. Soruma ‘Mesele zenginlik ya da fakirlik değil, önemli olan kazandığın paranın karnını doyurup doyurmadığıdır.’ şeklinde cevap vermişti. O zamanlar bana bu cümle saçma gelmişti ama sonradan düşündüğümde gerçekten hayatımızın merkezine aldığımız paranın gerçekten önemsiz olduğunu hissettim. Karnımızı doyurup ihtiyaçlarımızı karşılayabildikten sonra para denilen varlığın aslında biraz hırsa dönüştüğünü düşünüyorum. İnsanlar birikim yapıyorlar, her şeyin en modernini almaya çalışıp en güzelini kullanmaya çalışıyorlar. Hatta bazen hırsımızın geldiği son seviye, insanların gözünü köreltip arkadaşlıkları ya da ailevi değerlerin bile önüne geçiyor. Peki ne yapmalı, nasıl önüne bir set çekebiliriz bu baskın ekonomik değerlerin? Unutulan insani değerleri nasıl tekrar hatırlayacağız? İşte Philip Roscoe Harcıyorum Öyleyse Varım adlı eserinde biraz bunun üzerinde durarak, geri planda kalmış insani değerleri tekrardan gün yüzüne çıkartmanın yollarını paylaşıyor bizlerle. Açıkçası etkilenmedim diyemeyeceğim Philip Roscoe’den. Artık para merkezli hayat yaşamayı bıraktım ve daha çok ikinci planda gibi gözüken mutluluk ya da saygı, sevgi gibi değerleri hayatımın merkezine oturttum. Philip Roscoe’nin Harcıyorum Öyleyse Varım adlı kitabını okuduktan sonra daha iyi anlamaya başladığım bir nokta da şu ki sadece para denilen şeyi harcamıyoruz. Hayatımızda bizim için önemi tartışılmaz olan birçok kaynağı sonu gelmeyecekmiş gibi har vurup harman savuruyoruz. Ormanlar yanıyor veya kesiliyor, birçok hayvan hayatını kaybediyor ama hepsinin sebebi tek kapıya çıkıyor. Bizim zevklerimiz ya da çıkarlarımız uğruna diğer canlılar hayatlarını, biz de hayatımızdaki önemli değerleri sırasıyla kaybediyoruz. Ormanları kesiyoruz çünkü yerlerine yeni inşaatlar yapıp para kazanmak istiyoruz. Ya da hayvanları öldürüyoruz. Peki neden? Çünkü ya eti para yapıyor ya da derisi veya sadece avlanma zevkimizi tatmin ediyor. Bir de bunları yaparken çok düşünceli şirketlerimiz veya vakıflarımız doğayı korumak adı altında paralar topluyor. Kendimizi kandırmaya gerek yok bence. Bizler için tartışılamayacak kadar önemli değerlerimizi harcıyoruz ama hâlâ farkında değiliz. Fark ettiyseniz yapılan her şeyin ucu paraya çıkıyor. Güne anlamlı bir söz bırak deseler, ‘Paranın kölesi değil, efendisi ol’ derdim. Bizim bulduğumuz, yıllar önce icat edilen para nasıl yıllar sonra insanlığa hükmedebiliyor? Bunu biz yaptık, yine sonucunu biz çekiyoruz. Bir tavsiyeyle veda etmek istiyorum. İnsanlığı ve dünyayı harcamadan var olmaya çalışalım. KAYNAKÇA Roscoe, Philip. Harcıyorum Öyleyse Varım. Çev. Aydın Çavdar. İstanbul: Ayrıntı Yayınları, 2015. Baskı. Yunus Emre Urhan Hayat, uzun bir yoldur ve çok ikilemleri vardır Güç, içimizde uyanmayı bekleyen bir araçtır. Biz bu aracın bizdeki seviyesiyle kararlar veririz. Zayıfsak zor şeylere kalkışmaz, kolay olan seçeneklere yöneliriz. Fırsatlar önümüze geldikçe kabul etmek ve reddetmek gibi iki seçenek çıkar karşımıza. Bir olanağı kabul ettiğimiz zaman onu bir bütün olarak kabul etmiş oluruz. Sadece başlangıçta karşımıza çıkacak zorlukları değil, bundan sonraki adımlarda da karşılaşacağımız bütün meşakkatlerin üstesinden gelmeyi de kabul etmiş oluruz. Resmi bir antlaşma üslubu içerisinde devam eder bu süreç. Yüzüklerin Efendisi : Kralın Dönüşü filminin başkahramanı olan Frodo Baggins bu süreci en iyi yaşayanlardandır. Yani önümüze hayatımızı değiştirecek, belki de küçüklükten beri hayal ettiğimiz bir fırsat çıkıverir. Hazır olup olmadığımız ya da bu yolculuğun, bu serüvenin getireceği zorluklara göğüs gerecek güce sahip olup olmadığımızı umursamadan gelir bu fırsat karşımıza. Bir anlık tereddüt edilebilir. Bu kabul edilebilir bir şeydir elbette. Ne de olsa hayatımız boyunca beklediğimiz o ”şey” gerçekleşebilir. Bize bu noktada gereken şey ise; biraz cesaret, biraz da umursamazlık… Her yolun kolaylıkları ve zorlukları vardır. Bu yolun yolcuları olan insanlar yani arkadaşlarımız ve bu dostlarımızın verdiği destek, bir şeyi başarmanın vermiş olduğu mutluluk, belki de, bir gün hayalimizi gerçekleştirmiş olmanın düşüncesi bu yolculuğu bize kolay hâle getirir. Arkamızda bıraktıklarımız… Yani sadece bıraktığımız insanlar olarak değil de bizim kendimizden verdiğimiz ödünler ve bizi değiştirecek olan, şekilden şekle sokacak olan durumlar, bu yolculuğun zorluklarından sadece birkaçıdır. Frodo’nun bu yola çıkmayı seçmesi ve bunun ardından zaferle sonuçlanan hedefleri bende bu düşünceleri uyandırdı. Başlangıçta, yani yolun başındayken herkes çok güçlü kişiliklere sahip olacak diye bir kural yok. Tam tersine, yolculuğun zor şartları altında büyüyen gücün, tüm imkânsızlıklara rağmen hiç duraksamadan hedefe ulaşan “zayıf” insanların resmedildiği ve izleyenlere “Bu zayıf insancıklar mı kurtaracak dünyayı” sorusunu sordurtan bir izlenim veriyor. Bu arada aklıma gelmişken söylemeden edemeyeceğim: Hep güçlüler kazanmıyormuş. Asıl meselemize dönecek olursak; Güç içimizde uyanmayı bekleyen bir araçtır. Bu aracı yolculuğun sonunu görmek için kullanır ve kullanırken yeterince cömert davranıp yol arkadaşlarımızı da sırtlarsak (Frodo’nun dostu ve yol arkadaşı Sam gibi), yolculuğun hedefe ulaşması içten bile değil. Bu gücün de bir yol göstereni vardır; her yolcunun bir yol göstereni vardır. Bu akıl hocaları, yol rehberleri, bize güç verir. Bizi doğru kararlar vermeye, doğru düşünmeye zorlarlar. Bizim için bulunmaz birer nimet olurlar. Her daim yanımızda, her zaman aklımızda olurlar ve bize destek verirler. Gücümüzle doğru sonuçlara, doğru menzillere varmamızı sağlarlar. Zayıf ve iyi olmak, güçlü ve kötü olmaktan bin kat daha iyidir. Güç sahibi insanların güçlerini kötülük yapmak için kullanmaya başladığı an kaybetmeye başladıkları andır aslında. Sonucu iyilik ve güzellikler doğurmayacak tüm yollar yanlış yollardır. Doğru başlayıp yanlış yollara da kayacak olma ihtimalinin de olduğu zamanları olur her yolcunun. Bunun için azami dikkat ve endişe olmalıdır. Yanlış yapma endişesi olmalıdır yolcunun. Her zaman başarılı da olunmayabilir. Yeterince çaba göstermek ve doğru yolda olduğumuza emin olmamız gerekir. Bu bize yeter. Bu dünyamıza yeter. Bu bana yeter… Bu noktada iyi olmaya başlayacağız. Yılmadan iyilik için çabalayıp bu dünyayı daha yaşanabilir hâle getireceğiz. KAYNAKÇA 1. Spielberg, Steven. Yüzüklerin Efendisi: Kralın Dönüşü. 2003. New Line Cinema. Film. 21202215 IŞIL AYKAN TURK101-27 ALİ TURAN GÖRGÜ EKSİK PARÇA Ahmet Altan’ın diğer denemeleri gibi bu denemesi de insan ilişkilerini, aşkı, en çok da insanların hayata veya kendilerine dair sorgulaması gereken noktalara değinmiştir. Satırlarında sıkça hissettiğimiz acı yine kendini hissettiriyor ve okuyucuya kendini ve hayatını sorgulaması için adeta bir kapı aralıyor. Her satırında ‘’aslında ne kadar da bizden düşüncesi’’ aklımıza kazınıyor ve sayfaları çevirmekten kendimizi alamıyoruz. Herkesin yaşadığı, tanık olduğu ruh hallerini harmanlayıp ‘’yine’’ harika bir yapıt ortaya koyduğunu söyleyebilirim Ahmet Altan’ın. Aşk bir büyü müydü? Eğer böyleyse, sınıflandırabilir miydik iyi veya kötü diye? İnşaları birbirine yabancılaştıran bir duygu nasıl iyi olabilirdi? Kölesi olduğumuz aşk mutluluktan daha çok aslında mesafeyi de içeriyor Altan’a göre. Kaçmaya çalıştıkça kendimizi yine aşkta bulduğumuz bir karmaşadan ibaret anlattıkları Ahmet Altan’ın. Asıl ilginç olan nokta ise aslında inşaları birbirlerine bağladığı gibi mesafelere de neden olduğudur aşkın. Kadın erkek ilişkilerine değindiği bir diğer nokta ise insanların umursamazlıklarını nasıl olup da birbirlerine karşı kullanabildikleridir. ‘’Umurumda değilcilik’’ aslında insanlara bir şey kazandırmamasının yanında insanın kaybettim duygusuna rahatça kapılabileceği bir durumdur. Peki, bunlara rağmen insanlar neden bir türlü bu duyguyu gizleyemiyor, ona göre davranamıyordu? Bunun bir cevabı var mıydı? Cevabı aslında herkesin kendi içinde bulabileceği için, aklımızda soru işaretleri bırakıyor bu kitap. Kıskançlığı ise içinde tutmaması gerekiyordu insanın Altan’a göre. Bu durumun göreceli olmasının yanında anlattığı bir hikâyeye göre bir aşkın sonunu getirmişti kıskançlıklarını gizlemesi âşıkların. ‘’Bildiğimiz, hayatı başkalarından daha başka türlü, daha tutkulu, daha unutulmaz yaşadıkları ama buna rağmen içlerinde hep ‘bir şeyin yarım kaldığı’ duygusunu taşıdıkları.’’ Yaşanılan aşklar da inşaların hayatlarını değiştiriyordu. Yapılan hatalar, söylenen sözler, belki müzikler… İşte her şeyin payı vardı insanın kaderinde. İçimizdeki bu ‘’bir şeyin yarım kaldığı’ duygusu da olmasa belki herkes başka yaşamlara savruluyor olacaktı. Söylenen sözler de unutuluyordu, anılar bile belki… Sezgileri, duyguları unutmak o kadar kolay olabilir miydi? İnsanlar hissettiklerini unutmuyor, bu hisleri yaşamış oldukları için ve unutamadıkları için kendilerini sorguluyorlardı. ‘’Bir düşünceyi bir olayı, bir bilgiyi unutabilirdiniz ama güçlü bir sezgiyi unutmak o kadar kolay olmuyordu.’’ Geçmişin insanlara ruhsal anlamda zarar verdiğine değinen bu kalem, Tanrı’nın insanları öfkeli bir vaktinde yarattığına inanıyordu. İnsan hep kötü duygulardan oluşmuyordu elbette. Öfkeli olmamız intikam duygusuyla dolu olmamızı bununla bağdaştırma fikri kulağa pekiyi gelme de aslında yazarın burada vurgulamak istediği noktanın daha farklı olduğunu hissedebiliriz. Mutluluğun süresini insanlara bağlamak ne kadar doğrudur? Eğer şartlar farklı olsaydı mutlaka başka bir şekilde mutlu olacağımıza inanırız. Bu doğru bir düşünce midir diye sorgularsak eğer başka bir yaşamda da mutlu olacağımızın garantisi yoktur elbette. Ahmet Altan, birbirlerini seven insanların birbirlerini bu konuda suçladıklarını fakat buna katılmadığına da değinmiştir. Erkek ve kadın ilişkileri hakkında birçok yazısı olan Ahmet Altan, ‘’Gizli Dil’’ başlığı altında bence tüm sırları açığa çıkarmıştır. Davranışlara kılıf uydurmuştur bir yerde. Kadınlar istedikleri şeyleri söylemeden elde etmeye bayılırlar. Özellikle bir şeyi istediklerini söylemeleri ve istedikten sonra yapılması o şeyin değerini düşürür kadınların gözünde. ‘’…niye istediklerini düpedüz söylemedikleri ise erkek için hep bir sırdır.’’ İşte bu soru İşaretini ortadan kaldıran aslında yazının içinde bunun var olmasıdır. Erkekler ise farklıdır. Kadınların isteklerini onların yanındayken unutmalarını beklerler. Bunun etik olup olmadığı tartışılır elbet ama asıl önemli olan nokta aslında kadınların başını döndürecek, hayattan soyutlayacak, onlardan başka hiçbir şeyi düşünmeyecek kadar büyülemek isterler. Aslında ilişkiler bu noktadan sonra değişir. En güzel örneğini Ahmet Altan zaten çoktan yazmıştır: ‘’Benim uykum geldi dediğinde erkeğin onla beraber yatmamasını, perhize başladığı sırada aniden bir hoşluk yapma isteği duyan erkeğin ona sevdiği yemekleri almasını ‘düşmanca’ bulmaya koyulurlar.’’ İÇİMİZDE BİR Yer’e gelince… Tanıştığımız her insanı aslında içimizdeki boşluğu, içimizdeki bir şeylerin hep eksik olduğu hissini, bir şeylerin yarım kalmış olduğunu aklımızın bir kenarında tutarak değerlendiririz. Ruhumuza dokunuyorsa ne ala… Onun sahip olduğu belki adını koyamadığımız bir şey birden kalbimizdeki boşluğu dolduruverir. Umut edelim ki Ahmet Altan’ın dediği gibi olmasın. ‘’Çoğunlukla içimizdeki boşluğa uyan ‘parça’, kötülük oluyor.’’ KAYNAKÇA https://www.google.com.tr/search?q=ahmet+altan&espv=2&biw=1242&bih=567&source=lnms&tbm=isch&sa=X&ei=W7xUVNiWL5GM7AbU9oEo&sqi=2&ved=0CAYQ_AUoAQ#facrc=_&imgdii=_&imgrc=nLLWIiI76SaAjM%253A%3B1eSnOiPPdtEmwM%3Bhttp%253A%252F%252F82.222.152.134%252Fimgsdisk%252F2013%252F06%252F06%252F060620132309322557608.jpg%3Bhttp%253A%252F%252Fwww.aksam.com.tr%252Fsiyaset%252Fahmet-altan-6-ay-sonra-gezi-parki-eylemini-yazdi%252Fhaber-213318%3B720%3B405 https://www.google.com.tr/search?q=%C4%B0%C3%87%C4%B0M%C4%B0ZDE+B%C4%B0R+YER&es_sm=93&source=lnms&tbm=isch&sa=X&ei=GcFUVOLkNZCS7Aadt4GwCg&ved=0CAgQ_AUoAQ&biw=1242&bih=567#facrc=_&imgdii=_&imgrc=Z1alPv_GJbQZGM%253A%3B1yFe6o9olZOSMM%3Bhttp%253A%252F%252F1.bp.blogspot.com%252F-kTO25B9jAJk%252FVB1aIGgtgWI%252FAAAAAAAAAS0%252F25o20Wcjye8%252Fs1600%252F563-Icimizde-Bir-Yer.jpg%3Bhttp%253A%252F%252Fekitap-ebook.blogspot.com%252F2014%252F09%252Fahmet-altan-icimizde-bir-yer-ekitap.html%3B316%3B475 https://www.google.com.tr/search?q=%C4%B0%C3%87%C4%B0M%C4%B0ZDE+B%C4%B0R+YER&es_sm=93&biw=1242&bih=567&source=lnms&tbm=isch&sa=X&ei=lsRUVJCdIcTTaOXTgagI&ved=0CAgQ_AUoAQ#facrc=_&imgdii=_&imgrc=Wx_GugxSIGOwlM%253A%3Bz9inoX3PSMFcdM%3Bhttp%253A%252F%252F4.bp.blogspot.com%252F-uFK439uB8Ig%252FUvdw1HZ8EXI%252FAAAAAAAAAiA%252FGtT2cKXDeos%252Fs1600%252Ficimizdebiryergra.jpg%3Bhttp%253A%252F%252Fmarjinalyaklasimlar.blogspot.com%252F%3B547%3B600 http://tr.wikipedia.org/wiki/Ahmet_Altan Ahmet Altan İçimizde Bir Yer YASAV!1Büşra Nur Yasav 21201348 Aslı Uçar 18 Kasım 2014 Dev Kız Okudukça sıradanlaşan yazılar misali yaşadıkça solan bir hayatın ortasında, tek başınalığın hikayesi bu. Bunların hepsi ne bir peri masalında ne de bir bilim kurgu ﬁlminde geçiyor. Hatta yaşayanının bir adı yok; bir kedisi bile. Küçükken Amélie izleyip Amélie olmaya karar vermiş, olağanüstü sıradan bir dev kız varmış sadece bir de devliğinin aksine küçük adımlarla değiştirmeye çalıştığı çevresi. Değiştirmek dedim de bu değişim öyle kolay olmuyormuş tabi ki. Zaten bu kız da bir süre sonra yorulmuş, kendini bırakmış. Parmakları sigara içmekten sararmış, saçları geceleri gözyaşlarıyla sulanmış; baktığınızda çorapları bile farklı olan aklı kör, üstü başı kül içerisindeki bu kız, üstüne üstlük bir de aşık olmuş. Her aşık gibi midesinde pervane olmuş kelebekler; yemekten içmekten kesilmiş. Bir de kül kokulu her gece sevdiğini düşünür, uyuyamaz olmuş. Fark edilmekmiş derdi her seven gibi. Tamam o devliğiyle farketmiş tabi insanlar. Bakmışlar ona hatta , ama gerçekten hiç kimse görememiş bu dev kızı. Zaten devliği de bir süre sonra sıradanlaşmış. İyice yalnızlaşmış. Rastgele bir günün, rastgele bir saatinde, kendini bir bankta otururken aynı halde buluvermiş. Hani olur ya anlık dahi olsa kendisine yabancılaşır insan, işte o yabancılaşmayla soğumuş kendisinden. Kendimi ben bile sevmiyorum, o nasıl sevsin diye düşünmüş ve söz vermiş tüm benliğiyle, değişeceğim diye. Önce görünürden başlamak gerekir demiş ve aramış bulmuş çoraplarının teklerini. Ve ağlamamış o gece sanki anormal olan buymuş gibi. Ertesi sabah kalktığında artık birbirinin aynı çorapları ve mordan ziyade lila rengi göz altı torbaları varmış. Bakmış kendisine, bu ufak değişiklik bile gözlerini parlatmış. Bir sonraki gün için ise hedeﬁ kafasında çoktan belliymiş: üstünden külleri savurmak. Gün boyu uğraşmış kıyafetlerine sinen sigara küllerini temizlemek için, hatta ne giyeceğini de seçmiş ve yine sakin mi sakin bir uykuya dalmış. Kalbinde ertesi gün farklı olacağının huzuru ve sevdiğini rüyasında görebilme ihtimalinin heyecanı varmış. Otlu peynir kokusuyla uyandığı ertesi günün sabahı hemen giyinip aynaya baktığında ise hemen bir şeylerin farklı olduğunu farketmiş. TÜRKÇE 102YASAV!2Hayır sadece üstündekiler değilmiş değişen. Çenesini görebilmiş aynada. Daha önce hiç göremiyormuş ki bu aynada yüzünü. Kısalmış mı? Olayın şokuyla hemen eline bir mezura alıp ölçmeye çalışmış kendini. Parmakları suda kaynayan bir yumurta ritmiyle dans ederken heyecandan, bilmem kaçıncı denemesinde nihayete ermiş bütün özlemi. Tahminlerine göre üç santim kısalmış. Onun haberi yokmuş ama gerçekte beş santimmiş giden. Kısalmasının nedeni beyninin ücra bir köşesinde kendine büyük bir bilinmezlikle güzel bir yer edinirken, o önceliğini değiştirmemiş: büyük değişim kararını son hızla uygulamaya devam edecekmiş. Saçlarını değiştirdiği günün ertesinde aynada ağzını hatta burnunun ucunu da görebilmiş. O an kafasında molotoﬂar çakmış: Anlamış ki bu değişikliklermiş boyunu kısaltan. Sen misin bunu öğrenen misali makyaj yapmış, iki santim eksilmiş. Yeni bir çanta ile üç santim gitmiş. Artık aynada kendisi görebiliyormuş. Üstelik sadece dışındaki değişiklerle de kısalmıyormuş boyu. Yalan söylemiş durduk yere kısalmış, dedikodu yapmış kısalmış. Sevdiğimin yanındaki kızlardan bir farkım yok, beni de sevebilir öyleyse diye avutmuş kendini. Fakat daha gitmesi gereken dört santim varmış; muhteşem olabilmek için son dört santim… Nasıl kısalacağını bilmez halde gitmiş okuluna, göz ucuyla kendisine benzettiği birkaç kişinin yanına oturmuş ürkekçe. Ders geçtikçe, farkına bile varmamış onlara nasıl uyum sağladığının. Nihayetinde kendini, hangi kremleri kullandığından başlayıp da çantasını bilmem kaç liraya aldığını; gözlüklerini nasıl getirttiğinden tutup da kemerinin aynısının sahtesini nasıl gördüğünü ve bunun ne kadar iğrenç göründüğünden bahsederken, üstüne üstlük bundan değişik bir zevk alırken bulmuş. Görev tamamlanmış. O günün gecesinde ise ertesi güne muhteşem olarak başlayacak olmasının sevinciyle yatağa girmiş. Amélie olacak olmanın bir anlamı yokmuş artık onun için. Klasik bir vicdan azabıyla da dolmamış içi. Onu, o yapan değerlerden bu kadar çabuk vazgeçebilmenin, farklı olacağım derken sıradanlaşmanın üzüntüsü ise hiç yokmuş. Zira azıcık dahi bu duygular oluşsaymış içinde, bu yazı artık bir masal olurmuş. TÜRKÇE 102ASLINDA HER YERDE Amerikan Güzeli’nin olay örgüsünü sadece somut gözlerle inceleyenler filmi absürt, hatta sapkın olmakla suçlayabilir. Ancak bu, filme yapılacak büyük bir acımasızlıktır. Küçük bir bozukluğun bile iki yüzü varken bir film nasıl sadece görünen yüzüne göre yargılanabilir ki? Güzellik ve estetiğin varoluşçu bir pencereden incelendiği bu 1999 yapımı filmde anlatılmak istenen tabii ki kendi kızının kız arkadaşını arzulayan orta yaşlı bir Amerikan erkeğinden fazlası. American Beauty, varoluştaki güzelliği ve bu güzelliğin ne kadar fazla olduğunu seyirciye fark ettirmeye çabalarken güzelliğin kapsamı, niteliği, öznelliği ve insan hayatına etkilerini düşündürtüyor içten içe. Ben de haliyle sordum kendime, “Güzellik nedir?” diye. Estetik ve insan beğenisi içerisinde insan faktörü bulundurmasından mütevellit kaymaz zeminlere oturtulamayan kavramlardır. Bu bağlamda güzelliğin tanımının üzerine tartışmalar yaşanması ve insanlardan farklı fikirler çıkması bir hayli normaldir. Bu fikirler arasında kendimi en yakın hissettiğim görüş fayda gözetmeden ve olduğu haliyle var olduğu için beğenilen varlıkları güzel kabul eden görüştür. Fayda gözetilmemesi lazım çünkü fayda gözetilirse öznenin söz konusu nesneye yönelik beğenisi pragmatik sebeplerden etkilenir. Ayrıca olduğu haliyle beğenilmesi gerekir çünkü daha güzele ulaşmak amacıyla değiştirilmeye ihtiyaç duyan bir nesne yeterince güzel değil demektir. “Güzel” bir nesnenin öznede yarattığı hoşnutluk sonucu ise estetik haz oluşur. Estetik hazzın kişiyi harekete geçirebilme yetisinin olduğunu düşünüyorum. Çünkü özne kendisine hoşnutluk veren bir nesnenin verdiği hissiyattan kolay kolay vazgeçmek istemez, kovalar onu. Çok hoşumuza giden bir müziği nasıl tekrar tekrar dinleyip bize yaşattığı güzel hissiyatın tadını çıkartıyorsak o nesnenin güzelliğini de tekrar tekrar özümsemek isteriz. Bu istek o nesneye ulaşmak için bir çaba ortaya çıkartır. Estetik haz, nesne ile duyular aracılığıyla bağlantıda olunduğu sürece hissedilir ve bu sürekliliği sağlamanın en basit yolu o nesneyi elde etmektir. Kişi nesneyi deneyimleme hakkını kendi eline aldığı zaman istediği vakit, istediği kadar bu hazdan faydalanabilir. Ancak bir şey elde etmek için istemek yeterli değildir, çaba gerekir. İşte bu noktada “güzel”, özneyi harekete geçirir. Öznenin güzellik için harekete geçmesi önemli bir detay çünkü film boyunca karakterlerin kendi güzel tanımlarını kovalarken katlandıkları zahmetler açık bir şekilde gösteriliyor. “Kendi güzel tanımları” derken kendi kelimesini kullandım çünkü her karakterin “güzel”i birbirinden ayrı. Bu noktada “güzel” kavramının değişkenliğinden bahsedebiliriz. İnsanlar birbirinden farklıdır. Bu durumun temel sebebi doğdukları çevre, zaman, mekân, durumlarındaki ve genetik materyallerindeki farklılıklarda yatar. Yetiştirilme şekilleri yaşamlarına yön verir. Her ne kadar akıllardaki “güzel” kavramının nereden köken aldığını kestirmek şu anki bilgilerimizle mümkün olmasa da bunun insanların farklı olmasının altında yatan sebeple paralellik gösterdiği aşikâr. Doğal olarak da aynı nesnenin farklı süjelerde aynı estetik hazzı uyandırması mümkün olmuyor. Objelerin varoluştan güzel olduğunu ve bunu gören gözlerin bu güzelliği algıladığını söylemek yanlış olur, doğru olan ise aynı objenin farklı süjelerin benzer duyu organları tarafından algılanıp bu nesnenin süjelerin zihinlerinde var olan farklı güzellik ölçütlerince değerlendirilmesi sonucu farklı yargıların ortaya çıkmasıdır. Bundandır ki bir insanın uğruna varını yoğunu vereceği bir nesne başkası için bakmak için enerji harcanacak kadar bile değerli değildir. Peki “güzel”e ulaşma çabası bir insanın hayatını ne ölçüde etkileyebilir? Aslında bu sorunun cevabını film gayet güzel veriyor. İlk paragrafta bahsettiğim orta yaşlı Amerikan erkeği, arzusuna ulaşmak için yaşam şeklini tamamen değiştiriyor. Annesinin karnından çıktığından beri varmış gibi görünen o bira göbeğini yok etmek için tüm gününü spor yaparak geçiriyor en basitinden. Spor yapmak yorucu bir iştir ve uzun süre devam ettirilebilmesi için hedefe güçlü bir riayet gerektirir. İşte bu “güzel” amacının aklından bir saniye bile olsa çıkmadığının en açık göstergesi. Kişinin neler yapabileceği güzele olan arzusu kadardır. Arzu bir motivasyondur. Harekete geçiricidir. Yaşamak için bir sebeptir belki de. Her gün yataktan çıkmamızın sebebi hayatımızı güzelliklere boğmak istememiz değil midir? Dünyanın bütün güzelliklerini tatmak, ulaşmak onlara… Filmdeki sadece uç bir örnek veya uç miktarda bir arzu ama temelde bizi harekete geçiren ile söz konusu karakteri harekete geçiren motivasyon aynı değil mi? Hepimiz kendi arzularımızı gerçekleştirmek üzere yaşamıyor muyuz? Bu arzuların temelinde “güzel” diye nitelendirdiklerimiz yatmıyor mu? Evet, yatıyor. Bir başka deyişle güzellikler hayatımıza hayat dememizi sağlıyor. Pusulamızın kırmızı okunu takip ederek sekerek ilerliyoruz birinden diğerine. Asla unutmamız gerekir ki güzeli güzel yapan bizleriz. Güzellikler tükeniyor gibi gözüktüğü zaman evrene değil kendimize çevirmeliyiz parmakları. Tükenen bir şey yoktur, sadece küçük bir hatırlatmaya ihtiyaç vardır. Mesela akşam eve dönerken yol kenarında kimsenin ihtiyaç duymadığı, pislikten rengi griye çalan bir poşet dans etmeye başlar rüzgârla ansızın. Hatırlamamızı sağlar “bazen dünyada çok fazla güzellik olduğunu”. Özümseyemeyeceğimiz kadar fazla olduğunu… Mehmet Kaan Acar Kaynakça Bruce Cohen ve Dan Jinks (Yapımcı), Alan Ball (Senarist), Sam Mendes (Yönetmen). (1999)” American Beauty” DreamWorks Dilara DEMİREL BİR YÜZÜN ARKASINDA SAKLANANLAR Hiç beklemediğiniz bir anda hiç olmadığınız birisiymiş gibi, çevrenizden tamamen yabancılaşmış hissettiğiniz oldu mu? Ya da aslında davrandığınız şekilde bir insan olmadığınız düşüncesinin bedeninizi ele geçirdiği oldu mu? Kevin bu sorulara hayatının büyük bir bölümünde ‘Evet.’ diyerek cevap vermek zorunda kaldı istemsizce. Uyanmakta olan yirmi dördüncü kişiliğine merhaba derken elinde yapabileceği hiçbir şey yoktu oysa ki. Değişimin içinde kaybolurken yapabileceği en ufak bir şey yoktu durumu tersine çevirmek için. Çevrenizde tanıdığınız onlarca insanın tek bir bedende bir araya geldiğini düşünün. Yolda yürürken annesinin ellerine minicik bedenini o hayatta tutuyormuşçasına sarılan küçük bir çocuk, alışverişinizi bitirip mağazadan çıkarken para üstünüzü veren güleryüzlü kasiyer bir kadın, yolda poşetlerini taşımasına yardım ettiğiniz elli yaşlarında bir adam... Aynı yüzün arkasında saklanan onlarca kişilik... Siz daha birine alışamadan diğeriyle henüz tanışmadığınızı düşünün. Kasiyer kadının bir anda hesapları karıştırıp küçük bir çocuğa dönüştüğünü, yaşlı amcanın poşetleri size uzatıp cebinden çıkardığı bozuklukları para üstünüz diyerek verdiğini hayal edin. Üzerinde biraz kafa yorunca durumun korkutucu mu yoksa aslında bizim ‘normal’ olarak nitelendirdiğimiz hayatlarımızdan farklı olup olmadığını fark etmek uzun sürmez benim kanımca. Hergün yüz yüze geldiğimiz onlarca farklı kişilik insanlara birer birer dağıtılınca sorun olmaz da, birkaç tanesi tek bir insanda bir araya gelince neden bu kadar korkarız ki? Ve neden yardımcı olmak yerine onları kendimizden hergün bir adım daha uzaklaştırarak daha da yabancılaşmalarına sebep oluruz kendilerinden? Oysa onların tek ihtiyacı olan kendileri olabilmekken... Ara ara ‘Ben buyum!’ diyerek övündüğünüzün kişilikleriniz arasında kaybolup hangisi olduğunuza asla karar veremediğiniz zamanları yaşadığınızı düşünün mesela. Nasıl da ürperir tüm bedeniniz bu fikrin düşüncesiyle bile! Peki şimdi de, tüm bu kişiliklerinizin hakimiyetinin sizde olduğunu hayal edin. Neler yapardınız? Ne kadar ileri giderdiniz? İstediğiniz zaman küçük bir çocuk, istediğiniz zaman bir bilim adamı ve hatta istediğiniz zaman bir dahinin zihnine sahip olduğunuz düşüncesi ne kadar da çekici gelir hepinize. Ciddi bir surat ifadesi ile bunu hayal ettiğinizi, aklınıza gelen çılgınca fikirleri ve hatta karamsızlığı hissedebiliyorum bu satırları yazdığım parmak uçlarımdan. Hangi öğrenci istemez ki matematik sınavındayken öğretmeninin yerinde olup tüm soruları çözmeyi? Ya da kim istemez ki o güzel sergilerde gördüğü resimleri kendisinin çizebilmesini ve dünyanın en ünlü ressamlarından birisi olmayı? Her birimizin hangi durumlarda kimlerin yerinde olmak istediğini buraya yazmak zorunda kalsam cilt cilt kitaplar çıkardı büyük ihtimalle ortaya işin sonunda. İnsanoğlunun içinde yatan ilkel bir kişilik olduğuna inanmışımdır her zaman. Sınırlamalar, kurallar ve yargılamalar olmayan bir dünyada yaşadığımızı hayal etmek her zaman korkutmuştur bu yüzden beni istemsizce. Durduralamaz olmanın kötü sonuçları yüzünden tarih boyunca belirli sınırlamalara tabi tutulmuşuzdur bu yüzden. Her devlet ve her kurum sınırlamıştır hakimiyeti altında olan insan topluluklarını sonu gelmez kaoslardan korumak için kendini. Ama her zaman bir noktadan sonra patlak vermiştir bu sınırlamalar tarih boyunca. Bu yüzden onlarca katliam, savaş ve felaket olaylarını ezberlemek zorunda kalırız sorumlusu olduğumuz o tarih derslerinde. Sorgulamadan ve üzerinde düşünmeden ezberleriz sadece onlarca şeyi. Kevin da sınırlanmıştı yabancı ve yanlış geldiği için birileri tarafından. Ama tıpkı tarih sahnelerinde olduğu gibi o da patlak verdi bir noktadan sonra engellenemez bir şekilde. Sonunda da, pek şaşırtıcı olmasa gerek ki, kaoslarla yüzleşti çevresindeki onlarca insan sonu gelmez bir şekilde. KENDİMİZLE BAŞ BAŞA Yıllarca, hedeﬂerimize ulaştığımızda, olmak istediğimiz yerde olduğumuzda ya da istenilen şartlara bir şekilde eriştiğimizde hiç sorunumuz olmayacakmış gibi mutlu hissedeceğimizi düşünmüştüm. Ne yazık ki durumun öyle olmadığını çok geç fark ettim. Huzurlu hissetmek için bir şeylerin gerçekleşmesi gerekmediğini sonradan öğrendim, çok sonradan. İstediğimiz şehirde yaşayınca mutlu oluruz sandım, çok iyi standartlara sahip okullara gidersek mutlu oluruz sandım, istediğimiz gibi bir işe ve devamında parlak bir kariyere sahip olunca mutlu oluruz sandım, yanılmışım. Gittiğimiz yerde aramamalıymışız tüm bunları, hiç gerek yokmuş. Zaten biz nereye gidersek bizle gelirmiş o güzel hisler. Mutlu olup olmamak bir tercihmiş, işler ne kadar kötü giderse gitsin ya da her şey ne kadar yolunda olursa olsun, insan kendisine çizdiği sınırlar kadar mutlu olur. Tıpkı bunun gibi, birçok duygunun da tercihen ama farkında olmadan yaşandığını düşünüyorum. O kadar durum var buna örnek verebileceğim, ama benim en çok düşündüğüm nedir diye sorarsanız vereceğim cevap, yalnızlık olur. İnsanları sürekli bundan bahsederken duyabilirsiniz. Ne şarkılar söylenmiştir bunun üstüne, ne şiirler yazılmıştır, ne ﬁlmler çekilmiştir… Peki, nedir bu yalnızlık? Nasıl tanımlarız biz bu olguyu?Yalnızlık, bir tutam hüzündür aslında, sakinliktir, kimsesizliktir; özgürlük kokar, bir tercihtir, huzurludur başlarda ama fazla dozda alındığı taktirde insanın ayarını bozar, o yüzden gerektiği kadar alınıp tadına varılmasından yanayım. Genelde kötü bir şeymiş gibi yansıtılıyor, ben o durumdan pek hoşlanmıyorum. Bu şey gibi geliyor, hiç adabıyla güzel bir balık yememiş birinin balığı sevmediğini söylemesi. Daha bu olgunun güzelliklerini fark edemeden yapıştırıyorlar etiketini. Oysa siz hiç kendinizle baş başa bir yemek yediniz mi? Hiç kendinizle dertleştiniz mi? En sevdiğiniz şarkıyı bir de kendinizle paylaştınız mı, dinlediniz mi birlikte? Karanlık bastırıp herkes odasına çekildiğinde tadını çıkardınız mı o sükutun? Ben çıkardım, uzun yıllardır bunları düşünür dururum. Kardeşim olmadı, kalabalık bir ailem hiç yoktu. Sık sık yalnız kalırdım, kendimi dinleme fırsatı bulurdum. Bu hissin en tatlı zamanları gecedir, ışığı sevmem, karanlık tercihimdir. Rengiyle tüm sıkıntıları kara bir örtüyle gizler. Gündüzün Güneş’i varsa, gecenin de Ay’ı vardır. Bir de vurmuşsa o Ay güzelim denize, işte o zaman anlatabiliriz demektir tüm sıkıntılarımızı yakamoza. İşte o saatten sonra kelimelerin ağızdan dökülmesine gerek bile duymadan rahatlamaya başlarsınız. Her bir dalgasıyla alır götürür deniz o kötü düşüncelerinizi aklınızdan. İyi güzel de, hayat şartları el vermiyor bazen bunlara diyeceksiniz. Nitekim haklısınız, eğitimim için Ankara’ya geldiğimden beridir içimde bir burukluk var, tarif edemediğim bir sıkıntı böyle kalbimden beynime uzanan. Bir anda fark ettim neyin eksik olduğunu. Ben uzun zamandır anlatamıyorum içimdekileri denizlere, gidip oturamıyorum o güzel yakamozun karşısında kendimle baş başa. Çok sürmedi beni idare edecek bir çözüm yoluyla gelmem. Madem denizlerimiz ve yakamozlarımız yok, ben de ışıklara sığındım. Işıklar evet, gökyüzündeki yıldız denen sayamayacağım kadar çok ve güzel, herbirinin ayrı bir adı ve hikayesi olan minik ışıklara. İnanmak istedim, biliyordum aslında onların kendi ışıklarını bile üretemediklerini, biliyordum başkasının ışığını yansıttıklarını ama ben onları düzeltme ihtiyacı hissetmedim, onlar da beni reddetme girişiminde bulunmadılar. Aramızda kalsın, zaten uzun zamandır fakındaydım o güzel ışıkların. Yalnızca çevremdeki diğer yansımaların güzelliğinden o minik yansımaların tadına tam anlamıyla varamamıştım. İşte şimdi kaldık onlarla baş başa, ne denizim var ne yakamozum. Unutmadan, bir de şehrin ışıkları var bana geceleri eşlik eden. Size tüm yansımalarını çekinmeden sunacak yüksekçe bir tepe bulursanız sorun çözülmüştür, onlarda eşlik eder size yalnızlığınızda. Peki bu yalnızlık hep iyi bir şey midir, hep sessizliğin güzel yanı mıdır? gibi soruların savaşını ben de kendimle verdim. Fark ettim ki hiç masum değilmiş bu yalnızlık. Alışkanlık yapar, insanın peşini bırakmaz. Bencildir öte yandan, istemez bir tek insanı bile çevresinde, kendine çeker, cesareti kırar. Yeri gelir basit bir soruyu bile soramaz hale gelirsiniz başkalarına, bahaneler üretirsiniz sormaya tenezzül etmediğiniz gibi. Yalandır hepsi, yalnızlığımızın yalanları. Bir de sık sık duyduğumuz bir tabir vardır. Kalabalıklar içinde yalnızlık. İfadenin klişeliği hevesimi kırsa da, doğruluğu yadsıyamayacağım kadar gerçek. Çevrenizin insanlardan yoksunluğu değildir doğru cümle. Etrafınızda onlarca kişi olsa da, onlarla iletişiminizi belli oranda sürdürseniz de bu yalnız olmadığınız anlamına gelmez. Nereye gidersek bizimle gelir yalnızlık, kimle birlikteysek umrunda olmaz, öylece durur içimizde.Murathan Mungan’ın söylediği gibidir biraz da “Her insan, kendi olması karşılığında topluma bir bedel öder. Az ya da çok, ama mutlaka bir bedel. Kimse bedelsiz kendi olamaz. Bu bedel çoğu kez yalnızlıktır. ” Başka biri gibi davranmamıza en çok gerek olmadığı an, yalnız olduğumuz andır. Kendimiz olmayı bize öğretendir. İç sesimizle baş başa kalmamıza izin verir. Derinlerimizi keşfetmemize olanak sağlar. Bize kattıklarını fark edip gerektiği kadar alındığında yanınıza en büyük yoldaştır yalnızlık. Selin Büşra Özbeden Mehmet Alperen ERTAŞ TUTAMIYORUM ZAMANI Kemik İnadı adlı şiir kitabını okuduktan sonra insanların rahat etme anlayışına bir yorum getirmek istediğim şöyle ki: Hayatta sürekli bir şeyler yapıp rahat etme, yarını kurtarma telaşı içinde yaşayıp gidiyoruz. Anasınıfında okuma yazma öğrenirken şunu öğrensem de bir rahat etsem derken ne ara bu kadar hızlı ve farkında olmadan geçti zaman değil mi? Zaten öyle değil midir? Ortaokuldayken şu lise bitse de bir rahatlasam, liseye geçersin burası daha zormuş dersin şu üniversiteyi bir kazanıyım dersin, üniversite daha zor gelir bir iş, bir kpss, bir yds bir yüksek lisansı derken bir bakmışsın yolun yarısına gelmişsin. Bende bir huy vardır bir yaşlı amcayla bir araya geldin mi hep sorarım amca zaman nasıl geçti diye istisnasız hepsiz aynı şeyi farklı tarzlarda der. Kimisi göz açıp kapayıncaya kadar der kimisi su gibi geldi geçti der. Peki insan bu kadar rahat edeyim istiyor, çalışıyor, çabalıyor ama dikkat edersek en rahat olanlar hep en çok şikayet edenler olarak göze çarpıyor. İstirahat halinde yaşayanlar, rahat döşeğinde uzananların çoğu daha fazla sıkıntı çekiyor. Çünkü, bu tip insanlar ömründen şikayet ediyor daha hızlı ve eğlenceli geçmesini istiyor. Fakat, tam tersi olarak , çalışanlar ve iş görenler ise haline şükrediyor ve keşke biraz daha zamanım olsaydı da şu işi de bitirseydim diyor. Bu sırdandır ki rahat zahmette zahmet rahattadır sözü atasözü olarak karşımıza çıkıyor.Bende aynı şekilde çalıştığım zaman daha rahat olduğumu ve hayattan daha zevk aldığımı hissediyorum. Ben kendimden biliyorum. Tüm yıl yaz tatili gelse de kurtulsak derim ama yaz tatili gelince de artık okullar açılsa derim. Hani bir söz vardır ya, insan ulaştığı şeyin nankörü ulaşamadığı şeyin delisidir diye benim ki aynı o hesap sanki. Hem düşünüyorum hayatta yaşadığım en zevki anları en çok yorulduğum zamanlar oluyor genellikle. İnsan bir sıkıntı çekmeden bir şeyin tadını alamıyor
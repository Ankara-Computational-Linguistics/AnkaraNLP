arkasında durup onu yüreklendirdikleri için ailesine kızgın değil. Ama kırgın. Halil Sezen'in yerine parasız pulsuz, arabasız çulsuz birine gönül vermiş olsaydı Nisa, ona da aynı hoşgörüyü gösterecekler miydi. Tabii ki hayır. Hepsi birden ayağa kalkıp, Deli misin sen kızım. Çulsuzun teki için okul bırakılır mı. diye karşı çıkacaklardı kesinlikle. Ama Halil Sezen deyince akan sular dururdu. Para, mevki, şan, şöhret gibi her devirde geçerli kavramların önünde kim durabilirdi ki... Aşk'ın evliliğe, âşık'ın eşe dönüştüğü noktada bozuluveren büyüyü yeniden yaşamak mümkün değil. Deniyor Nisa, ama başaramıyor. Biricik aşkı, tutkulu sevdası Halil'le kocası Halil Sezen arasındaki ortak ya da taban tabana zıt noktaları bulup çıkarmaya çalışmaktan yorgun düşüyor. Aslında, hâlâ seviyor onu. Ancak şekil değiştirmiş dipdiri, köpük köpük dalgalı davetkâr denizlerden, dingin su birikintilerine dönüşmüş sevgisiyle. Sığ, heyecansız, eski coşkuyu asla veremeyen... Başlangıçtaki yoğun, patırtılı tutkunun yerini alan sessiz, sakin, yumuşacık sevgi de beraberliklerini yürütmek için yeterli. Bundan sonrasında bu kadarıyla yetinmek zorunda olduğunun bilincinde Nisa. Yakın çevresindeki pek çok evliliğin, çok daha cılız sevgilerle hatta sevgisizliğe rağmen yürüdüğünün de farkında. İçinde usul usul palazlanan isyanı bastırmaktan başka çaresi yok. Artık âşık olmasa da seviyor kocasını, iyi bir insan o. Dışlanmayı, ötelenmeyi asla hak etmiyor. Nisa'nın bilinçaltındaki örtülü reddediş de ona karşı olmamalı. Evet, Nisa'nın hasmı kocası değil, onu Halil Sezen yapan yan özellikler. Bunların başında da para geliyor. İşte Nisa Sezen'in alışveriş tutkusunun gerisinde yatan gerçek neden. Kendisi bile farkında değil belki. Yaşadığı olumsuzluklar, çektiği acıların nedeni olarak gördüğü paraya düşman etmiş onu. Dışlamıyor parayı tam tersine güçlü bir beraberlik, dışardan bakılınca hoş bir uyum var aralarında. Hesapsızca harcayarak, horlayarak, değersizleştirerek paradan intikamını alıyor Nisa. Tüm safhalarını ve ayrıntılarını bire bir bilemese de Nehir'in ulaştığı sonuç bu. Gözünün önüne getirdiği, Nisa Hanım'ın alışveriş yaparkenki halleri de bu kanısını fazlasıyla doğruluyor. Gerçek anlamda alışveriş tutkunu bile sayılmaz Nisa Hanım. Vitrinde gördüğü her şeye sahip olmak için yanıp tutuşanlardan değil. Alışverişin seçme, beğenme, ardından da alıp kendine mal etme safhaları ilgilendirmiyor onu. Ancak sıra ödemeye geldiğinde, cüzdanına davranıp para çıkarmaya yeltenirken şahin kesiliyor. İşte o an, garip ışıltılar uçuşuyor gözlerinde. Aldığı şey ne kadar pahalıysa duyduğu keyif de o denli güçlü oluyor. Banka kartı kullanmıyor, kullandığını hiç görmedi Nehir. Parayla teması doğrudan, aracısız. Eli banknota değecek ki harcadığını hissedebilsin... Masanın üzerini donatan, çoğunun yenmeyeceği baştan belli yiyecek bolluğuna bakarken, Nisa Hanım'ın davranışlarını eskisi kadar yadırgamadığını fark ediyor Nehir. Ve onu çok sevdiğini. Nisa Sultan'ın yüreğinin şifresini çözdüğünden belki. Ya da kendini, onun, zaaflarıyla bütünleşmiş haline yakın hissettiğinden. Nedeni her ne olursa olsun eksileriyle artılarıyla, zayıflıklarıyla gücüyle, kişiliğini belirleyen farklılıklarıyla gösterdiği ya da özellikle gizlediği değişken çehreleriyle her haliyle, her tavrıyla bu kadını seviyor Nehir... P aris'ten döndükleri günden düğün gecesine kadarki zaman dilimini, sabaha karşı görülen, aydınlığa kapı açtıkları için gerçeklik paylarının diğerlerinden fazla olduğuna inanılan seher düşlerine benzetiyor Nehir. Ne tümüyle içinde, düşü gören ne de ilgisiz ve yabancı yaşananlara. Kenarda durup çekimleri izleyen, yalnızca rol sırası geldiğinde film karesine giren yan karakterlerden biri gibi hissediyor kendini. Hazırlıkların ortasında yer alması mümkün değil Nehir'in. Evlenmenin yanında, yepyeni bir iş kurmanın da telaşı içinde çünkü. Düğün arifesinde olacak şey değil, diye söyleniyor Nevin. İki ay sonraya erteleseydiniz ya şu işi. Erteleyemezler. Nevzat Bey, Ağızdan Ağıza Pazarlama bölümüne özerklik tanımış, Nokta Reklam Ajansı'nın ortağı konumunda yeni bir şirket kurulmasına yeşil ışık yakmışken... Şirketin kurucusu, sorumlusu ve patronu Nehir olacak üstelik. Ne zamandır bekliyorlardı zaten... Şirketin içinden yeni bir şirket çıkarma çalışmaları, aylar öncesinden başlamıştı. Hakan, Pınar ve başarılı proje koordinatörlerinden Tolga da beyin takımı olarak Nehir'in yanında yer alacaklardı. Yeni şirketin kurulumunu, düğün armağanı niyetine sunmuştu Nevzat Bey. Ertelenmesi söz konusu olamazdı. Özel hayatıyla iş hayatının aynı anda atağa kalkması, Nehir'in yaptığı bir zamanlama hatası değildi. Kendiliğinden, doğaçlama gelişmişti her şey. İki misli düşünüp iki misli yorulacak, oradan oraya koşturmaktan helak olacaktı belki ama kavuşacağı çifte mutluluk için değerdi doğrusu. Neyse ki çevresi, onun yerine, onun için canla başla çalışan sadık bir gönüllüler ordusuyla sarılmıştı. Deniz, hem Nehir'in şehirdeki evinin, hem de Beylikdüzü'ndeki konağın iç dekorasyonuyla ilgileniyor Nisa ile Nevin el ele vermiş, her iki evi de oturulur hale getirmek için geceli gündüzlü çalışıyorlardı. Hafta sonları İzmir'den gelen Ali Enişte'yle büyük patron Halil Sezen'e, yapılanlara övgü yağdırmak dışında fazla iş düşmüyordu. *** İki hafta sonra evlenecek gelin adayı kendisi değilmiş gibi, oturacağı evden çok işyeriyle ilgilenmek zorunda kalan Nehir, duyduğu eziklikten kurtulmanın yolunu, Nisa Hanım'la ablası Nevin' in icraatlarına kayıtsız şartsız alkış tutmakta buluyor. Beğenmemezlik gibi bir lüksü yok, hiç karışmıyor işlerine. Nisa Sultan'ın arayıp da bulamadığı fırsat... Sınırsız para harcama özgürlüğünü sonuna kadar kullanıyor. Oğlunun düğün alışverişi. Tutabilene aşk olsun... Aldığına verdiğine kimselerin karışmadığı tam tersine, alınanlar için kutlanıp alacakları için yüreklendirildiği sayılı günlerin tadına doyamıyor Nisa. Ne var ki, Nehir'le yaşadıkları küçük sürtüşme (Asla tartışma denemez buna. ), doludizgin yol alırken önüne çıkıveren beklenmedik bir engel gibi, tüm keyfini kaçırmaya yetiyor... Halil Sezen o hafta sonu, İzmir'den gelen dünürünü, Ali Enişte'yi Boğaz'da ağırlamak istiyor. Bebek'teki sık sık gittikleri balıkçıda, denize karşı oturmuş, sıcacık bir sohbeti paylaşıyorlar. Gündem belli son aşamasına gelmiş hazırlıklar ve Nehir'in yeni şirketinin doğum sancıları... Düğünün yapılacağı yer, sunumlar, davetliler konusunda tüm ayrıntıları sayıp döktükten sonra Nehir'le Deniz'e dönerek, Balayı için nereyi düşünüyorsunuz. diye soruyor Nisa. Sizin için araştırdım. Seyşel Adaları, Bali, Havai... Balayının bal tadında yaşanacağı, cennet köşeleri her biri. Ha, Miami de olabilir... Ne diyorsunuz. Hazırlıksız yakalanmanın ilk şaşkınlığını üzerinden atıp konuşmayı başaran, Deniz oluyor. Balayına çıkmıyoruz biz. Daha doğrusu çıkamıyoruz. Nehir'in yeni işyeri rayına oturmadan... Gerisini duymuyor bile Nisa. Birer ateş parçasına dönüşmüş gözlerini Nehir'in üzerine dikerek, Ne demek oluyor bu. diye soruyor. Şimdi siz bana, düğünden sonra balayına çıkmayacağınızı mı söylemek istiyorsunuz. Sinirle gülüyor. İnanamıyorum. Geçerli bir açıklamanız vardır umarım. Balayına çıkmayacak değiliz, diye düzeltiyor Nehir. Söz konusu olan, küçük bir erteleme yalnızca... Kurduğumuz yeni şirketin hazırlıkları tamam. Düğünden önceki hafta da açılacak ama, ilk adımını güçlü atabilmesi için görkemli bir açılış töreni şart. Onu da ancak düğünden sonraki günler içinde yapabiliriz. Kapısı yeni açılmış bir işyerini öylece bırakıp balayına çıkmayı Deniz de, ben de içimize sindiremiyoruz. Baştan beri konuşmaları sessizce izleyen Halil Sezen, gizlemeye çalıştığı bıyık altı gülüşüyle araya girerek, Dünyasını kararttınız karımın. diyor. Düğüne gelenlere ne diyecek şimdi. Evlenip de evde oturmanızın hesabını nasıl verecek. Kolunu Nisa'nın omzuna atıyor. Dert etme sen Nisa Sultan, diyor. Davetiyelerin altına not düşeriz. ‘Yeni evli gençlerimiz iş yoğunluğundan, şimdilik balayına çıkamıyorlar. Balayı tarihi sonradan bildirilecektir.' Nasıl. İyi akıl, diye gülüyor Nisa. Ama bilmiş olun, bu konu burada kapanmaz. Uygun zamanı kollayıp iki hafta öncesinden bildireceksiniz bana. Kocasının kolunun altından sıyrılan Nisa'yı bu kez de Deniz'in kolları sarıyor. Merak etme sen güzel annem, yaz ortasını geçirmeyiz. Bir, bilemedin iki ay içinde kapını çalarız senin. Deniz, güneş, kum ağırlıklı tropik bir tatilin hayallerine dalıp gidiyor Deniz. Nehir ise umursamıyor bu ayrıntıları. Hiçbir yere gitmese de olur. Onun güneşi de, denizi de yanında zaten... *** Ama şu anda, Nehir'in yanında değil Deniz. Nerede, nasıl... hiçbir şey bilmiyor Nehir. Bütün gece, her kıpırdanışında adını sayıkladı Deniz'in. Söylemiyorlar, saklıyorlar. Doktorlar, ablası, eniştesi... Hiçbiri doğru dürüst yanıt vermiyor. Bir kendine gelse. Şu uyuşukluktan kurtulup zihnini toplayabilse, daha akılcı sorular sorup yanıtlarını alabilecek belki. Ama şu, damardan verdikleri serumun içine karışmış renk renk ağrı kesicilerle sakinleştiriciler yok mu... elini kolunu bağlıyor Nehir'in. Baş tarafı ayakucuna göre daha yüksek hastane yatağına serilmiş paramparça olmuşçasına sızlayan bedenini bir yandan diğer yana çevirmeye çalışırken, Yavaş, diyor Nevin. Bacağın alçılı, unuttun mu. Hatırlıyor artık. Kazayı da, sonrasını da. Ameliyat olduğunu, bacağına plak takıldığını, kaburgasındaki çatlağı... hepsini biliyor. Bıkmadan usanmadan, tekrar tekrar anlatıyor Nevin, ama sorular Deniz'e yönelince yanıtsız kalıyorlar nedense. Bu kez kararlı Nehir. Sonuna kadar gidecek gücü var az da olsa toparlayabiliyor zihnini. Abla... Doğruyu söyle bana. Deniz nerede. Ne oldu ona. En azından sağ olup olmadığını bilmek istiyorum. Bu benim hakkım. Anlattım sana. Merak etme, yaşıyor. Yoğun bakımda, gidip gördüm. Öylece yatmış, uyuyor... Son sözleri söylerken, sesinin titremesine engel olamıyor Nevin. Devamını getirecek, anlatacak gücü yok. Nehir de sormuyor zaten. Hastanenin ilaç kokulu havasından kaçıp kurtulmak ister gibi başını yana çevirip sımsıkı yumuyor gözlerini. İlaçların etkisine yenilerek tüm olumsuzluklarından arınan beyni, Nehir'in delice bir özlemle Deniz'e kavuşmasına tanık oluyor... Y ılın düğünü. Bu sözlerle anılacak bir düğünün kadın kahramanı olabileceğini hiç düşünmemişti Nehir. Yadırgıyor, yabancılıyor, kendine mal edip kabullenemiyor bir türlü. Nisa Hanım'ın abartılı mükemmeliyetçiliği, en ince ayrıntıların üzerinde bile titizlikle durması, anlamsız görünüyor gözüne. Kaçır beni, diyor Deniz'e düğünden iki gün önce. Bana göre değil bu işler... Ancak düğün gecesi, Avrupa'daki kraliyet ailelerinin saray düğünlerini aratmayacak görkemdeki düğünün gelini, gözbebeği, biriciği olmak da gururunu okşamıyor değil. Kelimenin tam anlamıyla Nehir'le Deniz'in düğün'ü bu. Yüreklerinin bayramı, şenliği, şöleni, toyu... Herkesten çok eğleniyor o gece Nehir'le Deniz herkesten çok dans edip, herkesten çok gülüyorlar. Herkesten daha mutlular çünkü. Yalnız orada bulunanlardan değil, dünya üzerindeki, mutlu olduğunu iddia eden diğer tüm çiftlerden daha mutlu... Düğünlerde alışılagelmiş aksaklıkların (konukların yerleştirilmesindeki sorunlar, program akışındaki oynamalar), beklenmedik aksiliklerin (pastanın ya da nikâh memurunun geç gelmesi) hiçbiri yaşanmıyor bu düğünde. Her şey son derece yolunda. Daha önce, düğün hazırlıklarına başladıkları ilk günlerde de olduğu gibi, Nisa Hanım'ın içini kaldıracak, onu farklı ve ürkütücü yorumlara yöneltecek kadar yolunda üstelik. Konuklar halinden memnun, dünürler uyumlu. Gelinle damat yürek yüreğe, bir bedenin iki parçası olmuşlar. Kız tarafı, oğlan tarafı ayrımı yok. Herkes aynı safta buluşmuş, tüm kalpler Nehir'le Deniz için atıyor sanki. Kimse kem gözle bakmıyor, hırpalayıcı dedikodular üretmiyor arkalarından. Yaşını başını almış aile büyükleri, dudakları kıpır kıpır, nazar duaları okuyup üflüyorlar ikisinin üzerine, ayrı ayrı. Allah nazarlardan saklasın. diyor Nisa da farkında olmadan sesini yükselterek. Yanı başında oturan Nevin, yüreğinde aynı ürküntüyü taşır gibi, sıcacık sesiyle yineliyor Allah nazarlardan saklasın.... *** İlk gecelerini düğünün yapıldığı otelin kral dairesinde geçiriyorlar. Onlara kalsa, oradan çıkar doğruca evlerine giderler ama, Nisa Hanım'ı daha fazla kızdırmamak için, önceden ayarlanan iki gecelik otel rezervasyonunu geri çevirmiyorlar. İki gün iki gecelik, kısacık bir balayı... Otelin en üst düzey yöneticisinden en aşağıya uzanan yelpazedeki her kademeden çalışan, ağırladıkları konukların öneminin farkında hizmette, ikramda kusur etmiyorlar. Kalacakları dairenin girişindeki halı, silme gül yapraklarıyla örtülü. Otel yönetiminin işi olmadığı belli, Deniz'in marifeti bu. Boğaz'ın gece manzarasına karşı kurulmuş masanın üzerindeki şampanya, kristal kadehler ayıklanmış iç fıstık, badem, fındık konulmuş çerezlikler, gümüş bir gondol dolusu çikolata, meyve tabağı... ise otelin yeni evlilere ilk gece ikramı. Balayı çifti olarak anılmak, olaylara düz bir bakış açısıyla bakıp dışardan göründüğü gibi kabullenmek yerine, o olayı ortaya çıkaran gelişmelerle ilgilenmeyi alışkanlık haline getirmiş olan Nehir'in pek de hoşuna giden bir durum değil. Biliyor ki, kuruyemişleri çerezliğe dolduran, çikolatalara şekil veren, meyve tabağına meyve doğrayan, sözün özü bu masayı hazırlamakta emeği geçenler (Yatacakları yatağın çarşaflarını serenlerle banyo havlularını yerleştirenleri düşünmek bile istemiyor Nehir. ), ikram faslının proje mimarları, halkla ilişkiler müdiresinden masayı kuran aşçısına, işçisine, temizlikçisine kadar eli değen, gözü ilişen, kulağı duyan herkes, onların ilk gece'lerini geçirmek için bu otelde kaldıklarını biliyorlar. Herkesin gözünde birbirine benzer, sevecen, ne yaparlarsa yapsınlar hoşgörüyle karşılanacaklarının peşinen garantisini veren, yumuşacık, sözüm ona anlayışlı bakışlar... Hele ertesi sabah.... Koridorda karşılaşılan kat görevlisi, asansörcü ya da temizlikçi kadının yüzünde yakalanacak mahcubiyet ifadesi... Ortada bir suç varmış da o suçu görmezden geliyorlarmış gibi. İşlenen günahı paylaşırcasına kızaran yüzler, hafiften öne eğilen başlar... Ya da tam tersi, küstahçasına, hesap sorar gibi fırlatılan bıçkın bakışlar E, n'aber. Nasıl geçti gece. diye soruverecekmiş gibi kıvrılan alaycı dudaklar... İşte bu yüzden, son derece huzursuz Nehir. Doğadaki nehirlerle denizler birbirleriyle bütünleşirken, nehirler tüm coşkularıyla denizlere aktığında, birileri çıkıp da, Nasıl. diye soruyor mu. Onlara da, ima yoluyla bile olsa hiçbir şey sorulmamalı. Mutluluğun eşiğinden yeni geçmiş çiçeği burnunda evlilerle her karşılaşıldığında ağızlar yüzler oynamamalı, fısır fısır konuşulmamalı arkalarından. Nehir kadar önemsemiyor bunları Deniz her yeni evlenenin yaşadığı, yaşanması gereken bir süreç olarak değerlendiriyor. Canından çok sevdiği karısının üzülmesini, mutlulukla ışıldayan yüzüne küçücük bir gölgenin izinin bile düşmesini istemiyor ama, bu özel günlerde sarmaş dolaş, el ele, yürek yüreğe, ten tene dolaşmaktan vazgeçmeye de hiç niyeti yok. Kaldıkları daireden çok az çıkıyorlar zaten. Ancak, ikinci günün sabahı, odalarında yaptıkları kahvaltının ardından, Havuza girelim, diyor Nehir. Boğazın masmaviliğiyle yarışır mavilikte, billur berraklığındaki suyu görüp de dayanmak mümkün mü... Mayolarını giyip asansörle havuz katına iniyorlar. Asansörün açıldığı sahanlıkta, asansörde ve yürüdükleri koridorlar boyunca karşılaştıkları otel çalışanı ya da müşterilerden hiçbiri, balayı çifti muamelesi yapmıyor bugün. Alıştılar galiba, diyor Nehir. Durumdan gayet memnun. Ondan değil, diye gülüyor Deniz. Mayolu çıplak halimizle tanımamışlardır. Rahatına bak, burada bizim yeni evli olduğumuzu bilen yok. Sudan çıkıp havuzun kenarında dinlenirlerken, tiril tiril gömleğinin parlak beyazlığıyla göz alan genç bir garson, üzerinde kocaman iki bardak renkli kokteylin bulunduğu tepsiyi getirip, yanlarında duran sehpanın üzerine bırakıyor. Elini karnının üstüne koyup, abartılı bir eğilişle, Barmenimizin ikramı. diyor. Balayı çiftine mutluluklar dileğiyle... Deniz bile bu kadarına dayanamıyor artık. Aln ımızd a yeni evli falan mı yazıyor bizim. Nehir, bedenini Deniz'in bedeninden uzaklaştırmaya çalışarak, Alnımızda yazı olmasına hiç gerek yok, diyor. Başını kaldır da çevrene bir bak. Havuz başına değil de ıssız bir adaya düşmüş gibi, kimselerle ilgilenmeden iki kişilik dünyalarında yaşamayı sürdüren, hepsinden önemlisi, yapışık Siyam ikizleri gibi sarmaş dolaş gezinen bizden başka kimse var mı. Şöyle bir etrafa bakınıyor Deniz. Geniş bir gülümsemeyle aydınlanıyor yüzü. Bu tabloya alışmalısın bitanem, diye biraz daha sokuluyor Nehir'e. Evliliğimizin üzerinden elli yıl geçmiş bile olsa, yeni evli balayı çifti gözüyle bakacaklar ikimize. Bizim baldan ayımız, baldan aşkımız gibi hiç mi hiç bitmeyecek. Evliliğin aşkı öldürdüğünü söylerler... Aşkın, kimyası gereği, üç dört yıl içinde tükendiği bilimsel olarak kanıtlanmış. Öyle şeylere aklım ermez benim. İnsanları da anlayamıyorum zaten. Gerçek aşkı bulduğuna inanıyorsan, neden ona sımsıkı sarılmıyorsun. Neden onun gözlerinin önünde eskimesine, yıpranmasına razı oluyorsun. Tapındıkları aşk gerçek değilse eğer kocaman bir yanılgı, gelip geçici bir heyecan ise... ancak zaman içinde görebiliyorlar bunu. ‘Aşkımız bitti.' diyorlar sonra da gerçek aşkın kanına girdiklerinin farkında bile olmadan. Bizim aşkımız kimselerinkine benzemez sevdiceğim. Denizin içine dökülmüş bir nehrin suları nasıl denizden ayrıştırılıp geri alınamazsa, sen de benim benliğimden koparılamazsın. Sonsuza, son nefesimi verinceye kadar seninleyim ben... Deniz'in ses tonundaki ipnotize edici güçten etkilenmiş gibi hiçbir yanıt vermeden, kıpırtısızca dinliyor Nehir. Yürekten katılıyor tüm söylediklerine. Evet, farklı bir aşk onlarınki adım başı karşılaşılan sıradan ilişkilerden değil... Bugüne kadarki deneyimleri ve edindiği hayat felsefesine göre sevgi, saygı ve anlayış, aşkı ayakta tutan, aşkın can yoldaşları. Bedensel ve ruhsal uyum ise aşkı platoniklikten gerçekliğe taşıyan, birlikteliğin vazgeçilmez unsuru. Sevgiye, şefkate, sevgi ve şefkatin sıcaklığına dayalı, bencillikten, hoyratlıktan, uç noktalardaki yakıcı ve acıtıcı tutkulardan uzak, bedenden önce ruhu tanımaya yönelik bir cinsellik var Deniz'le aralarında. Çok iyi biliyor Nehir, birden parlayıveren tensel alev, sevgi ve şefkatle sarılıp sarmalanmazsa, parladığı hızla sönüp gidebilir. Oysa sevgiyle harekete geçerek palazlanan kıvılcımlar, yerlerini gene sevgiye bırakacaklardır. Madem onlar da sevgiyle, aşkın sıcacık yüzüne bakarak çıktılar yola üstüne titredikleri biricik aşkları, neden sonsuza dek sürmesin ki. Bu konuda tek bir çekincesi var Nehir'in. Tek bir ürküntü, tek bir belirsizlik... Sonsuzluğun da sonu var elbet. O son'un nerede, ne zaman karşılarına çıkacağını ise yalnız Nehir değil, kimseler kestirmiyor... D üğünün üzerinden koskoca iki ay geçtiğine inanamıyorlar. Öylesine hızlı akıp gitmiş ki zaman... Durup düşünecek, yaşadıklarını irdeleyecek fırsatları olmamış hiç. Evet, mutlular. Hem de çok... Evde, işte en yakınlarıyla, ikinci dereceden ya da uzak akrabalarıyla, arkadaşlarıyla olan ilişkilerinde... her şey yolunda hâlâ. Nehir, yeni kurulan şirketteki işleri düzene koydu sayılır. Deniz de Kavacık'ta yapılması planlanan yeni sitenin altyapı çalışmalarıyla meşgul. İkisi de çok yoğun. İşten arta kalan zamanlarını birbirleriyle değerlendirmeyi ihmal etmiyorlar ama. Aralarındaki telefon bağlantısı gün boyu hiç kesilmiyor neredeyse. Bazen Deniz, öğlene doğru gelip yemeğe götürüyor Nehir'i. Geçerken uğradım, esprisiyle, buraya gelmek için kilometrelerce yol tepmemiş gibi. Akşamları, zorunlu olmadıkça evden dışarı çıkmıyorlar. Ancak, yakın çevrelerini saran sevenleri onları yalnız bırakmaya niyetli değil. Haftada birkaç gece, Nisa Sultan'ın ısrarlı davetlerini kıramayarak Sezenler'in Yeniköy'deki yalısına akşam yemeğine gitmek zorunda kalıyorlar. Bazen de Nehir'in ya da Deniz'in arkadaş gruplarıyla buluşup bir yerlere gidiyor ya da ev ziyareti yapıyorlar. Nehir de, Deniz de birlikteliklerinden ve iki kişilik yalnızlıklarından öylesine hoşnutlar ki, bu tür buluşma, görüşme fırsatlarını yaratmayı asla düşünmüyorlar. Davetler ve öneriler hep karşı taraftan geliyor. İlk başta gönülsüz davransalar da hem aile, hem de arkadaş çevresinde bulunmaktan farklı keyifler alıyorlar. Evliliklerinin ikinci haftasında, Nevin Abla'yla Ali Enişte'nin elini öpmek için İzmir'e gittiler. Bir kez de Nevin geldi İstanbul'a ama her zamankinin tersine, son derece kısa tuttu ziyaretini. Yeni evlilerin evinde fazla kalınmaz, diyerek geldiğinin üçüncü günü dönüverdi İzmir'e. Zaman içinde ev ve iş düzeninin daha iyi oturacağını umuyor Nehir. Ev yerine, evler demek gerekiyor aslında. Hafta içi şehirde, hafta sonları ise Beylikdüzü'ndeki -Nehir'in deyişiyleManolya Kokulu Konak'ta kalıyorlar çünkü. Haftanın tüm yorgunluğunu orada bırakıp öyle dönüyorlar şehre. *** Nisa Hanım'ın balayı konusundaki ısrarlı yinelemeleri bu hızlı yaşam temposu içinde kaynayıp gidiyordu haliyle. Antalya'daki seminer konusu da tam bu sırada gelip gündeme oturuverdi. Nehir için çok önemliydi bu toplantı. Antalya'nın önde gelen şirketlerinin üst düzey yöneticileriyle buluşarak, yeni şirketin İstanbul dışındaki ilk Ağızdan Ağıza Pazarlama sunumunu yapacaktı. İçeriği önemli olsa da iki günlük sıradan bir iş gezisiydi aslında, tek başına gidip gelebilirdi. Ama Deniz'i yalnız bırakmayı içine sindiremiyordu. Sen de gelebilir misin. diye sordu umutsuzca. Hiç sormayacaksın sanmıştım, diye güldü Deniz. Gelirim. Ama bir şartla... İş toplantısının arkasına birkaç günlük kaçamak bir tatili eklemeyi de göze alırsan. İstediğin o olsun, diyerek sevinçle kocasına sarıldı Nehir. Hatta, bir hafta daha uzatabiliriz tatili. Şirkette işler rayına oturdu. Hakan'la Pınar'ın yanına Tolga'yı da katınca, canavar gibi çalışan bir ekibe kavuştum. Telefon ve internet iletişimi de süreceğine göre, sorun çıkmaz. Ya senin işlerin. Senin istediğin bir şeye ‘hayır' diyebilir miyim hiç. Merak etme, benim arkamda duran ekibin becerisi de yabana atılmaz. Ancak, bunu bir ön balayı olarak değerlendirmek zorundayız. İş seyahatine eklenmiş bir Antalya gezisi, Nisa Sultan'ı asla kesmeyecektir, bilmiş ol... Hemen o akşam, Sezenler'in yalısına yemeğe gittiklerinde konuyu açtılar. Halil Sezen, üzerine yorum yapma gereği bile duymadan, sessizce dinlemekle yetindi. Teminat akçesi yatırdıkları son ihaleye takılmıştı kafası. Bu tür yan işlerin, aile ve akraba ilişkilerine yönelik ilişkilerin yönetimini karısına bırakalı yıllar olmuştu. Anlaşıldı, dedi Nisa, kendine has dudak büküşüyle. Gidin bakalım... Peki benim teklifime ne zaman yanıt vereceksiniz. Kışa girmeden, söz. diye atıldı Nehir. Eylül başı gibi oturur, beraberce takvimimizi belirleriz. Birden neşeleniverdi Nisa. Sizin Antalya'da olduğunuz tarihlerde biz de yokuz. Halil'le beraber Londra'ya gidiyoruz. Dila evini taşıyacak... Bundan sonrası, Nisa'nın Dila'yı tatlı sert eleştirisiyle geçti. Ne çok ev değiştiriyordu bu kız böyle... Birkaç kez annesi de gidip yardım etmişti ama, onun taşınma hızından başı dönüyordu artık Nisa'nın. Dila'ya ayak uydurabilecek erkeğe aşk olsundu... N isa ve Halil Sezen'i İngiltere'ye uğurladıktan iki gün sonra da Nehir'le Deniz, Antalya'ya uçtular. Kalacakları yer, bir yanıyla Antalya'nın masmavi denizini kucaklasa da, tatil yörelerindeki albenili yapı tarzıyla uzaktan yakından ilgisi olmayan, ciddi yüzlü mimarisi, aristokrat havasıyla buram buram iş kokan, Lara yolu üzerinde bir otel... Denize bakan cephesinde boydan boya uzanan bir plajı var ama, genellikle toplantılar, seminerler, konferanslar, işle ilgili özel buluşmalar için kullanılıyor. Nehir'le Deniz'in de fazla bir beklentileri yok zaten. Nehir'in çalışması biter bitmez, tatil yapabilecekleri daha cıvıltılı bir yerlerde alacaklar soluğu. Arka sıralardan onu dikkatle izleyen Deniz, bu başarıdan kendine pay çıkararak gurur duyuyor konuşma aralarında herkesten çok o alkışlıyor karısını. Bir yandan da gri ketenden pantolon ceket takımının, başının tepesine sımsıkı toplanmış saçlarının, abartısız doğal makyajı ve özgüvenli, dimdik duruşunun gerisinde, ciddi bir iş kadını görünümüne bürünmeye çabalayan küçük, haşarı bir kız çocuğu olduğunu düşünmekten de kendini alamıyor. Ya da buradaki işini bitirince sevdiğinin kollarına atılıverecek, el ele tutuşup beraberce denize koşacakları cıvıl cıvıl, uçarı bir genç kız... Her kim olursa olsun, içinden geçenleri maskelemeyi pek iyi beceriyor Nehir. Son derece de yaman bir konuşmacı. Sesi mikrofonik, kadifemsi bir okşayışla ulaşıyor kulaklara. Önünde duran metne bağlı kalmadan (Arada, yalnızca konu başlıklarına göz atıyor. ), kendisini izleyenlerin gözlerinin içine tek tek bakarak, salondakilerin ilgi ve merak düzeyini asla düşürmeden, coşkuyla, keyifle konuşuyor. Ağızdan Ağıza Pazarlama'nın tüm inceliklerini anlatıyor. Beş yıl sonra tüm dünyada yaygın olarak kullanılacak yöntemin, Türkiye'de az tanınmasından yakınıyor. Amaç, markaları bir adım ileriye götürmek değil, onlara çağ atlatacak işlere imza atmaktır. diye bitiriyor sözlerini. Sorular, yanıtlar, tartışmalar... Ve toplantının sonu. Ne var ki, karısına kavuşmak için biraz daha dişini sıkmak zorunda Deniz. Otelin, ilginç mimarisi ve duvarlarını süsleyen nadide tabloları sayesinde müzeyi ya da resim galerisini çağrıştıran geniş salonunda düzenlenen kokteylde, kalabalığın ortasında tek taş pırlanta gibi parlayan Nehir'i uzaktan uzağa izlemekle yetiniyor ama, elindeki kadehten içkisini yudumlarken, bu kadar insanın tapındığı kadının kendisine ait olduğunu bilmenin de gururunu taşıyor. Kısa bir soluklanmanın ardından, Antalyalı Genç İşadamları Derneği'nin verdiği akşam yemeğine katılıyorlar. Konu aynı. Tüm konuşmalar, iş ekseninde dönüp dolanıyor gene. Ancak ortamın değişmesiyle, ilgilenilen konular da biraz olsun değişime uğruyor. Ve gün boyunca perde arkasında duran Deniz, Nehir'in yanındaki yerini aldığında, meraklı bakışların hedefine oturuveriyor. Bu katılım, gecenin ilerleyen saatlerini daha da keyifli kılıyor. Yemekten ayrılan Antalyalılar, bir noktada hemfikirler Nehir'le Deniz, hem iş konusunda, hem de gerçek yaşamda mükemmel bir çift. Birbirlerine yakışıyor, birbirlerini bütünlüyor ve birbirlerini hak ediyorlar. Çevrelerini saran mutluluk halesi, onlara çok, ama çok yakışıyor... Ertesi sabah, bir gün öncesinden randevu alan şirket temsilcileriyle yarımşar saatlik iş görüşmeleri yapması gerekiyor Nehir'in. Ardından özgür kalacak ve nicedir hayalini kurdukları kısacık, ama gönüllerince yaşanacağına inandıkları tatile kavuşabilecekler. Öğleden sonrasına kadar sarkan iş görüşmelerinden ikisi anlaşmayla sonuçlanıyor. Biri turizm (merkezi İstanbul'da), diğeri tekstil konusunda hizmet veren şirketlerin üst düzey temsilcileriyle el sıkışılıyor. Yapılan ön anlaşmaların, izleyen günler içinde kesinlik kazanması öngörülüyor. Diğer şirketlerle kurulan sıcak ilişkilerin, zaman içinde vereceği meyveleri beklemek de asla hayalcilik olmayacak, tüm gelişmeler son derece olumlu geçiyor çünkü. Son şirket temsilcisini de uğurladıktan sonra, üzerinden ağır bir yük kalkmış gibi ferahlamış, oturduğu yerden fırlayıp sabahtan beri sabırla bekleyen Deniz'in güçlü kollarına kendini atıveriyor Nehir. Bundan sonrası ikimize ait. Bir an önce odasına çıkıp üzerindeki iş giysilerinden arınmak şortlu, askılı bluzlu, sandaletli sıradan bir turist görünümüne dönüşmek için sabırsızlanıyor. Denize karşı, denizi özlemek... Yıl on iki ay, İstanbul'da yaşadıkları bu. Bu özlemi körükleyen, girilecek denizle yalnızca bakılacak, en çok en çok seyre dalınabilecek deniz arasındaki fark. Böyle olunca, yollara düşülüp kilometrelerce ötede aranıyor özlenen sevgililer... Yalnız Nehir'le Deniz'in değil, tüm İstanbulluların kaderi bu. K emer'de, son günlerde adından en çok söz edilen tatil köyünde yer ayırtmış Deniz. Kiraz kırmızısı araba, denizin mavisiyle çam ormanlarının yeşili arasında, onların dansına eşlik eder gibi son hızla tatil köyüne doğru yol alırken, gözlerini kapatıp başını koltuğun arkasına yaslıyor Nehir. Şimdiden hissedebiliyor... Şeffaf kumların sıcaklığı, dibi görünen pırıl pırıl denizin serinliğiyle harmanlanıyor güneşin ışıltısını da aralarına alarak Nehir'in bedenini sarmalıyorlar sanki. Bundan fazlasında, tatilin lüks olanında gözü yok Nehir'in. Ancak Deniz, aynı eğilimde değil anlaşılan. Uzun araştırmalar sonunda karar kıldığı ve karısına sürpriz olarak sunduğu tatil köyü, gerçek anlamda bir yeryüzü cenneti. İnsan beyninin kurgulayabileceği en uçuk hayalleri sahneleyen, insan eliyle, insan gücüyle ve para ile yoğrulmuş kusursuz, çarpıcı, ancak yapay bir cennet... Kalacakları iki katlı villanın anahtarını alırken, Ultra her şey dahil, diye fısıldıyor Deniz, mahcup bir ifadeyle. Burada kalışlarının maddi yükünü vurgulamak değil amacı, baştan kendilerine tanınan sınırsız harcama ayrıcalığı sayesinde, rahat hareket edebileceklerini anlatmak istiyor. Ultra her şey dahil'in anlamı belli Yirmi dört saat, tüm yerli ve yabancı içecekler, tatil köyünün dört bir yanındaki restoranlar, özel yiyecek köşeleri, büfeler tüm spor etkinlikleri, eğlenceler... Tek kuruş vermeden, emre amade. Parası önceden sayılmış çünkü. Yerinde kim olsa sevinçten havalara uçar, kocasının özverili davranışını göklere çıkarır ama Nehir umduğunu bulamamış, hayal kırıklığına uğramış gibi tepkisizce yabancı gözlerle süzüyor çevresini. Neyse ki Deniz fark etmiyor. Nehir de gri bulutların arasından kısa sürede sıyrılıyor zaten... *** Nehir'le Deniz, dört gün, dört gece kaldılar bu cennet köşesinde. Açık büfe kahvaltılarla başladılar güne. Billur kumlu plajlarda güneşlenip denizin kadife dokunuşuna teslim ettiler bedenlerini. Tatilde bile şıklık yarışına girmiş, saat başı mayo değiştirerek gövde gösterisi yapan sosyete güzelleri eksik olmadı yanlarından. Havuz başındaki şezlonglara uzandıkları da oldu pırıl pırıl, dibini gösterecek derecede şeffaf ama klorlu sularda yüzdükleri yüzerken bir yandan da garip isimli, rengârenk kokteylleri yudumladıkları da. Her gece, değişik bir mutfağın özgün lezzetiyle buluştular. Rus restoranında votka içtiler, Çigan müziği eşliğinde Meksika restoranında tekila. Başlarında kocaman Meksika şapkaları, omuzlarına attıkları pelerinlerle poz verdiler kameralara. Gözleme çadırlarında soluklandılar kimi zaman. Devamlı bir şeyler yiyip hiç açlık hissetmediklerinden, sırf tadına bakmak için tantuni dürümleri paylaştılar. Gece yarısı eğlencesi niyetine patlatılan havai fişeklerin alacası altında, ısıtılmış tarçınlı şarapla sucuk ekmek yediler. Yüzme dışında, tatil köyünün sunduğu spor olanaklarından hiçbirine ayıracak vakit bulamadılar. Yalnız okçulukta küçük, başarısız bir deneyim yaşadı Nehir. Birkaç atışın ardından, bu işe yeteneği olmadığına karar vererek ondan da vazgeçti. Animasyon gösterilerini kaçırmadılar ama. Her gece açık hava tiyatrosunda sergilenen oyunları, yarışmaları izlediler. Gösterilerin ardından, animatörlerin yönlendirmesiyle, ille de gitmeleri gerekiyormuş gibi diskonun yolunu tuttular. Sabahın ilk saatlerine kadar, alkol ve duman bulutunun altında, dinlenmeye şartlanmış bedenlerini daha da yormaktan geri kalmadılar. Hepsi tatil hatırına.... B eşinci günün sabahı... Aynanın karşısında, göz altlarında oluşmuş mor halkalara şaşkınlıkla bakıyor Nehir. Uykusuzluğa dayanamayan naif bünyesinin oyunu. Ya günden güne matlaşıp donuk bir hal alan cildine ne demeli. Deniz'in peşinden kahvaltı salonuna doğru yürürken, yiyip içtiklerine dikkat etmesi gerektiğini düşünüyor. Açık büfelerdeki onca savurganlığı, vurdumduymazlığı içi götürmüyor zaten. İşte şu karşıdaki masa... Tıka basa doldurulmuş tabakları öylece bırakıp gitmişler. Bir köşesi ısırılmış poğaçalar, el sürülmemiş üzümlü, zeytinli, kepekli, yulaflı ekmekler bin bir çeşit kahvaltılık, tatlı, meyve... Bakışlarını masadan alamıyor Nehir. Gözlerinden taşan öfkenin gücüyle sarmaladığı her bir tabağı, yoksul evlere taşıyor zihninde. Gönlünce donatıyor bomboş sofraları. Birazını da sokaklarda yaşayan çocuklara ayırıyor. Yer sofraları kuruyor onlara. Buyurun, diyor. Yiyin yiyebildiğiniz kadar... Gözlerinin önündeki hayal perdesi çekildiğinde, acıyla burkuluyor yüreği. Tanığı olduğu adaletsizliğe isyan ediyor. Nerelere daldın gene. Yanıt vereceğine, içinden yükselen aykırı sesleri özgürlüklerine kavuşturuyor Nehir. Öyle ki, dudaklarından istemsizce dökülen sözcükler, bir araya gelip cümle oluşturduklarında, yalnız Deniz değil, kendisi de donup kalıyor. Benim düşlerimdeki tatil bu değil. Ne dedin sen. Hayretler içindeki Deniz, cennetin ortasına düşmüş faninin halinden şikâyetçi olmasına isyan eder gibi. Yanlış anlama beni, diye uzanıp elini tutuyor Nehir. Haksızlık ettiğimi düşünmeni istemem. Bana en iyiyi sunmak için nasıl paralandığını görmüyorum sanma. Neyleyim ki bu tür bir tatil, benim tarzıma uymuyor. Kemer sahil şeridinin dillere destan güzellikteki tatil köyünün, karısını mutlu edemediğini görmenin hayal kırıklığı içinde Deniz. Daha ne olacak, diye geçiriyor içinden. Bundan ötesinde neyi düşleyip neyi isteyebilir ki insan. Nehir'i kırmayacak sözcükleri bulup çıkarmaya, hafiften palazlanmaya başlayan kızgınlığını perdelemeye çalışarak, Anlayamıyorum, diye mırıldanıyor. Yolunda gitmeyen, eksikliğini duyduğun bir şey mi var. Sorun da bu ya. Eksiklik yok ortada. Tam tersine, abartılı bir fazlalık söz konusu. Öncelikle şunu bilmeni isterim... Senin yanında olmak her şeye bedel, hangi şartlarda yaşadığımızın zerrece önemi yok. Birlikteliğimizden aldığımız keyfi arttırmak için, böylesine iddialı yerlerde bulunmamız gerekmiyor ama. Bunca israf, bunca abartı rahatsız ediyor beni. Sözün kısası, tatil=lüks anlayışı bana çok uzak bitanem... Anlaşıldı, diyerek gülmeye başlıyor Deniz. Solcu damarın tuttu gene. ‘Biz burada yiyip içip, har vurup harman savururken...' diye başlayan söylevler geçiyor içinden, farkındayım. Her neyse, bunları bir yana bırak da düşlerindeki tatili anlat bana. Anlat ki, bir daha aynı hataya düşmeyelim. Gözleri parlayıveriyor Nehir'in. Uzunca bir süre susturulduktan sonra konuşmasına izin verilmiş küçük bir çocuğun susamışlığı ve saflığıyla, yüreğinden geçenleri sayıp dökmeye başlıyor. Benim düşlerimdeki tatili gerçekleştirmek için seyahat şirketlerini aramaya ya da gazetelerde çıkan boy boy ilanlara göz atmaya hiç gerek yok. Kalabalık, ün yapmış tatil yöreleri değil ulaşmak istediğim. Maksimum ya da ultra her şey dahil, yirmi dört saat tüm yerli ve yabancı içecekler, gün boyu animasyon hamam, sauna, masaj, jakuzi, buhar banyosu gibi beklentilerim de yok. Kolesterol artışından başka işe yaramayan açık büfelerden uzak durmak en iyisi. İtalyan, Japon, Çin, Rus ya da Meksika mutfaklarının hatırını sormam da gerekmiyor. Su kayağı, sörf gibi ücretsiz su sporları okçuluk, atıcılık gibi kara sporlarıyla da pek işim olmaz.Yüzmekle yetinmeye programlanmış bedenimi dinlendirmek için çıkmalıyım tatile onu hiç bilmediği eylemlerle tanıştırıp daha da yormak için değil. Yıllar yılı özlemini çektiğim, ama bir türlü gerçekleştiremediğim bir tatil... Gönlüme göre, mütevazı ve sakin. Uzakları düşlüyorum nicedir. Uzakları, daha dingin, en dingin kıyıları... Hemcinslerinden, diğer kadınlardan ne kadar farklı Nehir. Deniz'in ona vurgunluğu belki de bu yüzden. Ruhundaki başkalığı keşfettiğinden. Bir noktaya kadar anlayabiliyor onu. Ancak söylediklerine tümüyle katılamıyor. Yalnızca paranın getirdiği mutluluğun yapaylığına katılıyor katılmasına ama, sevgiyle beslenen, yanı sıra emek ürünü, helal parayla süslenmiş tertemiz ve pürüzsüz bir mutluluğun geri çevrilmesini de yadırgıyor içten içe. Düşündüklerini bir yana itip Nehir'i kucaklarken, Düşlerindeki tatil için geç kalmış sayılmayız, diye fısıldıyor kulağına. Eşyalarımızı toplayıp çıkalım. Hedefimiz uzaklar. Senin uzakların... *** Yollara düşüp kıyı şeridini izleyerek, güneye doğru, ağır ağır kilometrelerce yol kat ediyorlar. Maviyle yeşili buluşturan koylar... Dağ, orman, deniz üçlüsünü yaran virajlar... Göz alabildiğine uzanan bir kumsalın kıyısında çakılıp kalıyorlar sonunda. Denizin böylesine coşkulu bir maviye soyunduğunu görmemişler o güne dek. Gökyüzünün bu denli ışıltılı olduğunu da. Kalalım burada, diye fısıldıyor Nehir. Küçücük bir pansiyon ilişiyor gözlerine. Beyaz badanalı, temiz görünümlü, denizle kucak kucağa... Aquapark'ı3 yok, diye hınzırca gülüyor Nehir. Suyu parka kapatacak fırsatları olmamış besbelli, diyor Deniz. Su özgür. Su, Nehir ve Deniz... Pansiyon sahibi kapıda karşılıyor. Kaş'a hoş geldiniz, diyor yüzünde bin bir gülücükle. Eşyalarını odalarına taşıyor. Küçücük, şipşirin odalarına... Birazdan, elinde büyücek bir tepsiyle kapıyı tıklatıyor. Buz gibi, kan kırmızı karpuz, beyaz peynir, köy ekmeği... Akşam da denizden biraz önce çıkmış balıklarla tahta bir masanın üzerinde ziyafet çekiyorlar kendilerine. Pahalı, bildik bir marka değil içtikleri şarap ama, birbirlerinin dudaklarından yudumlayınca tadına doyamıyorlar. En güzel yemek müziği, dalgaların sesidir, diyor Nehir. Katılıyor ona Deniz bin kere, yüz bin kere... Ortak bir kararla cep telefonlarını kapatıyorlar. Doğayla baş başalıklarını bozacak her şey yasak. Televizyon seyretmiyorlar üç gün, gazete okumuyorlar. Doğayla, yeşilin ve mavinin tüm tonlarıyla bütünleşmiş bedenlerini nicedir özledikleri dinginliğe teslim ederek, bambaşka bir dünyanın havasını soluyorlar. Üçüncü günün sonunda, İşte benim gönlümdeki tatil. diyor Nehir. Beğendin mi. Bunları söylerken, kendinden emin ve gururlu. Biliyor ki Deniz de en az onun kadar hoşnut kaldı bu salaş tatilden... 3 su parkı N ehir'in olduğu gibi, Deniz'in de tatilden farklı beklentileri var. Denizin sığ bölgeleri kadar, derinlikler de ilgilendiriyor onu. Buralara kadar gelmişken... bu fırsat kaçar mı. İçinden yükselen sese karşı koyması güç. Ancak, isteklerini nasıl eyleme geçireceğini, Nehir'i nasıl razı edeceğini bilemiyor. Plajlarının güzelliği bir yana, tüplü ve tüpsüz dalış açısından Türkiye'nin en verimli noktalarından biridir Kaş, diye başlıyor. Daha önce grup halinde geldiğimizde uzun dalışlar yapmıştık. Susup, alacağı tepkiyi bekliyor. Nehir'in duymamış gibi davranması üzerine devam ediyor. Sualtındaki biyolojik çeşitlilik görülmeye değerdir. Sonunda, ağzındaki baklayı çıkarıyor Sen de deneyebilirsin. Sağ ol canım ama, hiç niyetim yok. Suyun üstü bana yetiyor. Derinliklerin büyüsüyle tanışmadığın için böyle konuşuyorsun. Bir tadına varsan, vazgeçemezsin. Bu işler bana göre değil Deniz. Tehlike kokusunu aldım mı, olduğum yere siner otururum ben. Uludağ'a gidip kayak yapmayan, karın üzerinde yürümekle yetinen birinden ne beklersin. O halde izin ver, ben dalayım. Merak etme uzun kalmam. Nehir engelini aşamayacak galiba. Öylesine asılmış ki karısının suratı... Ben dalarken sıkılır mısın. diye son bir atak yapıyor. Sıkılırım, diye kestirip atıyor Nehir, gri bulutlarla gölgelenmiş gözlerini kaçırarak. Derinliklerin içinde kaybolmamdan mı korkuyorsun yoksa. Evet. O güzel başın suyun üstüne çıkıncaya kadar, meraktan dokuz doğururum ben. Önüne konan engele, keyif aldığı bir uğraşın kısıtlanmasına aldırmıyor Deniz. Madem ki hayatı paylaşacaklar, Nehir de zaman içinde kocasının maceracı ruhuna alışacak nasılsa... Bugün dalış yapmasa, kıyamet mi kopar. Onu bu derece iyimser kılan, Nehir'in dudaklarından dökülen son sözcükler galiba... Dokuz doğurmana gerek yok bitanem, diye sımsıkı sarılıyor Nehir'e. Bir tanesi yeter. Ha, daha fazlasını düşlersek eğer, teker teker olmasından yanayım. Kıpkırmızı kesiliyor Nehir. Yüzüne yürüyen sıcaklıktan anlıyor kızardığını. Hoşnut değil halinden. Küçük yaşta anasının babasının rızasıyla evlendirilmiş köy gelini tavırlarını yakıştıramıyor kendine. 21. yüzyıla ait olduğunu vurgulayan tüm kimlik kartlarını İstanbul'da bırakmış reklam dünyasının başarılı ismi, övgüyle anılan modern işkadını o değil sanki... Deniz ise onun yeniyetme mahcubiyetini çağrıştıran bu halinden pek hoşlanıyor. Kollarının arasına hapsettiği naif bedene daha da sıkı sarılıyor. Eğilip uzun uzun öpüyor dudaklarından. Daha önce âşık olmasaydım, şu anda gözümü kırpmadan, yeniden körkütük sevdalın olabilirdim. Dünyanın en tatlı kadını, benim karım... Neden utanıyorsun. Yaşadığımız doludizgin aşkın doğal sonucunu, aşkımızın meyvesini beklemek, neden ayıp olsun. Tabii ki, diye gülümseyerek Deniz'in kollarından ve mahcubiyetinden sıyrılmaya çalışıyor Nehir. Bundan doğal ne olabilir. Daha önce hiç sözünü etmediğimiz bir konuydu. Hazırlıksız yakalandım, anlayacağın... Hazır yakalamışken, enine boyuna konuşalım bari... Kariyer yapacağım diye ikimizi de evlat sevgisinden yoksun bırakacak bir yapıda olmadığını biliyorum ama, sorayım gene de. İş hayatıyla anneliği bağdaştırabilecek misiniz Nehir Hanım. Bu soruyu sormak için biraz geç kalmadınız mı Deniz Bey. Ya hayır dersem. Ya bu anaç görüntümün altında, hırslı mı hırslı bir işkadını yatıyorsa. Madem çocuk istiyordunuz, evlenmeden önce konuşup tartışmak daha akılcı olmaz mıydı. Olmazdı. Bana çocuk vermen için evlenmedim seninle. Âşık olduğum için, sevdiğim için evlendim. Öncesinde konuşsaydık ve sen olumsuz yanıt verseydin bana, hiçbir şey değişmezdi. Beraberlikleri şartlarla sınırlamak, benim gözümde aşka yapılacak en büyük hakarettir. İnsanların hayata bakış açıları çok değişken. Yakın çevremde, evleneceği kızı nikâh öncesinde kadın doğum uzmanına götürüp, çocuğu olup olmayacağını doktor raporuyla saptamaya çalışanlar var. Kendilerince haklılar, işi şansa bırakmayarak mutluluklarını garanti altına alıyorlar. Onlara katılmıyorum. Farklı pencerelerden bakıyoruz dünyaya... Benim penceremde sonsuzluk var. Sonsuzluğun ortasında da sen. Ve daha sonrasında belirebilecek bir can'ın hayali... Şiir gibi konuşuyorsun, diye gülümsüyor Nehir. Daha önce göstermemiştin bu yönünü. Hoşuna gittiyse dizelerle cümle kurarım bundan sonra. Hiç de zorlanmam üstelik, şiir gibi duruyorsun karşımda... Bana düşen, yalnızca gördüklerimi okumak. Birden gözleri ışıldıyor Deniz'in. Şiir mi koysak adını. Nehir'in soran bakışlarına yanıt olarak ekliyor Kimin, diye sormaya kalkma sakın. Çocuğumuzun adından söz ediyorum. Deniz. Hepsi iyi, hoş da... Biraz aceleci davranmıyor musun. Tamam, işe güce dalıp annelik sayfasını boş bırakacak değilim. Ama en azından iki üç yıl sonrasını hedefleyebilirim. Şirketteki işler ben olmadan da yürüyecek kıvama gelmeli. Aklımı takacağım hiçbir pürüz bırakmamalıyım geride. Ancak o zaman hazır hissedebilirim kendimi. Çok haklısın bitanem. Ama şimdiden çocuğumuza bir isim düşünmemizin de hiçbir sakıncası yok, öyle değil mi. Sakıncası yok, doğru. Ama yararı da yok. Bu iş için ideal zamanı söyleyeyim sana. Bebeğin cinsiyeti hamileliğin ancak dördüncü ayından sonra belli olur ya... İşte o zaman oturup konuşuruz. Cinsiyeti belli olmadan da bebeğe isim konulduğunun canlı kanıtı, karşında duruyor. Sana da anlattı ya Nisa Sultan... Hamile olduğunu anlar anlamaz, ‘Çocuğumun adı Deniz olacak,' demiş. ‘Kız da olsa, erkek de...' Neden biz de şimdiden konuşmuyoruz ki. Deniz'in bu garip ısrarı karşısında duraklıyor Nehir. Susuyor. Kendi kendine konuşur gibi, İkimizden bir parça o, diyor Deniz. İkimizden bir şeyler taşıyacak. Adı da öyle olmalı. Nehir ve Deniz... Bizden bir şeyler çağrıştırmalı koyacağımız ad. Sen çağırdığında beni hatırlamalısın, ben çağırdığımda seni... Birbirimizi hatırlamamıza ne gerek var, biz hiç ayrılmayacağız ki, diyecek oluyor Nehir, ama koskocaman, garip bir düğüm gelip boğazına oturuveriyor. Bakışlarını denizin mavisine dikip, Deniz'den gelecek yeni önerileri beklemeye koyuluyor. De-rin, diye heceleyerek suskunluğunu bozuyor Deniz. Derin. Gözlerini sımsıkı kapatıp heykel gibi kıpırtısız, öylece duruyor bir süre. Dilinden düşen iki heceyi bedeninin tüm hücreleriyle tanıştırarak onların onayını alıyor sanki. Neden sonra açılıyor gözleri. Geniş bir gülümsemeyle aydınlanıyor yüzü. Nasıl. diyor Nehir'e. Beğendin mi. Derin... Çocuğumuzun ismi Derin olabilir mi. Öylesine hassas bir ruh hali içinde ki, öylesine kırılgan bakıyor ki gözleri beğenmemek, karşı çıkmak, o anda Deniz'e indirilecek en büyük darbe olur. Neden olmasın. diye mırıldanıyor Nehir. İsmi beğeniyor aslında. Deniz'in öngördüğü şartların hepsine uyuyor. Kız-erkek ayrımı yok. Nehir, Deniz ve Derin… derken kulağa hoş geliyor. Anlam olarak da uyumlu. Nehir'in tek itirazı, zaman ve zeminin bu iş için uygun olmayışı. Deniz'in hatırına, ona da katlanacak haliyle. Beğendin mi gerçekten. Doğru söyle bak... Senin de önerilerin olabilir. Aklına gelen bir şey varsa... Yok. Gerçekten beğendim. Derin... Denizlerin ve nehirlerin derinliğini çağrıştırıyor. Gözlerinin içinden taşan sevinçle sımsıkı sarılıyor Nehir'e. İyi ki dalışa göndermedin beni. Derinliklerin büyüsüne kapılıp Derin'i bulamayacaktım. Kız ya da erkek, hangi cinsiyetten olursa olsun, çocuğumuza adını Kaş'ta, denizin derinliğini içimize çekerek koyduğumuzu söyleyebileceğiz. Öylesine kıpır kıpır, öylesine hareketli ki, Nehir'in üzerine çöken durgunluğun farkında bile değil Deniz. Ayağa fırlayıp denize doğru coşkuyla haykırıyor Derin. Derin. Derin.... Sonra da Nehir'i elinden tutup ayağa kaldırıyor. Hadi, diyor. Sen de seslen... Sen de adıyla çağır çocuğumuzu. Boğazındaki düğüm daha da büyüyor Nehir'in. Ağzını açıyor, sesi çıkmıyor. Yapamayacak. İstemiyor... Gözlerini kaçırıyor Deniz'den. Onun yalvaran bakışlarından... Kırma beni, diye boynunu büküyor Deniz. Annesinin yavruma seslenişini duymak istiyorum. Senin ağzından... Bunu benden esirgeme. Derin. Derin... Derin... Sesinin gitgide boğuluşuna, gözlerinden inen yaşlara engel olamıyor Nehir. Bütün bu olanlara da anlam veremiyor zaten... K aş'ın hakkı bu kadar, diyerek yeniden yollara düşüyorlar. Ellerinde harita, Akdeniz'in dantela gibi işlenmiş batı kıyısı boyunca, çam ormanlarının inanılmaz çeşitlilikteki yeşilinden denizin bin bir tondaki mavisine yumuşak geçişler yapan körfezlere, sergiledikleri eşsiz doğa güzellikleriyle birbirine nispet yapan koylara, küçük davetkâr cepçiklere girip çıkıyorlar. Her biri kendi cennetini sunan ufacık yerleşme merkezlerine gereğince zaman ayıramadıkları için hayıflanarak keşke'lerle, olabilseydi'lerle başlayan cümlelerini, bir sonraki tatil' e , gelecek yaz'a çevirip, yaşanamayanların üstünü örtmek yerine, yalnızca ertelemiş olmanın avuntusuyla... Kalkan, Patara... Ve Ölüdeniz. İkisi de daha önce gelmişlerdi Ölüdeniz'e. Yolu buraya düşen herkes gibi, sözcüklerin anlatmaya yetmediği soluk kesici güzellikle büyülenerek, en kısa zamanda tekrar gelme kararıyla ayrılmışlardı Belcekız-Ölüdeniz ikilisinden. Ama fırsat bulup da gelememişlerdi bir türlü. Nerede başlayıp nerede bittiğini kestiremedikleri uçsuz bucaksız mavi dünyayla, Ölüdeniz'in turkuaz mavisiyle bir kez daha merhabalaşırken kararlarını veriyorlar. Teğet geçmek olmaz, kalacaklar burada... Başka bir dünyaya aitmiş gibi duran, metrelerce uzunluğundaki kumsalıyla Ölüdeniz'e kol kanat geren Belcekız Koyu'nun çevresinde arabayla kısa bir tur atıyorlar önce. Özlem gidermek niyetine... Koyun devamını oluşturan Kum Burnu'na doğru uzanan yol, muhteşem bir görüntüyle buluşturuyor konuklarını. Ölüdeniz, adını yalanlamak istercesine, tüm canlılığıyla kucaklıyor onları. Büyülü, kıpırtısız bir göl gibi. Beyaz bir kumla örtülü dibi, tek bir yosun parçası yok. Mucizevi bir görüntü... Suyun ve kumun kırdığı ışık, Ölüdeniz'in turkuaz rengini veriyor, diyor Deniz. Üzerine düşen çam ormanlarının gölgesi de bu turkuazı daha etkileyici kılıyor. Belcekız Koyu'ndaki çay bahçelerinden birine oturup çay içiyorlar. Hemen yanlarında, yere çöküp bağdaş kurmuş hamur tahtasının üzerinde gözleme açan yaşlıca bir kadın var. Gözleme ısmarlamadan, kuru kuruya çay içmelerine gücenmiş gibi. Gözlememden tatmayana Ölüdeniz'in öyküsünü anlatmam ben, diyor sitemle. Çayları getiren garsondan öğreniyorlar ki Nergis Hala, buraların eskilerinden. Gözleme açması bahane asıl işi, gelene gidene, meraklı turistlere Ölüdeniz efsanesini anlatmak. Gözlemeler ısmarlanıyor hemen. Nergis Hala, iğne oyası işlemeli tülbendiyle terini silip oklavayı yardımcısına bırakıyor. En sevdiği işi yapacak şimdi... Yüreğinde yaşattıklarını birileriyle daha paylaşacak. Yüzyılların büyüsü... diye başlıyor. Bu eşsiz büyüyü bozmamak ister gibi sakin ve dalgasız durduğu için mi buraya Ölüdeniz denmiş, yoksa yaşlı balıkçıların anlattığı efsane mi doğru, orasını bilemem. İnanıp inanmamak size kalmış, benden anlatması Ortaçağda Suriye ve Mısır'dan kalkan gemiler Yunanistan ve Oniki Adalar'a mal taşırlarken buradan geçerlermiş. Gemileri için gerekli olan suyu da bu koylardan alırlarmış. Günlerden bir gün, suyu biten teknelerden birinin yaşlı kaptanının genç ve yakışıklı oğlu, su almak için geldiği bugünkü Belcekız Koyu'nda, güzeller güzeli Belcekız'la tanışır. O kadar güzeldir ki Belcekız, genç kaptan görür görmez âşık olur bu Yörük kızına. Belcekız'ın içi de bir hoş olmuştur genç kaptanı görünce. O günden sonra, koyu çepeçevre saran dağların yamaçlarında, genç kaptanın gelişini özlemle bekler Yörük kızı. Genç kaptan, su alma bahanesiyle koya geldikçe, sık sık buluşmaya başlarlar. Bir gün, baba-oğul iki kaptan, bu koyun açıklarında fırtınaya tutulurlar. Genç kaptan, Belcekız'la buluşmalarından, bu koyun bütün özelliklerini bilir. Dağların arasında rüzgârsız, kapalı, küçük bir koyun daha olduğunu, oraya sığınabileceklerini söyler babasına. Ancak, oğlunun gönül macerasını bilen yaşlı kaptan, onun kızı görmek uğruna gemiyi parçalayabileceğini düşünerek kabul etmez. Aralarındaki tartışma öyle çetin bir kavgaya dönüşür ki, yaşlı kaptan tam kayalıklara çarpacaklarını sandığı anda, bir kürek darbesiyle oğlunu denize atar. O an, denizin çarşaf dibi dümdüz, rüzgârsız bir koya açıldığını görür ama, iş işten geçmiştir... Tepedeki kayalıkların üzerinde sevgilisinin gelişini bekleyen Belcekız, onun öldüğünü görünce kendini kayalıklardan aşağı bırakır. O günden sonra, güzeller güzeli Yörük kızının canına kıydığı koya Belcekız, genç kaptana mezar olan diğer koya da Ölüdeniz adı verilir. Nergis Hala'yı ve anlattığı efsaneyi yüreklerine yazıp çay bahçesinden ayrılırken, hâlâ anlatılan öykünün etkisinde ikisi de... Önce otele yerleşsek, diyor Deniz, Nehir'in pansiyonda kalma fantezisini Kaş'ta bıraktığını umarak. Nehir ise yanıt vereceğine, Belcekız sahil şeridindeki cıvıltılı plajları gözleriyle tarıyor. Şurada durabilir miyiz. diyor aniden. Kalacağımız yeri buldum galiba, diye ağız dolusu gülüyor ardından. Gösterdiği yer, Nicholas Plajı. Diğerlerinden farklı görünmüyor ilk bakışta. Pırıl pırıl, şeffaf kumları, güzel ötesi harika mı harika bir deniz... Ancak, otel falan yok ortalıkta. Denize inen yumuşak eğimli yamaç boyunca paralel olarak sıralanmış çok sayıda karavan var yalnızca. Karısının aklından geçenleri okuyabiliyor artık Deniz. Çılgınsın sen, diyor. Burada mı kalacağız yani. Evet, diyor Nehir en çocuksu, en saf haliyle. Küçüklüğümden beri, hep bir karavanda kalmayı istemişimdir. Nehir ister de Deniz ona karşı çıkar mı hiç. On dakika içinde, denize en yakın, kumsalın ilk sırasındaki karavanı iki günlüğüne kiralayıveriyorlar. Çadırda kalmamız yakındır, diye takılıyor Deniz. Keşke, diyor Nehir. Doğaya ve doğala yakın durdukça, tatilin tadı artar. Ancak, karavanların içi, ikisinin de umduğunun üstünde konforlu ve lüks. Tüm teknik donanıma sahip, minyatür bir otel odası görünümünde. Klimalı, duşlu, televizyonlu. Yatak odası ve oturma bölümü birbirinden ayrı. Karavanın önüne de denize karşı küçük bir masayla sandalyeler atılmış. Hiç sızlanma, diyor Nehir. Denizin içinde otel konforu sunuyorlar sana. Daha ne istiyorsun. Sızlanan kim. Şu, kutu gibi küçücük yer, benzeri az bulunur bir aşk yuvası gibi görünüyor gözüme... İ lk günü bol bol güneşlenip yüzerek, tatilin tembellik yanının hakkını vererek geçiriyorlar. İkinci günün sabahı, henüz kahvaltı masasındayken isyan bayrağını çekiyor Deniz. Bugünü de suyun içinde geçirirsek, paslanacağız. Oysa yaşayabileceğimiz farklı deneyimler, farklı seçenekler var burada. Neymiş onlar. Örneğin yamaç paraşütü. Beni iyi tanıyan yakın dostlarım, Ölüdeniz'e gelip de yamaç paraşütü yapmadan döndüğümü duyarlarsa kulaklarına inanamazlar. Ne. Yamaç paraşütü, ha. Ben de şu an kulaklarıma inanamıyorum Deniz. Nasıl bir adamla evlenmişim ben. Ya denizlerin derinliklerine dalacak ya da gökyüzünün... İkisinin ortası yok mu bunun. Daha önce, adrenalini yüksek tutan eylemlere yatkınlık geni diye bir şey duymuş muydun. İşte o geni taşıyorum ben. Her gün, sana uçuk gelebilecek yepyeni isteklerle çıkabilirim karşına. Bu duruma alışman gerek bitanem. Alışmak da yetmez aslında, bana ayak uydurmalısın. Seninle beraber yamaç paraşütü yapmamı beklemiyorsun herhalde. Tam tersine, gökyüzünün sonsuzluğunda süzülürken yanımda olmanı düşlüyorum. Kuşlardan bile daha yüksekte, alabildiğine özgür... Yükseklik korkusu olmayanlar için eşi benzeri bulunmaz bir keyif. Değil yükseklik korkusu, sağlam nedenlere dayanmayan hiçbir ürküntüsü yok Nehir'in. Hatta, Deniz kadar olmasa bile, yeniliklere açık, denenmemişi denemeye hazır, gözü kara, maceracı bir yapıya sahip. Ama şu an korkuyor. Kendisi için değil, Deniz için. Ölüdeniz'e geldiklerinden beri içinden atamadığı garip huzursuzluğun uzantısı bu. Sözcüklere gereğinden fazla anlam yükleme huyundan kaynaklanıyor belki... Ölüdeniz. İkiye ayırdığında ortaya çıkan iki sözcük, deliye çeviriyor Nehir'i Ölü ve Deniz. Kalıp olarak algılamaya, anlamını yorumlamamaya çalışıyor. Olmuyor... Ödü kopuyor, bir şeyler olacak da Deniz'i yitiriverecek diye. Ancak, gitgide saplantı haline gelmeye yüz tutan, düşününce kendisinin de anlamsız bulduğu korkularını dile getiremiyor. Deniz ise onun iç çalkantılarından habersiz, ikna turlarını sürdürüyor. Sandığın kadar tehlikeli değil, diyor. Doğrudur, yamaç paraşütünde her yıl birkaç kaza haberi duyulur ama, sağlıklı sonuç almak için oranlara bakacaksın. Trafiğe çıkmak, burada boşluğa atlamaktan çok daha tehlikelidir, inan. Nehir, Deniz'in karşısında ürkek bir tavşan gibi oturmaktan son derece huzursuz. Böylesine çelik yürekli bir erkeğin karısı da ona yaraşır davranışlar sergilemeli en azından korkularıyla yüzleşmeyi, onlarla savaşmayı öğrenebilmeli. Deniz'in, Beş yaşından doksan yaşına, yüz kırk kilo ağırlığındaki kişilere kadar herkes uçuyor da sen mi uçamayacaksın. demesi üzerine daha fazla dayanamıyor Nehir. Tamam, diyor. Deneyelim bakalım... Büyük heyecan, karar verildiği an başlıyor. Boyunlarında fotoğraf makineleri içleri, tanımı güç bir ürpertiyle kıpır kıpır... Uçuşun gerçekleşeceği Babadağ'a ciple tırmanıyorlar. Toprak, dar ve dik bir yol... Yaklaşık bir saat sürüyor zirveye ulaşmaları. Uçuş noktasına yaklaştıklarında, yeni açılmış, gökyüzünde nazlı nazlı süzülen paraşütlerle selamlaşıyorlar. Bu konuda uzmanlaşmış sanki. Ancak asıl bilgilendirmeyi, Deniz'in tanıştırdığı, yaklaşık beş bin atlayış yapmış Pilot Ahmet Divitçi üstleniyor. Babadağ, yamaç paraşütü için dünyanın en iyi uçuş noktalarından biridir, diyor. Türkiye'de ise 1970 metrelik yükseltisiyle en yüksek nokta ve yamaç paraşütü için en elverişli yer. Doğal kalkış pistine sahip. Denizle arasında yükselti yok. Hava boşluğuna pek rastlanmıyor, meltem devamlı esiyor. İniş alanı çok ve uçuş sezonu uzun... Gördükleri kadarıyla yamaç paraşütüne en çok turistler ilgi gösteriyor. Ama bu işin meraklısı, çok sayıda Türk de var. Profesyonel olmayanlar, yardımcı pilot eşliğinde uçuşa çıkıyorlar. Ahmet Pilot, Deniz'in gerçek bir profesyonel olduğunu vurguluyor. Kocasının, her yıl ekim ayında yapılan Ölüdeniz Hava Oyunlarına iki kez katıldığını da bu sayede öğreniyor Nehir. Bayram ve resmi törenlerde bayraklar açılır gökyüzüne, diyor Ahmet. Havada şampanya patlatanlar bile var... Karım sana emanet kaptan, diyor Deniz. Ne kadar iyi uçarsa uçsun, belli ki Nehir'i en güvenli ellere teslim etmek istiyor. Ve uçma önceliğini karısına tanıyor. Uçuşa hazırlanırken, Korkuyor musunuz. diye soruyor Ahmet Kaptan. Ardından da yapılması gerekenleri sabırla sıralıyor Paraşüt havada tutunana kadar pilotla beraber koşulacak. Havalanmadan ve pilottan komut almadan koltuğa oturulmayacak. Aksi halde denge bozulabilir. İyi bir öğrenci Nehir. Pilotunun söylediklerini harfiyen uygulayıp, Ahmet Kaptan'ın önündeki yere kuruluyor. Kumanda pilotun elinde, istediği gibi yönlendirebiliyor paraşütü. Rüzgârın etkisiyle havalandıktan sonra, on beş dakika kadar aşağı yukarı aynı yükseklikte kalıyorlar. Nehir'in havalanırken zirveye çıkan heyecanı, yerini yavaş yavaş güven duygusuna bırakmakta. O güne kadar gördüğü en muhteşem manzara bu. Ölüdeniz'in görselliğini kamerasıyla ölümsüzleştirmeye çalışmakla, manzarayı doyasıya içine çekmek arasında kararsız kalıyor. Işıklar Kenti diye anılan Fethiye, topluiğnenin başı büyüklüğünde. Uzaklarda Göcek koyları, Sarıgerme, Dalaman, Rodos Adası görünüyor. Doğu yönünde üç bin metrelik Akdağ, Saklıkent Kanyonu, Kıdrak Sahili, Saint Nicholas Adası, Kelebekler Vadisi uzanıyor. Sert esen rüzgârın sesi kulaklarında, bir yandan da pilotla sohbeti sürdürüyorlar. Neler hissediyorsunuz. diye soruyor Ahmet Kaptan. Yanıt vermekte zorlanıyor Nehir. Sonsuzluk, diyor yalnızca. Gökyüzünün sonsuzluğu... Gözlerinin önüne serilmiş masmavi koyların derinliklerindeki sonsuzluk... Nabız olmuş, damarlarında atıyorlar sanki. Yaşadığı anın bitmesini hiç istemiyor ve şu an, Deniz'e hak vermekten kendini alamıyor. Yere indikten sonra bile dizleri titriyor Nehir'in. Asırlar süren bir ayrılığın ardından kavuşuyorlarmış gibi özlemle kucaklaşıyorlar Deniz'le. Harikaydı, diyor Nehir, teşekkür eder gibi. Gerçekten harikaydı... *** Kulüp Nicholas'ta şenlik var bu akşam. Kalabalık bir grup gelmiş karavanlarda konaklamaya. Kulübün restoranı, Güney Ege mutfağının özelliklerini taşıyan, özel mönülü açık büfe hazırlamış. Kabak çiçeği dolması, arapsaçı, turpotu, radika, közlenmiş soğan salatası, bulgurlu yaprak sarma, keşkek, karidesli balık buğulama, lor peynirli taze incir... Nehir'le Deniz için de sürpriz bir akşam yemeği oluyor. Açık büfeye çakıldık gene, diye gülüyor Deniz. Bu sayılmaz, diyor Nehir tabağını doldururken. Kır yemeği gibi, baksana şu otların güzelliğine. Sağlık fışkırıyor tabaklardan... Yemeğin ardından, karavanlarının önünde oturmuş kahvelerini yudumlarken, bir yandan da tatillerinin geri kalanının programını yapıyorlar. Rotaları ve uğramak istedikleri noktalar belli. Ertesi gün, Göcek'e geçecekler. Çizdikleri yol üzerinde Sarıgerme, Marmaris ve Bodrum var. Sonra da Kuşadası. Her birine bir ya da ikişer gün ayırabilseler... Son durakları İzmir. Oradan da İstanbul'a uçacaklar zaten. Tatil dönüşleri hüzünlüdür, diyor Deniz. Ama bu kez aynı hüznü yaşamayacağımızı umuyorum. Benim yanımda sen, senin yanında ben olduktan sonra... Kadife gibi bir hava... Hafiften esen meltem kumandayı ele geçirmiş, yaz sıcağının gün içindeki saltanatına meydan okuyor. Uzaklarda bir yerlerden gelen gitar sesiyle biraz ötelerindeki kalabalıktan yükselen sesler birbirine karışıyor. Kâh biri yükseliyor, kâh diğeri. Başını Deniz'in göğsüne yaslayan Nehir, bu sesleri değil de ağustosböceklerinin içli şarkılarını dinliyor gibi gözlerini kapatmış ancak dinlediği, kocasının kalp atışları. O atışların her biri, her bir titreşim, ruhuna işliyor sanki dinginlik ve huzur aşılıyorlar bedenine. Öylesine dalmış ki, Deniz'in cep telefonunun çaldığını duymuyor bile. Deniz, onu incitmemeye çalışarak doğrulup kalktığında, ancak fark edebiliyor. Babam arıyor, diyor Deniz. Sonra da daha iyi duyabileceği, karavanın arka tarafına geçiyor. Yola çıktıklarından bu yana (Kaş'ta telefonlarını kapalı tuttukları üç gün hariç) sık sık yinelenen bir durum. Ya onlar ya da Londra'daki Sezenler arayıp birbirlerini yokluyorlar. Bu yüzden umursamıyor Nehir. Ancak, Deniz yanına geldiğinde, kocasının yüz ifadesinden gelen telefonun diğerlerinden farklı olduğunu anlıyor. Ne oldu. diye fırlıyor yerinden. Kötü bir haber değildir umarım. Kötü değil, merak etme. Hatta, bir bakıma müjde bile sayılabilir. Babamın Londra'ya gitmeden önce teminat akçesi yatırdığı büyük ihaleyi Sezen Şirketler Grubu kazanmış. Pazartesi sabahı sözleşmenin imzalanması gerekiyor. Ve babamın genel vekaletnamesi bende. Bu hafta sonu İstanbul'a dönmeyecekler miydi zaten. Öyleydi ama, Dila Hanım'ın işleri uzamış. Evi yerleştirdikten sonra da birkaç günlük bir dinlenme molası… Anlayacağın, gelecek haftanın ortasına kalmış dönüşleri. Bu durumda, tatil programımızı yeniden gözden geçirmemiz gerekecek. Programı tümden iptal ediyoruz, desene şuna. Maalesef... Çok üzgünüm. Deniz'in boynu bükük, çaresiz hali Nehir'i kendine getirmeye yetiyor. Sesine neşeli bir tını yüklemeye çalışarak, Üzülecek ne var ki. diyor. Bundan güzel haber mi olur. Gözümüz aydın ki, o ihaleyi biz kazandık. Gerçekten böyle mi düşünüyorsun. Tabii ki. Benim de bir Sezen olduğumu unuttun mu yoksa. Ne yapalım, kısmet bu kadarmış. Bir sonraki tatilin üstüne ekleme yaparız biz de. Nehir... Tanrı'nın bana sunduğu en büyük armağansın sen, hayatım boyunca alabileceğim en büyük ödülsün. Abartma... Şimdi söyle bakalım, yeni gelişmelerin ışığında, yarınki rotamızda ne gibi değişiklikler yapmamız gerekiyor. Çizdiğimiz yol aynı. Konaklamaları kaldırıyoruz yalnızca. Hele bir yola çıkalım... Sabah erkenden yola koyuluyorlar. Günübirlik araba gezintisi yapar gibi küçük molalar dışında hiçbir yere takılmadan, Göcek ve Köyceğiz'den geçerek, Marmaris'le Bodrum'a uğramadan Muğla üzerinden Söke'ye, oradan da Kuşadası'na varıyorlar. Yorulduk, diyor Deniz. Bu gece burada kalabiliriz. İzmir'e de yarın geçeriz. Hemen bugün İstanbul'a dönmemiz gerekmiyor zaten. Hafta sonuna kadar üç dört günümüz var daha. Denize yumuşak bir eğimle inen yamacın üzerine kurulmuş otelin ana binasında değil, marina bölümünde, tropik bölgelerdeki plaj evlerini çağrıştıran bir bungalova yerleşiyorlar. Tatillerinin son gecesini yaşadıklarının bilincinde ikisi de. Her dakikalarını, her saniyelerini doya doya yaşamaya çabalamaları bundan. Nehir'in üzerinde belirgin bir durgunluk, gözlerinde hüzün var. Nedenini erken dönüşlerine bağlıyor önce Deniz. Ancak karısının ağzından dökülen ilk cümlelerle yanıldığını anlıyor. Bulunduğumuz koyun yanındaki komşu koyda, Kuşadası'nın ilk tatil köyü vardır, bilirsin. Çocukluğumda, her yaz oraya gelirdik. Babam, ablam ve ben. Babam Amerika'ya gitmeden önce... Babam derken sesinde oluşan titreyiş fark edilmeyecek gibi değil Nehir'in. Bakışları donuk, yüzü birdenbire soluvermiş gül yaprağı gibi. Elini uzatıyor Deniz, elini tutmak için parmakları buzdan birer kalem sanki. Geri çekilip tepki göstermeden dinlemek en iyisi... Ta başından beri biliyor Deniz, Nehir'in en hassas olduğu konu, babası. Hiçbir şey sormadı bugüne kadar, onun anlattıklarıyla yetindi. Şimdi de öyle yapacak. Yaralı bir ceylanın yumuşak karnına basıp canını daha da çok acıtmanın anlamı yok. Kendiliğinden anlatıyor zaten Nehir. Anlatmak ihtiyacında... Yüreğinin, sivri uçlu zehirli kristallerini içinde biriktirdiği şeffaf kâse dolmuş. Hepsini değilse bile, kâsenin dışına taşanları bedeninden atacak ki biraz olsun rahatlayabilsin. Bir keresinde bayram tatiliydi... Yaz sezonu başlamamıştı henüz. İlkyaz... mayıs gibi. Tesisin tümü hizmete açılmamış. Bayram ziyaretçileri için hazırlanıyor evler. Temizlik yapılmış ama, diğer hizmetlerde eksiklikler var. Umduklarının üstünde talep gelince, ön sıradan başlayıp en gerilerdeki evlere kadar açmak ve konuklara sunmak zorunda kalmışlar. Bize de dağın yamacında, en arka sıralardan bir ev verdiler. İçeri girmemle çığlığı basmam bir oldu. Duvarda yürüyen dört tane kocaman kertenkele. Bir anda kendimi babamın omzunda buldum. Ablamsa kapının önünde durmuş, korkmamın gereksizliğini, bu zavallı hayvanların zararsız olduğunu anlatmaya çalışıyor. Hemen idareyi aradık. Çok geçmeden bir görevli gönderdiler. Adamın elindeki sprey kutusuna şöyle bir baktı babam... ‘Böcek ilacı bu,' dedi. ‘Bu hayvanlara etki eder mi sanıyorsun.' Yatağın üzerine bıraktı beni. Kuyruklarından tutup birer birer dışarı attı kertenkeleleri. Gene de içine sinmedi. ‘Bu odada kalamayız biz. Çocuklar korkar,' dedi idarecilere. İlk sıradan yer verdiler bize. Yedekte tutuyorlarmış meğer... Sorun hallolmuştu ama, tatil boyunca omzunda gezdirdi beni babam. Susuveriyor birden. Anlattıklarından duyduğu pişmanlık, kopkoyu bir leke gibi yapışıyor yüzüne. İstemi dışında çırılçıplak kalmış da örtünmeye çalışıyor sanki. Bu kadarıyla da yetinmeyip, çıplak halinin zihinlerde bıraktığı izi anılardan kazıyıp silmeye çabalıyor kendince. Onun bu umarsız çırpınışının farkında Deniz. Sevdiği insanın acısını yüreğinin derinliklerinde aynen hissediyor ama, onu incitmeden nasıl yardım edeceğini bilemiyor. Demek kertenkeleden korkardın sen... diyor, anlatılmak istenen ana tema kertenkele ve ona duyulan korkuymuş gibi. Acının odaklandığı noktayı yok sayarak, karşısında yaşanan yakıcı sızıyı hissetmemişçesine, gülerek, umursamazca... Kocasına minnetle bakıyor Nehir. Sessizce teşekkür ediyor anlayışı için. Yalnız ikisinin anladığı bir dili konuşuyorlar sanki. Hâlâ da korkarım kertenkeleden, diyor Nehir, eski neşesine kavuşmaya yüz tutmuş sesiyle. Yanında ben varım ya artık. Tek bir kertenkele yaklaşamaz yakınına. Hele bir yaklaşsınlar. Kuyruklarından tuttuğum gibi... Ha, büyüdün artık omuzlarımda taşıyamam seni ama, son nefesime kadar yüreğimde taşıyacağıma söz verebilirim. Deniz'in uzattığı eli geri çevirmiyor Nehir. Sımsıkı tutuyor avuçlarının arasında. Hep yanımda ol Deniz, yüreğinde taşı hep beni... N ehir ve Deniz, yolculuklarının başından bu yana gece karanlığında yolculuk edeceklerine, geçtikleri her bir kilometreyi günışığında kat etmeyi yeğlediler. Yaylay ı, ovayı, dağı, toprağı, denizi çiçeği, böceği gündüz gözüyle görebilmek, gördüklerinin beyinlerindeki yansımasının tadını doyasıya çıkarabilmek için. Ama, yolculuklarının son bölümünü özellikle geceye bıraktılar. Son günlerinden tek bir dakika çalmamak için. Kat edecekleri yol kısa zaten. Kuşadasıİzmir, olsa olsa bir saat... Nevin'le Ali'nin haberleri yok geleceklerinden. Tatillerini erken kesip dönüş yoluna geçtiklerini de bilmiyorlar, sürpriz olacak onlar için. Nehir heyecanlı, içi içine sığmıyor. Sezen soyadını taşıyan evli bir kadın kimliğiyle ikinci kez geçecek ablasının eşiğinden. İlkinden, el öpmeye gidişlerinden de büyük bir hevesle kilometreleri sayıyor. Deniz ise bambaşka düşünceler içinde. Direksiyonunu sıkı sıkıya kavradığı arabanın rengine, Nehir'in bu renge vuruluşuna takılıp kalmış. İstanbul'a döndüklerinde inceden inceye araştıracak. Gene böyle kiraz kırmızısı, albenili, Nehir'in görür görmez sevinçle haykıracağı güzellikte bir araba bulacak. Ve ilk fırsatta (Böyle bir fırsat olmasa da kendisi yaratacak.) karısına armağan edecek. Bu ve buna benzer durumlarda zamanlamanın önemi yadsınamaz. Ancak, evlilik yıldönümünü beklemeye de hiç niyeti yok Deniz'in. Doğum günü dese, Nehir'in yeni yaşını üç ay önce kutladılar. Tanışmalarının kaçıncı ayındalar. Gelecek ayki kutlamadan önce halletmeli bu işi. Farklı düşüncelere yoğunlaşmanın suçluluğuyla aynı anda dönüp birbirlerine bakıyorlar. Aynı anda sıcacık gülüşlere dönüşüyor sevdalı bakışları. Tapıyorum sana, diyor Deniz, gözlerini ve dikkatini yeniden yola çevirirken. Deliler gibi seviyorum seni Nehir... Canımsın, diye fısıldıyor Nehir, aniden karşılarında beliriveren kamyonun ışıklarından gözleri kamaşarak. Devamını getiremiyor. Kiraz kırmızısı spor araba, kamyonun sol yanına ok misali saplanarak kan kırmızıya dönüşürken, Deniz'in son sözleri yankılanıyor kulaklarında. Sıkı tutun Nehir.... 37 72. SAAT B ugün, olumlu ya da olumsuz, kesin bir sonuç alacaklarını hissediyor Nevin. İçgüdüsel bir umuş belki. Ya da t ıbben cahil sayılacak sıradan birinin, kulak dolgunluğuyla edindiği bilgi kırıntılarına dayandırdığı bir varsayım. İlk 24 saat, ilk 48 saat, ilk 72 saat... Öyle derler ya, ölüş ya da kalış için sırat köprüsü niyetine biçilen zamana. 72. saat doluyor bugün. Deniz'in, kafa travması tanısıyla kalabalık bir beyin cerrahı ekibi tarafından ameliyat edilmesinin üzerinden geçen 72 saat... Her biri bir asır sanki. Nehir'in durumu iyi. Sağ bacağındaki diz altı çoklu kırık, plak takılarak tespit edildi. Kaburgasındaki çatlaksa önemli değil. Orasına burasına serpiştirilmiş gibi duran yara berelerini de zerrece umursamıyor Nehir. Bedensel değil, ruhsal yaralı o öyle düşünüyor. Ameliyatlı oluşu, Deniz'in yanına gitmesine engel değil. Neden hâlâ izin vermiyorlar, anlayamıyor. Ameliyattan çıktığı gün, tansiyonunu ölçen hemşire, tekerlekli sandalyeyle hastanenin diğer bölümlerine geçebileceğini söylemişti oysa. Bıraksalar fırlayıp kalkacak. Nereye gideceğini, Deniz'i nerede bulacağını bilse... bir saniye bile düşünmez. Sıkı tutun Nehir.... Hep bu sözler dolanıyor beyninde. Sana tutundum ben Deniz, diyor umarsızca. Sen de sıkı tutun Deniz. Yalvarırım... Bana ve hayata... Sıkı tutun. *** Halil, Nisa ve Dila Sezen, ancak bugün gelebilecekler Londra'dan. Geç ulaşılmış kendilerine, gittikleri tatil yöresine telefon bağlantısı yapılamamış. Ama Deniz'in amcası Hilmi Sezen, ilk günden beri burada. Yalnızca geceleri, Alsancak'ta, kaldığı otele gitmek için ayrılıyor hastaneden. Önemli gün bugün. Deniz'in yoldan gelecek ailesine iyi haberler vermeyi umuyor Nevin. Ali ise karısı kadar iyimser olmasa da ağzını açıp olumsuz tek söz etmiyor. Kahredici bir bekleyiş... Ali Enişte'yle Hilmi Sezen, dışarıdaki koltuklarda oturup havadan sudan konuşarak vakit dolduruyorlar. Nevin ise bir içeride kardeşinin yanında, bir dışarıda. Yüreği ağzında hepsinin, dudakları kıpır kıpır dualarda... Yoğun bakım hekimi Selim Kırcı, hasta yakınlarını odasına çağırdığında, Nehir'in yanında hemşire kalıyor. Nevin, Ali ve Hilmi Sezen, ucuna iliştikleri koltuklarda son derece huzursuz, doktorun ağzından çıkacak sözleri bekliyorlar. Keşke size iyi haberler verebilseydim, diye başlıyor doktor. Aman Allah'ım. diye haykırıyor Nevin. Öldü mü yoksa Deniz. Maalesef... Yarım saat önce beyin ölümü gerçekleşti. Ne demek oluyor bu. Öldü mü, ölmedi mi. Tıbben kaybettik hastayı. Ancak kalbi çalışıyor. Makineye bağlı olarak... Hilmi Sezen, başını ellerinin arasına almış, sessiz hıçkırıklarla sarsılıyor. Ali de ondan farklı durumda değil. İkisinin suskun, kabullenmiş tavırlarına karşın Nevin, konuştukça bir şeyleri geri çevirebilecekmiş gibi birbiri ardına ekliyor sorularını. Anlamıyorum... Kalbi çalışan bir insan, nasıl ölmüş sayılabilir ki. Beyin ölümü ile ilgili olarak bir doktor arkadaşım bilgi verecek size. Doktor Nüket Çelik. Görüşme odasında sizi bekliyor. Yoğun bakım hekiminin söz ettiği görüşme odası, hastanenin diğer bölümlerinden bağımsız gibi duran, farklı bir yer. Ancak Deniz'in ölüm haberiyle yıkılmış yakınları, ayrıntılara dikkat edecek durumda değiller. Burasının Organ Nakli Görüşme Odası, konuşacakları Nüket Çelik'in de hastanenin organ nakli koordinatörü olduğunu da akıllarına bile getiremiyorlar. Öncelikle başınız sağ olsun, diyerek karşılıyor onları Nüket Çelik. Buyurun, oturun, diye yer gösteriyor. Davranışları ince ve çok nazik. Nevin, sonucu değiştirecekmiş gibi, bu kez de Nüket Hanım'a, Hastamızın kalbi çalışıyormuş doktor hanım, diyor. Bu durumda ölmüş sayılmaz, öyle değil mi. Kalbinin çalışması, yoğun bakımda yatıyor olması yanıltmasın sizi, diye yumuşacık bir sesle yanıtlıyor doktor. Solunum cihazı durduğu anda her şey bitecek... Çok zor bir durum, biliyorum ama, Nehir Hanım'a da eşinin beyin ölümünün gerçekleştiğini söylememiz gerekiyor. Nehir'in adı geçince söylenenleri yeni algılamış, gerçekleri ancak kavrayabilmiş gibi üçü birden yeniden gözyaşlarına boğuluyorlar. Nasıl veririm bu haberi ona. diye çırpınıyor Nevin. Nasıl dayanırım onun çekeceği acıya... Çekingen bir tavırla, Bir de organ bağışı konusu var, diyor Nüket Çelik. Onu da konuşmamız gerekiyor. Yok artık. diye haykırıyor Nevin. Hem en sevdiği varlığın öldüğünü söyleyeceğiz, hem de henüz bedeni bile soğumamış o varlığın organlarını bağışlamasını isteyeceğiz... Çok haklısınız. İşiniz çok zor. Ama bir de o organlarla yaşama dönecek çaresiz insanları düşünün. Zamanımız kısıtlı olmasa, böylesine aceleci davranmazdım. Her geçen dakika, altın değerinde bizim için. Benim bildiğim Nehir, dünyada razı olmaz böyle bir şeye. Değil organ, saçının bir telini bile vermez kocasının. Yoğun bakım hekimi arkadaşım ölüm haberini verdikten sonra, Nehir Hanım'la da görüşeceğim. Belki de hiç ummadığınız bir yaklaşım gösterecektir. Canı kadar sevdiği eşinin başka bedenlerde yaşamasına sıcak bakabilir. Bu arada, Deniz Sezen'in birinci dereceden diğer yakınlarına da haber vermelisiniz. İlk kez ağzını açabilen Hilmi Sezen, Ben ararım onları, diyor. Yoldalar zaten... İ nsan hayatında, İşte dünyanın diyebileceği sayılı anlar vardır. Nehir de işte o anlardan birini yaşıyor. sonu. Deniz'i kaybettik. diye dakikalarca haykırıyor Nehir. Bana onun öldüğünü söyleyemezsiniz, diye oradan oraya atıyor yaralı bereli bedenini. Yürekleri paralıyor sesi, beyinleri oyuyor. Acı'yı duygu olmaktan çıkarıp somutlaştırarak, daha da dayanılmaz kılıyor. Yoğun bakım hekiminin üzerine düşeni yapıp Deniz'in beyin ölümünü haber verdiği ve yerini Nüket Hanım'a bıraktığı kahredici dakikalar... Canım kardeşim benim, diye usul usul Nehir'in saçlarını okşuyor Nevin. Keşke doğru olmasa. Ama gerçek bu, Deniz yaşamıyor artık. Onun yanına götürün beni, hemen. Şimdi... cansız bedenine sarılmak istiyorum. Doya doya... son defa. Görmek hakkınız, diye araya giriyor Nüket Hanım. Önce biraz toparlanın... Bilmeniz gereken bir şey daha var. Beyin ölümü gerçekleşti ama, Deniz Bey henüz yoğun bakımda. Yoğun bakımda mı. diye doğruluyor Nehir. Bir umut var yani... Bitkisel hayata mı girdi Deniz. Hayır. Keşke öyle olsaydı. Bitkisel hayatta yaşam vardır. Geri dönüş de. Ancak beyin ölümü, geri dönüşsüzdür. Nasıl böyle kesin konuşabiliyorsunuz. Çıkmayan canda umut yok mudur. Gerçekleri kabul etmemiz gerekiyor Nehir Hanım. Deniz Bey yaşamıyor artık. Solunum cihazından çıkınca kalbi de, soluğu da duracak. Hep cihazla yaşasın o zaman. diye feryat ediyor Nehir. Razıyım ben. Kalbi atsın, soluk alıp versin bu kadarı bile yeter bana. Ne yazık ki, bu mümkün değil. Sonucu değiştiremeyiz, Deniz Bey'i kaybettik. Başınız sağ olsun. Acınız çok taze... Sizleri bir süre baş başa bırakmak daha iyi olacak galiba. Kapıya doğru yürürken, Yarım saat sonra koridorun sonundaki odada buluşalım lütfen, diye ekliyor. Diğer ayrıntıları orada konuşuruz. Nevin, Ali ve Hilmi Sezen, bu sözlerin ne anlama geldiğini biliyor ama Keşke ölen ben olsaydım. diye çığlıklar atan, Deniz'siz yaşam ölüme eşdeğer. Onunla beraber ben de öldüm, diyerek iki kişilik ölümü göğüslemeye gönüllü Nehir'in, organ nakliyle ilgili hiçbir fikri yok... *** Yarım saat sonra, yeniden görüşme odasında toplanıyorlar. Burası, ölenin birinci dereceden yakınlarıyla organ bağışı görüşmelerinin yapıldığı, bu konuda ayrıntılı bilgilerin verildiği özel, ferah bir oda. Dört tanesi tekli, iki tanesi ikili koltuklar, rahatlatıcı olması açısından yeşil renkte seçilmiş. Ortada oval, büyücek bir masa, aralarda sehpalar var. Su, sıcak ve soğuk içecekler, sigara, telefon gibi aniden beliriverecek gereksinimlere karşı her türlü önlem alınmış. Tekli koltukta oturan Organ Koordinatörü Doktor Nüket Çelik, orada bulunanların hepsiyle göz iletişimi kurabilecek şekilde bir halka oluşturuyor. Hiçbir hareketi, hiçbir sözü rastlantısal değil. Olayların belli bir kurgu çerçevesinde gelişmesini sağlamak için bilimsel verilerden ve önceki deneyimlerinden güç alıyor. Buraya kadar tekerlekli sandalyeyle gelen Nehir, odanın hangi işleve hizmet ettiğinin farkında bile değil henüz. Umarım biraz sakinleşmişsinizdir Nehir Hanım, diye başlıyor Nüket. Sesi yumuşacık ve olabildiğince sıcak. Sizinle konuşmam gereken çok önemli bir konu var... Organ bağışı. Razı olursanız eğer, Deniz Bey'in organları, yaşamla ölüm arasına sıkışıp kalmış çaresiz insanlara umut olacak. Nasıl. diye öfkeyle haykırıyor Nehir. Onu yitirdiğim yetmemiş gibi, bir de cansız bedeninin parçalara ayrılmasına izin vereceğim, öyle mi. Ne kadar acımasız bir teklif bu böyle... Beklenen tepkiler bunlar. Çok haklısınız, diyor Doktor Nüket. Ama bir de şöyle düşünün... Sevdiğiniz insanı götürüp toprağın altına bırakacaksınız. Oysa ondan kalacak izlerin başka bedenlerde yaşayacak olması, buruk ama huzur verici bir mutluluk katacak size... Yanı sıra, adım adım ölüme yürüyen insanlara da can vereceksiniz. Az şey mi bunlar. Organ yetmezliği sonucu her gün biraz daha ölüme yaklaşan insanlar için tek çare, organ nakli. Nakilden sonra bu kişilerin bizlerden farkı kalmıyor. Bıraktıkları yerden yaşamlarını sürdürebiliyorlar. Yalnızca beyin ölümü gerçekleşen kişilerin organları nakledilebiliyor. Evdeki ölümlerde, organlar canlılıklarını yitirdiklerinden, nakil için uygun değiller. Düşünün, yılda en az otuz bin insan organ bulunamadığı için ölüyor... Boşa konuşuyorsunuz. Deniz'in bedeni bir bütün halinde verilecek toprağa. Onun kesilip biçilmesine asla dayanamam. Deniz Bey organ bekliyor olsaydı, o zaman ne düşünürdünüz. Ya da sizin yerinizde Deniz Bey olsaydı.... O nasıl davranırdı dersiniz. Başka bedende de olsa, sizden bir parçanın
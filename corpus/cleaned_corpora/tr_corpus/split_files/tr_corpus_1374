dar masadan heyecanla el salladı. Sevim'in saç diplerinde ter taarruzunun habercisi ufak karıncalanmalar başlamıştı bile. Ellerini kazağına kurulayıp kalabalık arasında ilerledi. İlk buluşmaları için tokalaşmak yeterli olacaktı. Ayrılırken yanaktan öpüşürlerdi artık. Mehmet garsona siparişleri sıralarken o avuç içlerini masanın mermerine bastırıp sakinleşmeye çalıştı. Derin nefes alıp verirse, heyecanını kontrol altına alabilirse, biraz olsun daha az terler, daha az kokardı. Mehmet trafikten, işlerin yoğunluğundan, servis şefinin ahlaksızlığından bahsederken Sevim eline geçirdiği peçete destesiyle yüzüne hücum eden ter taneciklerini boşuna durdurmaya çalışıyordu. Garson yeniden yaklaştı dar masaya. Bardak, çatal, bıçak ve ekmek sepetini dizmeye başladı. Mehmet konuşmasına ara verip garsonun işini bitirmesini bekledi. Fark ettin mi, diye fısıldadı. Neyi. diye sordu Sevim. Bayat insan kokusunu. Terle harmanlanmış lahmacun, ıslak unutulmuş yer bezi gibi bir şey. Kaç gündür yıkanmıyor bu adam. Sevim kollarını sıkıca bedenine bitiştirdi. Bilmem ki, dedi ağzının içinden. Belki de yıkanıyordur. Hem bu kadar sıcakta çalışmak kolay mı. Mehmet çatalıyla çoban salataya girişti. Sevim roka ve maydanozların altına uzanıp soğan halkalarını yemeğe başladı. Et ustası sipariş gelen şişleri ocağa sürdükçe kor kömürlere 30 damlayan yağlar kısa bir süreliğine alev alıyor etrafı cehennemi bir sıcak sarıyor, iştah açıcı yanık et kokusu diğer tüm kokuları bastırıyordu. Sevim'in memeleri arasından süzülen ter damlacıkları göbeğine, oradan yol bulup bacak aralarına ilerliyordu. İç çamaşırı ıpıslak olmuştu. Duman, tabak çanak gürültüsü, anlaşılmayan kelimeler, ense dibindeki alev ve kor kömür Mehmet'in söylediği her şeyi anlaşılmaz kılıyordu. Sevim kendini zorlayarak emekli babasından, evli kız kardeşinin ders çalışmayan çocuklarından, annesinin mide yanmalarından bahsetti biraz. Abisine değinmedi. Mehmet ekmek dilimlerini yoğurda batırırken, Bekârlık zor, dedi, annem arada gelip kalıyor ama. Olmuyor işte. Yaş ilerleyince rahat istiyor insan. Bakışları genç kızın nemli memelerine kaydı. Garson soğuk suyu getirip koydu masaya. Sevim su şişesinin serin buğusuna bakıp yutkundu. Ciğerin yanına soğan koyalım mı abi. diye araya girdi garson. Mehmet suratını ekşitti. Sevim atıldı hemen. Koysun ya. Güzel oluyor. Suçu çiğ soğana atmaya çoktan alışmıştı. Yerken iyi de sonrası kötü, dedi Mehmet. Dediğin gibi yerken iyi de, sonrasında bedeninden söküp atamıyorsun kokusunu. N'apalım, dedi Mehmet, sen seviyorsan eğer. Naneli çiklet çiğneriz birer tane. Çiğneriz ya, dedi Sevim rahatlayarak. Ter taarruzu durulur gibi oldu. Ocakbaşının kor ateşi ense kökünü yakmıyordu artık. Garson lavaşlarla birlikte ciğer şişleri ve baharatlı soğanları sürdü önlerine. Belki de ayrılırken öpüşürlerdi bile. 31 Kusur Bende - Gülçin Göktay Manka Gülören geri döner miydi. Tam hastanenin kapısından çıkarken karar verdi anasının evine gitmeye. Ağlayası geldi ama, tuttu kendini. Zayıf görünmeyecek, taş gibi olacaktı. Çantasını omzuna astı, ardına bakmadan hızla yürüdü. Arkadan Halil'in bağırtısını duydu Kız. Beklesene. Duymamış gibi yaptı, otobüs durağına yöneldi. Adam iki adımda yetişti, sırtından tuttu tısladı Nereye. Gülören öfkeyle döndü kocasına, dişlerinin arasından Gidiyorum, anamın evine. Halil öyle kaldı Ne işin var ananda. Gülören, sırtını döndü kocasına. Gözyaşlarını kendine sakladı. Çorak tarla, bir bebe veremedin oğlumun kucağına. Başından aşağı kaynar sular dökülmüştü. Ne diyeceğini, nereye bakacağını şaşırmıştı. Annesi hiç istememişti ya, yine de varmıştı işte Halil'e. Gül gibi işinden de olmuştu onun yüzünden Otur evinde, çocuklarına bak. Benim kazancım yeter ikimize de. Al işte, ne çocuk, ne iş. Numarasına bakmadan, gelen halk otobüsüne bindi, bilet alırken otobüsün camından aşağıda hâlâ ona bakan kocasına göz attı. Herkesin kocası böyle miydi, milletin karısı nasıl kıymetli, el üstünde gül. Halil de hiç ona elini kaldırmamıştı ama, ağır konuşur, zehir gibi sözler söylerdi. Şimdiki gibi. Gerçi kendisi de kötü konuşmuştu, ama… 32 Halil, otobüsün arkasından bakakalmıştı. Gülören'in böyle kolayca çekip gideceğini hiç aklına getirmemişti. Sinirinden duraktaki ağaca bir tekme attı. Öyle demeyecekti karısına. Kadınlar narin olur, çiçek gibi solarlar ya da kuş gibi elinden uçup giderler, itinayla bakmazsan. Eniştesi, kına gecelerinde demişti bunu, Gülören bindallılar giymiş, iki eline iki bez parçası bağlı, oynarken. Sümsük derdi anası eniştesine, hanımköylü derdi ama eniştesi lafını sözünü bilip konuşurdu. Sırf anasının bu ileri geri konuşmalarından küsüşmüşlerdi teyzesiyle. Halil teyzesini severdi aslında, ama artık pek görmüyordu onu da, eniştesini de. Bira, buz gibi aktı içine. Yanındaki kadın ondan yana dönmüş oturuyordu. Umurunda mı. Yine de merak etti, garsona seslenirken kaçamak bir bakış attı. Kadın gülerek ona bakıyordu, sanki kırk yıllık dostuymuş gibi. Bu kadar boyanmasa yüzü güzeldi. Bacak bacak üstüne atmış, pantolonu sımsıkı oturmuş vücuduna. Sağlam ayakkabıya benzemiyordu, yalnız gülünce görünen ayrık dişleri Halil'e birini hatırlattı. Kimi ama. İlkokul öğretmenini, yok yok, ilk göz ağrısını… Gülören döner miydi kendi kendine. Çok güzeldi karısı kına gecesinde, bordo kadife üstüne sarı sim işlemeli elbisesiyle. Çevresinde dönen bir sürü kadının arasında ne kadar da farklı duruyordu sırf üzerinde döküm döküm duran bindallıdan değil, bir havası vardı ki, kimsede yoktu. Hayrandı ona, bilgili görgülüydü, çalışıp para kazanıyor, giydiğini yakıştırıyordu. Teyzesi hemen sevmişti Gülören'i de anasının gözü tutmamıştı başından beri. Çok bilmiş demişti, çalışan kadından evine, kocasına hayır gelmez, demişti ama, Gülören söz dinleyip işten çıkınca başka bahane bulamamıştı. Karısının otobüsünün arkasından bir süre baktıktan sonra, üşüyen ellerini montunun ceplerine sokup hastane durağından Cebeci'ye doğru yürüdü. Soğuk, ince montu delip içine işlerken, yalnızlığını daha çok hissetti. Buradan kendi otobüsleri geçmiyordu ama, Gülören işte, nereye gittiğine bile bakmadan binip gitmişti. Ne oluyordu böyle çekip 33 gitmeler, soğuk soğuk durmalar. Halbuki ilk günler, hatta ilk aylar ne iyilerdi, ne muhabbetliydiler canım. Evdeki huzursuzluk ne zaman başlamıştı, bilmiyordu. Anası geldiğinde oluyordu daha çok, hemen şu çocuk konusunu açıveriyordu anası, Bir yıl oldu tık yok daha… Önceleri pek kulak asmadı, anasına da, Gülören'e de. Allah'ın işine karışılmazdı ama, tıp da çok ilerlemişti, gidelim bir doktora diyordu karısı. Al işte, gittik. Demeyecektin öyle, ağırıma gitti be Gülören. Gülören döner miydi. Biranın yanına fıstık söyledi, bir de sigara yaktı, sanki içini ısıtacakmış gibi. Anasının evine mi gitseydi. Yok, şimdi yüz çeşit soru sorar, hele Gülören'in gittiğini öğrense var ya... Zaten bıraksan bir kaşık suda…Neyini gördü, ne ister elin kızından. Vazgeçti. Eve de hiç gidesi yoktu, duvarlara mı bakıp oturacaktı. İçmeli, başka ne yapılır. Yalnız başına da içilmiyordu ki. Şu ayrık dişli kadını kime benzettiğini…Suna mıydı, evet evet, eski mahallede, çok gülerdi, dilini çıkarıp kaçardı sonra da. Gülören, kapıyı açan annesine hiçbir şey demeden, bir karış suratla girdi içeri. Salonda babasıyla kardeşi tavla oynuyordu, hiç görünmeden içeri odaya geçti. Kanepeye uzandı. Annesi gelip yanıbaşına oturdu, yumuşacık bir sesle Hayırdır kızım. Gözlerini kapadı. Burnunda hâlâ hastane kokusu. Kuyruklar, alınan numaralar, beklenen sıralar, sonuç kağıtları, yeniden kuyruk, yeniden sıra beklemeler…Halil'in afra tafraları, ters ters konuşmalar, zor izin almış da, geç kalıyormuş da, ne işi varmış oralarda da. Bir de tepeden tepeden bakmalar, surat asmalar. Sindiremedin tabii, kabullenemedin değil mi. Gülören, bana bak, ne oldu söylesene. Yok bir şey anne, yorgunum, uyuyacağım. Annesi, kızından yanıt alamayınca üstelemedi, üstüne bir battaniye örtüp çıktı. Son zamanlarda yüzü gülmez olmuştu kızının. Böyle tam akşam vakti, yalnız başına gelmesi de hiç hayra alamet değildi… Salonun kapısına kadar 34 gitti, sonra geri dönüp mutfağa girdi, bir sigara yakıp balkona çıktı. Gülören'e gitse miydi, almaya. Ya istemezse onu. Ya hiç dönmezse. Nuh deyip peygamber demezdi karısı. Korktu Halil, evi düşündü, evin boş halini, soğuk, sessiz. Kapısından giremezdi, ışığı yanmayan, ocağında tencere kaynamayan, duvarlarında, perdelerinde Gülören'in sesi çınlamayan evin. Bira içini üşüttü. Tuvalete gidip geldi, kadının yanındaki yerine oturdu. Vakit geceye kayıyor, havada asılı sigara dumanı yalnızlığı örtüp saklayamıyordu. Ayrık dişler biraz daha yaklaşmış, Halil'in gözlerini yakalamaya çalışıyordu Konuşmak ister misin. Halil aniden kadına dönüp bardağı başına dikti, barmene seslendi Bize iki bira. Gülören yatağında dönüp durdu, sanki genç kızlığının yatağı değildi, pencereden gelen sokak lambasının ışığı da ne kadar parlaktı canım. Halil ne yapıyordu acaba. Üstünü başını çıkarmamış, arkasından gelir diye beklemişti doğrusu, ne kadar kızsa da. Şimdi, yattığı yerde durup durup daha bir içerliyordu kocasına. Nasıl da bağırmıştı herkesin ortasında. Gerçi o da ağır konuşmuştu galiba. Gelmiş işte hastaneye adamcağız, daha ne yapsın. Onun suçu değil ki. Hem doktorun dediğine göre… Kalktı, pencereye gitti, perdeyi aralayıp baktı, sanki Halil aşağıda bekliyormuş gibi. Bomboş sokakta yalnızca bir kedi kadife adımlarla karşıdan karşıya geçiyordu. Gülören'e gitse, dese ki… Kaçıncı birası, bilmiyordu. Saat on ikiyi geçmişti. Gitsem şimdi, çoktan uyumuştur, dedi, yanındaki kadına. Sözcükler ağzında eğilip bükülüyordu. Kadın güldü, ayrık dişlerinin arasından boğuk sesiyle Bana gidelim o zaman. Halil dalmış gitmişti, sesi başka bir alemden geliyordu Kusur bendeymiş, anlıyor musun. Bendeymiş kusur. 35 Yorulma Mukavemeti - Tahsin Görmüş Bir malzemeyi normal olarak parçalamaya yetmeyecek bir kuvvetin, arka arkaya ve çok sayıda uygulanması halinde malzeme parçalanabilir. Buna yorulma denir ve gevrek türde bir kırılmadır. Yorulma iç yapıya bağlı bir olaydır. Tekrarlı yükler, cismin iç yapısında bulunan çatlak, çentik, boşluk gibi bir kusurun etrafında gerilme yığılmaları oluştururlar. Bir çatlak oluşturup büyütmeye başlarlar. Nihayetinde ani bir kırılma olacaktır. Ağzımda bir bok kokusuyla uyanıyorum. Magmaymış adı, doktor öyle söyledi. Boğazımdaki boşluklarda, yemek yedikçe küçük artıklar birikiyormuş. Uyuşturup temizledi. Bu artıkları bir kulak pamuğu yardımıyla kendiniz de alabilirsiniz, dedi bana. Sonraları denedim ama boğazımı tahriş ediyorum herhalde böyle yaparak. Bir türlü de çıkartamıyorum. Dürttükçe daha derinlere kaçıyorlar. Magma boğazımdayken rahat edemiyorum, ağzım kokuyor almaya çalışsam ayrı dert. Büyük düşüncelerin adamıydım ben. Dünyayı düzeltecektim. Hak, adalet. Sözcüsü olacaktım. Küçük işlerde gözüm yoktu. Aşk, evlilik. Uzak duracaktım. Öyle sanırdım. Bir gün karşıdan karşıya geçiyordum. Karşıdan... Uyusam mı. Beş kırk beş, sekiz, altı, iki çeyrek. Pek anlaşılmıyor ama kaç saat daha uyuyabileceğimi hesaplıyorum. İki saatlik uykudan 36 kalkmışım ve masadaki soğuk kahveye bakarak hayatın beni getirdiği noktayı belirlemeye çalışıyorum. Şimdi bu kahve soğuyorsa veya sabaha kadar beni beklemişse, hepimiz için umut vardır, ya da böyle bir şeyler. O gün sadece biraz daha ısrar edebilseydim veya hemen kalkıp gitmeseydim, ya da böyle bir şeyler. Söylesene bana, neden en iyi şiirler uyanılmamış sabahlarda yazılıyor. Düşler var öbek öbek, bekliyorlar bir köşede. Girecek zihin arıyorlar. Sabahın bu saatinde evre dörtte uyuyan bir gafil. Buldular mı kabus üstüne kabus olacaklar. Bütün hayatını film şeridi gibi geçirtecekler önünden. Ter üstüne ter boşaltacaklar. Korkuyorum. Gel kurtar şunlardan beni. Çünkü ben de uykuluyum, maazallah. Hem bak ne güzel bir sabah. Kahvaltı yaparız sobayı yakar, çayı da üstüne koyarım ben şimdi. Uzanırız yatağa yan yana. Dizlerimiz çarpar birbirine... Sen yokken neler oldu. Hiçbir şey. Hâlâ insanlara ayak uydurmakta güçlük çekiyorum. Hapisten çıkanlar bile topluma karıştılar, ben karışamadım. Bunun nedenleri hakkında -kesin olmamakla birliktebazı fikirlerim yok değil. Onlar gibi ufak şeylerle dolduramadım ben hayatımı. Sobayı doldurmak mesela, büyük bir olay. En alta kömürü boşaltacaksın. Yanlara kalın birkaç odun, mümkünse bir kütük. Sonra çıra. Bir kapak da mazot attın mıydı, tamam. Mesela yemek yemek, büyük bir mesele. Misafir çağırıp kallavi bir sofrada yemek yemek, ondan sonra salona geçip portakal soymak, böyle şeyler işte, böyle şeylerle dolduruyorlar insan geçen zamanı. Hayat diye belirttikleri şeyler bizzat bunlar, sen bakma onların zorluklardan, acılardan bahsettiklerine. Bir ikincisi, ki bu da ilkiyle direkt bağlantılı bu insanlar ne duyarlarsa duysunlar, ne görürlerse görsünler, bildiklerini okumaya devam ediyorlar. Birçok şeyin birbirine bağlı olduğunu göremiyorlar. Bir kitap okumak mesela, onlar için sadece bir kitap okumaktan ibaret. Sonra masadan kalkıp yine aynı şekilde devam ediyorlar. Ben. Bir kitap 37 okuyunca devam edemiyorum ki hayatıma. Anladıklarımın sorumluluğu altında eziliyorum. Bakın diyesim geliyor, bakın. Aynı şeyleri okumadık mı biz. Bakın neler yazıyor. Anlamıyorlar. Bir de kitaptan etkilenmekle suçluyorlar insanı. Sadece bir kitap diyorlar veya Film işte ya da böyle bir şeyler... Gördün mü bak yine vazgeçemiyorum bilmişlik yapmaktan, hep söylerdin ya. Ama ne yapayım bir tanem, sözün kıymetini anlamışım bir kere. Düşünce kurmaktan vazgeçemiyorum. Düşündükçe tokat yiyorum, bu sefer niye tokat yediğimi düşünüyorum. Tokat atan birinin niye tokat attığını düşünüyorum. İşte bu önemli. Niye vuruyor bu adam, ne düşünüyor. Neye inanmış, ne adına yapıyor bu işi. Tokat atınca ne oluyor. Bir insan niye sindirilmeye çalışılıyor. Herkes kendi bildiğini dikte mi ediyor. Bence hayır. Sadece zeki bir azınlık yapıyor bunu. Diğerleri kurallarını bilmedikleri bir oyunu, yıllarca oynamanın verdiği haksız bir bilgiçlikle oynuyorlar sadece. Birbirlerine bağırıyorlar, birbirlerini yaralıyorlar, öldürüyorlar, ya da böyle bir şeyler... Biz de aynı şeyleri yapmayalım. Biraz müzikten bahsedelim istersen. Bu aralar klasik müziğe merak saldım. Kalınca bir kitap aldım kütüphaneden Müzik Tarihi. Gelip geçerken bir şeyler okuyorum. Seviyorum müziği, çünkü insan ruhunu en iyi müzikten okuyabiliyoruz. Değil mi. Okurken yapamayız bunu mesela. Okumak, okuyabilmek için başka eylemler de gerektiriyor. Kavramak lazım oluyor, bağlantı kurmak, ya da böyle bir şeyler. Kalbinde, ruhunda, hisseden yerlerin neresiyse oralarda bir etki oluşturabilmen için, yoğun bir çaba gerekiyor okumakta. Müzik öyle midir, sen söyle. Duygunun en açık, en çıplak biçimde ortaya konduğu sanat çeşididir müzik. Şarkı hikayedir. Hikaye tehlikelidir. Geçmişi anlatır. Geçmiş tehlikelidir. Can sıkıntısı hiç de sanatsal değil. Eğer sanat fiilen bir şeyi ifade etmekse, iç sıkıntısı-boğultu-düğümlenme-depresyon-mutsuzluk ne 38 dersen de, hiç de böyle bir şey değildir. Hatta tam tersi. Gerçek mutluluk anlatılamayandır, diye iddialı bir cümle kuralım mı. Kuralım, ne olacak. Hakiki mutsuzluğu ayırt etmek için giderilip giderilmeyecek olmasına bakmalı. Nedeni anlaşılmamalı boğultunun-mutsuzluğun-sıkıntının. O yüzden bakma o kadınlara. Kocam benimle ilgilenmiyor. Allah aşkına. Mutsuz olduklarını söylüyorlar ve neden mutsuz olduklarını da bir güzel açıklıyorlar. Bir de çözüm önerisi getiriyorlar. Allah aşkına. Lütfen. Sadece depresyon kelimesinin tanımlanmış olmasından dolayı depresyonda olan insanlar var, biliyor musun. Allah aşkına. Lütfen. * Söylesene bana, neden en iyi şiirler sen yokken yazılıyor. Biz niye ayrıldık bir tanem, hatırlıyor musun. Hatırlayamazsın. Sebebi tek bir olay değil çünkü. Bunu açıklamak için üniversite yıllarıma dönerekten bir örnek vereceğim sana. Bak nasıl anlayacaksın. Malzeme Bilimi dersini çok severdim. Ne sevmesi, bayılırdım. Bir gerilme-şekil değiştirme diyagramı vardı mesela, dillere destan. Yumuşak çelik. Belli bir gerilmeye kadar iç yapısı bozulmuyor. Akma sınırı. Bir de buna emniyet katsayısı uygulanıyor. Bana kalırsa hayatta tökezlememizin en önemli sebebi bu katsayıyı düşük tutmamız. Veya böyle bir katsayıyı hiç kullanmıyoruz. Akıyoruz, iç yapımız bozuluyor, sonra istesek bile eski halimize dönemiyoruz. Diğer bir konu Yorulma Mukavemeti. Bir kusur etrafında tekrar tekrar uygulanan kuvvetler sonunda amaçlarına ulaşıyorlar ve cismin bütünlüğünü bozuyorlar. Bilimle hayatı ayırırlar bir de. Al sana ikimizin durumu. Tekrar tekrar yıpratmadık mı birbirimizi. Sen bana hiç konuşmadığımı söyleyip dururdun mesela. Konuşunca da ancak bilgiçlik taslıyordum. Ufak tefek şeylerle hep saldırdık birbirimize. Önemsiz gibi görünen bu küçük darbeler zamanla bitirdi ikimizi de, birbirimizden nefret etmeye başladık. Çünkü neden, bir tanem. Çünkü yorulma olayı bir kusurun etrafında başlar. Çünkü yorulma olayı tekrarlı gerilmelerle oluşur. Raylar bile dayanamıyor, biz neyimize güvendik. 39 Yine de insanın insan oluşu, bir yerde kendini gösteriyor. Bilimle hayat, veya cismani olanla ruhani olan bir yerde ayrılıyor. Eski haline kati surette dönemeyecek olan yumuşak çeliğe benzemiyor kalp. Vallahi benzemiyor. *Bir saniye. Aynı şeyi ben de yaptım herhalde, değil mi. Mutsuzluğumun kaynağını belirleyemediğimi söyledim ama yokluğundan dert yanmayı da ihmal etmiyorum. Şimdi yeniden bir araya gelmemizin iç sıkıntım için bir çözüm olmayacağını söylersem, seni kıracağım. Tam tersine bütün sorunumun yokluğundan kaynaklandığını söylersem, bu sefer de sahtekar olduğum ortaya çıkacak. Ben de böyle bir dipnot ekleyerek, en azından durumun farkında olduğumu belli ederim. Böylece biraz kafa karışıklığına sebep olarak aradan sıyrılabilirim. Onu da mı başaramadım. 40 Anlaşılmaz - Ayşen Işık Gece gece uyandırdı annem, Çabuk hazırlan. dedi, gidiyoruz. Sıkıysa gıkını çıkar. Evden nasıl çıktık anlamadım. Öyle bir acele ettirdi ki beremi bulamadım. Başka zaman olsa tantana eder, hasta olacağım diye asla izin vermez bu halde sokağa çıkmama. Boş ver şimdi bereyi. dedi, çekti kapıyı. Son anda gördüm, elinde koca bir valiz. Kendi başına bir iş çeviriyor, ama ne. Nereye gidiyoruz. Ne oldu. Babamın haberi var mı. Soramıyorum. Tam elinin tersindeyim. Çıktık gecenin ayazına. Feci bir soğuk. Kulaklarım sızlıyor, tir tir titriyorum. Yanmayan sokak lâmbaları yüzünden ortalık kapkaranlık. Aralıksız uluyor köpekler. Ansızın karşımıza çıkan gözleri kıpkırmızı kediler ödümü koparıyor. Kolu yorulunca, öbür tarafına geçiriyor beni, valizi öteki eline alıp hızlanıyor yeniden. Bir an bırakmıyor elimi. Ha bire söyleniyor, Hadi, hadi. Çekiştirmesene beni. Koşturuyorum işte, daha n'apim.' Evimiz görünmez oluncaya dek dönüp dönüp bakıyorum arkama. Ağlamamak için aklıma güzel şeyler getirmeye çalışıyorum. Olmuyor. Her şey korkulu bir düşü çağrıştırıyor yalnızca. Sırameşeler'den Ormanlar Yolu tarafına yürüyoruz. Ara sokakların artık sonu. Alt geçide gireceğiz. Tam merdivenlerin başında durdurdu. 41 Dönelim, diye fısıldadı, tekin değil burası, caddeden geçelim karşıya. Caddeye çıkan dik yokuşa saptık. Bir an peşimizde birileri varmış hissine kapıldım. Hızlanıp önden önden gitmeye başladım. Zor tırmandı yokuşu, durup durup soluklandı. Kaldırıma çıkınca valizi bıraktı yere, iki büklüm. Kesik kesik öksürdü. Hasta mı. Yol boşalsın diye bekledik. Hep kamyon. Işıkları gözümüzü alıyor. Karşıya geçtik. Taksi durağına yürüdük. Annem camı yavaşça tıklatıp uyandırdı şoförü. Gözünü açtığı gibi dışarı fırladı adam. Annemin elinden valizi alıp bagaja yerleştirdi. Terminale gideceğiz, ne kadar tutar. diye sordu annem. Hah bir bu eksik, dedim, Allah bilir, para almayı unutmuştur. On kâğıdı geçmez, dedi adam. Annem peki dedi başıyla. Bindik arabaya. Taksi sıcak. Mayıştım. Kulağıma eğildi annem Sakın dalma, dedi, otobüse kadar dayan. Yüz bulup sordum. Anne, dedim usulca, nereye gidiyoruz. Kayseri'ye. Dayınlara gidiyoruz, deyip başını öte yana çeviriverdi. Başka soru sorma. demek bu. Tutamadım çenemi. Yarın yazılım var benim, dedim sesimi iyice kısarak. Ne oldu. Nerden çıktı bu. İzin aldık mı okuldan. diye söylendim. Hırsla dönüp ağzımı kapattı eliyle. Sus. dedi. Öfkeden gözlerim doldu. Kayabildiğim kadar öteye kayıp uzaklaştım ondan. Babam haklı. Cins işte. İyice üşütmese bari kafayı. Sabah namazdan sonraydı. Hazır oğlanlar uyurken dua okuyayım, dedim. Hüseyin'in işleri bozuk, hayırlısıyla bir an evvel açılsa diye. Oturmadan bir odun daha attım sobaya, canlandı ateş. Tam tespihi elime aldım, duaya başlayacağım, kapı vuruldu. Heyecanlanmam mı. Kim gelir sabahın köründe. Kapıyı açtım, baktım, görümcem. Kızı da katmış yanına, çıkmış gelmiş. Şaşaladım Anam, anam. diye ünlerken, Yenge, dedi, girelim mi içeri. Hemen de bozar adamı. Neyse durmadım üzerinde. Ay ben ne yaptığımı biliyom mu. Sen benim kusuruma bakma 42 ablam, dedim. Sıcacık odaya aldım bunları. Kucaklaştık Nergis'le. Çökmüş zavallı, görmeyeli hepten kurumuş. N'olur uyandırma abimi. Bırak uyusun, diye uyardı beni. İşkillendim sesinden. Hali bir tuhaf. Gerçi hep tuhaftır, ama bu defa başka işte. Şöyle bi' güm güm etti kalbim. Du' bakalım, dedim. Bunda bir iş var ya, ne. Sustum, sıkboğaz edecek değilim. Hele bi' dinlensin. Az buz yol değil, ta Bursa'dan geliyorlar, kaç saattir teker üstünde, kolay mı. Boylanmış Çiçek. Kocaman kız olmuş. Yüz vermedi pek, yalandan sarıldı Uyuyacağım ben, dedi. Anasına çekecek zahir. Huysuz. Yatırdık yanımıza, güzelce örttük üstünü, hemencecik kapandı gözleri. Nergis'e sordum, Uzanacak mısın. diye. Yok, dedi. Baktım susuyor, kalktım yanından. Sen otur dinlen, ben de kahvaltı hazırlayım sana. Yok mok, geveledi gene. Dinler miyim. Koştum mutfağa. Çay demledim. Ekmek, zeytin, peynir Allah ne verdiyse çıkardım önüne. İki lokma yedi yemedi, bıraktı. Üsteledim yesin diye. İçim almıyor, dedi. Sustu gene. Bu kızın âdeti bu. Ağzına kilit vurur, dalar gider öyle. Çatlatır insanı. Anlatmaz. Ne oldu. Hangi rüzgâr attı. Ancak canı isteyecek, gönlü olacak öyle. Asabidir. Tersleyiverir. İhtiyatlı yaklaşmak gerek. Ne olduysa evlendikten sonra oldu buna. Gerçi kabahat anasında, atasında. El kadardı, zorla evlendirdiler. Bi' de gurbet. Buncağız bütün gücüyle, utanıp sıkılmadan diretti. İstemiyorum, diye yıktı ortalığı. Canıma kıyarım varmam bu adama. dedi. Bağırdı, çağırdı. Nafile. Cin gibiydi, cin çarpmışa döndü garibim. İster miydi, böyle olsun. Karşılıklı sustuk, iç çektik, üç beş konuştuk, konuşmadık, Tuvalete gideyim, deyip kalktı ayağa. Bir yudum su içti, eğildi kızı öptü. Çıktı odadan. O tuvaletteyken içim geçmiş. Kapanıvermiş gözlerim. Hüseyin gibi çığlıklara uyandım ben de. Ne oldu. Neden yaptı. Ne bileyim. Anlaşılır gibi değil… Anlatamadıklarım boğazımda bir sıkı yumruk. Kederim, 43 burnumda acı bir sızı. Katıyım, taşların içerisi gibi kaskatı. Ne antlar içtim, ne ahlar ettim. Çocukluk belki… Affetmeyeceğim, dedim. Allah belalarını versin. Fitil fitil getireceğim burunlarından. Ne yapacaktım. Ne yapabilirdim ki. Sustum. Ruhumu esirgedim. Sakladım kendimi. Yüreğimi ne kuruttu, neden hissizim. Artık bir şeyden emin değilim. Ölmüş anam, anam değil. Babam, babam değil. İşin kötüsü neyin nesiyim, bunu bile umursamıyorum. Tiksiniyorum her şeyden. Gebe kadınlar gibi öğürüp duruyorum nicedir. Hastasın, doktora görün. Böyle söylüyorlar. Uğultuyu duyuyorum. Doğum sancıları gibi ölümün çağrısı. Gözlerim söndü, ışık yok, yolun sonunu seçebiliyorum ama. Aynaya bakıyorum, yabancı bakışlar dile geliyor. Korkmuyorum, sadece tatlı bir ürperti. Ne bekliyorsun daha. Çok düşündün, vakit gelmedi mi.' Vakit. Öyle ya. Her şey vakitli, saatli olmalı. Hayatım, vardiyalara bölünmüş zamanın içindeki boğuntu değil mi. Yedi-üç, üç-on bir, on bir-yedi. Yat, kalk, ye, iç. Boş durma, hareket et. Düşünme. Dinleme kendini. Bu bir kusursa eğer, kusurluyum evet. Uyumsuzum. Yastık yorganı havalandırsam da iki güne bir, karda kışta saatlerce açık tutsam da pencereleri, eve sinmiş, hayatıma sinmiş kokudan kurtulamıyorum. Tıkasam da burnumu, evin içinde volta atarken, hep aynı koku geliyor burnuma. Susturamıyorum iç sesimi. Kendimle konuşup, kendimi dinliyorum Bayat ekmek gibi ufala zamanı, soğan gibi ince ince kıy, kavur ağır ağır. Küçül, küçül… Yok ol. Ya alış, kader de, katlan. Ya vazgeç. Bitti söyleyeceklerim. Çok sözcük de gereksiz, açıklamalar da. Çiçek için üzülüyorum bir tek. Beni anlasın isterdim. İyi davranamadım ona. Kendimi anlatmadım. İnancım sarsıldığı için olabilir. Anlatmakla anlaşılmak mümkün mü. Bence değil… 44 Bir İstasyon Hikâyesi - Tuğba Kılıç Frankfurt tren istasyonunda bir kadın trenden indi. Tren çok uzaklardan gelmiş olacak ki, raylar ve tekerleri inceden tütmekteydi. Platforma inip birkaç adım atan kadın durdu, sağına soluna bakındı çekinerek. Elindeki kırmızı valizi yere koydu ve kol saatine baktı, istasyonun duvarındaki devasa saati görmeyerek. Yüzüne soğuk bir sakinlik hakimdi. Bir yerlere geç kalmadığı belliydi ama yine de hızlıca uzaklaşmak ister gibi bir hali vardı. Az ileride gözüne boş bir bank ilişti ve ona doğru yürümeye başladı. Sonra aniden durup geri döndü çünkü az önce yere koyduğu kırmızı valizini almayı unutmuştu. Yönü trene dönünce bir süre baktı. Hâlâ insanlar inmekteydi ve kimse binmiyordu. Valizi sanki uyandırmak istemiyormuşçasına usulca alarak az önce gördüğü banka yöneldi. Bank hâlâ boştu. Eliyle eteğini buruşmasın diye düzelterek yavaşça oturdu ve valizini yanına yerleştirdi. Ne kadar süreceğini kestiremediği bir bekleyişin en başındaydı sanki. Buna benzer durumlarda çantasından bir sigara alıp yakıyor olmayı dilerdi ama ne yazık ki sigara içmiyordu. Ya da şimdilerde herkesin yaptığı gibi eline bir telefon alıp çok ciddi bir uğraş içindeymiş gibi vakit öldürebilirdi. Ama öldürülen zamanların kıymetini bilecek kadar almıştı yaşını. Ellerini kucağındaki el çantasının üzerinde kavuşturup etrafına bakınmaya başladı. Hâlâ indiği trenin bulunduğu peronda olduğu için ve tren de yakın zamanda bir yere hareket etmeyeceğinden, etrafta insanlar yavaş yavaş azalmıştı. Artık son birkaç yaşlı ve ya 45 yavaş kişi bavullarını çekerekten uzaklaşıyorlardı. Birinin arkasındaki yükü çekmekte zorlandığını görüp birden yardım etme refleksiyle yerinden doğrulayazdı ama aynı saniyenin içinde kendini tuttu. Herkes başının çaresine bakıyordu bir şekilde ve fazladan iyiliğe lüzum yoktu. Hem dillerini de konuşamıyor olmanın verdiği utangaçlıkla hoş hatırlanmayacak bir anıya dönüşebilirdi hızla bu yardım teklifi. Buralı insanlar daha önce tanıdıklarına benzemiyorlardı. İnsanların birbirlerine yok yere yardım etmeye çalışması şüpheyle karşılanabilirdi. Bu gergin anın etkisini üzerinden atmak için kısa süreliğine gözlerini kapadı. Derin bir nefes alıp usulca dudaklarının arasından nefes verdi. Yol yorgunluğundan ve bekleyişten gerilmiş kaslarına mümkün olduğunca gevşemeleri talimatını iletti ve gözlerini açtı. Peronda neredeyse kimse kalmamıştı. İstasyonun uğultusundan başka bir şey duymuyordu. Gözlerini bir vagona dikip öylece bekledi. Vagonun yıllardır raylar üzerinde gidip gelmekten ve onca insanla yükü taşımaktan birikmiş yorgunluğunu kendi omuzlarında duyumsamaya çalıştı. Kendi yorgunluğuyla kıyasladı. Tıslayarak yavaşlayan tren ve tüten raylar ona her zamanki gibi Anna Karenina'yı anımsatmıştı. Çaresizliğin ve dışlanmışlığın kadın şeklinde ölümsüzleşmesiydi Anna. Yıllardır düşünür durur, Anna'yı kurtaracak bir çare arardı kendince. Ama nafile. İnsanın kendi canına kıymasının korkunçluğu -hem de bu şekildebile bu sonucun doğallığına gölge düşüremiyordu. Bu onun kaderiydi. Aşkının bedelini, kendi canı da dahil olmak üzere, sahip olduğu her şeyle ödemesi kaderin kaçınılmaz bir sonucuydu. Aşık olmanın kendisi de zaten bir nevi gözü açık ateşe atlamak değil miydi. Her şeyin mümkün, her engelin aşılabilir gelmesi insana. Kelime anlamı gereği kendinden geçiş -vazgeçiştir- zaten aşk. Kendinden geçemeyenler, sevdiğini kendinden daha çok sevemeyenlerdir. Bu yüzden onlar ateşe atlamazlar, bizzat kendileri ateştirler. Sevdikleri etraflarında pervane olur ve ister istemez yanarlar. Bir de hiç sönmeyen ateşler vardır ki, onlar birbirleriyle çoğalmışlardır. İki ateşin alevleri birbirlerine dolanarak, birbirlerini yakarak büyürler. İşte o zaman her engel aşılır, aşılamayanlara da birlikte 46 boyun eğilir. Tek bir kor halinde yanmak her şeye değer, bedeli ağır da olsa. Sabırsızlanmayarak saatine baktı yeniden. Öğleden sonra iki buçuğa yaklaşmaktaydı. O uzun öğleden sonrayı biraz normalleştirmek adına istasyondan çıkıp şehirde biraz dolaşabilirdi. Hani çok uzaklaşmadan, istasyonu gözden kaybetmeden. Belki bir yerlerde çay kahve bir şey içerdi. Bu yolculuğun ve bekleyişin rüya tozu, gözlerinin önünden bir türlü kalkmayan pus dağılırdı belki. Ama bu düşünce bile yüreğinin ürkek bir kuş gibi çırpınmasına yetti. Heyecanını bastırmak için derin bir iç geçirdi, sesli. Birileri onu duydu mu acaba diye etrafına bakındı hızlıca. Ama kimsecikler yoktu. Epey ileride bir temizlik görevlisi usulca zaten kirli olmayan yerleri süpürüyordu. Karşısındaki tren de artık epey soluklanmış, serinlemişti. Yorucu mesaisinden dönüp, elini yüzünü yıkadıktan sonra koltuğa oturmakla uzanmak arası kendini bırakan pos bıyıklı bir baba gibi. Zaman her ne kadar sabit hızla aksa da, insan hiçbir şey yapmazken yavaşlar, ağdalaşır. Çabucak aksa geçse diye beklerken eline yüzüne yapışır insanın. Bir şey yapmak lazımdır. El çantasının en ağır yükü olan kitabını çıkardı. Hem kendisi hem de içinde anlatılanlar eski bir kitaptı bu. İlk sahibi değildi. Yola çıkmadan önce amaçsızca sokaklarda dolaşırken bir sahafın vitrininde görüp almıştı. Yok öyle aslında sahaflardan kitap alma, eski kitapları okuma alışkanlığı yoktu. Bu kitap sadece sanki onu çağırmıştı. Ya da çıkacağı ürkütücü yolculukta ona iyi bir yoldaş olur gibi gelmişti. Malum eski kitaplar çok görmüş geçirmiştir. Kim bilir kimlerin olmuştu, nerelere hangi vasıtalarla ve ne tür çantaların içinde taşınmıştı. Belki bütün bunları anlatamazdı ona ama içinde yazılanlar bambaşka bir dünyanın kapılarını açacak kadar cömertti mutlaka. İnsan kendi yalnızlığından ve hayatın rötar yaptığı uzun bekleyişlerden en iyi bir kitap yardımıyla kaçar. Ayracı yanında duran kırmızı valizin üzerine bıraktı ve okumaya başladı. Eski kitap kokusu ısınmış metalin havada asılı kalan buğusuna 47 karıştı. Biraz daha yoğun olsaydı tatlı bir baş dönmesine bile sebep olabilirdi bu ikili. Başını uzun süre kaldırmadan okumaya devam etti. Dışarıdan ona bakan biri sürükleyici bir öykünün içine daldığını düşünmezdi. Daha çok sanki bir derginin sadece resimlerine bakıp sayfaları kaygısızca çeviren biri edasındaydı. Ama okuyordu. Kendini vererek hem de. Hayatta en iyi yapabildiği şeylerden biriydi bu. Onun için kitap okumak bir boş vakitlerinizde neler yaparsınız sorusuna verilecek yanıtlardan değildi. Başlı başına bir mesai, ömründen vakit vakfettiği bir eylemdi. Aynı şekilde o gün de, kaderin dönüm noktalarından biri olduğu tren biletiyle resmiyet kazanıp kırmızı valiziyle dramatize edilmiş o önemli günde bile, yine aynı sükunet ve görev bilinciyle okumayı sürdürdü. Ta ki tam saati vuran çan sesini duyana kadar. Değişik kulelerden birbirine karışarak çalsalar da, ton farkından ayrı ayrı birkaç kez saat üçü saydı. Kol saatine bakıp doğruladı. Saat üç olmuştu. Ayracı kaldığı sayfaya yerleştirip kitabı kapattı, yanına, kırmızı valizin üzerine bıraktı. Sakin bir sabırsızlıkla iç geçirdi yeniden. Dudaklarında susuzluğun sebep olduğu gerginliği hissetti. Uzun süredir kimseyle konuşmak zorunda kalmadığı için ağzı ekseriyetle kapalı kalmıştı. Yavaşça dudaklarını araladı. Kesinlikle susamıştı. El çantasından ufak bir su şişesi çıkarıp kalan suyu içti tam kanamayarak. Gidip bir yerlerden su bulmalıydı. Bu uzun bekleyişe dayanabilmek için ihtiyacı olan tek şey buydu sanki. Her şey suya bağlıydı, su hayatın ta kendisi değil miydi zaten. Yerinden kalkmadan, ama hafiften vücudunu ve boynunu uzatarak istasyon tarafına doğru bakındı. Mutlaka oralarda yiyecek içecek satan bir yerler vardı, aksi düşünülemezdi. Tabii oraya ulaşması için ayağa kalkması ve yürümesi gerektiği açıktı. Birden hafif bir dehşetle ürperdi. Ya geri döndüğünde bu bankı bulamazsa. Halbuki bu düşünce saçma ve yersizdi. O sadece bir banktı. Yani vasıta değil duraktı. Bir yere gitmezdi olasılık dışı bir felaketle yerinden edilmediği sürece. Ama zihninde, çocukluk anılarının kilitli durduğu dolapta bir çivi yerinden 48 oynamış, bir raf gıcırdamıştı bile. Duyduğu ürpertinin o anla, şimdiki zamandaki susuzluğuyla ilgisi yoktu elbette. Bir çağrışımdı bunlara sebep olan. Ne kadar zaman önce olduğunu hatırlamadığı kadar ufakken, bir kentten bir başka kente bir otobüs yolculuğu yapmışlardı annesi ve babasıyla. Otobüs bilmedikleri küçük bir yol üstü kasabasında mola vermişti. Nedense mola verilir verilmez değil de, epeyce bir süre geçtikten sonra yiyecek bir şeylere gereksinmeleri olduğuna karar veren babası, ben hemen dönerim deyip hızla uzaklaşmıştı. Saat ve dakikaların hızına tam vakıf olunmayan bir yaşta, zaman çarkını birden hızlandırmıştı. Kasaba o kadar ufaktı ki, yol üstünde bile hiçbir şey yoktu. Bir arka caddeye doğru gitmişti babası. Daha doğrusu hızla uzaklaşmıştı. Acele etmişti yani, demek ki gerçekten vakit dardı. Bu arada diğer yolcular yavaş yavaş otobüsteki yerlerini almaktaydılar. O annesinin kucağında, gözleri dehşet içinde babasının kaybolduğu sokağın ağzına kilitlenmiş, yanlarındaki boş koltuğa bakmamak için cama dayamıştı başını. Bir türlü gelmek bilmiyordu babası. Annesine bakıyordu bir şey yap der gibi. Şoföre söylemek lazımdı babasının hemen geleceğini. Beklemeliydiler mutlaka. Bu arada zihninde korkunç sahneler oynanıyordu otobüs hareket eder, babası arkalarından koşar ama yetişemez, onları bir daha hiç bulamaz ve bu gerçek olamayacak kadar küçük kasabada kaybolur gider, azap içinde onları özler durur. Artık otobüsteki tek boş koltuk babasınınkiydi. Motor sıcak, seri bir marşı sabırsızlıkla bekliyordu. Daha fazla yola bakamadı. Kalan son ümit kırıntılarını da kaybetmemek için annesine sımsıkı sarılıp gözlerini kapadı, başını göğsüne gömdü. Ve kısa süre sonra korktuğu oldu, otobüs hırıltıyla titredi ve motor çalıştı. Az sonra da hareket etti. Dehşet içinde yanan başını kaldırıp ıslak gözlerini annesine çevirdiğinde, annesi şaşılacak kadar rahat gülümsüyordu. Birden burnuna sıcak poğaça ve deri ceket kokusu geldi. Sonra da Al ‘kızım soğumadan' ye, diyen o dünyanın en güvenilir sesi. Yeryüzünde yankılanan hiçbir sese 49 güvenilemeyeceğini henüz bilmiyordu. Şimdi o belki haritada bile olmayan küçük kasaba kadar uzaktı bu anı. Ama acısı taze, bu soğuk bir çöl susuzluğunda geçen dakikalara yansıyordu yine de. Zihnini şöyle bir silkeleyip dağıttı eski zamanları. Şu an önemli olan suya ulaşmaktı. Ama bunu yaparken de bulunduğu noktadan çok fazla uzaklaşmamalıydı. Valizini bankta bırakmayı düşündü ama güvenemedi. İçindeki eşyalarını kaybetmeyi göze alabilirdi belki ama valizi asla. Kitabını el çantasına yerleştirip ayağa kalktı. Üstünü şöyle bir düzeltip, çantasını koluna takıp valizini eline alarak istasyona doğru yürümeye başladı. Arkasına bakmıyordu. Peronun bitimine kadar dört tane daha bank saydı. Demek ki dönerken beşinci banka oturacaktı. Bu tedbire gerek yoktu aslında. O banka oturması tesadüf değildi. Sivri bir cisimle Beni burada bekle yazıyordu bankın sırt yaslanan kısmında. Sivri bir cisimden çıkmış da olsa bu el yazısını tanıyordu. Onca yolu o yazının sahibini tam da burada beklemek için gelmişti. Bu bekleme hayatının geri kalanını belirleyecek, yani onun kaderi olacaktı. Akşam saat beşi vurmadan az önce, genç yüzlü sakin bakışlı bir adam istasyona girdi. Elinde bavul ya da herhangi bir eşyası yoktu. Ne tarafa gideceğini tam kestiremiyormuş gibi durdu. Ellerini beline koyup şöyle bir etrafa bakındı. Sonra gelen trenlerin listelendiği ekrana yaklaştı daha iyi görebilmek için. Listeyi şöyle bir taradı ve gözü çok uzaklardan gelen bir trene takıldı. Saatine, numarasına, kalkış yerine iyice emin oldu. En son da peron numarasını ezberledi. Çok büyük olmasa da tüm evreni sarıp sarmalayan bir rakamdı on iki. Peronlara doğru döndü ve on ikinci perona ilerledi. Tren bütün yolcularını indirmiş sakin sakin bekliyordu. Peron neredeyse bomboştu. Tren boyunca ilerlerdi. Yürürken de sağ tarafındaki bankları sayıyordu. Banklar da boştu. Üçüncü banka geldiğinde nabzı artık kontrol edemeyeceği şekilde hızlanmıştı. Dördüncü bankı geçerken gözleri hafiften kararmaya başladı, burnunun ucunu zor görüyordu. Ama duraklamadı, birkaç adım daha atıp beşinci banka geldi. Gözlerindeki 50 bulutlar ve yanıp sönen yıldızlar dağılıncaya kadar bir süre öylece durdu. Sonra yavaş yavaş görmeye, gördüğünü algılamaya başladı. Görmeyi beklediği resim değildi bu. Çerçeve, arka plan, dekor tamdı ama portresi çizilen kişi yoktu içinde. Doğru geldiğine emin olabilmek için bankın üzerindeki yazıyı arandı. Onun dışında kimse bu kamu malına zarar vermediği için kendi el yazısını bulması hiç de zor olmadı. Artık emindi, doğru gelmişti. Mekan doğruydu. Ama örtüşmeyen bir şeyler vardı. Beni burada bekle, demişti. Çanlar beş kere art arda vurdu. Buraya gelip de onu bulamama ihtimalini hiç aklına getirmemişti. Kulakları uğulduyordu. Aynı mekan ve zamanı paylaşmayan iki hayatın kesişip birleşebileceği yegane noktadaydı. Ama diğer hayat orada yoktu. En az buraya gelmeden önceki kadar yalnızdı. Yalnızlığının devam edeceği ihtimaliyle yüzü karardı, daha da yalnızlaştı. O karanlık kuyuya yuvarlanmamak için eliyle şakaklarını ovuşturdu ve derin bir nefes aldı. Planını tekrar gözden geçirdi ama bir kusur göremedi. Tek aksaklık onu bir iki saat istasyonda bekletmek zorunda oluşuydu ama bu ikisi için de hiçbir şeydi. Kaybettiği bir şeyi arar gibi etrafına bakınırken bankın diğer ucunda gözüne bir cisim ilişti. Bu bir kitaptı. Banka oturdu ve kitabı eline aldı. Eski, tozluymuş hissi veren bir kitaptı. Ciltliydi, kapak resmi filan yoktu. Ne yaptığını çok da bilmeyerek kapağını açtı. Alışık olmadığı harfler dizildi gözlerinin önünde. Genel kültürü Kiril alfabesini tanımasına yetti. Basım evi ve tarihin yazılı olduğu sayfada parantez içinde, ufacık puntolarla ve bilindik şekillerle yazılmış kitabın adını gördü Anna Karenina. Soğuk bir ürperti dolaştı sırtında. Kitabı yüzüne yaklaştırıp kokladı. Kitap kokusu onu sakinleştirirdi. Ama bu kez işe yaramadı. Düşüncelerini bir düzene sokabilmek amacıyla gözlerini kapattığında kitabın sayfaları arasından bir kağıt parçasının usulca kayıp kucağına düştüğünü duyumsadı. Aynı anda zihninde boş beyaz bir sayfa belirdi. Üzerine belirsiz yazılar yazılıp siliniyordu sürekli bir şekilde. Bütün sorularının cevabıydı okuyamadığı o şifreler. Okuyabilmek için gözlerini açıp dizlerindeki o kağıda bakması 51 gerektiğini çoktan anlamış olsa da, bir süre daha cesaretini toplaması için kımıldamaması gerekti. Kaderin ağ örmesi trikotaj merakından değildir. Bunca kesişen, çakışan, örtüşen, teğet geçen hayat hikayesi elbette başka türlü kayda geçirilemez. İsimler, mekanlar, tarihler özenle, ilmek ilmek işlenmelidir. Bir yere atılacak fazladan bir düğüm, ya da her nasılsa kaçan bir ilmek fanilerin başlarına olmadık çoraplar örer. Sırf bu kusurlar yüzünden insanlar otobüsleri kaçırır, sınavda bir soru fazladan doğru yaparak olmadık bir meslek sahibi olur ya da sevmediği bir kadınla evlenir. Hasbelkader bir sürü tuhaf, açıklanamayan şey olur. Aklın ermediği yerde yol ikiye ayrılır, kabul ve ya isyan. Her iki seçenek de ayrı çile odalarından geçtikleri halde aynı yokluğa çıkarlar. Dizlerindeki kağıt parçasına nihayet baktı. Bu bir tren biletiydi. Çok uzaklardan bu istasyona ve hatta bu perona gelen bir yolcunun bileti. Varış saati birkaç saat, varış tarihiyse bir gün öncesini gösteriyordu. Frankfurt'un kenar mahallelerinden birinde akşamın darı olması sebebiyle bir çocuk annesi tarafından sokaktan derhal eve çağırıldı. Kara gözlü, bu ülkenin insanlarına benzemeyen afacan çocuk, iki bir etmeden eve koştu. Kokulu sabunlarla elini, yüzünü, ayaklarını yıkadı ve sıcak sıcak tüten çorbanın kokusuna asılıp usulca yemek masasına aktı. Sonbaharın artık sert esmeye başlamış rüzgarlarından kızarmış yanakları çorbaya banılmış ekmek lokmalarıyla şişmiş olduğu halde heyecanla anlatmaya koyuldu. Anne, bugün Bahnhof'un oralarda oynarken raylarda yürüyen bir kadın gördük. Elinde kırmızı bir valiz vardı. Arkasından seslendik, ıslık çaldık, hatta ufak bir iki de taş attık ama bir türlü oralı olmadı. Deli miydi neydi. Neyse ki o sırada tren filan gelmiyordu. 52 Sandıktan Gelir Ayva Kokusu - Murat Taş Bugünlerde rüyalarımı en mahrem halleriyle bırakıp kaçıyor uykularım. Uyuyamıyorum. İster akşamın onunda girmiş olayım yatağa, ister gecenin ikisinde. Fark etmiyor. Şafak demlerinde uyanıyor, bir Asur tanrısı gibi kıpırtısız bekliyorum yatağımda. Az sonra ezan okunuyor. Huşuyla dinliyorum ezanı. Huzurla doluyor içim. Niye acaba. Oysa çocuk aklımla inandığım tüm mukaddes değerleri nenemin ölümünden sonra unutmuştum. Şimdilerde durup dururken nereden çıkmıştı bu uhrevi haz, bilemiyorum. Bildiğim bir şey varsa hiçbir şeyin eski tadında olmadığı. Sanki programlanmışız. Sanki kumandamız birilerinin elinde. Aynı saatlerde uyandım, aynı şeyleri düşündüm bugün de. Sonra Tanrı olmaktan sıkılıp kalktım yatağımdan. Annemin çeyiz sandığının önünde bekledim bir süre. Gecenin huzur dolu nefesi suratımı yalayıp geçerken son uyku kırıntılarımı da alıp gitti. Perdeyi çekip, balkona çıktım. Ezan okunuyordu hâlâ… Yıllar önce yazmıştım az önce okuduğunuz cümleleri. Adam yıllardır balkonda bekliyor öylece. Kim bilir, ne küfürler ediyordur bana… Başlayıp da bitiremediğim öykülerimin kahramanları mahşerde, Tanrı'nın huzurunda hesap soracaklar benden. Gönüllerin özünü en iyi sen bilirsin ey âlemlerin Rabbi. Namaza da başlayacaktım, içkiyi de bırakacaktım. Tövbeme fırsat vermedi ki. Ölmemem gereken bir anda, okuyucusuna ihanet edip öldürdü beni. Şafak vaktiydi, ezan 53 okunuyordu, kalkıp sabahın sahibine şükredecek, namaz kılacaktım. Ama bu, mahşere kadar yatağa mahkûm etti beni. Ben de yıllardır balkonda bekliyorum. Uykunun sıcaklığına ezanın huzuru karıştığı şafak demlerinde seni düşünüyordum ey Rahman olan. Balkonda yıllardır beni bekleyen adamın öyküsünü tamamlayacaktım güya. Bir tek cümle yazabilseydim gerisi gelecekti belki. Yazamadım. Sıkıldım. Sarı kaplı dert ortağımı öfkeyle kapattım. İçimdeki ben dikildi anında karşıma. Niye böyle tembelsin. Niye bütün hikâyelerini yarım bırakıyorsun. Kurbanlarını akla hayale gelmez metotlarla öldüren bir Hollywood canisi gibi sen de zevk mi alıyorsun kahramanlarının çektiği ıstıraptan. Sustum. Balkona çıktım. Sisli şehrin yorgun binalarını, kirli sokaklarını nefesi içki kokan bir sapığın sarı mı sarı dişleri rengindeki sokak ışıklarını seyrettim. Yarım kalmış hayatları tamamlayacağım, dedim içimdeki ben'e. Balkonda yıllardır bekleyen adam öldürecekmiş gibi baktı bana. Söz, dedim. Vallahi billahi. Azıcık daha. Beni de anlayın. Belki ben de yarım bırakılmış bir öykünün yahut bir romanın kahramanıyım. Beni bir cani değil de bir yazar olarak var eden sahibim, sizleri iki kapak arsına mahkûm ettirdiyse bana, suç benim mi. Şehrin soluğu nem kokuyordu, bataklık kokuyordu. Ağzı çürük diş kokan biri yüzüme hohladı sanki. Midem bulandı. İğrendim. Küfrettim. Balkonda bile soluk alamıyorsam niçin duruyordum bu şehirde. (Beni kurgulayanın işi miydi.) İçeri giriyordum ki… Ohhh. Mis gibi mis. Ne kokusu bu böyle. Derin mi derin çektim içime kokuyu. O an zihnimde siyah beyaz bir yığın resim oluşmuştu zaten. Az sonra okuyacağınız öykü, bu resimlerden doğdu muhayyelime. İşte böyle. Bazen bir sesle, bazen bir kokuyla, bir sözle yahut bir görüntüyle başlardı hikâye. Kahramanları ezelden beri bu anı bekliyorlarmış gibi koşup girerlerdi hikâyelerine. Yüz yıllık bir sandıkta aylarca beklemiş, bütün kokusunu sabırla asırlık sandığa damıtmış, bebek kellesi iriliğindeki sarı mı sarı bir ayvanın kokusuydu bu koku. Soluğu nem kokan şehrin suratına perdeyi çekip, masama çöktüm hemen. Koku uçup gitmeden muhayyelimde canlanan 54 öyküyü sarı kaplı dert ortağıma karalamalıydım. Yazarken dua da ettim. Tanrım, dedim, bu hikâyem de yarım kalmasın. Annem hastaydı. Dedemle Kader teyzem annemi almaya gelmişlerdi. Babam erkenden gitmişti işe. Nenem, her zamanki gibi iki koluna iki sitil takmış, yanı başımızda çeşme varken ta Kınık Çeşme'ye gitmişti. Kınık'ın suyu şifaymış. Kaynağı Cıluz Ocağı'ndan. Her bir derde devaymış deva olmasına da evvela Allah'a iman eder gibi iman etmek gerekirmiş Kınık'a. Marazlı derman bulamamışsa kusur marazlının, Kınık'ın değil. Niye. Eee, imanı eksik marazlının. Yoksa mümkün mü. Ha bir de çayı güzel olurmuş Kınık'ın. Mübarek dut pekmezi şerbeti gibi kan kırmızı. İç içebildiğin kadar. Nenemin evde olmaması Kınık'ın kerameti miydi. Evde olsaydı muhakkak karakolluk olurduk. Gerçi dedem evdeydi, ama o da donuna edecek kadar sıkışmazsa dışarı çıkmazdı. Oturmaktan ortasını çukurlaştırdığı makata sırt üstü uzanır, bir ilkokul çocuğu gibi kekeleyerek Kerem ile Aslı'yı okur, Ühüü ühüü. diye ağlardı. Dışarı çıkacağını anlamak benim için kolaydı. Ya üzerine abandığı bastonunun ucundaki metalin tık tık sesi duyulurdu, ya da çok sıkışmışsa eliyle önünü tutup Veyyy veyyy veyyy. diye söylendiği. Neyse, iyi ki o sıra nenem yoktu evde. Dedemle Kader teyzem içeri girdiklerinde, annem her zamanki köşesine çökmüş, o kısık sesiyle bir şeyler söylüyor, sonra kıkır kıkır gülüyordu. Onun bu hali Bakır'ı hatırlatırdı bana. Ortalıkta görülmeyen Bakır, soba yandığında ortaya çıkar, sobanın arkasına geçer, mırlar, uykunun tadını çıkarırdı. Bakın bir hikâye daha düştü muhayyelime. Parantez açtım. Bakır'ın hikâyesi, yazdım. Bir kedi öyküsü. Ama nasıl. Bakalım. Kedi öyküleri antolojisine bir öykü de ben ekleyebilecek miyim. Dedem yaşına yakışır bir edayla girmişti içeriye. Teyzem geme vurulmamış bir kısrak gibi hoyrattı. Haşindi. Allah belalarını versin. Dedem çıngar çıkmasın diye teyzemin koluna yapışıp, Sus, dedi. Annem, teyzemle dedemi fark etmemişti bile. Onu Şahin konuşturup, güldürüyordu. Neneme göre annem cinliydi, etrafında 55 her daim cinler vardı, Şahin isimli bir cinle evlenmiş, oğluna ihanet etmişti. Bunu neneme Cıluz Ocağı'ndan Baba Kalender söylemişti. İflahı mümkün değilse de yazacağı muskayla, edeceği duayla en azında kendi başının çaresine bakarmış annem. Annemin hırkasının iç tarafında, üçgen şeklinde dürülüp bağlanmış, mor renkli kadife kese içinde, bir muska olurdu hep. Muskanın içinde ne olduğunu merak ederdim. Bir gün söküp aldım muskayı hırkadan. Mısırların arasına uzandım. Yüreğim kütleye kütleye mor kesenin iplerini kemirmeye başladım. Kadifeden sonra boş bir kâğıda sarılmış, iyice bantlanmıştı muska. Onu da söktüm. Üç parmak eninde, belki bir metre uzunluğundaki kâğıda Kuran harfleriyle bir şeyler yazılmıştı. Bir şekilde ıslanmış olacak ki yer yer mürekkebi akmıştı muskanın. Kâğıdı evirip çevirip baktım. Şimdi ne olacaktı. Annemi Şahin'den koruyacak kalkan yoktu artık. Nenem görseydi beni… Eyvah. Eyvah... Muskadan mı, cinden mi, nenemden mi korktum bilmiyorum, o mübarek yazıyı hızla dürdüm, üç kere öpüp başıma koydum, yaşlı kayısının dibine gömdüm. Vicdan mı var bunlarda. Yemek bile yememiştir. Abla. Annem, başını hafifçe sağ omzuna yatırıp, dünyasına hoyratça dalan sesin sahibine baktı. Kalem gibi incecik, kurumuş dudaklarında hep aynı gülücük vardı. Abla kalk. Gidiyoruz. Öylesine baktı annem. Kurumuş dudakları, can veren bir kuşun gagası gibi açılıp kapandı. Ne dediği anlaşılmadı. Sonra gülümsemesini sürdürdü. Abla. Dedem, teyzemin koluna yapıştı yine. Bırak, dedi, topla. Hırgür çıkmadan gidelim. Teyzem kapağı kırık gardırobun üzerindeki kahverengi meşin bavulu indirdi. Annemin giysilerini ikiye, üçe katlayıp bavula dizdi. 56 Annemin öyle çok giysisi yoktu. Birkaç hırka, kazak, şalvar, pijama, etek, bluz… Askıda krem renkli bir tayyörü vardı ki bunu annemin giydiğini hiç görmemiştim. Ama resmini görmüştüm. Nişanlıyken çekmişler. Dal gibi incecik anneme elbise biraz bol gelmiş. Bakışları boş. Babam, başını anneme doğru eğmiş, zoraki gülümsemiş. Evleneceklerin o heyecanlı bakışları yok ikisinde de. Babam, annemi sevmezdi. O küçücük aklımla sezerdim bunu. İşten yorgun argın geldiğinde ne sıcak su bulurdu evde, ne de yemek. Nenemle çok kavga ederdi babam. Siz başıma bela ettiniz şu deliyi. Nenem hindi gibi kabarırdı babamın önünde. Kör müydün. Ağzını açacağına gözlerini açaydın. Dedeme vermişler gazı annemin köylüleri. Ulan Hasan Ali, Hızır yoldaşınmış kitabıma. Köyün en iyi kızıdır, diğer kızlar gibi hoplak, zırtlak değildir Zeynep, vebali boynumuza. Dedem, öve öve bitirememiş annemin meziyetlerini. İsteyelim şu kızı, kuş kafesten kaçmadan... Ama önce kızla oğlanın kararı gerek. Babam, Tamam, deyince… (Nasıl olmuşsa.) Bana dört aylık hamileyken fark etmişler anamın marazlı olduğunu. Bir köşede oturmuş, kıkır kıkır gülüyor, kendi kendine konuşuyormuş annem. Nenem bütün fesatlığıyla dövmüş dizlerini. Dedem basmış küfrü. Ana avrat, bacı, kız ölü, diri… Delinizi satacak başka kapı mı bulamadınız ulan. Yezitoğlu yezitler. Muaviye'nin dölleri. Annem, doğumumdan sonra daha da ağırlaşmış. Bakamamış bana. Nenem büyütmüş beni. Ben kendimi bildim bileli annem bir köşede oturur, Bakır gibi mır mır eder, kendi kendine güler babam, nenem, dedem arasında da kavga dövüş hiç eksik olmazdı. Bakır'ın hikâyesini buldum İki feriğini yedi diye İso Dayı tarafında darağacına çekilip katledilen Bakır'ın hikâyesi, diye not düştüm. Güzel bir hikâye olacak ama. Zihnimde resmedebiliyorum hikâyeyi. Babam suçu nenemde bulur nenem, Gittin kendin gibi deliyi kapımıza bela ettin, der, dedeme çatar dedem de her ikisine basardı küfrü. Bu hep böyle sürdü. Ta ki babam boşanma davası açana kadar. O vakte kadar hiç sesleri çıkmayan annem tarafı nasırlarına basılmış gibi bağırdılar. Bizim kız deli değildi, siz deli ettiniz siz. Eşek bile deli olur yanınızda, kara 57 eşek bile. Dedemle nenemin kulağına çalınınca bu laflar, her seferinde kıyamet kopardı. Bütün mahalle, hatta bütün köy duyardı seslerini. Öfkeleri geçene kadar sayıp söverlerdi. Boşanma davasından sonra annemin hastalığı daha da artmıştı. Yeşil reçetesi vardı annemin, ilaçları çoktan bitmişti. Babam haber göndermişti annem tarafına Gelsinler alsınlar kızlarını, ilaç milaç almam. Teyzemle dedem bu haberden sonra gelmişlerdi. Nenem, annemi götürecekleri günü sabırla beklemişti. İki çift lafım var onlara. O yezitlere... Ama nasip işte. Teyzemler geldiğinde nenem suya gideli nerdeyse yarım saat olmuştu. Allah bilir ne zaman dönerdi. Az sonra kapıya bir minibüs yaklaştı. Dedemle teyzem yangından mal kaçırır gibi annemim bavulunu, yorganlarını, döşeklerini, yastıklarını, kap kacaklarını yüklediler minibüsün üstüne, içine. Sıra annemin çeyiz sandığına gelmişti. Üzerinde kabartmaları olan koyu kahverengi bir sandıktı bu. Kavganın, hırgürün eksik olmadığı evimizde kendimi güvende hissettiğim tek yer bu sandığın arkasıydı. Huzurumdu, mutluluğumdu, sığınağımdı bu sandık. Kavga başlar başlamaz sandığın arkasına gizlenirdim. Bizimkiler beni görmezdi. O çirkin sözlerden, nefret dolu bakışlardan, ağza alınmaz küfürlerden beni korumak için miydi saldığı o cennet kokusu. Ayva kokusu. Şimdi gidecek miydi sandığım. Ayva kokulu sığınağım. Huzurum, mutluluğum. Gözlerim doldu birden. İçimi çektim. Titredim. Sandık minibüsün üstündeydi. Teyzem beni gördü. Şuna bak, dedi. Tıpkı babası. Ağlama. Büyü, adam ol, gel annene sahip çık. Dedem kızdı teyzeme. İri, nasırlı avuçlarının arasına aldı başımı, öptü, sevdi beni. Sanki gözleri nemlendi. Anan iyileşecek, dedi. Teyzem, annemi kolundan tuttu. Annem minibüse binerken de camdan bana bakarken de gülüyordu. Ben cennet kokulu sandığa bakıyor, içimi çeke çeke ağlıyordum. Burada kaldım. Filmin tam da en heyecanlı yerinde elektriklerin kesilmesi gibi bildiğim bütün kelimeler de bir anda silindi hafızamdan. Yazdığım son cümleyi okudum birkaç kere. Yok. Bu son cümleden ötesi 58 yok. Allahım, dedim, işte yine bir öyküm yarım kalıyor. Bu çocuk kim bilir kaç yıl ağlayacak böyle. Merhamet et Allahım. Bana değilse de şu sabiye acı. İlham et kalemime. Bir sözcük yarabbi. Dakikalar geçti. Yok yok yok. Çocuğu öyle bırakıp kalktım masadan. Balkona çıkıyordum ki vazgeçtim. Yıllardır balkonda bekleyen adam canımı sıkacaktı yine. Hin bakışlı herif. Ne yapayım. Olmuyor işte, yazamıyorum. Hayat böyle bir kere. Gerçek âlemde de böyle, sanal âlemde de böyle, yazı âleminde de böyle. Cennet değil ki burası canının istediği anında oluversin. Bakma öyle hin hin. Şu zavallı çocuğu düşün bir de. Balkonda bekleyen adam o an yılların sabırsızlığını suratıma kusar gibi bağırdı Salak herif, o çocuk benim, ben. Durdum bir an. İnanamadım. Demek bu çocuk. Allah Allah. Olur böyle arada. Bazen öykü yazarını tanımaz, kendi kaderini kendisi tayin eder. Oturdum hemen masaya. Annemi o günden sonra bir daha görmedim. Bir sabah ahırın tavanına astığı ipin ucunda sallanır bulmuşlar annemi. Nenem, haberi duyunca önümüzdeki aya Cıluz Ocağı'na kurban adadı. Hüşün, hüşün. Abovvv. İyi ki kapımızda asmadı kendini. Abovvv. Siz astınız, derlerdi. Tıkarlardı hepimizi mahpushaneye. Hüşün. Cıluz Ocağı'na kurban olam, kurtardı hepimizi. Bizimkiler yaşanan onca şeye rağmen gittiler cenazeye. Anne kucağının sıcaklığını hiç tatmayan ben ise umursamadım annemin ölümünü. Babam birkaç ay sonra evlendi. İri yarı, şişman, esmerin de esmeriydi cici annem. Gür sesliydi. Bağırarak konuşurdu. Kadınlığa mahsus o narinlikten mahrumdu. Dişi bir yaratıktı sanki. Hiç sevmezdim. Minnacık yüreğimdeki az buçuk baba sevgisini de bu kadın tüketti. O kadın geldikten sonra nenemlerde kalmaya başladım. Birkaç ay sonra dedem de göçünce, nenemle baş başa kaldık. Her şeyim nenemdi. Nenemin de her şeyi bendim. İkimizin ortak düşmanı da cici annem. Nenemin deyişiyle Kara Davul. ... Geçmez dediğim yıllar buz gibi eridi gitti. Ne nenem, ne babam, ne de Kara Davul var şimdi. Hayatın tükenilir olduğunu, sabun köpüğü 59 olduğunu öğrendiğim için midir şafağın köründe uyanmam, ezanı huşuyla dinlemem, huzura ermem. Bilmiyorum. Bildiğim bir şey varsa hiçbir şeyin eskisinden güzel olmadığı. Çocukluk yıllarımı özlüyorum. Bir ailem vardı o zamanlar. Dedem, nenem, annem, babam. Hatta Kara Davul bile ailemin parçasıydı. Kavga da etsek, bağırıp çağırsak da hepimizi bir arada tutan kılcal damar gibi incecik bir sevgi bağı varmış meğer. Şimdilerde o bağ bile kopmuş ailelerde. Soyadlarından başka aralarında hiçbir bağ olmayan ne aileler görüyorum. Bir aile kurmamanın pişmanlığını yaşamıyorum bu tür aileleri görünce. Düşmanlığın öteki adı olan akrabalık ise çoktan tükenmiş. Yıllar sonra annemin köyüne gitmiştim. Dayıma. Sevinmedi dayım. Anneme kalanların hesabını sormaya geldiğimi sanmış. Annemin sandığını verin, başka bir şey istemiyorum, dedim. Şaşırdı dayım. Ne sandığı. Annemin çeyiz sandığı. Ambar gibi bir yere girdik. Üzerindekileri kaldırınca sandık görüldü. Ahhh. Ahhh. Hüzün yaş oldu yanaklarımda. Sığınağım. Huzurum. Mutluluğum. Minibüse yüklendiği o gün on sekizlik bir kız gibiydi, şimdi yüz yaşında bir nene. Kabartmaları kırılmış, yanları çizilmiş, boyası silinmiş. Kapağını açtım. İçindeki alet edevatı boşalttık. Güzelim ayva kokusunun yerini pas kokusu, metal kokusu, toz kokusu almış. Odamda şimdi sığınağım. Kırgın. Yorgun. Ağlamaklı. Eski haline gelebilmesi için ne boyaya ne de kabartmaya ihtiyacı var. Biliyorum, dermanı ayva onun. Bebek kellesi iriliğindeki sarı mı sarı bir ayvanın sabırla içine damıtacağı o cennet kokusunu özlemiştir. Ama neredeee. Nerede o eski ayvalar. Nerede o mis gibi cennet kokuları. Boyuna, rengine kanıp kaç tane ayva koydum sandığa da bir tanesi bile kokmadı. Kokmuyor ayvalar. Oysa ayvanın hası sandıkta kokar. Sandıktan gelir ayva kokusu, diye bir de türkü vardır. Kokuyu bile bozmuşlar paraya 60 doymayan kör olası gözler. Cıluz Ocağı'nın bulunduğu vadiye de santral kurmadılar mı. Ne ocak kaldı, ne güzelim cennet bahçeleri, ne de cennet bahçelerinin şah damarı buz gibi sular… İyi ki nenem görmedi bugünleri. Müezzin ezanı bitirdi. Karşımdaki apartmanlarda ancak üç beş ışık yandı. Biliyorum, hiçbir şey eskisi gibi değil artık. Sanki programlanmışız. Sanki kumandamız birilerinin elinde. Muhayyelime dur deyip hikâyemin altına tarih attım, kalemi bıraktım. Aslında adamı yıllarca beklediği balkondan içeri alacak, yatağına uzatacak, birkaç şey daha söyletecektim ama vazgeçtim. Öykü bu, fazladan bir sözcük bile mayasını bozar. Hikâyemi bitirmenin mutluluğuyla kalktım masadan. Yorgundum. Uykum vardı. Kahvaltıya gönül rahatlığıyla oturdum. Karım, Suzan Hanım'ın - Suzan Hanım alt komşumuz, yeni taşındılar - kaynanası gelmiş, dedi. Malatya'nın doğru dürüst yolu bile olmayan bir mezrasından. Ayva getirmiş bir sepet. Küçük, yamuk yumuk ama bir kokulu, bir lezzetli ki. Biliyorum, dedim. Nereden biliyorsun. O koku bu gece bir hikâye yazdırdı bana. 61 Tema Şişe Batıl - Pamir Çerçi Buradaki yirmi birinci günümün başındayım. Her günü ayrı bir heyecanla yaşadığımdan değil ama her sabah kalktığımda saydığım çentiklerden biliyorum günlerin kaçıncısı olduğunu. Hangisi olduğunu bilmem. Bilmeye de ihtiyacım yok. Çünkü cumaymış, salıymış ya da hafta sonuymuş, hepsi aynı bana. Yattığım koğuşun telefonla görüşme veya ziyaret günlerini bile bilmem çünkü arayıp soranım yok. Ne de olsa hayırsız evladım. Babam bunu eline geçen her fırsatta hatırlatırdı bana. Hatta bazen sırf bana laf sokabilmek için hiç yoktan fırsat yaratırdı. Ömrü boyunca hiçbir işte dikiş tutturamamış, hiçbir şey yaratamamış bu adamın becerebildiği tek iş beni yerden yere vurmaktı. Nefes almamı bile beğenmeyip eleştiren bu adam, neyse ki, bugünlerimi görecek kadar yaşamadı. Beş yıl önce, aynı sene içerisinde önce anamı gönderdi kahrından, sonra kendi gitti sirozdan. Dedemin yanına yerleşmek zorunda kaldım, gün alırken on altımdan. İyi baktı bana evvel Allah, ta ki kendine bile bakamayacak hale gelene kadar. Liseyi bitirdiğim gün firar ettim evinden. Babam haksız sayılmazdı, hayırsız evladım ben. Demir parmaklıkların ardında değilmişim de sanki üstündeymişim hissiyatı yaratan ranzamda geçmişi düşünürken, yeni başlayan günden birkaç dakika çalıyordum. Yine bölük pörçüktü uykum. Yastığımı, kendisine Ulubatlı diye seslenilmesini isteyen üst komşum, her gece olduğu gibi ödünç almıştı. Reflüsü mü varmış neymiş. Onun 63 cüssesine sahip bir adamda olurmuş böyle şeyler. Ortalama bir camız ağırlığında olan Ulubatlı sadece üst komşum değil, tabut kapağımdı bir anlamda. Ne zaman uykuya dalmaya kalksam, ranzamın zaten alçak olan tavanı Ulubatlı'nın seneler içerisinde gevşettiği yaylar yüzünden burnumun dibine kadar yaklaşıyordu. Bazı geceler üzerimde değil yorgana, neredeyse pikeye bile yer kalmıyordu. Gerçi kalsa ne fark ederdi. Pikeme Şiş Ustası el koyuyordu her gece. Koğuş sorumlumuz, ağamız. Gerçek adını bilmem, Şiş Ustası diyordu herkes ona. Hindi gibi göğsünü kabartarak anlatıyordu, karısı ile öz ağabeyini iş üstünde yakaladığında onları nasıl el kıyması köfte gibi şişe dizdiğini. Abartır mıydı bilmem, kimse bilmezdi. Lakin burada kabahatini abartmak âdettendir, bire bin katarsın ki senden çekinsinler. Kafamda yüz defa büyütmüştüm beni bu nemli dört duvar arasına sokan olayı ama henüz kimse gerçekten öğrenmek için sormamıştı. E-4 koğuşunun en kıdemsiz ve çelimsiz mahkûmu olmamın makûs sonuçlarından biriydi. Ne dışarıdayken neyle uğraştığımı soran vardı, ne de içeriye girerken ne yaptığımı. Ne bir pikem oluyordu geceleri üstümü örtmek için, ne de bir yastığım başımı koymak için. Ama dışarıdayken olmayan bir şeyim vardı içeride. Bir iş. Çaycılık. Hiçbir zaman koğuş sorumlusu olamayacaktım, zaten o kadar uzun kalmayacaktım içeride ama en azından kantin fişlerinden sorumlu olmayı arzuluyordum. Ah. Bir yeni gelse de çaycılık ona kalsa, diye dua ettim. Memlekette suç işlenmiyor muydu yirmi bir gündür. Niye kimse gelmiyordu. Bu sabah düşüncelerime normalden uzun dalmış olmayım ki Şiş Ustası benden önce kalktı yatağından. Ranza değildi onunki, müstakildi. Nasıl sokturdu içeriye, bir muamma. Cep telefonu da vardı, haftanın her günü görüş hakkı da. Yılların tiryakisi olduğunun delili olan o boğuk ama otoriter sesi ile bana Batıl, semaver niye atıl. diye seslendikten sonra sabahın ilk kahkahasını patlattı. Kafiye uydurarak mizah yaptığını sanıyordu. Hem benim adım batıl değildi, defalarca demiştim bunu. Ama yok. İlla bana bir hitap şekli bulacaktı. Kahkahası marşı basmayan araba gürültüsünü andıran bu adamın sesi sayesinde tüm mahkûmlar 64 hafiften uyanmaya başladı. Öyle Hababam Sınıfı tarzı şarkılı, sözlü bir uyanma değil bizim koğuşun güne günaydın demesi. Efkârlı ve kederli. Gülmeye gücü yeten tek mahkûm şiş ustası. Ben, ranzamdan fırlayıp çay demleme işime koyulurken, o sırıtarak alaycı bir ton ile devam etti sözlerine. Lan Batıl, anlat hele. Nasıl düşer buraya senin gibi bir tıfıl. Beklediğim soru buydu ama hiç heyecanlanmadım, sessizce durdum. Anlat lan. Sahil kenarında hafiften demlenerek yürüyordum, batıl batıl diyen bir denyo... diyerek söze girmem ile şiş ustasının sesimi kesmesi bir oldu. Sus da çay koy, çok konuşanları kimse sevmez burada. Hemen ardından ikinci kahkahasını patlattı. Sabah alışkanlığıydı. Her sabah mutlaka sorardı ve cevabımı beklemeden sustururdu. Sonra da dakikalarca gülerdi. Çay servisine başladıktan sonra, yirmi yataklı koğuşun demir parmaklıklı kapısı açıldı. İçeriye giren gardiyanın yanında, benden bile çelimsiz bir mahkûm olduğunu gördüm. Ağzım kulaklarıma vardı, yeni günah keçisi, yeni çaycı, pikesini ve yastığını ödünç alacağım adam geldi sonunda diye sevindim. Sevincimi gizlemeye çalışırken aklıma bir soru takıldı. Ya buranın gediklilerinden ise. Gözlerine diktim gözlerimi. Yere bakıyordu, belli ki kimseyi tanımıyordu. Evet, dualarım kabul olmuştu. Gelmişti çömezim. Bakır kaplı semaverle olan işimi bitirdikten sonra gittim yanına oturdum. Koğuştakilerle üstün körü bir şekilde tanışmıştı. Ürkekti. Beni bir ağabey olarak görmesi için üstünde otorite kurmayı amaçlıyordum. Bak birader, dedim, Şiş Ustası'nın ses tonunu taklit ettiğimi 65 fark edince yutkundum. İlk günler zordur, çok konuşma, dinle ve izle etrafta olup bitenleri. Soru sorulmadıkça hiçbir konuda fikrini söyleme. Pürdikkat kesilmişti. Dinliyordu beni, devam ettim. Saz çalıyor musun. Türkü çığırıyor musun. Hayır, diyemedi, çok konuşma demiştim ya. Kafasını her iki yana salladı. Oh be. dedim içimden kesin çaycı olacaktı. Artık bankoydu. En önemlisi kimse sana sormadan nasıl buraya düştüğünü anlatma yoksa yalan söylediğini düşünürler, dedim. Sessizlik oldu, bana hikâyemi sormasını bekliyordum. Anlatmak istiyordum artık. Her ayrıntısını kafamda abartarak bir senaryo hazırlamıştım. Sessizliğin devam etmesinden rahatsız oldu ve bozmak için bir soru sordu. Ağabey, sen nasıl düştün buraya. Kaç sene yatacaksın. Üç, dedim. Heyecanlanmıştım ama belli etmemeliydim. Hem ağabey demişti bana, hem de hikâyemi sormuştu. Derin bir iç çekerek başladım mübalağa dolu senaryomu anlatmaya. Yüksek bir ses tonu ile anlatacaktım ki Gelinim sen dinle, kızım sen anla hesabı olsun, tüm koğuş öğrensin nasıl deli biri olduğumu. Bak aslanım, ben yalnız bir fâniyim. Efendi biriyimdir ama tersim pistir, sinirlendim mi gözüm görmez olur. Evde otururken öfkelensem, duvarlardan çıkartırım hıncımı. Yeni bir Mersin akşamıydı, sıcak ve nemli. Ben ise dertliydim yine. Sinirimi yatıştıracak bir şey arıyordum. Baktım ki duvarda yamultmadığım nokta kalmamış. Attım kendimi betonarme gecekondumdan dışarı. Sahil boyunca turlarım, iki de tek atarım kafam rahatlar, diye düşündüm. Bir saat olmadan sekiz birayı devirmişim, devam ediyorum kumsalda çıplak ayak yürümeye, kafam 66 olmuş bir dünya. Dalga sesi, ılık kum zerreleri, mehtap, yakamoz desen ortam alengirli. Yavuklular uzanmışlar şezlonglarda. Yazlık sezonu Mersin'de. Bazısı ateş yakmış, etrafında şarkılar söylüyor. Yalnızım ben tabii. Herkes o kadar neşeli, o kadar mutlu ki maraz olmamak elde değil. Az ötemde kızlı erkekli bir grup gördüm, yanlarından geçmeden elimdeki bira şişesinden kurtulayım dedim ki onlara dadanacak bir ayyaş sanmasınlar beni. Delikanlı adama terstir sapı olan armuda dalmak. Duraksadım. Denize baktım, ayağıma vuran dalgaları karşılarken tüm gücümle şişeyi salladım zifiri karanlığa. Ama ne fırlatma, neredeyse yıldızları indirecektim gökyüzünden. Yoluma devam edecekken o kızlı erkekli gruptan genç, tüysüz bir erkek çocuğu ayaklandı. Seri adımlara burnumun dibine kadar girdi. Bir şeyler diyor ama kafamın ayarından mı, Türkçe konuşmamasından mı, hâlâ tam olarak bilmediğim bir nedenden anlayamadım dediklerini. Denizi gösterip, Batıl, batıl, diyordu bana. Bir batıl lafını seçebildim dediklerinden, o da ne demek bilmiyordum. Çocuğun üstünde beyaz bir tişört ortasında yeşil bir ada resmi vardı, adanın üzerinde de el ele tutuşmuş insanlar, hayvanlar falan feşmekan. Tüysüzle tartışırken ses yükselmiş tabii, aynı tişörtten giyen başka biri daha gelmiş. Sonra bir baktım ki üç kişi olmuşlar. Diğerleri oturuyor, izliyor. Denize fırlattığım şişe var ya, koçum. Dalgalar getirmiş onu ayağıma kadar. Çocuklardan ilk başta ayağa kalkıp yanıma gelen hamle yaptı şişeye. Batıl, diyor hâlâ lavuk. Şişeyi aldı eline, kavradı başından. Lan dedim bunlar bana dalacak. Babamın tek öğüdü geldi aklıma Kavga kaçınılmazsa ilk yumruğu sen at. Çıkardım belimden sustalıyı salladım önümdeki beyaz tişörtlü bebelere, bağırsaklarını kumsala dökene kadar. Sonra bir baktım, adamlar yerde kıvranıyor, dalgalara karışıyor kanları. Polisler gelene kadar bekledim, delikanlıca. Hiç zorluk çıkarmadan takmalarına izin verdim kelepçeyi. Sonradan öğrendim. Herifler çevreciymiş, o batıl diyen herif ecnebiymiş, şişeyi diyormuş bottle diye. Etkilenmişti yeni gelen. Tırsak gözlerle bakıyordu bana. Eee, abi üç adam harcadın, üç yıl mı aldın. 67 Allah kahretsin çenemi, dedim, günlerce kafamda kurduğum hikayenin açığını dakikalar içinde yakalamıştı. Uçmasaydım keşke o kadar. Üç yıl olur mu hiç. Koğuştakiler duymamıştır inşallah, diye ümit ederek baktım dört bir yanımdaki meraklı gözlere. Konuyu değiştirmem gerekiyordu. Bırak adalet sistemini de sen nasıl düştün buraya. diyerek soruyu koydum. Kendimin yirmi bir gün beklediği soruyu onun önüne daha ilk gününde serdim. Pişman oldum sorduğuma da, hikayemi yüksek sesle ve abartarak anlattığıma da. Abi, vallaha benim suçum yok. Barda oturuyoruz arkadaşlarla.... diye cevap verirken kestim konuşmasını. Sus da çay koy, çok konuşanları kimse sevmez burada, dedim yeni çaycıya, ve güldüm ilk defa, içeriye düştüğümden beri. 68 On Küçük Şişe - Füsun Çetinel On küçük şişe sallanıyor. İçlerinden birisi pat diye düştü. Koridorun sonundaki odada kalırdı. Etliye sütlüye karışmaz, ancak yemekten yemeğe inerdi aşağıya. Ne verirlerse şikâyet etmeden yerdi. Bizim beğenmediğimiz pilavı makarnayı önüne çeker, ağzını şapırdata şapırdata bir yerdi ki. Neresine giderdi onca şey. Hareket etse, koridorda yürüse ya azıcık. Tek yaptığı girişteki koltukta oturup duvar saatini gözlemekti. Yanı başında bastonu, üzerinde her gün aynı partal hırkası, başında tığ işi namaz takkesi. İzmirliymiş. Hiç evlenmemiş. Odamı temizlemeye gelen kızlardan duyduklarım. Geçen akşam yemekte verdikleri turşu dokunmuştur belki de. Tuzdan tansiyonumuz fırlar diye korkudan hiçbirimiz yemedik. Masada ne kadar turşu varsa önüne çekip nefes almadan yaladı yuttu. Bakakaldık. Bastonunu ihtiyacı olan birine vereceklermiş. Dokuz küçük şişe sallanıyor. İçlerinden birisi pat diye düştü. Yan odada sabaha kadar öksürür dururdu zavallı. Tamam, derdim, şimdi tıkanıp ölecek. Bir doktora gitsene be kadın, diye söylenirdim arada. Duvarımız bitişik. Öksürüklerini duymamak için televizyonun sesini sonuna kadar açardım. Seyrettiğim diziden de bir şey anlayamazdım ya. Yemeğini odasına getirirlerdi. Kapısı kapanmazdı hiç. Bazen, önünden geçerken içeriye uzatırdım kafamı. Üzerinde hep aynı eski, lekeli pembe sabahlık. Damarlı şiş ayakları pufta. Koltuğunda ağzı açık horlar bulurdum. Sabahlığının açık kalan yerinden içi görünürdü. 69 Çırılçıplak. Uyandırsam mı, derdim. Belki de farkında değildi. Gizlice içeri girip avaz avaz bağıran televizyonu kısardım. Uyanır gibi olur, dikleşirdi. Hemen kaçardım odasından. Kaç kere, Bir hastaneye götürsünler artık şu kadıncağızı, dedim kat hizmetlilerine. Kimse tınmadı. Sonuçta o da bir candı. Gittiğine üzülsem mi sevinsem mi bilemedim. Sekiz küçük şişe sallanıyor. İçlerinden birisi pat diye düştü. Gül bahçesine bakan odada kalıyordu. İşini pek bilirdi Sevinç. Artık nasıl yağladıysa yönetimdekileri. Herkesten sonra gelip en güzel odaya yerleşivermişti. Ayaklı dedikodu makinesi, herkesin her şeyini bilirdi. Rauf Bey yemekte karşımda oturdu diye hakkımda laf çıkarmıştı. Ben mi dedim adama Gel otur, diye. Herkesi kendi gibi bilirdi. Memelerini titrete titrete bir yürüyüşü vardı ya. İçten pazarlıklı Sevinç, adamın dolgun maaşı varmış, savcı emeklisiymiş. Babasından kapı gibi milletvekili maaşı alıyordu da hâlâ para derdindeydi. Ya işte, kefenin cebi yok Sevinç. Ne oldu. O canım işlemeli örtüleri, kanaviçe kırlentleri hep yağmaladılar. Varak çerçeve içindeki genç kızlık fotoğrafını, elbiselerini, çöp konteynırında görmüş Zuhal. Dilim gerisini anlatmaya varmıyor. Allah bizim sonumuzu hayretsin. Yedi küçük şişe sallanıyor. İçlerinden ikisi pat diye düştü. Onları gördüm mü yolumu değiştirirdim. Çöp suyu kokarlardı. Yaz kış üstlerinde yerleri süpüren aynı kirli pardösü. Kadın önden giderdi, adam arkasından. Karısının kuşağına yapışıp ayaklarını sürürdü. Gözleri iyi görmezdi herhalde. Görevliler, hemşireler kaç kere çekip konuştular. Çöplerden bir şey çıkarmayın, biz neye ihtiyacınız varsa alır size veririz, dedilerse de fayda etmedi. Odaları çöp odaymış. Kokudan duramıyoruz, diye şikâyet ederdi yan taraftakiler. Kadının kafasında hasır yazlık bir şapka, üzerinde plastik güller. Adamın elinde eski bir bez çanta. Kimi gün çatlak bir leğenle dönerlerdi sokaktan, kimi gün tek bir terlikle. Kaç defa dilekçeler döşendik müdüriyete. Bunları çıkartın buradan. Mikrop getirip hepimizi hasta edecekler, diye. Dört görevli ağızlarını burunlarını 70 sarmalayıp girdiler odalarına. Sabahtan akşama zor temizlediler etrafı. Elbiseleri, fotoğrafları, yatağı, kap kacağı, önlerine çıkan her şeyi plastik çöp poşetlerine doldurdular. Hepimiz seyretmeye gittik. Camlar ardına kadar açıktı. Yataklar boş. Duvarlar bembeyaz. Sanki çöp karı koca hiç yaşamamıştı o odada. Beş küçük şişe sallanıyor. İçlerinden birisi pat diye düştü. Bahçedeki Pamuk sayesinde dost olmuştuk Zuhal ile. Kedileri yönetimden gizli beslerdik. Alıştırmayın bu musibetleri, her yer pisleniyor, diğer sakinler rahatsız oluyor, derdi kapıdaki güvenlik. Zaten çöpe atacaklar kalan yemekleri, günah değil mi. Pamuk pek nazlıdır. Başında beklersen yer, yok bırakıp gidersen o da bırakır yemeği. Aslında sevgi açıdır. Zuhal erken uyanırdı. Süte peynir ezer, biraz da ekmek içi ufalar, sabahları o beslerdi Pamuk'u. Onunla konuşur, bir dalın ucuna bağladığı iple oynatırdı. Çok istedim ama hiç kedim olamadı. Kısmet bu zamanaymış, demişti bir keresinde. Başka da bir şey anlatmazdı kendisi hakkında. Canım sıkılırdı. Azıcık otur da laflayalım Zuhal, derdim. Kalkar yürüyüşe çıkardı. Deniz kenarına gittiğini bilirdim tek. Haftanın bazı günü bir şoför gelip alırdı. Çengelköy'ün sırtlarında bahçe içinde bir yere götürürmüş. Kime gidiyorsun yine, deyince Akrabalarıma, derdi. Sabah başka kıyafetle inerdi yemeğe, öğlen, akşam başka. O daracık odada nereye koyuyordu onca giysiyi. Gıpta ederdim. Ne garip kadındı. İnsan tek başına ne yapar. Kime anlatır derdini. Dört küçük şişe sallanıyor. İçlerinden birisi pat diye düştü. Koridorlar soğuk ve karanlık, sırtımda arsız bir ürperti. Camları yokluyorum, hepsi sıkı sıkıya kapalı. Nereden geliyor bu sinsi rüzgâr. Radyatörlere el değmiyor ama içim ısınmıyor bir türlü. Ayfer'in duası var akşama. Gitmemek olmaz. Kimi var ki bizden başka. Hayat doluydu. Takma bacağına rağmen kahkahalarla gülerdi her şeye. Buraya gelmeden tek bacağını kesmişler şeker yüzünden. Az topallardı. Çok sonraları anlattı takma bacağını. Odası bobinler, telalar, düğmeler, 71 astarlar, kırpık kumaşlarla kaplıydı. Yatağının yanı başında dikiş makinesi dururdu. Yelek, çanta, cüzdan dikerdi. Kermeslerde satar üç beş kuruş kazanırdı. Bu zamanda kuru bir emekli maaşı neyine yeter insanın. Doktoru var, ilacı var. Ancak buranın parasına yeterdi üç aylığı. Arada portakal, muz, bir dilim pasta götürürdüm odasına. Ne sevinirdi. Masada herkesin tatlısını ister, yiyemediklerini de bir tabağa toplar, odasına taşırdı. Kız öbür bacağını da keserler sonra, diye korkutmaya çalışırdım ama dinlemezdi. Gece boyunca dikiş dikiyorum, acıkıyorum, derdi.
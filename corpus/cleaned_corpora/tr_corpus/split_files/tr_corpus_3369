Konuşurken birden susup söyleyeceklerinin yaratacağı etkiden korkmak, düşüncelerini ifade ederken kendini açıklayamamaktan çekinmek... Herkes gökkuşağının renklerini zevkle taşırken renksiz olduğunu düşünüp kaderine boyun eğmek... Oysa Tsukuru hata ediyordu böyle düşünerek çünkü eğer arkadaşlarına sorsaydı kendini, cevap hiç de beklemediği gibi olacaktı. Kimse onu renksiz Tsukuru olarak görmüyordu. Ağır başlı, gerektiği yerde konuşan, mantıklı ve grubun dengeleyicisi olarak görüyorlardı onu. Rengi yoktu belki ama bütün renkleri barındırıyordu içinde aslında. Hepsinden bir şeylerde taşıyordu arkadaşlarına göre. Onsuz grup ayakta duramaz, denge sağlanamazdı. Tsukuru'ya göre onun yokluğunu bile fark etmezlerdi oysaki. Kendini Tsukuru gibi görenler, onun hissetiklerini hissedenler kendi içlerindeki sonsuz renkleri görebiliyor mu acaba? Renksiz olmak mümkün değildir çünkü. İnsan kendini ne kadar aciz görse de ne kadar kendine değer vermese de içinde her zaman bir cevher vardır. Bu bazen tek bir renk ile ifade edilemez, daha karışık ve çözümlenemez olabilir ancak renksiz olduğunu düşünmek bir insanın kendine yapabileceği en büyük haksızlıktır belki de. Bazı insanlara doğuştan çok büyük yetenekler bahşedilmiştir, çok emek harcamalarına gerek kalmadan buluverirler renklerini, bazı insanlarda çok çabalarlar ömürleri boyunca, onlara uyacak bir renk arar dururlar. Kimi zaman elde ederler bunu kimi zaman da aradıkları rengi bulamadan göçüp giderler bu hayattan. Tsukuru gibileri de renksiz olduklarına kendilerini inandırıp aramaya bile yeltenmezler çünkü onlar değersizdir, acizdirler. Asla renkleri olmayacağına inanırlar, çabalamak akıllarının ucundan dahi geçmez. Oysa hayat bir arayış değil midir zaten? Renginin olmadığını düşünüyorsan neden onun peşine düşmüyorsun? Elbet içinde bir yerlerde tam da seni yansıtan, seninle özdeşleşen bir renk var. Belki de yağmur sonrası çıkan gökkuşağı gibi birçok rengin var. Hala rengini bulamamış olman seni değersiz kılmaz. Seni diğerlerinden daha kötü yapmaz. En kötü insandan en vicdanlısına, en küçüğünden en büyüğüne her insanın bir rengi vardır ancak rengini bulmak senin görevin olmalı. Kimsenin seni istemediğin bir renkle özdeşleştirmesine izin vermemelisin. Bu arayışta her insan yalnızdır çünkü. Yolun sonunda bulduğun sonuç sadece senin emeklerinin mahsulü olacak. Rengini kendin keşfetmiş, bu yolculukta kendini tanımış olacaksın. Tsukuru’nun arkadaşlarının yaptığı gibi olmamalı bu. Tsukuru kendi bulmalıydı rengini, bulamadı. Sonra ne mi oldu ona? Ömrü boyunca kendini renksiz görmenin pişmanlığını yaşadı. Kafasını bu düşünceyle öyle doldurmuştu ki, arkadaşlarının ondan uzaklaşmasını ve bir anda onu yalnız bırakmalarını fark edemedi bile. Ömrünün çok büyük kısmını arkadaşlarının neden onu terkettiğini düşünerek geçirdi oysa cevap ortadaydı. Renksiz Tsukuru olduğu için terkedilmemişti aksine bir rengi vardı onun da. Farkında değildi ancak işte tam da bu yüzden yarı yolda bırakılmıştı. Tsukuru bu hatasının bedelini yıllarca ödedi. Rengini arayıp bulmak işte bu yüzden önemli. Boşluğa düşmemek için, hayatı daha anlamlı daha renkli yaşayabilmek için. Ayşan Ilgın POLAT Berkay Demirkol DELİRME EHLİYETİ Hayal kurma eyleminin bir insan için “zararlı” olabileceği ihtimalini hiç düşündünüz mü? Daha önce de karşılaşmış olmama rağmen pek irdelemediğim bu fikir Stefan Zweig’ın Alacakaranlıkta Bir Öykü adlı öyküsünü okuduktan sonra yeniden zihnimde belirdi. Tabi ki ölçüsü ayarlanamayan her aktivite gibi hayal kurmanın da bir sınırı olmasının gerekliliğinden başlayarak cevabımı şekillendirebilirdim ama bu yazıda yaklaşmak istediğim açı bundan biraz daha farklı : Hayal kurarken ipin ucunu kaçırmak hangi standarda göre, neye göre “zararlı” ? Öncelikle zarar verici olmaktan kastımı izah etmem gerekiyor. Bu zararı ; uzun süreli hayal kurma seanslarının rahatsız edici bir sonucu olarak fiziken içinde bulunduğumuz evrenin gerçekliğinden kopmak ve bir daha “ayakların yeniden yere basmaması” olarak tanımlayabilirim. Zihninizde büyük ihtimalle bu “ayakları yere basmayan” kişiyi kollarını hareket ettiremeyeceği, yekpare bir kıyafetin içinde aksak adımlarla ileri geri yürüyen bir deli olarak canlandırdınız ama aslında bu etki sanıldığı kadar dramatik zuhur etmeyebilir. Zweig’ın öyküsünde tanımladığı Bob karakteri de görünüşte oldukça normal sayılabilecek bir oğlan. Ne var ki, kişisel istek ve arzularına yenik düşerek, kendi yarattığı bulgularla âşık olduğunu sandığı kişiyi hayatının odağına koyuyor ve hayatı boyunca unutamadığını öğrendiğimiz bir hayal kırıklığı yaşıyor. Bir insanın kafasında yarattığı kurguya inanmaya başlamasının da tam olarak bu yıkıcı etki yüzünden tehlikeli olduğuna inanılıyor. Bunun gerçekleşmesi için de tıbben tasdiklenmiş birer akıl hastası olmamıza gerek yok, hepimiz “fazla” düşünebiliriz. Çünkü her ne kadar böyle bir senaryoyu ihtimal dışı bulsak da, bana göre zihnimizin yarattığı kurgularda kaybolmaya en az Bob kadar müsaitiz. Sadece günlük hayatın telaşı içinde hayal kurmaya dahi vakit bulamıyoruz ve belki de bu şekilde, farkında bile olmadan, kendimizi hayallerin gerçek, gerçekliğin hayal olduğu delilik katmanından “korumuş” oluyoruz. Öne sürdüğüm bu tahminin yarattığı soru işareti çoğunuzun zihninde belirmiştir. Bu korumaya, kendisini fazlasıyla meşgul tutabilecek hayat temposuna sahip olan insanlar nasıl deliriyor? Belki de hayat bazı insanlar için “fazla gerçek” geliyor ve hayal kurmayı yeğliyor; herkesin sıkı sıkıya demir bir çapaya tutunarak kendini güvende saydığı devasa bir hortumun içinde, parmaklarını güvencelerinden gevşeterek boşlukta savrulmayı tercih ediyorlar. O çapaya elleri ve ayaklarıyla sıkıca tutunan, bırakmayı aklında bile geçirmeyen topluluk ise bu kitleyi alışılmadık düşünceleri sebebiyle yaftalamak için fırsat kolluyor. Şahsen, doğrudan yaklaşımla o insanlarda bir şeylerin “bozuk” olduğunu varsayıp ötekileştirmeden önce bir noktayı aydınlatmamız gerektiğine inanıyorum, bu tercih gerçekten de mantıksız bir tercih mi? Düşünsel anlamda koşulsuz bir özgürlüğe sahip olmak, hayallerin ulaşabildiği en uç noktayı dahi bir gerçeklik olarak benimseyebilmek bence bir meziyet olarak bile değerlendirilebilir. Belki de, bu özgürlüğe sahip olamadığımız için istemsiz bir haset güdüsü ile hayallerinde yaşayan ve orada mutlu olan insanların, gerçeklik balyozunun darbesiyle hayata dönmesini umut ediyoruz. Neyse ki sanat ve edebiyat gibi kavramlar sayesinde hayal kurma süreci canlı kalmaya, düşünce dünyası gerçekliğin ezici gücüne direnmeye devam edebiliyor. Bu, benim için, şükredilmesi gereken bir sonuç ; zira ne kadar aykırı bulunsa da, hayat tarzı pek tasvip edilmese de eğer bugün salt biyolojik reaksiyonları gerçekleştiren bir mekanizmadan ibaret değilsek bunu o “deli insan” figürüne borçluyuz. Deli yaftalarına ve gördüğü tepkilere rağmen hayallerini kağıda aktarmak için eline bir fırça, kalem ya da bir enstrüman alan o insan sayesinde bu değerli mirası taşımaya devam ediyoruz ve öyle umuyorum ki edeceğiz de. Unutmamalı ki insan ; nefes aldıkça değil, hayal kurabildiği müddetçe insandır. Kaynakça Zweig, Stefan. Alacakaranlıkta Bir Öykü. Çev. Ahmet Arpad. İstanbul : Ayrıntı Yayınları, 2016. Arya Özcan KADERİMİZDE BU MU VARMIŞ YAHU? Yıllar önce izleyip uzun süre etkisinde kaldığım Mr. Nobody adlı filmi geçenlerde tekrar izledim. İnsanın tüm hayatını sorgulatacak ölçüde içinden çıkılmayacak bir etki yaratıyor üstünüzde. Kafanız karışmış, sersemce dolaşıyorsunuz bir süre. Cevabını asla veremeyeceğiniz bir sürü soru çıkıyor ortaya. Mr. Nobody, kelebek etkisi, domino etkisi, karma felsefesi veya ilgisiz gibi görünen olayların ve tavırların asında birbiriyle oldukça ilintili olduğunu ve yaşadığımız gerçekliği düşündüğümüzden daha fazla etkileyebileceğini savunuyor. “Siz hiç aşkınızı, daha ucuz diye almayı tercih etmediğiniz bir kot markasının üretildiği fabrikanın kapatılması sonucu işini kaybeden bir işçinin evinde umutsuzca yumurta haşlarken oluşturduğu klimatik bir etkiyle iki ay sonrası sebep olduğu ani bir yağmurun bir damlasıyla elinizde tuttuğunuz ve sevgilinizin telefon numarasının yazılı olduğu kağıdı ıslatarak mürekkebini akıtması sonucu numarayı kaybettiğiniz ve onu arayıp bulamadığınız için yitirdiniz mi?” Bu önemli alıntıda da görüldüğü gibi zararsız ve küçük bir olay gibi gözüken veya aralarında bir bağlantı olmayan birbiriyle alakasız olaylar belki göründüklerinden daha fazla etkiliyordur hayatımızı. Ben aslında kadere çok inanıyorum ve filmin konusunun da bununla bağlantılı olduğunu düşünüyorum. Açıkçası kontrolün bizde değil, evrende olması daha mantıklı geliyor. Kader derken her şeyin belli, yazılmış olması algısından ziyade -alınyazısı gibi- daha çok önümüzde birden fazla seçenek olduğu ve bizim birtakım hareketlerimiz sonucunda bu seçeneklerden birini yaşıyor olmamız ve bu durumun getirdiği sonsuz alternatif hayatlarımızın olmuş oluyor olması daha çok kafama yatıyor. ‘Eee, hani kader olgusuna ne oldu, sen bizim seçimlerimizle ve kontrolümüzde olduğunu söylüyorsun hayatın?’ diye düşünmeyin, çünkü; benim bahsettiğim seçeneklerin illaki hayatımızın dönüm noktalarından olması gerekli değil. Bizim bazı seçimlerimiz ufacık şeyler gibi gözükse de etkileri çok büyük olabilir. Neden mi? İşte filmde örneğin, bir kelebeğin kanat çırpışının ilerde bir kasırgaya bile sebep olabileceğini söylüyorlar. Bunu biz engelleyebilir miyiz? Ya da engelledik diyelim, ileride bunun tekrarlanıp bir daha olmayacağını nerden bilebilir ve nasıl engelleyebiliriz? Kısacası; ‘Olacağı varsa olur.’ Klişe bir laf belki ama hakikaten doğru. Eğer bir olayı yaşamamız gerekiyorsa bir şekilde yaşıyoruz, ister beş yıl ister elli yıl içerisinde gerçekleşsin, illaki oluyor. “Her şey herhangi başka bir şey olabilirdi ve yine de büyük anlam taşırdı.” Özetle, bazı olayların gelişme şeklini ve geleceğimizi kısmen kendimiz belirleyebilsek de bazen farkında olmadığımız ve olmasını hiçbir şekilde engelleyemediğimiz olaylar vardır. Son birkaç aydır farkettiğim bir şey var: bazı şeylerin olacağı varsa oluyor. Geçenlerde gördüğüm bir örnek olarak; iki arkadaşım birbirini çok ama çok sevmesine karşı sürekli kavga ediyor, tekrar barışıyorlardı. En sonunda her şeyi akışına bırakmaya karar verdiler. Bir hafta sonra ayrıldılar ve neyse olacağı varmış, kaderimizde bu varmış diyerek kendilerini teselli Arya Özcan ettiler. Gerçekten onları ayıran kader miydi, yoksa kendi seçimleri miydi acaba? Off, bu nasıl örnek! Kaderle bu basit konuyu nasıl bağdaştırabilirsin? Derseniz size minik kelebeğin yarattığı kasırga örneğini hatırlatayım o zaman. “Gün gelir her şey çekilmez görünür göze. Seçimler çoktan yapılmıştır. (…) Elimden hayatıma devam etmek geliyor sadece. Kendimi avucumun içi gibi tanıyorum. Her tepkimi önceden görebiliyorum. Hayatım hava yastıklarıyla emniyet kemerleri arasında sıkışmış kalmış. Bu noktaya ulaşmak için her şeyi yaptım, ulaştım da ama sıkıntıdan ölüyorum.” Bu alıntı beni ve bulunduğum güncel durumu daha güzel özetleyemezdi sanırım. Şu an hayatımdaki amaçların hepsini gerçekleştirmiş bir vaziyette hayatımız geçişiniz izliyorum amaçsız bir halde. Belki bunun sebebi daha ileri geleceğe dair planlar yapmamış olmamdan kaynaklanıyordur. Belki ben de sanki hayatının akışını istediği gibi kontrol edebileceğini düşünenler kervanına katılıp kendimi kandırmalıyım. En azından sıkılmam. Değil mi? VİCDANİ YAPTIRIM “Suç, sosyal düzenin bozukluğuna bir başkaldırıdır.” “Suç ve Ceza”, suç işleyen kişinin işlemiş olduğu suçun cezasını er ya da geç vicdani ve fiili olarak mutlaka çekeceği esasına dayanmaktadır. Romanda Rusya’nın büyük şehirlerinden birindeki yoksul halkın hayatı dile getirilmektedir. Dostoyevski paraya ihtiyacı olduğu ve karısının ağır hasta olduğu bir dönemde, karısının başucunda beklerken bu şaheserini yarattı. Romanı, bu kadar beğenilen bir eser haline getiren ise hiç şüphesiz Dostoyevski’nin her romanında fark edilen fakat en yoğun halini bu eserde canlandırmış olan bir sınırsız akıcılık, kilitli ve sert düğümlü bir konu. “Suç ve Ceza” okuyan her okuyucu, bilinçsizce ve farkında dahi olmadan bir vicdan sorgulaması içerisine girer ve aynı zamanda, tam bu sırada Dostoyevski de kafamızın içerisine girmiş olur. Eğer kafamızın içerisi odalar, odacıklar, dolaplar ve çekmecelerden oluşuyor ise, hepsini birden aynı anda harekete geçirme marifetine sahip bir eserdir “Suç ve Ceza”. Eseri bitirdiğinizde de aradan günler geçse de beyin hala okumaya devam eder. Doğası gereği, bu kadar karmaşık fakat anlaşılır ve etkileyici bir eser ile bağ kurmaya çalışır. “Suç ve Ceza”nın okuyucuları için, ona bağlananlar için bir kötü yan tesiri de mevcuttur: Eseri okuyan herhangi biri, bu eserden sonra herhangi bir başka edebiyat eserine bu denli önem veremeyecektir. Onu başka bir eserin etkileyemeyeceği düşüncesine kapılır insan. Tolstoy’un “Onun kalemini tanrı kullanıyor” dediği bir yazar ve eser için bizim düşüncelerimiz ne kadar farklı olabilir ki? Roman kahramanı Raskolnikov sıradan bir suçlu değildir. İşlemiş olduğu suçu hem kendi zihninde hem de diğer insanların gözünde meşru hale getirebilmek amacıyla, kendi iç dünyasında oluşturduğu toplumsal psikolojik bir deney olarak işler. Romanda cinayet öncesi ve sonrası katilin içinde bulunduğu psikoloji çözümlenmesi, suçlu olan Raskolnikov’ un felsefi teorisi analiz edilerek bir arada verilmiştir. Bu özellikler yazara dönemin ahlaki ve zihinsel yalpalamalarını ve özellikle şehirde yaşayan farklı sınıfsal kökenlere mensup demokrat gençlerin sürekli değişkenlik arz eden kararsızlık içeren ruh hallerini yansıtabilme olanağı vermiştir. Raskolnikov dürüst, aydın ve akıllı bir kişidir. Petersburg’da küçük bir evin dolabı andıran küçücük çatı kısmında yaşamaktadır. Şehirde yaşayan yoksul insanların hayatlarını gözlemlemekte, kendisi ile birlikte birçok insanın da bu düzen içinde kaçınılmaz olarak yoksulluk, hastalık, erken ölüm gibi kötü yazgılarının olacağını düşünmektedir. Böylesi düşünceler kendi iç dünyasında yoğun duygusal arayışlara neden olmaktadır. Dostoyevski, romanını sadece olay örgüsü ve yaşananlar ile sınırlandırmayacak kadar usta bir sanatçıydı elbette. Bu tezimizi doğrular nitelikte bir veri de “Suç ve Ceza”yı oluşturan karakterlerin her birinin isimlerinin seçilme şekli. Eserin hemen her kahramanı kendisine uygun bir isim ile adlandırılmış, bunlar bilinçli olarak seçilmiştir: Ayrılıkçı, hizipçi anlamına gelen Raskol’nik’ten doğma Raskolnikov, kirli su birikintisi anlamındaki luzha’dan türeyen Luzhin, akıl anlamına gelen Razum’dan türemiş Razumihin ve tabii ki şeker gibi bir karakter olarak tasarlanmış Marmeladov’un marmelat isminden türemiş olması. “Suç ve Ceza”nın dillere destan efsaneviliğine kayıtsız kalmak eserin doğduğu topraklar için de mümkünsüz olacaktır elbette. St. Petersburg’da, eserde bahsedilen evlere, sokaklara, köprülere ve hatta barlara tur düzenleyen kişi ve firmalar var. İnternette birazcık araştırma yapmak, araştırma yapanı Raskolnikov’un evine, Katerina İvanovna’nın akıl sağlığını tamamen yitirdiği köprüye, Sonya’nın yaşadığı binaya, Kristal Palas’a ve diğer tüm mekanlara götürebilir. Bir suç anını, bir cinayeti kelimelere dökerek, saniye saniye yaşıyormuşçasına sizi içine çeken ve olayın içinde kendinizi bulmanızı sağlayan bu eser konuya suçun tanımı açısından bakar. Suç, TDK’ya ve diğer tüm dillerdeki tüm otoritelere göre; törelere, ahlak kurallarına ve yasalara aykırı davranış olarak açıklanmıştır. Bazı eylemlerin bazı ülkelerde suç iken bazı ülkelerde olmaması da suçun tanımının ne denli boşluklarla dolu olduğunu ve suça dair Raskolnikov’un yorumlarının ne denli yerinde olduğunu bizlere kanıtlar. Suçun genetik değil de sosyal ve toplumsal bir olgu olduğunu da kulağımıza fısıldar. İnsanın suç işleme psikolojisini bu denli derinlemesine ve detaylı işleyen psiko-sosyal tahlilde bu kadar başarılı bir eser daha önce ve şimdiye dek verilmemiştir ve verilmesi de mümkün olacak gibi görünmemektedir. Suç işleyen bir insanın, suçu işlediği yeri tekrar görmek istemesine ait psikolojisini, yaşadığı iç hesaplaşma ile nasıl kendini cezalandırarak ele verdiğini başka bir yazar ve eser başka türlü anlatamaz. Dostoyevski’nin şahsımca en etkileyici, insana ait psikolojik durumlar ile bu durumlara Dostoyevski’nin ustaca hakimiyetini 19. yüzyıl Rusyası ile harmanlayan bu eşsiz benzersiz romanı, hemen her Dostoyevski romanında olduğu gibi ana karakteri ile kendi ruhsal durumunu yansıtmaya çalışan Dostoyevski’nin verdiği en “kutsal” eser olarak nitelendirilebilir. “Dünyada açık yüreklilikten zor ve övmeden kolay bir şey yoktur. Açık yüreklilikle yüzde bir değerinde bile olsa, bir nota falsolu oldu mu, uyumsuzluk hemen fark edilir; övmede ise baştan aşağı tüm notalar falsolu bile olsa, yine de kulağa hoş gelir ve zevk ile dinlenir.” diyen “Suç ve Ceza” için bizim diyebileceğimiz tek şey her notanın kusursuzca yerleştirildiği efsanevi bir sanat eseri olduğudur. ŞİMAL SERTALPBASKININ İNSANLARA HİSSETTİRDİKLERİ Daha önce hiç Bilge Karasu okumadım. Nasıl yazdığı konusunda kafamda hiçbir fikir yoktu. Çok da öykü alanında kitap okuyan biri değilim zaten. Okurken beğenip beğenmeyeceğime karşın şüphelerim oldu, kendime çoğu kez okurken sıkılır mıyım sorusunu sordum. Kitabı okuma nedenim ise önerilenler listesinde yer almasıydı. Genelde Türk yazarlar kendi yaşadıkları dönemi ele alarak öykü yazarlar ama Bilge Karasu Uzun Bir Günün Akşam ı kitabı ile baskının insanlar üzerinde nasıl etki oluşturduğu hakkında farklı yüzyılları ele alarak kendine öz bir anlatım biçimi ile diğer yazarlardan ayrılmış. Kitap "Ada" "Tepe" "Dutlar" adlarında üç minik hikayeden oluşuyor. Üçü de birbirinden anlaşılması zor. Ben okurken çok tekrarlanan düşüncelerden dolayı anlamakta biraz zorluk çektim. Bir cümleyi geri dönüp birkaç kez okumuşluğum oldu hatta. Bazı yerlerde ise kafam karıştı çünkü bilmediğim şeyler vardı kitapta. Ben çoğu zaman kitabı zevk almak için okurum ama bu kitapta olay örgüsü bazı dini inançların zorla kabul ettirilmesi üzerine kurulduğu için okurken düşüncelerim bulanıklaştı. İlk öykü olan "Ada"nın kahramanı Andronikos kendi dönemindeki baskıdan kaçarak bir adaya gidiyor ve orada yaşamaya başlıyor. Başlarda zorluk çekiyor adadaki yaşamında ama çaba göstererek bunun üstesinden geliyor. Kaçarak uzaklaştığı yerde bıraktığı arkadaşı loakim'i düşünüyor. Ada'da olduğu süre zarfında inancını ve davranışlarını eleştiriyor. Andronikos'un evinden baskı yüzünden kaçarak başka adaya gidip zorluklar çekmesi bana kendimi sıkıntılı hissettirdi çünkü sürekli yaşadığı alışmış olduğu ortamdan tamamen hiç bilmediği bir yere din zorlaması yüzünden gitti. Ayrıca inandığı şeylerin bir anda diğer insanlar tarafından ona yanlış gösterilmesi de umutsuz hissettirdi. İkinci öykünün kahramanı ise loakim. Bir tepeye kendine acı çektirmek için tırmanıyor. Ve o da arkadaşı olan Andronikos'u düşünüyor. Bir bakımdan ikinci öykü ilk öykünün tamamlayıcısıdır. İki küçük öykü de baskı düşüncesini işlemiştir. Ve genelde hissettiğim duygular bir yere ait olmama hissi, şüphe ve çaresizlik olmuştur. Bu hisleri kitapta ioakim şu sözleri söylerken hissettim. Kitapta şöyle der ioakim ; "Yaşamı sanki hiç gelmeyecek, erişmeyecek bir bayram gibi, bir... bir bayrama nasıl hazırlık yapılırsa, nasıl yasamanın bütün kaygılari, isleri, oruçları bayrama yönelirse, o kaygılar, o isler, o oruçlar nasıl o bayramda gerekliklerinin doğrulanısını bulursa... ama bayram gelirse, bayram gelirse... ama bütün bir ömür bayram hazırlığıyla geçer de o bayram gelmezse... bayramın geldiğini kaç kez düşündü hayati boyunca, kaç kez 'iste geldi artık' dedi, kaçkez artık gelen bu bayramla... bugün, bu bayramı gelmiş sayacak mi ki?" Kitap Dutlar öyküsü ile devam ediyor. Dutlar öyküsünü okumaya başladığınız da ise artık yüzyılların değiştiğini hissedersiniz. Hikaye yazarın bir dut ağacını gözlemlemesiyle başlar ve iki kez yaprak vermesine şaşmasıyla devam eder. Yüzyılların geçmiş olmasına rağmen baskının devam ettiğini hissedersiniz öykünün geri kalanını okurken. Dutlar pek Ada ve Tepe ile uyuşmasa da temel sorun olan "baskı" kavramının bir tamamlayıcısı olarak hikayeyle bütünleşir. Benim açımdan karamsarlığa sürükleyen bir öykü kitabı bu. İnandığınız değerlerin başkaları tarafından size yanlış gösterilerek baskı ile birlikte onların inandığı değerlere inanılmak zorunda bırakılmak sizi sorgulamaya itmekle beraber , kendi benliğinizden şüphe duymanıza neden olur. Hayatımız boyunca inandığımız yolda yürümeye çalışırız ama çevremizdeki insanların baskısı nedeniyle bu biraz zorlaşır. İşte bu kitap bana toplumda baskının insanlara yakışmayan sonuçlarını ve bu baskıya maruz kalan insanların çaresizliğini hissettirmek ile beraber benliklerinden şüphe ettiklerini de gösterdi. MERVE GÜL KAYA SENDEN ÖNCE BEN Değişim, çoğu insan için kaçınılmaz, bizi mutlaka pençesinin içine alacak bir olgudur. Günlük hayatımızın koşuşturması içinde fark edemesek de aslında “zaman” kavramının etkisiyle birlikte yaşadığımız anlar, tanıdığımız yeni insanlar, okuduğumuz yeni kitaplar ve hatta bulunan yeni teknolojik gelişmeler birikerek bu değişime dahil oluyorlar. Eskiden giydiğimiz kıyafetler ya da kullandığımız teknolojik aletler şu an demode oluyor veya önceden insanlara yaklaşımımız belki de daha az toleranslıyken; hayatın öğrettikleriyle beraber insanlara daha ılımlı yaklaşabiliyoruz. Soru şu ki; hayatın genel akışı içerisinde, insanları tabiri yerindeyse “ruhu duymadan” çepeçevre kuşatan ve insanların bu nedenle sorgulamadan kabul ettiği değişim, çok acımasız olup bir anda bütün hayatımızı kökünden yerle bir ederse ne olur? Biz bu değişimi kabullenebilir miyiz? Kabul edersek bu nasıl ve hangi bedellerle olur? Düşünün ki; çok iyi standartları olan bir hayatınız var, iyi bir kariyeriniz, mutlu bir aileniz var. Hayatta endişe edecek neredeyse hiçbir şeyiniz yok, hayatın o bütün enerjisini, renkliliğini ve neşesini derin derin hissediyorsunuz. Sonra bir gün başınıza öyle bir kaza geliyor ki her şey bir anda kapkara oluyor. Hissedemiyorsunuz, hiçbir şey. İnanamıyorsunuz. Nasıl olur? Ben, bu hayatın heyecanıyla, canlılığıyla yaşam enerjimi alan bir insanken; nasıl olur da hareket edememekle sınanırım? Burada geriye iki seçenek kalıyor. Ya bu değişimi kabul edip bu hayata adapte olmaya çalışacak ya da bu yeni durumu kendinizle hiçbir zaman bağdaştırmayıp reddedeceksiniz. Her iki seçenek de büyük fedakârlıklar yapmayı gerektiriyor. Eskiden olduğun ve o halinle mutlu olduğun “sen” i unutmak da zor; o sevdiğin, enerjini ondan aldığın hayatla bağını koparmak da. Kazadan sonraki o umutsuz ruh halinden sonra, insanın sevdikleri tarafından yaşama tutunmak için motive edilmesi, onların telkin edici sözlerini duyması o kadar önemli ki. Belki de bu, ani ve ortalığı bir anda kapkaranlık eden değişime karşı ayakta kalabilmenin en güçlü yolu. Çünkü böyle içinden çıkılamaz bir durumda insan, önceki hayatında düzenli olarak yapmaya alıştığı ne varsa, hepsinden vazgeçmek, sadece sevdikleriyle ve kendiyle baş başa olmak durumunda kalıyor. Yani bu yeni hayatında sevdikleri ve onların düşünceleri kesinlikle daha fazla yer kaplıyor. Bu durumda sevdikleri, o kişinin bu değişimi bir nebze de olsa kabul etmesine yardımcı olacak en büyük etkenlerden bir tanesi haline gelmiş oluyor. Böylelikle sevdikleri, bunun aslında herkesin başına gelebilecek, basit bir olay olduğunu ve çevresindekilerin ona ne olursa olsun onu her haliyle seveceklerini bir kez daha ona idrak ettirmiş oluyorlar. Bazı durumlar vardır ki; biz ne kadar değişimi istersek isteyelim, ne kadar çaba harcarsak harcayalım o değişimi getirmeye gücümüz yetmez. Bunun zorluğunu aslında tek bir kişiyle asla hiçbir şey değişmeyeceğini anladığımız toplumsal olaylarda görürüz. Siz çoğunluğu sağlayamadıkça hiçbir zaman bazı olayları değiştiremezsiniz. Mesela bazı savaşları durdurmak onlara karşı olan insanların birliğini kurmaktan geçer. Bir toplumun fikrini değiştirmek kadar zor olan bir şey varsa o da tek bir insanın fikrini değiştirebilmektir aslında. Bazen o insana ne söylersek söyleyelim, iyi şeyler yapması adına, bu hayata daha fazla tutunması adına, hiçbir fayda etmez. Hele bir de o insanı çok seviyorsak ve onu vazgeçirmeye çalıştığımız, değiştirmeye çalıştığımız şey onun hayatını bitirme isteğiyse; elimiz kolumuz bağlı, artık kendimizden vazgeçmiş ve bir mucize olup da kararının değişmesi için dua etmekten başka bir şansımız kalmamıştır. Tıpkı Louisa’ nın yaptığı her şeye rağmen, tam Will’in fikrini değiştirdiğini düşündüğü anda gerçeği tüm çıplaklığıyla görüp kendisini çok çaresiz hissetmesi gibi. Bu müteessir anlarından birinde babasıyla yaptığı konuşmada babasının “İnsanları değiştiremezsin.” demesi üzerine Louisa : “Peki, ne yapabilirim?” diye sormuş ve babası da : “Sadece, onları sevebilirsin.” diye cevaplamıştır. Bu da bu çaresiz durumda verilebilecek en güzel nasihattir. Kaynakça: Me before you, Jojo MOYES VENEDİK TURİSTİ Küçük adacıkların arasından geçerek yanaşacağı limana yaklaşan devasa seyir gemisi Magnifica’nın güvertesinden baktığınızda büyüleyici bir manzarayla karşılaşıyorsunuz. 21. yüzyıldan geçmişe giden bir yolculuğun başında olduğunuz hissi içinizi kaplıyor. Dünya mirası listesinde yer alan Venedik şehri koruma altında olduğundan büyük yolcu gemileri kıyıdan uzakta bir limana demir atıyorlar. Meraklı ve heyecanlı binlerce turist küçük deniz taksileriyle kıyıya ulaştırılıyor. Küçük bir deniz taksisiyle karaya yaklaştıkça kanalların hemen kenarında yer alan İtalyan mimarisinin klasik örnekleri olan eski taş binalar dikkat çekiyor. Modern denilen çok katlı, ruhsuz, şehrin üzerinde bir canavar gibi yükselen camlı binalardan eser yok. İlk deniz yolculuğumun üçüncü durağıydı Venedik; birbirine çeşit çeşit köprülerle bağlı 118 adanın üzerine kurulu kanallar şehri, tarih boyunca sanat ve ticaretin merkezi olan Venedik bence Avrupa’nın en romantik şehri olma ünvânını da hak ediyor. Deniz taksisinden inip kıyıya çıktığımızda en yakın kafede ünlü İtalyan dondurmasının tadına bakmak için bir küçük mola veriyoruz önce, elimde gezilip görülecek yerlerin olduğu şehir rehberiyle, bir yandan sıcak ve nemli Venedik havasında biraz olsun serinlememi sağlayacak leziz dondurmanın tadını çıkarıyor, bir yandan yüzlerce turistin büyülenmiş gibi aheste gezintilerine tanıklık ediyorum. Birazdan ben de onlara katılıp Venedik’in ünlü kanallarını, köprülerini, saraylarını göreceğim ve mutlaka gondola bineceğim. Rehberimiz bu şehrin dünyanın trafiğe kapalı en büyük alanı olduğunu söylediğinde oldukça seviniyorum. Trafik gürültüsü, egzos dumanı olmadan yürüyerek sakince şehri gezebileceğim. Bir şehri tanımanın, keşfetmenin tek yolunun yürüyerek gezmek olabileceğini düşünenlerdenim. Yoksa bir tur otobüsünün camından, rehberin ezberlenmiş “sağınızda gördüğünüz bina şu sarayıdır, şu yılda yapılmıştır” gibi sözleri eşliğinde yapılan bir yolculuğun televizyonda belgesel izlemekten farklı olduğunu düşünmüyorum. O şehrin insanlarının arasına karışamıyor, havasını soluyamıyor, rastgele dükkânlarına girip çıkamıyorsanız, sokaklarda duyduğunuz sözcükler gitgide kulağınıza tanıdık gelmeye başlamıyorsa, otobüsün kapısına yanaştığı müzeye girip alalacele gezinip çıkmak, yalnızca tarihi yerlerini görmek, bir iki popüler mekân ziyareti yapmak benim için heyecan verici olmuyor. Venedik bu yüzden tam bana göre bir şehir. Saatlerce adım adım gezebileceğim, durup düşünüp hayallere dalıp tadını çıkarabileceğim. Denize kıyısı olan şehirleri hep daha çok sevmişimdir. Kara ve denizin buluşması, deniz havasının ferahlık veren kokusu, bazen deli gibi bazen usul usul esen rüzgâr içimi her zaman sonsuz bir özgürlük hissiyle doldurur. İşte bu özgürlük hissi beni gezi arkadaşlarımdan, turist grubundan ayrılıp daracık sokaklara doğru yalnız başına ilerlemeye itiyor. Geri dönüş saatini ve buluşma noktamızı öğrenip kalabalıklardan ayrılacağım. San Marco Meydanı gezintisinden sonra ilk fırsatta kaçacağım. Bu güzel ve görkemli meydanda ilk dikkat çeken yer aynı adı taşıyan Bazilika ve Torre dell’orolojio denen saat kulesi oluyor. İtalyan mimarisinin estetiği gerçekten etkileyici, binalar üzerindeki rölyef ve heykeller, onları seyreden gözlere birşeyler anlatmak istiyor gibi. Rehberin sesi giderek azalıyor, gitgide duyulmaz oluyor, adımlarım beni Venedik’in dar sokaklarına götürüyor. Kâh kanal kenarlarında kâh köprülerin üzerinden geçerek dar sokaklara ilerliyorum. Bir an içimi bir hüzün kaplıyor, o güzelim eski taş binaların çoğu boş ve terkedilmiş. Ara ara sokaklar canlanıyor sonra ıssızlaşıyor, kaybolacağımı düşünüp telaşlanıyorum. Sonra aklıma her sokağın köşesine iliştirilmiş küçük plakalar geliyor, sokak isimlerini ve nereye gidileceğini, San Marco meydanına dönüşü gösteriyor, rahatlıyorum. Kaybolmak o kadar da kolay değil diye düşünürken mis gibi bir koku bana acıktığımı hatırlatıyor. Kokuyu takip ederek dar sokakta ilerliyorum, küçük bir taş fırınla karşılaşıyorum. İçeride ancak üç dört kişinin ayakta durabileceği kadar bir yer var ama tezgahın üzerinde bizim “sini” dediğimiz büyüklükte birkaç tepsi farklı pizza duruyor. Dilimle satılan pizzalardan bir tane alıyor ve kendimi dükkanın dışına atıyorum. Hayatımda yediğim en leziz şey mi bu yoksa çok acıktığım için mi böyle düşünüyorum bilmiyorum. Taş bir binaya sırtımı dayayıp kaldırıma oturuyorum. Keyifle pizzamı yiyorum ve “işte bu rahatlık tam bir özgür turist işi” diye düşünüyorum. Gondola binme vakti geliyor, belki de yıllar sonra sular altında kalacak bu şehre bir de kanallarda gezinerek bakmalıyım. Gondolların kalkış noktasına doğru daracık taş sokaklardan geri dönüyorum. Sırada müşterilerini bekleyen siyah beyaz çizgili tişört ve şapkasıyla, yaşlı bir gondolcu var, yalnız binmek pahalı olacağından bir iki gezi arkadaşına razı oluyorum. Gondol tıpkı sokakları gibi dar kanallara doğru kürekle yol almaya başlıyor. Kimi cıvıl cıvıl, restoran ve kafelerle dolu, kimi ıssız yerlerden geçiyoruz. Suların gitgide koyulaşan rengi bende hayalkırıklığı yaratıyor, ilerledikçe terk edilmiş, çökecek gibi duran binaların sayısı artıyor. Sular üzerinde kurulmuş bir şehrin yüzyıllarca ayakta kalması kolay değil “daha ne kadar dayanabilir?” diye düşünüyorum. Gondol gezintim de bu düşüncelerin arasında kaybolmuşken bitiyor. Magnifica’ya dönüş vakti. Birçok ünlü filme çekim mekânı, birçok kitaba konu olmuş Venedik’te gezilip görülecek tarihi, turistik bir çok yer var. Sanat ve mimari denilince ilk akla gelen bu İtalyan şehri; festivalleri, karnavalları ve sergileriyle oldukça ünlü ancak tavsiyem gezi rehberlerinde yer alanlar dışında dar sokaklarını keşfe dalmanız, o küçük taş fırını bulmanız ve şehrin içlerine doğru yer yer kurulmuş küçük pazarlarını gezmeniz. Nazlım Kutsi *Hocam, kullandığım resimleri elimdeki venedik kartpostallarından aldım o nedenle kaynak gösteremiyorum. Yazımın sıkıcı olmaması ve tekrarlardan oluşmaması için tek bir konuya odaklanarak yazmadım. :) HİÇBİR ŞEY GÖRÜNDÜĞÜ GİBİ DEĞİL “Kaplan! Kaplan! Gecenin ormanında Işıl ışıl yanan parlak yalaza, Hangi ölümsüz el ya da göz, hangi, Kurabildi o korkunç simetrini?” C errah, bir İngiliz yazarın -Simon Williams’ın- kaleminden çıkmış bir polisiye-gerilim tiyatrosu. Ürpertici ve afallatıcı olay örgüsüne sahip olan oyun klasik tiyatrodan uzakta bir seyir izledi. Daha öncesinde müziklerin ve ışıkların bu kadar çarpıcı kullanıldığına şahit olmamıştım. Bu noktada oyun başarılı, çünkü benim için başarılı tiyatro demek “öteki” tiyatrolardan ayrılan ve onu farklı kılan bir yönünün olması demek. Şaşırtıcı olay örgüsü bana Alfred Hitchcock’un filmlerini hatırlatırken her sahnede oyunun çekiciliği arttı. Oyunun konusu ise Cerrah kod adlı bir seri katilin saldığı korkuyu temel almış. Çünkü her ne kadar polis teşkilatı uğraş verse de Cerrah’ın ardından kalan tek somut deliller parçalanmış kadın bağırsakları ve cinsel uzuvlarıdır. Her an yeni bir cinayet işlemesi söz konusu olan Cerrah’ın yakalanması için bir gizli ve küçük bir ekip kuran polis teşkilatı bu sefer yeni bir metot deneyerek çalışmalara başlar. Cerrah’ı bulmak için ona bir “yem” vereceklerdir, üzerinde mikrofonu, tükenmiş ruh hali ve cazibesiyle bir kadın yem. Ozan Yiğit Demirbaş 21300637 TURK102-21 İlk sahneden itibaren olaya farklı bir yönden bakmaya ve şaşırmaya başlamıştık zaten. Akıl oyunları, her sahnede fikrimizi değiştirmemizi sağlayan ipuçları, komplo… Polisiye bir tiyatronun bu denli etkileyici olması beni mutlu etti. Her ne kadar oyunculukta bazı başarısızlık bariz görünse de ve her ne kadar o kötü oyunculuk çevirenden kaynaklandığını düşündüğüm yapmacıklıklar içerse de, konunun gidişatı kusurları örtmeye yetti diyebilirim. Oyuncuların bence bir polisiye kurguda olmaması gereken “tiyatral” bir havaya bürünmesi, oyunun bazı yerlerde keyfini kaçırdı. Oyunda çok güzel kullanılmış olarak bulduğum bir şey de dekordu. Bir çalışma masası ve üç sandalye, sadeliğin içinde bize mesaj veriyorlardı. Aslında bütün hikâye dekor gibi gayet sade fakat hiçbir şey göründüğü gibi değil. Dekor kadar önemli olarak gördüğüm bir diğer husus da ışıklardı. Arka plandaki loş ışık ve sahnenin bir parçası olan havalandırma pervanesin arkasından tutulan ışık sebep oldukları görsel oyunlarla beni çok etkiledi. Dönen pervanenin salon duvarındaki yansıması bence dekorun izleyici ile konuşmasıydı. Sahneye yukardan sarkıtılmış ampulün kulisten ayarlanan parlaklığı sahnelere çarpıcılık katıyordu. Cerrah’ın çılgınca konuşmasının düzeyine göre hareketlenen ışık, Cerrah’ın hareketleriyle uyum gösteriyordu. Sahne arkasından yansıtılan yanıp sönen beyaz ışık ise oyun akışının resmen tamamlayıcı bir ögesiydi. Hikâyenin ortasından başlayan oyunda, bazı sahneleri tekrarlamaktan kaçınan tiyatro ekibi bu ışıktan yardım alıyordu. Yine ağır çekimde oynanan sahnelerde yardımcı olan bu ışık, oyuna çekicilik katıyordu. Ozan Yiğit Demirbaş 21300637 TURK102-21 Girişte paylaştığım William Blake’in şiiri, bu oyunda polis ekibinin şifresi. Çağdaşları tarafından saygı gösterilmeyen ve tuhaf bulunan, kıymeti çok sonradan anlaşılan bu şair, bu şiirinde yirmi dizede on üç soru sorar. Bu şiir oyunda bolca kullanılır, Cerrah da şiiri birkaç kez okur. Aynı zamanda bu şiir, şairin kaplan karşısındaki korkusunu ve hayranlığını ifade etmesidir ve bu şiir kuzuların güçsüzlüğünü ve saflığını da anlatır. Cevaplanmayan sorular, dehşet verici kaplan ve kuzuların güçsüzlüğü bence bu oyunda ana metafordur. Polisin içine düştüğü kördüğüm cevaplanmayan soruları, dehşet verici ve aynı zamanda hayranlık uyandırıcı kaplan Cerrah kod adlı seri katili ve kuzuların güçsüzlüğü ise Cerrah’ın kurbanlarını imgeler. Aslında bu şiirin bu oyunla bu denli örtüşmesi bizi şaşırtmamalı… Hayatın her yerinde sorular, kaplan ve kuzu mevcut. “Yıldızlar mızraklarını aşağıya atınca, Göğü sulayınca gözyaşlarıyla, Güldü mü o, görünce eserini? Kuzu'yu yaratan mı yarattı seni?” Ozan Yiğit Demirbaş 21300637 TURK102-21 GERÇEK HUZUR Bugünlerde hepimiz neredeyse ışık hızıyla dönen bu dünyada, günlük işlerimizin peşinde maraton koşuyoruz. Ne kadar bünyemiz bu koşuşturmaya alışmış da olsa, bu maratonu koşmak o kadar da kolay değildir. Bu koşunun yazılı olmayan bazı kuralları vardır. Mesela sürüden ayrılanı kurt kapar misali bu çılgın yarışta geride kalmanın cezası ölümdür. En temel ihtiyacımız olan suyu bile satmaktan geri durmayan insanoğlu için tembelliğin, durgunluğun affı yoktur. Durmaksızın süren bir gelişme, büyüme ve yenilenme elzemdir bu maratonu başarıyla koşmak için. Durmadan üretmeliyiz, zamanımızı ve emeğimizi belli bir ücret karşılığında satmalıyız, ama bu yetmez ya o parayla başkalarından ıvır zıvır almalıyız ya da paramızı bankalara kiralamalıyız ki bankalar da o parayı başkalarına kredi vermek suretiyle kiralasın. Her gün yeni bilgiler öğrenmeliyiz, yeni beceriler kazanmalıyız, öz geçmişimize yazılabilecek ne varsa toplayıp “CV”mize kaydetmeliyiz. Soluklanmak için bile durursak maratonda geri düşeriz. Bunların hepsi birer döngü içerisinde gerçekleşir. Fakat bu maratonu başarıyla tamamladıktan sonra ne olur? Meksikalı balıkçının Amerikalı finansçıya dediği gibi “Tamam Sinyor, ya sonra?” . O kadar tekneler, botlar aldıktan sonra, tonlarca balık tutup sattıktan sonra gerçek mutluluğa erişiyor muyuz, soluklanabiliyor muyuz elimizi böğrümüzde tutarak, elimizin altındaki serveti dünyadaki güzelliklerden doyasıya faydalanmak için harcayabiliyor muyuz gerçekten? Ben bile daha 20 yaşına basmamış olmama rağmen kendimi bu yarışın bir parçasıymış gibi hissediyorum. Trafiğe yakalanmamak için oldukça erken saatlerde başladığım koşuşturma, gecenin ileriki saatlerinde Türkçe yazımı veya amelelikten farkı olmayan ödevlerimi bitirmemle beraber yatağımın derinliklerinde son buluyor. Herkes gibi ben de çocukken yaptığım, içine hayallerimi sıkıştırdığım, kâğıttan kayıkların acımasız dünyanın azgın dalgalarıyla yüzemeyeceğini anladım ve yolculuğumu Titanic kadar sağlam, içi tıka basa saf realiteyle dolu dev bir gemide sürdürme kararı aldım. Bazen geminin güvertesinde her zamanki gibi volta atarken hep aynı azman martıları, hep aynı siyah dalgaları görmek canımı sıkmıyor değil ama yeni kuşları, çarşaf gibi bembeyaz denizleri, içinde parıl parıl parlayan inci mercanı görme umudu beni orada tutmaya devam ediyor. Nasıl olsa o kâğıttan kayıklar hala sırt çantamda bekliyor. Hayat, çoğu insan için maalesef bu tablodan farksız değil hatta bazı talihsizlerin önlerindeki yoğun sis perdesi umutlarını dahi karartmış durumda. İnsan bu noktaya varmadan bu kısır döngüden bir an evvel çıkmalı, içinde kopan fırtınaları sükûnete kavuşturmalı. Bir şeyler bulmalı ona umut veren, zihnindeki yorgunluğu alacak bir şeyler, beynindeki yüksek basıncı indirecek bir şeyler. Örneğin bana, kendimi iyi hissetmediğim, kafamın içinde kurtların tilkilerin koşuşturduğu zamanlarda, ortam değiştirmek, yürüyüş yapmak iyi gelir. Yürüyüş yaparken etrafıma bakarım diğer insanları, ağaçları, hayvanları seyrederim. Hâlâ sokaktaki kedileri, köpekleri, güvercinleri birilerinin beslediğini bilmek; hâlâ bazı anne babaların çocuklarıyla zaman geçirdiklerini görmek; her saniye havaya zehir saçan yüzlerce arabaya inat yanlarından geçen bisikletlilere şahit olmak; ağaçların üzerindeki çatlaklara bakıp onlara acımak, acıyabilmek ve tabii yürüyüşün uzaması sonucunda oluşan bileklerimin ağrısı içi dolu beynimi bir anda temizler. Neye üzüldüğümü, dert ettiğimi unuturum ya da huzurumu kaçıran o şey benim üzerindeki etkisini yitiriverir bir anda. Bazıları da vardır ki içleri kan ağlar da yüzüne bakıp ne mutlu biri, ağzı kulaklarına varıyor dersin. Belki de 1932’de bir gökdelen inşaatının tepesinde çekilen bu fotoğraf karesinde de durum budur. On-on bir işçi iskelenin üzerinde sohbet ediyor, belki yüz metre yükseklikteler belki de daha fazla, ama yüzlerinde bir boşvermişlik görülüyor. Bazen bu hayatta boş vermek de gerek, başkalarının hayat maratonunda seni geçmesine izin vermek gerek, kıskançlık, öfke ve nefreti kendinden uzaklaştırmak, korkunç durumlara bile iyimser bakmak gerek. 1932 yılı aslında bugüne göre daha iyi koşullar barındıran bir yıl değildi, dünyada hükûmetlerin devrildiği, bütün dünyanın büyük buhranla cebelleştiği yıllardı, büyük ihtimalle bu işçilerin bir kısmı fotoğraf çekildikten haftalar sonra işsiz kalmıştır. Öyle olsa bile o an yapılacak iş bellidir, o da anın hakkını vermektir gerçek huzura ulaşabilmek için. Herkes bu cümleleri söylese de asla uygulamaz, hâlbuki yolun sonu hepimiz için aynıdır. Meksikalı balıkçı gibi hepimiz kendi balıkçı teknelerimize atlamalıyız ve hayallerimizle tutacağımız balıkların keyfini çıkarmalıyız. Belki de yukarıdaki fotoğraf önceden ayarlanmış ve işçilerden o pozu vermeleri istenmiştir kim bilir, burada odaklanmamız gereken nokta heybemize koyabilecek bir ana fikir bulmaktır. Hayat devam ediyor, ne kadar yorulsam da, tatlı uykumdan kalksam da Üniversite’ye gitmek güzel, yeni insanlardan yeni bilgiler almak güzel, yepyeni düşüncelerin filizlendiği paha biçilemez ortamlarda bulunmak güzel, havadaki özgür kuşların uçuşunu seyretmek güzel, … Kısacası herkesin hayatı kendine güzel, herhangi bir karşılaştırma herhangi bir yarış tamamen saçmalık. Madem Titanic bile buz dağına çarpıp batıyorsa neden biz kendi kâğıttan gemilerimizin batmasından bu kadar korkalım. MEHMET CAN EROĞLU Kaynakça Ebbets, Charles C. (20 Eylül 1932). Lunch Atop a Skyscraper, New York City. Kayısı Suyuna Şeftali ​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​​ ​ ​ ​ ​Ufuk Karataş ​ ​“Bir zamanlar Şeftali ve Kayısı isminde iki kız kardeş varmış. Bu kızlar, ​ ​​ ​​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yaşadıkları balıkçı köyünün en güzel kızlarıymış. Başka köylerden onlarca erkek, bu ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kızlara lâyık olduklarını göstermek için bu küçük balıkçı köyüne akın ederlermiş. ​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Tabii ki bu kızların insan çekme kâbiliyetini görmüş olan şehrin abisi Ayva Ağa, bu ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​turistik avantajı elinde tutmakta ısrarcıymış. Bir gün bu iki kızın ebeveynleri olan Bay ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Armut ve Bayan Kiraz’ı evine çağırmış. Ayva Ağa demiş ki: ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​- Açık konuşayım, izninizle. Kızlarınız bu köyün gelirinin yarısından fazlasını ​ ​ ​ ​ ​ ​ ​ ​ ​ ​ ​ ​ ​ ​ ​ ​karşılamakta. Bu yüzden evlenecekleri kişiyi seçerken çok dikkatli olmamız ​ ​ ​ ​ ​ ​ ​ ​ ​ ​ ​ ​ ​ ​ ​ ​gerekiyor. Evlenmeleri gerekiyor, insanların kızlarda bilinmeyen bir iticilik ​ ​ ​ ​ ​ ​ ​ ​ ​ ​ ​ ​ ​ ​olduğunu düşünmelerini istemeyiz. Bu kişiler güç sahibi de olmalı, yakışıklı ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​da. Ancak çok fazla da değil. Müstakbel damatlarımızdan güçlü insanlar ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​güçleriyle övünmek, yakışıklı insanlar ise güzellikleriyle övünmek için ​ ​ ​ ​ ​ ​ ​ ​ ​ ​ ​ ​ ​ ​köyümüze gelecekler. Beraberlerinde ise başka insanlar. Bu insanlar tam da ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​bizim aradığımız şey. Refah düzeyimizi yükseltmek için birebir. ​ ​ ​ ​ ​ ​ ​ ​ ​ ​ ​ ​ ​ ​Bu sözlerin karşısında öfkeden kıpkırmızıya dönmüş Bayan Kiraz: ​ ​ ​ ​ ​ ​ ​ ​ ​ ​ ​ ​ ​ ​- Ne cüretle benim kızlarımın evliliklerine koca burnunuzu sokarsın, ey Ayva ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Ağa! Benim kızlarım istedikleri kişiler ile evlenecekler tabii ki. Bu tür ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​meselelere karışma hakkın yok. ​ ​ ​ ​ ​ ​- Bayan Kiraz, açıkçası kızlarınızın evlendikleri kişiler hiç umrumda olmazdı, ​ ​ ​ ​ ​ ​ ​ ​ ​ ​ ​ ​ ​ ​ ​ ​eğer bu köydeki insanların aç kalıp kalmamalarını etkileyecek olmasalardı. ​ ​ ​ ​ ​ ​ ​ ​ ​ ​ ​ ​ ​ ​ ​ ​Erik amcanın kızı Çağla, başka bir köyü bırak dünyanın öbür ucundaki bir ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​gâvurla evlenmiş. Patlıcan mıydı neydi adı. Demek istediğim, gençlerin ​ ​ ​ ​ ​ ​ ​ ​ ​ ​ ​ ​ ​ ​ ​ ​kiminle evlenip evlenmediği normalde ilgimi çekmez ama bu durum biraz daha ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​önemli. Bu kelimeler Bay Armut’a ne kadar mantıklı gelseler de, Bayan Kiraz’ı ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sakinleştirmeye yetmemiş: ​ ​- Köyün durumu umrumda değil. Kızlarıma karışmayacaksın. ​ ​ ​ ​ ​ ​ ​ ​ ​ ​Ayva Ağa üstelemenin faydası olmayacağını anlayınca konuyu bırakmış. Çifti özür ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​dileyerek uğurlamış. ​ ​O günün akşamı Bayan Kiraz uyuduktan sonra Bay Armut, kızlarını uyandırarak ​ ​​ ​​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kendisini ses çıkarmadan takip etmelerini söylemiş. İlkbaharda kahverengi bir meyve ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​veren mehmet ağacının içine yaptıkları kulübeye gitmişler. Bay Armut etrafın ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sessizliğinden emin olduktan sonra kızlarına dönmüş ve demiş: ​ ​ ​ ​ ​ ​ ​ ​ ​ ​ ​ ​ ​ ​- Kızlar, bugün burada söyleyeceklerimi başka kimseye - özellikle de annenize - ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​bahsetmeyeceksiniz. Tamam mı? ​ ​ ​ ​İki kız da kafalarını sallamış. Bay Armut, Ayva Ağa’nın söylediklerini tekrarlamış ve ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​eklemiş: - Anneniz bu duruma tamamen karşı. Ben ise kararsız durumdayım. Tabii ki ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​istediğiniz kişilerle evlenmenizi istiyorum ama köyün de yardıma ihtiyacı var. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​O yüzden bunları size anlatıyorum. Karar sizin. İstediğiniz ne ise saygı ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​duyacağım. Annenizi ise bana bırakın. ​ ​ ​ ​ ​ ​ ​ ​Bunları söyledikten sonra kulübeden çıkarak iki kızı baş başa bırakmış. İlk konuşan ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Şeftali olmuş: ​ ​- Ne yapalım sence? ​ ​ ​ ​- Bilmem ki. ​ ​- Muz ne diyecek bu duruma sence? ​ ​ ​ ​ ​ ​ ​ ​ ​ ​- Benim onun dışında biri ile evlenmeme izin vereceğini hiç sanmıyorum. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​- Dur bir dakika! Neden ikimizin de aynı yolu izlemesi gerekiyor ki? Birimiz ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​köyün refahı uğruna kendini fedâ ederek evlenirken, birimiz aşk için ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​evlenebilir! - Pek iyi bir çözüm olmadı sanki. Birimiz kurtulurken diğerimiz istemediği bir ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​evlilik içinde olacak. ​ ​ ​ ​- Evet, ama en azından ikimiz de sürekli köylüler veya senin sevgilin tarafından ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​saldırıya uğramayacağız. ​ ​- Kimin ne yapacağına nasıl karar vereceğiz? ​ ​ ​ ​ ​ ​ ​ ​ ​ ​- Senin sevgilin var zaten. Git Muz ile evlen. Ayrıl bu köyden. Mutluluk içinde ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yaşayın, Kayısı ve Muz. Ben yalnızım. En azından birini bulmuş olurum. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​- Bunu yapar mısın benim için? ​ ​ ​ ​ ​ ​ ​ ​- Tabii ki. Kardeşler ne güne. ​ ​ ​ ​ ​ ​ ​ ​- Seni seviyorum, Şeftali. ​ ​ ​ ​- Ben de seni seviyorum, Kayısı. ​ ​ ​ ​ ​ ​ ​ ​Bu anlaşmadan sonra kızlar dediklerini gerçekleştirmeye koyulmuş. Şeftali babası ile ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​birlikte Ayva Ağa’nın yanına giderken, Kayısı annesinin yanına gitmiş. Meseleler ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​konuşulup, ayarlamalar hâlledilmiş. Ayva Ağa Kayısı için, Bayan Kiraz ise Şeftali için ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​bir süre birbirleri ile didişmişler. Bu tartışmalar sonuç getirmeyince, ikisi de ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​üstelemeyi bırakıp ellerindeki ile yetinmişler. Şeftali büyük şehirden gelen ve büyük ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ölçüdeki hazinesiyle köyün yanına devasa bir şato inşa eden Bay Balkabağı ile ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​evlenmiş. Kayısı ise uzun süredir ilişkileri olan Muz ile evlenmiş.Şeftalinin sadece ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​düğünü bile köyün hazinesini ikiye katlamaya yetmiş. Kayısı ile Muz ise yan köyün ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​imamı Bay Hurma sayesinde sessizlik içerisinde evlenmişler. ​ ​ ​ ​ ​ ​ ​ ​ ​ ​ ​ ​Yıllar boyunca kardeşlerin farklı yaşamları daha da farklılaşmış. Bay Balkabağı ​ ​​ ​​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​​ ​ ​ ​köye zenginlik getiriyor ama Şeftali kocasının köyü kazıklamasına izin vermiyormuş. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Bu tür bir denge politikası ve akıllı yatırımlar sonucu bu çift köyün kahramanları ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​hâline gelmişler. Uzun bir süre kızıyla konuşmayan Bayan Kiraz bile ilk torunu ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kucağına verildiği zaman ağlayarak özür dilemekten kendini alıkoyamamış. ​ ​ ​ ​ ​ ​ ​ ​ ​ ​ ​ ​ ​ ​Kayısı için ise olaylar çok farklı ilerlemiş. Muz, yıllar sonunda Kayısı’yla evlenerek ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​istediğini elde edince hayatını iyileştirme hırsını kaybetmiş. Hırsı kaybolunca, ​ ​ ​ ​ ​ ​ ​ ​ ​ ​ ​ ​ ​ ​ ​ ​karizması da ortadan kalkmış. Ayrılmayı hiçbir zaman akıllarından geçirmemişler - ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​evlenmek için bu kadar uğraştılar ya. Evlilik uğraşını ön plana koyduklarından ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kendilerini başka çiftlerden öteye yerleştirmişler. Her çiftin sorumluluğu olan ilişkinin ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​üzerine konuşmayı ve çalışmayı unutmuşlar. Dış faktörlerin sağladığı ateş ​ ​ ​ ​ ​ ​ ​ ​ ​ ​ ​ ​ ​ ​ ​ ​kaybolunca, birbirlerine karşı soğumuşlar. Bu macera onları öyle bir sahte güvene ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sokmuş ki boşanıp bir daha denemeyi bile düşünmemişler.” ​ ​ ​ ​ ​ ​ ​ ​ ​ ​ ​ ​ ​ ​Aşk için evlilik modern dünyanın getirdiği bir inovasyondur. 19. yüzyıldan önce ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​insanlar güç ve şöhret için evlenirlerdi. İnsanın aşk ihtiyacı, başkaları üzerindeki ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kudretini hissetme ihtiyacından daha önemsizdi. Günümüzde ise gücümüzü başka ​ ​ ​ ​ ​ ​ ​ ​ ​ ​ ​ ​ ​ ​ ​ ​insanlar üzerinde değil, sevip evlendiğimiz insanlar üzerinde kullanmayı seçiyoruz. ​ ​ ​ ​ ​ ​ ​ ​ ​ ​ ​ ​ ​ ​ ​ ​Seviye düşmüşüz gibi geldi. Tabii ben ne bileyim. Hiç evlenmedim ki... ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Ege​ ​Çağatay Haz​ ​ve​ ​Ödül​ ​Mekanizması​ ​Üzerine Haz,​ ​evrenin​ ​işleyişinin​ ​karmaşık​ ​fakat​ ​güzel​ ​bir​ ​dişlisi​ ​olarak​ ​yerini​ ​hep korudu.​ ​İşler​ ​karmaşıklaşınca;​ ​basit​ ​bir​ ​işleyişe​ ​sahip​ ​olan​ ​beynimiz,​ ​yapmamız gerekeni​ ​düşünemeyecek​ ​kadar​ ​yoğun​ ​olduğunu​ ​ilan​ ​ediyor.​ ​Biz​ ​de​ ​böylesi durumlarda​ ​yapmamız​ ​gerekeni​ ​değil,​ ​bu​ ​durumların​ ​arkasında​ ​yatan​ ​ödülü düşünmeye​ ​koyuluyoruz.​ ​Biraz​ ​ilginç​ ​değil​ ​mi​ ​sizce​ ​de?​ ​Teneffüste​ ​kahve​ ​ve sigara​ ​keyfi​ ​düşleyerek​ ​geçen​ ​dersler,​ ​iş​ ​çıkışı​ ​koltukta​ ​yatarak​ ​maç​ ​izlemeyi hakketmek​ ​için​ ​odaklanılan​ ​dosyalar,​ ​güzel​ ​bir​ ​akşam​ ​yemeği​ ​hazırlamak​ ​için doğranan​ ​onlarca​ ​sebze.​ ​Uzaktan​ ​baktığımızda​ ​istekleri​ ​için​ ​ağlayan​ ​ufak çocuklarız​ ​ve​ ​daha​ ​da​ ​kötüsü​ ​bunun​ ​farkında​ ​dahi​ ​değiliz. Bazı​ ​araştırmalar,​ ​beynin​ ​ödül​ ​mekanizmasının​ ​bütün​ ​bağımlılıkları tetikleyen​ ​ana​ ​unsur​ ​olduğunu​ ​öne​ ​sürüyor.​ ​Sigara,​ ​uyuşturucu,​ ​alkol,​ ​televizyon ve​ ​nicesi.​ ​Bizi​ ​hayattan​ ​alıkoyan​ ​faktörler​ ​olmalarının​ ​yanında​ ​bize​ ​motivasyon da​ ​sağlıyorlar.​ ​Ödül​ ​için​ ​yaşıyor,​ ​ödül​ ​sayesinde​ ​ölüyoruz.​ ​Dinler​ ​bunu​ ​bir​ ​adım öteye​ ​taşıyarak​ ​öteki​ ​dünyayı​ ​ödül​ ​mekanizmamızın​ ​ortasına​ ​oturtuyor,​ ​bu bağlamda​ ​yine​ ​avucumuzda​ ​ödül​ ​uğruna​ ​ölen​ ​milyarlar​ ​kalıyor.​ ​Elbette​ ​bu​ ​sonuç üzerinden​ ​herkes​ ​oturup​ ​subjektif​ ​bir​ ​kâr​ ​zarar​ ​tablosunu​ ​yapmakta​ ​özgür​ ​ve bahsi​ ​geçen​ ​ödüllere​ ​ulaşmak​ ​uğruna​ ​yaptıklarının​ ​değip​ ​değmediği​ ​konusunda kendilerine​ ​özgü​ ​bir​ ​kanıya​ ​varabilir.​ ​Fakat​ ​ortada​ ​benim​ ​için​ ​su​ ​götürmez​ ​olan bir​ ​gerçek​ ​var​ ​ki​ ​satırlardır​ ​bahsettiğim​ ​bu​ ​mekanizmayı​ ​düşündüğümde gerçekten​ ​fuzuli​ ​bir​ ​yaşama​ ​ait​ ​olduğumu​ ​hissediyorum.​ ​Şu​ ​an​ ​klavyeyi tuşlarken,​ ​dışavurumcu​ ​bir​ ​şekilde​ ​bir​ ​şeyler​ ​anlatma​ ​güdüm​ ​var.​ ​Bu​ ​güdüyü tetikleyen​ ​şey,​ ​yalnızca​ ​bunları​ ​yazıyor​ ​olmak​ ​değil.​ ​İstediğim​ ​şey​ ​bundan​ ​ziyade yazdıklarımın​ ​anlam​ ​kazanması.​ ​Eğer​ ​bu​ ​satırlar​ ​birinin​ ​beyninde​ ​istediğim anlamı​ ​kazanmayacaksa,​ ​bir​ ​süredir​ ​çıkardığım​ ​tıkırtılar​ ​son​ ​derece​ ​anlamsız olacak​ ​ve​ ​ödül​ ​mekanizmam​ ​devre​ ​dışı​ ​kalacak. Bahsini​ ​ettiğim​ ​haz​ ​kavramını​ ​bu​ ​sefer​ ​dar​ ​anlamıyla​ ​incelemek​ ​istiyorum. Dar​ ​anlamıyla​ ​“haz”​ ​kelimesi,​ ​doğrudan​ ​cinsellik​ ​kavramına​ ​indirgenir​ ​ve​ ​bunda yanlış​ ​gördüğüm​ ​bir​ ​husus​ ​yok.​ ​Eğer​ ​kimi​ ​kelimeler;​ ​geniş​ ​anlamı​ ​dışında​ ​dar​ ​bir kavrama​ ​işaret​ ​etmek​ ​üzere​ ​indirgeniyorsa,​ ​bu​ ​kelimenin​ ​anlamına​ ​uygun​ ​bir yapıya​ ​sahip​ ​ve​ ​sıklıkla​ ​kullanılıyor​ ​olmalılar.​ ​Cinsellik​ ​anlamına​ ​indirgenmiş​ ​olan haz​ ​kavramı​ ​da​ ​uzun​ ​süredir​ ​kitleleri​ ​kontrol​ ​altına​ ​aldığına​ ​ve​ ​insanlar​ ​tarafından sıklıkla​ ​kullanıldığına​ ​göre​ ​bu​ ​kavramı​ ​doldurmakta​ ​güçlük​ ​çekmiyor.​ ​Cinsel​ ​haz da​ ​etkisini​ ​yüksek​ ​dozda​ ​hissettiren​ ​bir​ ​ödül​ ​adeta.​ ​Hatta,​ ​kimi​ ​özel​ ​durumlarda ödül​ ​kümesinin​ ​bir​ ​alt​ ​grubu​ ​olan​ ​bağımlılıklar​ ​başlığında​ ​da incelenebilir.İnsanoğlu,​ ​bu​ ​bağımlılıkla​ ​defalarca​ ​kez​ ​sınandı​ ​ve​ ​halen sınanıyor.Örneğin;​ ​din​ ​gibi​ ​yaptırımı​ ​oldukça​ ​kesin​ ​ve​ ​müritlerine​ ​kesin​ ​kırmızı çizgiler​ ​çeken​ ​bir​ ​kavram,​ ​zinayı​ ​açıkça​ ​yasakladı​ ​fakat​ ​insanlık​ ​tarihinde mükerrer​ ​kez​ ​bunun​ ​ihlali​ ​yaşandı.​ ​Bu​ ​bağlamda,​ ​cinselliğin​ ​etkisini​ ​görmezden gelmek​ ​son​ ​derece​ ​yanlış​ ​bir​ ​tutum​ ​olur. Cinsellik​ ​kavramı​ ​da​ ​kitlelerin​ ​yönelimleriyle​ ​beraber​ ​farklı​ ​çehrelere bürünüyor.​ ​İnsanın​ ​hazza​ ​ve​ ​ödüle​ ​olan​ ​doyumsuzluğu,​ ​bu​ ​kavramı​ ​özünde sağlıklı​ ​olan​ ​yapısından​ ​bambaşka​ ​bir​ ​şekle​ ​sokuyor.​ ​Elbette​ ​devinimler​ ​hayatın her​ ​noktasında​ ​olacaktır,​ ​bunu​ ​inkâr​ ​etmek​ ​evrenin​ ​işleyişine​ ​karşı​ ​bir​ ​başkaldırı niteliğinde.​ ​Fakat​ ​günümüzde​ ​cinsellik,​ ​kitlelerin​ ​yaşamını​ ​yönlendiren​ ​bir kavram​ ​halini​ ​aldı​ ​ve​ ​bu​ ​gerçekten​ ​tehlike​ ​arz​ ​ediyor.​ ​Ayrıca​ ​kavramın​ ​anlamı haddinden​ ​fazla​ ​genişledi​ ​ve​ ​cinsel​ ​haz,​ ​yanında​ ​şiddeti​ ​ve​ ​kimi​ ​kötü​ ​tutumları da​ ​kapsar​ ​hale​ ​geldi.​ ​​Bir​ ​Haz​ ​markası​ ​​da​ ​cinsel​ ​hazzın​ ​tehlike​ ​barındıran​ ​bu yüzünü​ ​açığa​ ​çıkarmak​ ​amacı​ ​güden​ ​bir​ ​distopya​ ​olarak;​ ​dar​ ​anlamda​ ​cinselliği, geniş​ ​anlamda​ ​ise​ ​ödül​ ​mekanizmasını​ ​sorgulamamı​ ​sağlayan​ ​bir​ ​okuma deneyimi​ ​yaşattı. Evet,​ ​ödülün​ ​insan​ ​yaşamı​ ​için​ ​yadsınamayacak​ ​bir​ ​önem​ ​taşıdığını düşünenlerdenim.​ ​Fakat​ ​haz​ ​kovalamacası,​ ​toplumların​ ​gözüne​ ​inen​ ​bir​ ​perde olmamalı.​ ​Bunun​ ​yerine​ ​hazzın;​ ​ödül​ ​kavramının​ ​içini​ ​dolduran​ ​ve​ ​insana​ ​gerekli motivasyonu​ ​veren​ ​yapısını​ ​muhafaza​ ​etmesi,​ ​yaşamlarımızı​ ​çok​ ​daha​ ​değerli kılacaktır. Kaynakça: Palahniuk,​ ​Chuck.​ ​​Bir​ ​Haz​ ​Markası​.​ ​Ayrıntı​ ​Yayınları,​ ​2015. Defne Polat TURK 102 Kendi Yaşantımızda Kapana Kısılmak Sorumluluklar adeta geçmeyen bir iz gibi insanların peşinden hiçbir zaman ayrılmıyorlar. Ne yaparsak yapalım, bir sorumluluk bitince hemen ardından bir başkası geliyor ve bu döngü insan yaşamı boyunca sürekli tekrar ediyor. İnsanlar sanki bir çemberin içinde mahsur kalmışlar adeta. Sürekli omuzlarında gitgide artan bir yük ile… Raymond Carver’ın Fil adlı eserini okurken birçok duyguyu aynı anda yaşadım. Kimi zaman kızdım kimi zaman da hüzünlendim. Bu duygu değişiminin en temel nedeni Carver’ın aslında bizim hayatımızın en gözden kaçan tarafına bir ışık tutuşu benim düşünceme göre. Sorumluluk denen kavram o kadar insan doğasının bir parçası haline gelmiş ki bize olan etkisini fark edemiyoruz bazen. İşte bu durumda Carver, adeta, bir uyarı ateşi gibi insanların aynayı kendilerine çevirmesini istemiş Fil’de. Fil, benim düşünceme göre bir hikaye kitabı olmaktan çok öte; çünkü, insanlık adına yazılmış bir uyarı mektubu gibi. Hayat; durmak bilmeyen bir hız treni, benim düşünceme göre. Zaman geçtikçe, yani insan büyümeye başladıkça, bu trene daha fazla insan binmeye başlıyor ve trenin rayda gidişi daha da hantallaşıyor. İnsan, daha da hızlı gitmesini istiyor ama bu isteği gerçekleşemeden tren duruyor. Bu senaryo, Raymond Carver’in kitabını okurken aklımdan geçirdiğim ve genel olarak her şeyi özetleyen bir senaryo. Adeta, kitabı okurken benim bir parçam haline geldi. İnsan, sorumlulukların pençesinden kaçamayan bir canlı. Nereye giderse gitsin binbir çeşit sorumluluk bir bulmaca gibi oluşuveriyor. Ancak, bence üzücü olan durum insanların kendi hislerine ve düşüncelerine bu açıdan çok da önem vermeyişi. Carver, bunu anlamamda büyük bir katkı sağladı kitabıyla. Kitabı okurken aklıma birden bire babaannem ve yaşadığı hayat geldi. Küçük yaşta babasını kaybetmişti babaannem. Hemen ardından maddi yetersizlikler ve o günün koşulları neticesinde okula gidememişti. Hayat, bazen bize yüklediği sorumluluklarla bizim kendi hayallerimizin önünü kapıyordu. Babaannemin bu hayat hikayesi, bence, Carver’ın kitabının yanında, konuyu özetlemekte olan çok net bir örnek. Bazen görev bilinci ve iş yükü o kadar fazla olur ki gözümüzü kırptığımız anda tüm hayallerimize rağmen birkaç saniye gibi geçen süre aslında altı yıl olur. Bazen bize yüklenen ağır taşların altında, kendimizi ve bizi biz yapan hayallerimizi unutmamız gerekiyor. Raymond Carver’ın Fil adlı kitabı beni gerçekten çok etkiledi ve üzerinde düşünmemi teşvik etti. Bazen insanların kendi fikirlerini ve hayallerini nasıl da “sorumluluk” kavramıyla karaladığını bana anlatmış oldu. Her insanın kendine özgü ve o kişinin karakterini yansıtan bir hayal dünyası var. Bu hayal dünyası farklı farklı rüyaları kapsıyor. Carver, bana bu bilinci sağladıktan sonra şöyle sesleniyor aslında insanlara: “Dur artık!”. “Dur ve bir bak arkanda bıraktıklarına. Bunların hiçbiri sen değilsin, sadece sen öyle olduğunu kendine inandırmaya çalışıyorsun. Ancak değilsin! Sen sadece görev yapmaya adanmış bir makine değilsin, fazlasısın. Sen bir insansın ve bir insan olarak seni sen yapan şeye odaklan, kendini mutlu gördüğün anı yaşa. Dünyayı mı gezmek istiyorsun? Gez. Kitap mı yazmak istiyorsun? Yaz. Yeter ki başka bir insanın sana biçmiş olduğu toplumsal role bu kadar kanalize olma!” İşte bana kattığı bu özel mesaj sayesinde, Raymond Carver’ın Fil’i benim için bu kadar özel oldu. Kaynakça: Carver R, Fil, çev. Ayça Sabuncuoğlu, Can Yayınları, İstanbul, 2015Artun Bülbül Melek mi Şeytan mı? Her bisikletcinin kütüphanesinde bulunan klasikler arasında Lance Armstrong’un Yaşama Çevrilen Pedal’ının da bulunduğunu düşünüyorum. Armstrong 2000’lerde sporcudan ziyade “ünlü” statüsünde olduğu için birçok insan ismini duymuştur. Üç büyük turdan biri olan Fransa Turunu –21 etaplık, ortalama 3,500 km’lik bir yarışı, 1999 ve 2005 yılları arasında aralıksız yedi defa kazanmış ve bir kez de dünya şampiyonu olmuştur. Tüm bunları başarmadan önce, yirmi dört yaşındayken doktorların yüzde kırk yaşama şansı tahminine karşılık testis kanserini yenmiştir. Yarıştığı yıllarda doping iddialarını reddetmiş, aksini iddia edenlere de dava açmıştır. Yaşama Çevrilen Pedal’ a bir otobiyografi demek yanlış olmaz. Kitabın odağı, Armstrong’ un kanser öncesi ve sırasında yaşadıkları. Sadece bisiklet fanatiklerini değil, konuyla bir ilgisi olmayan insanları da kendine çekebilen bir kitap. Bunun öncelikli nedeni de doğal olarak konusu. Armstrong hakkında hiçbir şey bilmeyen biri bile kitabı okuduktan sonra “Vay be! Hemen dışarı çıkıp spor yapmam gerek.” düşüncesinin avı olacaktır. Çünkü kanseri yenip, bisiklet gibi inanılmaz dayanıklılık gerektiren bir sporda değil başarı, rekor kırmak bile bir hayal gibidir. Bakıldığında gerçek olması için fazla mükemmel olan bu hikaye okuyanları derinden etkilemiştir. Anlatımı çok içten ve akıcıdır. Bu cümlemin biraz sığ ve klişe olduğunun farkındayım, fakat gerçekten dil ve anlatım kriterlerinde de – en azından benden- tam puan alıyor. Kitapta kıyıda köseşede kalmış öyle hatıralar betimleniyor ki “Bu kadar detayı nasıl hatırlıyor da bize aktarıyor?” dedirtiyor. Armstrong olaylara verdiği tepkileri okuyucuya yansıtmayı da çok iyi becermiş. Kitabı bitirdiğimde “acaba başka bir yazar ile birlikte mi yazdı?” diye düşünmedim değil çünkü yazarlıkla ilgisi olmayan bir sporcunun böyle akıcı ve sürükleyici bir anlatımla kitap yazması bence oldukça etkileyici bir durum. Tabi tüm bunlar, Armstong’un kariyeri boyunca doping yaptığının ortaya çıkmasından önceydi. 2012’de Amerika Anti-Doping Kurumu (USADA) Armstrong’un 1999’daki kan ve idrar örneklerinde EPO ve testosteron bulunduğunu bildirdi. Armstrong’un yedi Fransa Turu zaferi elinden alındı ve spordan hayat boyu men edildi. Bu olay, bisiklet severler tarafından “tam bir felaket” şeklinde yorumlandı. Armstrong o dönemde – bence günümüzde de sadece bir bisikletçi değil, bir kahramandı. Bisiklet sporunun Avrupa dışına çıkmasına neden olmuş sporcudur. Hatta bence basketbol için LeBron James neyse bisiklet için de Armstrong odur. Armstrong, Lance Armstrong Vakfı’nı (doping olayları sonrası ismi Livestrong) kurmuş ve bu kurum kanser hastaları için yılda ortalama 27 milyon dolar toplamıştır. Bunlarla anlatmak istediğim, doping soruşturması döneminde Armstrong’ un bisiklet severlerin ve birçok hasta insanın hayatında önemli bir yere sahip olduğu gerçeğidir. Sporseverler tarafından doping olayının “felaket” olarak görülmesinin sebebi biraz da bu sanırım. Çoğu insan aldatılmış olduğunu ve Armstrong’un spora saygısızlık ettiğini söyledi. Peki insanlar neden aldatılmış hissetti? Çünkü Armstrong’un hikayesi, herhangi bir spor dalıyla alakası olmayan insanların suratına atılan bir tokat gibiydi. Kanseri yenen biri yedi Fransa Turu kazanabiliyorsa, sağlıklı bir insanın kendine sorduğu soru şuydu: “Peki ben bedenimle ne yapıyorum?” Bu bir çok insanı –en azından Amerika’dakileri koltuklarından kalkıp yüzmeye, bisiklete, koşmaya yöneltti. Peki Armstrong’un doping yaptığı ortaya çıkınca ne oldu? Bu insanlardan bazıları Armstrong’a kendilerini kanepede kalp krizi geçirmekten kurtardığı için teşekkür etmek yerine Armstrong’ un onları “kandırdığını” söyledi. Bu olayın ardından neredeyse dört yıl geçti ve hala bu mantığı aklım almıyor. “Toplum, bir kurtarıcılar cehennemidir” demiş Cioran. Tabii burada Armstrong’a kurtarıcı demek biraz fazla olabilir. Kariyerinde yaptığı birçok hareket ancak sosyopatlardan beklenir türdendi fakat bu dikkat çekmek istediğim noktayı değiştirmiyor. Armstrong’un kahramanca hikayesi o kadar mükemmeldi ki önce insanları spora itti ve yıllar süren hayranlıktan sonra yükselen “belki de?” sesleri onu çıkmaza sürükledi. Bir anlamda onu ünlü yapan da, onun sonunu hazırlayan da hayranlarıydı. Burada “son”dan kastım doping yaptığının ortaya çıkması değil, elbette, hayranlarının ondan nefret etmeye başlaması. Bu yazıyı olaydan neredeyse dört yıl geçtikten sonra yazmamın sebebi de bu. Geçen hafta internette Yaşama Çevrilen Pedal hakkında “doping sonrası” eleştirisi kıvamında bir yazı okudum ve tam da dediğim durumu fark ettim. Eskiden etkileyici bir kitapken, yazının sahibi artık kitabın yalanlardan başka bir şey olmadığını söylüyor gibiydi ki bu düşünce tamamen doğru değil çünkü, kitabın büyük bir bölümü Armstrong’un kanser ile mücadelesi sırasında yaşadıklarını anlatıyor. Buna rağmen yazarın kitaba ve Armstrong’a duyduğu nefreti etkileyiciydi. Ben çoğu Armstrong hayranının, onun yarıştığı dönemde doping yaptığını derinlerde tahmin ettiği halde, onun sütten çıkmış ak kaşık olduğuna inanmayı seçtiğini düşünüyorum. Neden mi? Bunun birçok nedeni var. Eğer tarihlere dikkat ettiyseniz 1999 ve 2012 arasında büyük bir zaman farkı olduğunu keşfedebilirsiniz. Bu farkın sebebi 1999’da EPO için bir testin bulunmayışıdır. Testin bulunmamasından kastım henüz bilimin o noktaya gelememiş olması. Yani EPO kullanan birini anlamanın doğrudan bir yolu yoktu. Peki bu gerçeği ün ve para kazanmak isteyen 200 adamla birleştirirseniz ne olur? Bisiklet her zaman dopingin yaygın olduğu bir spordu fakat o yıllarda Armstrong’un da söylediği gibi “Bidonlara su doldurup, lastiklere hava basmaktan” farkı yoktu. Yani Armstrong doping yapmış olsa bile bu hile yaptığı anlamına geliyor mu? Bence gelmiyor. Hele Armstrong ilham verdiği binlerce insandan sonra “şeytan” muamelesini hiç hak etmiyor. “Ben de hastalığıyla mücadele ederken dopingin tedavisini olumsuz yönde etkileyip etkilemediğini merak ettim.” Cenaze Aracı Babasının telefonu çaldığında iş için aradıklarını anladı. Akşamın o saatleri genellikle iş için ararlardı. Akşam yemeği yenmiş olur, televizyon karşısında meyve yenilirken ya da çay içilirken gelirdi ölüm haberleri genellikle. Bir nedeni var mıydı acaba? Telefondaki kişi derdini babaya anlatır, baba da ‘Başınız sağ olsun ağabey’ diye karşılık verir. Kim bilir ne kadar kullanmıştır bu cümleyi şimdiye kadar. Gerekli, klasik soruları ciddiyetle sorar. Babaanne ‘cenaze var yine’ diye mırıldanıp duvar saatine bakar hep sıkıntıyla. Büyükbaba sessizce konuşmayı dinler. Sessizlik çöker odaya, Flash TV’deki türkücünün sesi kapatılır. Telefonu kapatınca ‘cenaze var yine’ diye mırıldandı baba. Duvardaki saate baktı o da. Huzurevinden aramışlar. Bu gece morga götürülecek, yarın da öğle namazında gömülecekmiş. Babasını ziyarete gelen oğlan bu durumdan hoşlanmamıştı. Annesiyle yaşadığı için babasını görmeye gelmişti oysaki. Babası gidince Flash TV’de türkü-show tarzı düğün gibi geçen programları izlemek zorunda kalacağını düşündü bütün gece. Büyükbabası o kadar ciddiyetle izliyorduki o programları, kanalı değiştirmeyi teklif etmeye dahi cesaret edemiyordu. ‘Ben de geleceğim’ dedi babasına aniden aldığı karara uyarak. Baba kafasıyla onayladı ve evin önündeki cenaze aracına bindiler. Hafif yağmur başlamıştı. Böyle havada yolculuk yapmayı seviyordu oğlan. Camdaki su damlaları, silgeçler tekrardan gelene kadar lambaların ışıklarını içine hapsedip güzel bir manzara oluşturuyordu. Sessizliği bozmak için ‘Millet bu arabaya binmek için ölüyor be!’ diye espiri yaptı. Babası hafiften gülümsedi. Sonra yaptığı espiriden pişman oldu. Arka camdan arkadaki iki boş tabuta baktı. Birazdan içlerinden birisi cansız bir bedenle dolacaktı. Ölüm dalga geçilecek bir şey değildi. Bu ikinci gidişiydi babasıyla. İlkinde ölüyü göremediği için üzülmüştü. Şimdi görürüm diye düşündü. Biraz daha düşününce içi ürperdi, vazgeçti. Huzurevine vardıklarında kalabalık vardı. Baba birisiyle el sıkıştı. Huzurevi müdürü falan olmalıydı diye düşündü oğlan. Gözü ilk önce vefat eden adamın torununa ilişti. Ağlamaktan gözleri şişip, kızarmaya başlamıştı. Yaşı otuz civarlarında, hafif tombul bir kadındı. Ardından yanında da onu sakinleştirmeye çalışan eşine takıldı. Baba meraklı bakışlar eşliğinde, kendinden emin bir şekilde arka kasayı açtı. Bu işi uzun zamandan yaptığı belli oluyordu. Suratı oldukça mimiksizdi. Herkesin onu izlediğini o da biliyordu fakat farkında değil gibi davranıyordu. Tabutu çevredekiler yardımıyla indirdiler fakat kapıdan içeri sokamadıkları için kapının önüne bıraktılar. Oğlanın bir gözü de torunun eşindeydi. İçinden yardım etmek geliyor fakat bir türlü edemiyordu. Korktuğunu belli etmek istemiyordu fakat içinde fırtınalar kopuyordu sanki. Kalabalık yukarıya ölü bedeni indirmeye çıktı. Oğlan da onların arkasından huzurevinin içine girdi fakat o da yukarıya çıkmaya cesaret edemedi. Karşısında kederli, arkadaşlarını kaybetmiş huzurevindeki diğer yaşlı insanları gördü. Hiç kimse konuşmuyor, herkes sessiz bir şekilde farklı yerlere gözünü dikip düşünüyordu. Kimse göz göze gelmek istemiyor gibiydi. Ortamda sadece ağlamaklı hıçkırıklar ve adamların ölü bedeni nasıl aşağıya indireceklerine dair konuşmaları vardı. Beyaz çarşaflar içinde geldi cansız beden. Taşıyanların hepsi sanki bir halı taşıyorlarmış gibi rol yapıyordu ama herkes biliyorduki taşıdıkları birkaç saat önce yaşayan bir insandı. Baba talimatlar vererek organizasyonu yönetiyordu. Komutları alan insanlar, büyük bir ciddiyetle yerine getirmeye çalışıyordu. Torun ve eşi biraz uzaktan olayı seyrediyordu. Yanlarında yine yakını oldukları anlaşılan kadınlar vardı. Yaşlı adamın cansız bedeni görününce kuruyup yanakta iz bırakan eski gözyaşların üzerinden tekrar gözyaşları akmaya başladı. Hıçkırıklar tekrar yükseldi. Seksen küsur yaşında olduğunu öğrendiği yaşlı amcanın ölü bedenini görememişti oğlan. Hem merak ediyor, görmek istiyor hem de korkuyordu. Cenaze tabuta konulup, tabut da araca konulduktan sonra arabalara geçildi. Yaşlı adamın torunu ve onun eşi, cenaze aracını takip ederek mezarlığa geldiler. Yaşlı adamın kızının da yolda olduğu, onun da babasını son kez görmek üzere yola çıktığı haberi geldi. Mezarlığa varıldığında kadın çoktan gelmişti. Ellili yaşlarında olan kadın, cenaze aracını görünce buruk bir bakış attı. Baba arabayı morgun önüne park etti. Yine kendinden emin bir şekilde arka kasayı açmak için gereken kilitleri açtı. Torunun eşi, oğlan ve baba, tabutu arabadan dikkatlice çıkardılar. Kimse olmadığı için yardım etmek zorunda kalan damattan soğuk terler akıyor
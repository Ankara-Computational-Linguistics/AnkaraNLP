kışlaklarında binlerce kuştan oluşan sürüler kaydedilmiştir. Üreme dönemi içinde üremeyen kuşlar 40 ila 50 kuşluk gruplar hâlinde toplanırlar. Afrika'nın güneyinde leylek sürülerinin içinde daha küçük yapılı ve siyah tüylü Abdim leyleğine de rastlanır. Üreyen leylek çiftleri avlanmak için küçük gruplar hâlinde toplanır ve bazı bölgelerde koloni şeklinde yuvalarda yaşadıkları gözlemlenmiştir. Ancak leylek kolonileri içinde grupların büyüklüğü değişkenlik gösterir ve sosyal yapıları gevşektir. Yeni üremeye başlamış genç kuşlar çevrelerde bulunan yuvalarda kalırken üreme şansı daha yüksek olan yaşlı leylek çiftleri kolonilerin merkezine doğru daha kaliteli yuvalarda kalır. Sosyal yapı ve grup bütünlüğü birbirini temizleme gibi özgeci davranışlarla sağlanır. Leylekler bu davranışları yalnızca yuvalarda gösterir. Ayakta duran leylekler oturan leyleklerin kafalarını yuvada temizlerler. Bazen ebeveynler genç kuşları, bazen de genç kuşlar birbirini temizler. Diğer leylek türlerinin çoğunun aksine, leylekler hiçbir zaman kanatlarını açmış bir duruş sergilemezler. Ancak tüyleri ıslak olduğunda kanatlarını vücutlarından uzak tutarak aşağı sarkıttıkları gözlemlenmektedir. Leylek bazen gaita ve idrar içeren dışkısını bacaklarına yönlendirir ve bu nedenle bacakları beyaz görünür. Sonrasında oluşan buharlaşma serinlik sağlar ve buna ürohidroz denir. Bacaklarında halka bulunan kuşların halkalarında biriken bu dışkılar bazen bacaklarda travmaya neden olabilmektedir. Yuvadaki yavruların ağzına su damlatmak için gagalarına aldıkları yosunları sıkarak alet kullandıkları da gözlemlenmiştir. Erişkin leylek gagasını birbirine çarparak, uzaktan duyulan makinalı tüfek sesine benzetilen yüksek bir ses çıkarır. Bu ses gaganın hızlıca açılıp kapanması ve alt ve üst gaganın her kapandığında birbirine çarpması sonucu oluşur. Rezonatör görevi yapan boğaz kesesi gaga çarpma sesinin daha da yüksek çıkmasına neden olur. Çeşitli sosyal etkileşimlerde kullanılan gaga çarpma, uzadıkça daha da yüksek bir tona ulaşır ve duruma göre belirgin değişik ritimler alır. Örneğin leylekler çiftleşme sırasında daha yavaş, alarm vermek için daha da yavaş gaga çarparlar. Erişkin kuşların çıkardığı tek vokal ses ise zorlukla duyulabilen zayıf bir ıslıktır. Ancak genç kuşlar daha belirgin bir ıslık sesi, çeşitli cıvıltılar ve besin istediklerinde de kedi gibi miyavlama sesi çıkarabilirler. Genç kuşlar da erişkinler gibi gagalarını çarparak ses çıkartırlar. Leylekler kendi aralarında selamlaşma, çiftleşme sonrası ve tehdit etmek için başlarını hızlıca arkaya doğru atarak başlarının tepesiyle sırtlarına değer, yavaşça kafalarıyla boyunlarını öne doğru getirirler ve bunu birkaç kere tekrarlarlar. Üreyen çiftler yazları bölgelerini korumak için bu davranış ile birlikte kuyrukları dikilmiş ve kanatları yanlara uzatılmış şekilde öne doğru eğilme davranışını da sergilerler. Leylekler çok çeşitli hayvanları avlayarak beslenirler. Yuvalarının 5 km kadar yakınında bulunan otlaklarda ve avlarına daha kolay ulaşabilecekleri bitki örtüsünün kısa olduğu yerlerde avlanmayı tercih ederler. Avlandıkları hayvanlar mevsimine, bölgeye ve avların bulunabilirliğine göre değişiklik gösterir. Sıklıkla aldıkları besinler arasında böcekler, solucanlar, sürüngenler, amfibiler, özellikle "Pelophylax" kl. "esculentus" ve bayağı kurbağa, tarla sıçanları, köstebekler ve sivri fareler gibi küçük memeliler sayılabiir. Daha az sıklıkla kuş yumurtaları, yavru kuşlar, balık, yumuşakçalar, kabuklular ve akreplerle de beslenirler. Gündüzleri avlanırlar ve küçük avları bütün olarak yutarlar. Daha büyük avları ise önce öldürür, yutmadan önce parçalarlar. Lastik bantları solucanlarla karıştırıp yutabilirler, bunun sonucunda da sindirim sistemlerinin bloke olması sonucu ölümlerle karşılaşılabilir. İlkbaharda Letonya'ya dönen leyleklerin "Rana arvalis" türü kurbağaları avlamak için, bu türün erkeklerinin üreme zamanında toplu olarak çıkardıkları sesten yararlandıkları ortaya çıkarılmıştır. Üreme dönemi dışında da leyleklerin besin maddeleri benzerdir ancak daha kuru bölgelerden alınırlar. Hindistan'da kışlayan leyleklerin, kara antilopların rahatsız ettiği böcekleri avlamak için bu hayvanları takip ettikleri gözlemlenmiştir. Hindistan'da kışlayan leylekler bazen "Ciconia episcopus" türü leyleklerle birlikte avlanırlar. Besin hırsızlığı, Hindistan'da bir kızıl tuygun tarafından yakalanan kemirgenin bir leylek tarafından çalınması ile kayda alınmıştır. Ayrıca Polonya'nın bazı bölgelerinde tarla sıçanı arayan leyleklerin çayır tuygunları tarafından rahatsız edildikleri görülmüştür. Leylekler yakınlarında sulak alanlar bulunan açık tarla arazilerinde ürerler ve ağaçlarda, binaların üzerinde ya da insanlar tarafından özel olarak yapılan platformlarda çalı çırpıdan yapılmış büyük yuvalar yaparlar. Yuvaların derinliği 1 ila 2 m, çapı 0,8 ila 1,5 m ve ağırlığı 60 ila 250 kg arasındadır. Yuvalar küçük koloniler hâlinde kurulur. Leylek yuvaları hayırlı bir alâmet olarak görüldüğü için insanlar tarafından rahatsız edilmediklerinden insanların yaşadığı yerlerin yakınında yuva yaparlar. Avrupa'nın güneyinde kiliselerin, Türkiye'de de camilerin üzerinde yuva yaptıkları görülür. Özellikle yaşlı erkek bireyler her yıl aynı yuvayı kullanır. Baharda erkekler kışlaklardan daha önce döner ve yuvalarını seçer. Daha büyük yuvalar daha çok sayıda yavrunun palazlanmasına izin verdiği için ilgi görür. Çiftlerin değişmesi ve bir önceki yıl yavru yetiştirilememesi gibi nedenlerle yuva değiştirildiği görülür ve genç kuşların üremek için başka yuvalara gitmesi de mümkündür. Bir yuvada birkaç gün kalıp yuva değiştiren farklı sayıda leylek çifti gözlemlenmiştir ancak sebebi bilinmemektedir. Leyleklerin geniş yuvalarında farklı türde kuşlar da sıklıkla yuvalanır. En sık rastlanan türler bayağı serçe, orman serçesi ve bayağı sığırcıktır. Daha az rastlanan türler bayağı kerkenez, kukumav, gökkuzgun, ak kuyruksallayan, kara kızılkuyruk, küçük karga ve söğüt serçesidir. Leylek çiftleri birbirlerini başlarını geriye doğru atıp ileriye doğru getirerek ve gagalarını çarparak selamlarlar. Dişi yumurtlamadan önce bir ay boyunca çiftler sıklıkla çiftleşir. Yüksek sıklıkta çiftleşme genellikle çift dışı çiftleşme ile ilişkilendirilir ancak leyleklerde bu çok sık görünen bir durum değildir. Bir leylek çifti yılda bir kez yavru yetiştirir. Dişi tipik olarak dört yumurta yumurtlar ama 1 ila 7 arasında yumurta sayısına da rastlanmıştır. Yumurtalar beyaz renklidir ancak üzerlerini kaplayan glutenimsi madde yüzünden kirli sarımsı bir görünüşe sahiptirler. Yumurtalar 72,58 x 51,86 mm boyutlarında ve 96 ila 129 gram ağırlığındadır. Yumurtanın kabuğu 10,76 gram ağırlığındadır. İlk yumurta yumurtlanır yumurtlanmaz dişi kuluçkaya yatar ve 33 ila 34 gün sonra yavrular yumurtadan sırayla çıkmaya başlar. Yumurtadan ilk çıkan yavru diğerlerine göre avantajlı durumda olur. Bazı türlerde olduğu gibi güçlü yavrular zayıf yavrulara karşı saldırgan olmasa da küçük ve zayıf yavrular bazen ebeveynleri tarafından öldürülür. Bu davranışa, besin kıtlığı olduğunda yavruların sayısını azaltıp kalan yavruların yaşama şansını artırmak için rastlanır. Leylek yavruları birbirine saldırmaz. Ebeveynlerin yüksek miktarda besini bir kerede kusması nedeniyle güçlüler ile zayıflar arasında rekâbet olmaz ve yavru sayısını azaltmak için ebeveynlerin yavrularını öldürmesi daha etkin bir yöntemdir. Ancak bu yönteme çok sık rastlanmaz. Bahar ayında yavruların yumurtadan çıkma zamanı hava sıcaklığı ve durumu önem taşımaktadır. Serin ve yağmurlu havalar yavru ölümünü artırmakta ve üreme şansını azaltmaktadır. Beklenmedik şekilde yapılan araştırmalar sonucunda en son yumurtadan çıkan yavruların, erişkinliğe eriştikten sonra, kendilerinden önce çıkan yavrulara göre daha çok yavru yetiştirdikleri gözlemlenmiştir. İlk birkaç haftada yavruların vücut ağırlığı hızla artar ve 45 gün içinde 3,4 kg'a ulaşır. Gaganın uzunluğu 50 gün boyunca doğrusal olarak artar. Yavrular, ebeveynlerin yakaladığı solucan ve böceklerin yuvanın tabanına kusulması yoluyla beslenirler. Daha büyük yavrular ebeveynlerinin ağzına beslenmek için uzanabilmektedir. Yavrular yumurtadan çıktıktan 58 ila 64 gün sonra palazlanırlar. Leylekler genellikle dört yaşında iken üremeye başlarlar ancak en erken iki, en geç yedi yaşında üredikleri kaydedilmiştir. Doğada yaşayan en yaşlı leyleğin İsviçre'de halkalandıktan sonra 39 yıl yaşadığı bilinmektedir. Esaret altında yaşayan kuşlar 35 yıldan fazla yaşamışlardır. Leylek yuvaları, özellikle daha sıcak olan aylarda kuşlar kışlaklarından döndükten sonra bir dizi eklem bacaklı türüne de yuva olmaktadır. Yıllar boyunca aynı yuvada üreyen leylekler yuvalarını kaplamak için her yıl yeni malzeme getirir ve yuvaların içinde kat kat organik malzeme birikir. Hemvücut sıcaklıkları hem de dışkılar, besin artıkları, tüy ve deri parçaları yuvanın içindeki sıcaklığı düzenleyerek geniş ve çeşitli sayıda akar türünün beslenmesine olanak sağlar. On iki yuva üzerinde yapılan bir çalışmada 34 farklı türe ait 13.352 akara rastlanmıştır. Bunların arasında "Macrocheles merdarius", "Macrocheles robustulus", "Uroobovella pyriformis" ve "Trichouropoda orbicularis" toplanan örneklerin %85'ini oluşturmaktadır. Genellikle Scarabaeidae familyasına ait dışkı yiyen böcekler ve leyleklerin getirdiği gübreler ile yayılan bu akarlar yuva tabanlarında sıklıkla bulunan böcek yumurta ve larvalarıyla ve yuvarlak solucanlarla beslenirler. Parazit akarlara rastlanmamaktadır. Akar popülasyonunun tam etkisi bilinmemektedir, zararlı organizmaları yokettikleri için yararlı da olabilirler, ya da yuvadaki yavrular için zararlı da olabilirler. Leyleklerin üzerinde dörtten fazla cinse ait tüy akarı türleri bulunabilir. "Freyanopterolichus pelargicus" ve "Pelargolichus didactylus" türlerinin de aralarında bulunduğu bu tüy akarları tüylerde büyüyen mantarlarla beslenirler. Tüylerde bulunan mantarlar dış tüylerin keratin maddesiyle ya da tüy yağıyla beslenirler. "Colpocephalum zebra" türü kuş bitleri kanatlarda, "Neophilopterus incompletus" türü kuş biti ise vücudun her yerinde görülebilir. Leylekler de ayrıca çeşitli iç parazitlere de rastlanır. Bunların arasında "Toxoplasma gondii" ve "Giardia" cinsi bağırsak parazitleri sayılabilir. Almanya'da Saksonya-Anhalt ve Brandenburg'tan 120 leylek cesedi üzerinde yapılan bir incelemede sekiz tür karaciğer kelebeğine, dört tür şerit solucanınına ve en az üç tür yuvarlak solucana rastlanmıştır. "Chaunocephalus ferox" türünün karaciğer kelebeği İspanya'da iki rehabilitasyon merkezine kabul edilen birçok kuşta ince bağırsak duvarında lezyonlara neden olduğu belirlenmiş ve kilo kaybının nedeni olarak tespit edilmiştir. Batı Nil virüsü, sivrisinekler aracılığıyla kuşlar arasında yayılan bir kuş engeksiyonudur. Ekolojisi tam olarak bilinemeyen virüsün yayılmasında göçeden kuşların önemli bir etkisi olduğu görülmektedir. 26 Ağustos 1998 tarihinde yaklaşık 1.200 leylekten oluşan bir sürü güneye yolculukları sırasında rotalarından çıkmak zorunda kalıp İsrail'in güneyinde Eilat'a inmiş ve ilk göç yoluna dönmek için kanat çırparak uçmak zorunda kalan sürüden bazı kuşlar ölmüştür. Ölen on bir genç kuşun beyinlerinde BAtı Nil virüsünün öldürücü bir ırkına rastlanmıştır. İsrail'de test edilen diğer leyleklerin vücutlarında Batı Nil virüsüne karşı antikorlara rastlanmıştır. 2008 yılında Polonya doğal yaşamı koruma barınaklarından birinde üç genç leyleğin virüse maruz kaldıkları tespit edilmiştir ancak ülkede virüsün varlığı henüz tam olarak belirlenememiştir. Sanayileşme ve tarım yöntemlerinin değişmesi sonucunda leylek popülasyonunun azalması 19. yüzyılda başlamıştır. Doğada yaşayan son leylek Belçika'da 1895'te, İsveç'te 1955'te, İsviçre'de 1950'de ve Hollanda'da 1991'de görülmüştür. Ancak leylek türü birçok bölgeye yeniden sokulmuştur. IUCN tarafından 1988'de "neredeyse tehdit altındaki türler" arasında sınıflandırıldıktan sonra 1994'ten beri "asgari endişe altındaki türler" arasında sınıflandırılmaktadır. Leylek aynı zamanda "Afrika-Avrasya Göçmen Sukuşları Korunması Sözleşmesi" (AEWA) içinde değerlendirilen türlerden biridir. Bu sözleşmeyi kabul eden ülkelerin detaylı eylem planları oluşturarak türlerin korunması için geniş çaplı çalışmalarda bulunmaları gerekmektedir. Sözleşme içinde türlerin ve yaşam alanlarının korunması, insanların türler üzerindeki etkilerinin, araştırma eğitim ve uygulamaların yönetilmesi yer almaktadır. Değerlendirilen tehditler arasında sulakalanların sürekli olarak azalması, yüksek gerilim hatlarının yarattığı tehlikeler, Afrika'da "Schistocerca gregaria" türü çekirgelerle mücadelede kullanılan DDT gibi doğayı kirletici maddelerin kullanımı, göç yolları üzerinde ve kışlaklarda yasadışı avlanma gibi konular yer almaktadır. Orta ve Doğu Avrupa'da üreyen büyük bir leylek popülasyonu bulunmaktadır. 2004-2005 yıllarında yapılan bir sayım sonucunda Polonya'da 52.500 çift, Ukrayna'da 30.000 çift, Beyaz Rusya'da 20.000 çift, Litvanya'da 13.000 çift (dünya üzerinde en yoğun leylek populasyonu bu ülkededir), Letonya'da 10.700 çift, veRusya'da 10.200 çift leyleğin ürediği belirlenmiştir. Romanya'da 5.500 çift ve Macaristan'da 5.300 çift olduğu ve Bulgaristan'da da 4.956 çift leylek bulunduğu tahmin edilmektedir. Almanya'da bulunan 4.482 çiftin çoğu doğu bölgesinde, özellikle Brandenburg ve Mecklenburg-Vorpommern eyaletlerinde görülmüştür (2008 yılında sırasıyla 1296 ve 863 çift). İspanya'da bulunan 33.217 çift ile Portekiz'de bulunan 7.684 çift dışında Batı ve Güney Avrupa'da bulunan popülasyonlar daha az istikrarlıdır; örneğin Danimarka'da bulunan leylek popülasyonu 2005 yılında yalnızca 3 çifte düşmüştür. Doğu Akdeniz bölgesinde Türkiye'de 6.195 çift ile önemli sayıda leylek bulunurken Yunanistan'da 2.139 çift bulunmaktadır. Batı Avrupa'da koruma tedbirlerine rağmen leylek nadir görülen bir kuş türü olmaya devam etmektedir. 2004 yılında Fransa'da yalnızca 973 çift leylek varken Hollanda'da bu sayı 528 çift idi. 1980'lerin başında, yüzyıllardır leyleklerle bağdaştırılan Ren Vadisinin üst kısmında yalnızca dokuz çift leylek kalmıştır. Alsace ve Lorraine bölgelerinde bulunan Leylekleri Koruma Derneklerinin çabaları sonucunda 2008 yılında bölgede bulunan leylek sayısı 270 çifte çıkarılabilmiştir. Hayvanat bahçelerinde yetiştirilen kuşların tekrar doğaya salınması İtalya, Hollanda ve İsviçre'de leylek sayısının daha da azalmasını engellemiştir. 2008 yılında Ermenistan'da 601 çift, Hollanda'da 700 çift civarında leylek bulunmaktaydı. Ayrıca Güney Afrika'da da kışlamak için gelen leyleklerden birkaç çiftinin ürediği bilinmektedir. Polonya'da leyleklerin elektrik hatlarına zarar vermemesi için elektrik direklerinin tepesine platform konulmuş ve bazen yuvalar özel olarak yapılan platformlara taşınmıştır. Hollanda'da hayvanat bahçesinde yetiştirilen kuşların doğaya salınmasının yanı sıra gönüllüler tarafından besleme ve yuva yapma programları da uygulanmıştır. Benzer programlar İsveç'te ve 2000 yılında yalnızca 175 çift leylek olduğu kaydedilen İsviçre'de de devreye alınmıştır. Üreme oranları düşük olduğu ve ek besleme programlarının yarar sağlamaması nedenleriyle İsviçre'de leylek sayısının uzun dönemde azalıp azalmayacağı belirsizdir. Türkiye'de İzmir'de Gediz Deltasında, Bursa'da Uluabat Gölü ve Muğla'da Akyaka'da leylek koruma çalışmaları çeşitli dernekler ve yerel yönetimler tarafından sürdürülmektedir. Karacabey ilçesinin Eskikaraağaç köyünde yürütülen "Uluabat Gölü Leylek Dostu Köyler Projesi" sonucunda 2011 yılında Avrupa'nın 11. "Avrupa Leylek Köyü" seçilmiştir. Türkçede kullanılan leylek adı Farsça "legleg" kelimesinden geçmiştir. Farsçada ince (لك لك "legleg") sıradan kullanılan isim Arapçada kalın (لقلق "laklak") sıradandır ve bu yüzden Arapçadaki ismin Farsçadan geçip geçmediği kesin değildir. Türkçede leyleğin gaga takırtısına verilen laklak ile ona kinaye olarak «çene çalmak, gevezelik yapmak, sesli dedikodu yapmak» anlamında kullanılan "laklak etmek" deyimindeki "laklak" kelimesi Arapçadan geçmedir ve «leylek» anlamındadır. Diğer Türk dillerinde de Türkçeden ya da Arapça-Farsçadan geçme alıntı olarak görülür: Azerice "leylək"; Türkmence "leglek"; Özbekçe лайлак "laylak"; Uygurca леглек "leglek"; Kırgızca илегилек "ilegilek", илекилек "ilekilek"; Kazakça дегелек "degelek", ләйлек "leylėk", ләйлік "leylik"; Karakalpakça ләйлек "leylėk"; Karaçay Balkarca лелек "lelek"; Karayca "leklek"; Tatarca ләкләк "leklek". Türkçeden Avarca (лакълакъ "laḳlaḳ"), Arnavutça ("lejlek", artikelli hâli: "lejleku"), Ukraynaca (лелека "leleka") gibi komşu dillere geçmiştir. Farsçadan Kürtçe ("legleg") ile Zazacaya ("leglege") geçmiştir. Türkçede "hacı leylek" adı da kullanılır ve bu ad Türkçeden olduğu gibi Kafkas dillerinin Dağıstan bölümündeki Lakça (хӀажилаглаг "hacilaglag") ile Lezgiceye (гьажилеглег "hacilegleg") de geçmiştir. Bazı Türk dillerinde leylek için farklı adlandırma kullanılır: Kırgızca кунас "ḳunas"; Başkurtça ҡауҙы "ḳawźı"; Çuvaşça шапа тарçи "şapa tarśi"; Yakutça Yakutça эһир "ehir". Bazı Türk dillerinde leylek anlamında kullanılan adlar (Tuvaca шилен "şilen", Şorca ve Teleütçe шӱлен "şülen"; Altay dillerinin Türkçe haricindeki Tunguz dilleri grubundan Evenkice сили "sili", шили "şili") aslında balıkçıl anlamındaki adlardan (Hakasça сÿлен "sülen", Tatarca челән "çėlen") anlam değişmesine uğramıştır. Türkiye Türkçesinde pelikan (Azerice "qutan"; Moğolca хотон "hoton"; Macarca "gödény") adının alternatifi olarak kullanılan "kutan" adı da esasen diğer Türk dillerinde (Kırgızca кытан "ḳıtan"; Kazakça құтан "ḳutan"; Karakalpakça қутан "ḳutan"; Özbekçe қўтон "qo`ton"; Yakutça кутан "kutan") balıkçıl (Ardeidae türleri) anlamındadır. Kazakçada kara leylek için "kara balıkçıl" anlamında қара құтан "ḳara ḳutan" adı da kullanılır. Altay dillerinin Moğol dilleri grubundan Moğolca (өрөвтас "örövtas") ile Kalmukça (өрг "örg", ханчлд "hançld") farklı bir adlandırma kullanır. Latince "leylek" anlamına gelen "cǐcōnia" kelimesi Horace ve Ovid'in eserlerinden itibaren kaydedilmiştir. Bilimsel adının da geldiği Latinceden Fransızcaya "cigogne", İspanyolcaya "cigüeña", Portekizceye "cegonha", İtalyancaya "cicogna" olarak geçmiştir. Halk etimolojisine göre Almanca "storch" kelimesi çarmıha gerilmesi sırasında İsa'ya merhamet duyan bir leyleğin ""Starke ihn!"" ("ona güç ver") diye attığı çığlıktan gelmektedir. Aslında leyleğin dik yürümesi ile bağlantılı olarak "*sturk-", "*sterk-" köklerinden gelen Tötonca "sturkaz" kelimesinden İngilizce, Danca, Norveççe, İsveççeye "stork", Almancaya "storch" olarak geçmiştir. Felemenkçe leylek kelimesi ise Almanca "ruhların taşıyıcısı" anlamına gelen "odebaar" kelimesinden türeyen "ooievaar"dır. İbranice leylek sözcüğü "bağışlayıcı" ve "nazik" anlamına gelen חסד ("hesed") kelimesinden türeyen חסידה ("hasida") kelimesidir. Büyüklüğü, haşereleri avlaması ve insana yakın, binaların üzerlerinde yuva kurması nedeniyle leylek insan kültürü ve folklorunda çok önemli bir yer tutmaktadır. Antik Mısır'da "ruh" ya da "Ba" ile bağdaştırılmış ve hiyeroglifi olarak kullanılmıştır. Bir inanışa göre leyleklerin birbirlerine yardım etmesi nedeniyle İbranice leylek sözcüğü "bağışlayıcı" ve "nazik" anlamına gelen חסד ("hesed") kelimesinden türeyen חסידה ("hasida") kelimesidir. Yunan ve Roma mitolojisi leylekleri ebeveynlere sadakat modeli olarak çizer, leyleklerin yaşlanınca ölmediğine ama adalara uçup insan şekline büründüğüne inanılırdı. Ezop Masalları'nın ikisinde leylek de yer alır: "Tilki ile Leylek" ve "Çiftçi ile Leylek" Aynı zamanda leyleklerin yaşlanmış ebeveynlerine baktığına, onları beslediklerine hatta taşıdıklarına inanılmaktaydı. Çocuk kitaplarında leylekler anne babaya gösterilen saygının simgesi olarak kullanılmıştır. Antik Yunanca leylek anlamına gelen πελαργός ("pelargos") kelimesinden türeyen ve "Pelargonia" adı verilen Antik Yunan yasasına göre yurttaşlar yaşlanmış ebeveynlerine bakmakla yükümlüydüler. Antik Yunanlarda leylek öldürmek ölümle cezalandırılabiliyordu. Antik Tesalya'da yılanları avladığı için korunduğu ve Virgil'in "beyaz kuş"u olduğu düşünülmektedir. Virgil "beyaz kuş"un baharda geri gelmesinin çiftçilere bağlarda asmaları dikme zamanının geldiği uyarısı olduğunu yazar. Müslümanlar her yıl göç eden leyleklerin hac için gidilen Mekke'den geçmesi nedeniyle bu kuşlara saygıyla bakardı. Anadolu'da bu nedenle leyleklere "hacı leylek" ve "hacı baba" da denir. Leyleklerin göçü ile ilgili ilk çalışmalar Avrupa'da gövdelerinde Afrika ok başı bulunan ve Almanca "Pfeilstorch" (ok leylekleri) adı verilen leyleklerin bulunmasıyla başlamıştır. Bu leyleklerin en bilinen örneği 1822 yazında Almanya'nın Mecklenburg bölgesindeki Klütz şehrinde bulunan ve içi doldurularak saklanan leylektir. Leyleğin boynunda işlemeli bir Afrika oku bulunur ve günümüzde Rostock Üniversitesi'ndedir. Leylekler rahatsız edilmedikleri sürece insanlardan çekinmez ve genellikle binaların üzerine yuva yaparlar. Almanya'da bir evin üzerinde leylek yuvası olmasının evi yangına karşı koruduğuna inanılırdı. Ayrıca leyleklerin ruhlarının insan olduğuna inanıldığı için de korunurlardı. Almanlar ve Hollandalılar iyi şans getirmesi için bazen damlarının üzerine platformlar yaparak leyleklerin yuva yapmasını sağlamaya çalışırdı. Lehler, Litvanyalılar ve Ukraynalılar leyleklerin üzerinde yuva yaptığı evlerde yaşayan ailelere ahenk getirdiğine inanırlardı. Anadolu'da leyleği havada görmenin o yıl içinde çok gezileceğine ve evinin çatısına leylek konanların da yakın zamanda ev sahibi olacağına inanılır. Leylek görsel sanatlarda çok rağbet gören bir motiftir. Yaklaşık 60'tan fazla ülke tarafından 120'den fazla posta pulu üzerinde motif olarak kullanılmıştır. Litvanya'nın ulusal kuşudur. Beyaz Rusya'nın ve Fransa'nın Alsace bölgesinin sembolüdür. Hanover'de yapılan Expo 2000'nde Polonya'nın maskotu leylek idi. 19. yüzyılda leyleklerin yalnızca cumhuriyet ile yönetilen ülkelerde yaşadığı düşünülürdü. Leylek hanedan armacılığında da bazen gagasında bir yılan tutarken resmedilmiş şekilde sıklıkla rastlanır. Venedik'li Cicogna ailesinin ve Hollanda'nın Lahey kentinin armalarında leylek bulunur. Avrupa folkloruna göre leylekler yenidoğanları ebeveynlerine getirir. Çok eski olan bu söylence 19. yüzyılda Hans Christian Andersen'in "Leylekler" adlı masalıyla popüler hâle gelmiştir. Alman folkloruna göre leylekler bebekleri mağaralarda ya da bataklıklarda bulduktan sonra ya sırtlarında taşıdıkları ya da gagalarında tuttukları bir sepetle evlerine getirir. Bu mağaralarda "adebarsteine" (leylek taşları) bulunurdu. Leylekler bebeği ya annelerine verir ya da bacadan içeri bırakırlardı. Çocuğu olmasını isteyenler pencere pervazlarına leylekler için şekerlemeler bırakırdı. Avrupa'dan yayılan bu inanış Filipinler'den Güney Amerika'ya kadar dünya üzerine yayılmıştır. Slav mitolojisi ve dininde leyleklerin doğmamış ruhları baharları ve yazları İriy'den dünyaya taşıdıklarına inanılırdı. Bu inanış birçok Slav ülkesinin modern halk kültüründe "çocukları dünyaya leyleklerin getirdiği" çocuk masalında süregelmektedir. Slavlar tarafından leyleklerin iyi şans getirdiğine ve bir leylek öldürmenin kötü şans getireceğine inanılır. Leylek yuvalarının sayısı ile doğumlar arasındaki aldatıcı ilişkiyi gösteren uzun süreli bir araştırma temel istatistik eğitiminde korelasyonun nedenselliği belirtmediğini belirtmek için bir örnek olarak kullanılmaktadır. Bebeklerin getirilmesi ile ilgili söylenceler tarih boyunca değişik şekillerde ortaya çıkmıştır. ABD'de Afroamerikan kölelerin çocuklarına bazen beyaz çocukların leylekler tarafından getirildiği, siyah çocukların da akbabaların yumurtalarından doğduğu söylenirdi. Psikanalist Marvin Margolis, yenidoğanları leyleklerin getirdiği söylencesinin çok eskiden beridir hâlâ kullanılmasının psikolojik bir gereksinime cevap vermesine bağlamaktadır. Çocuklarla cinselliği ve doğum olayını konuşmanın getirdiği rahatsızlık duygusunun bu söylenceyle giderilebildiğini belirtmektedir. Kuşlar çok uzun zamandan beri, Juno gibi pagan tanrıçalardan Kutsal Ruh'a kadar analık sembolleriyle ilişkilendirilmiştir. Leyleğin saflığı temsil eden beyaz rengi, bebekleri taşıyabilecek kadar büyük olan cüssesi ve Cennet ile Dünya arasında uçuşu temsil edebilecek kadar yüksekten uçabilmesi nedeniyle seçilmiş olabileceğini önermektedir. Söylence ile çocuğun iç dünyası arasındaki bağlantılar Sigmund Freud ve Carl Jung tarafından ele alınmıştır. Hatta Jung kızkardeşinin doğumu sırasında aynı öykünün kendisine de anlatıldığını hatırlamaktadır. Yenidoğanlarla leylekler arasında olan geleneksel bağ günümüzde de reklam sektöründe kullanılmaktadır. Folklorda leyleğin olumsuz olarak da görüldüğü durumlar bulunmaktadır. Örneğin bir Polonya masalında Tanrı'nın leyleğin tüylerini nasıl beyaz yaptığı ve sonra Şeytan'ın leyleğe siyah kanatları verdiği ve leyleğin hem iyi hem de kötü dürtülere sahip olduğu anlatılır. Almanya'da sakat ya da ölü doğmuş bebekler de leyleklerle ilişkilendirilir ve leyleğin yolda gelirken bebeği düşürdüğü ya da eskiden yapılmış bir kötülüğü cezalandırdığı düşünülür. Doğum döneminde yatakta kalmak zorunda kalan annenin leylek tarafından "ısırıldığı" söylenir. Danimarka'da leyleklerin bir yıl yavrularından birini diğer yıl da yumurtalarından birini yuvadan attığı söylenir. İngiltere'de Orta Çağ'da leylekler muhtemelen kur ritüellerinden kaynaklanan bir anlayışla zina ile ilişkilendirilirlerdi. Tüylerini temizlemeleri ve duruşları kendini beğenmişlikle bağlantılı görülürdü. Sarı gagalı leylek Sarı gagalı leylek ("Mycteria ibis"), leylekgiller (Ciconiidae) familyasından büyük bir kuş türü. Afrika, güneyde Sahra Çölü'nde ve Madagaskar'da meydana gelirler. Orta büyüklükte bir leylektirler. Büyüklüğü 97 cm civarında, erkekleri yaklaşık 2.3 kg dişileri ise 1.9 kg ağırlığındadır. Tüyleri genellikle pembemsi beyaz, kanatlar ve kuyruk siyah; gaga sarıdır. Olgunlaşmamış kuşlar, soluk grimsi kahverengi gaga, soluk portakal rengi yüz ve kahverengimsi bacaklarla grimsi kahverengidir. Benzer "Mycteria leucocephala" türü ise Asyalı bir kuştur. Mazlum Kiper Mazlum Kiper, (d. 28 Ağustos 1946, İstanbul, Türkiye), Türk tiyatro, sinema ve dizi oyuncusu ve seslendirme sanatçısı. Şehir Tiyatroları sanatçısı olan Kiper, genç yaşlarda sanat hayatına başladı. 1969 yılında uzun süre oyuncusu olduğu Kurum'dan, İsveç'te tiyatro eğitimi almak üzere ayrılarak yurt dışına gitti. Oyunculuk ve reji eğitimi aldı. Orada tiyatro grupları kurdu ve tiyatro, televizyon, sinema ve reklam çalışmaları yaptı. 1986'da Gencay Gürün'ün çağrısıyla yurda döndükten sonra tekrar Şehir Tiyatroları bünyesine katılan sanatçı, oyunculuğunun yanı sıra yönetmenliğe de başladı. Sinema ve dizi filmlerde rol aldı. Şehir Tiyatroları oyuncusu Müfit Kiper'in oğlu olan sanatçı, bir dönem Kurum'un Genel Sanat Yönetmenliği görevine getirilerek köklü değişiklikler yaptı. Mazlum Kiper, aynı zamanda seslendirme sanatçısıdır. Elmadağ Yaylası Elmadağ yaylası, Kahramanmaraş ili Andırın ilçesi sınırları içerisinde Doğu Karadeniz'den sonra Türkiye′nin en ormanlık bölümüdür. Özellikle toros sediri ve göknar ağaçlarıyla kaplı ormanlar harika manzaralar oluşturur. Yüksekliği 1500-2000 metre arasındadır. Kaynak suları çok soğuktur ve saftır. Çaydanlıktaki kireci söktüğüne şahit oldum. Kışın çok kar yağar nisan ayının sonunda eriyen karla birlikte güzel manzaralar ortaya çıkar. DikiÅŸ makinesi Dikiş makinesi, çeşitli tekstil ürünlerini dikmek için kullanılan bir makinedir. Esası, üstten ucu delikli bir iğneyle birbirine dikilecek şeylerin altına geçen ipliğin üzerinden, orada mekikte sarılı ikinci bir iplik aşırıldıktan sonra geri çekmek, bunu tekrarlayarak dikilecek şeylerin altında ve üstündeki iki ipliği her inişte tekrar kesiştirip birbirine dolamak, ve ipliklerin gerginliğini iplik kesişme noktalarının birbirine dikilen şeylerin içinde ya da aralarında (altında ya da üstünde değil) sıkışık kalmasını sağlayacak şekilde ayarlamak, böylece dikişe makinenin kolayca ulaşabildiği, insan elinin ulaşabileceğinden çok daha büyük bir hızda ve dikilen şeylerin iğneye göre hareketini makinenin tutup çekerek belirlemesi sayesinde çok düzgün görünüşlü bir dikiş ile devam etmektir. Tek iplikli dikiş makinesinde dikiş, ipliğin kendi bir delik önceki kısmına dolanarak oluşturulan iplik zincirinin halkalarının dikilen şeyleri yarı alttan yarı üstten kavramalarıyla oluşur. Elle işleyen dikiş makinesi olduğu gibi, ayakla, elektrikle çalışan dikiş makineleri de vardır. Bu arada, elbise ve çamaşır dikmekten başka nakış yapmaya, kundura vb. şeyler dikmeye yarayan, ve daha karmaşık düğümler atan makineler de vardır Kan Dökülecek Kan Dökülecek (İngilizce özgün adı: There Will Be Blood), Upton Sinclair'ın Oil! isimli romanından sinemaya uyarlanan 2007 yapımı film. Yönetmenliğini ve senaryo yazarlığını Paul Thomas Anderson yapmıştır. Başrolünde Daniel Day-Lewis ve Paul Dano yer almaktadır. Filmin ABD'de gösterim tarihi 26 Aralık 2007'dir. Filmin müziklerini Radiohead gitaristi Jonny Greenwood yapmıştır. Film 2007 yılında En İyi Film-Drama ve En İyi Aktör-Drama (Daniel Day-Lewis) dallarında Altın Küre'ye aday gösterilmiştir. 8 dalda Oscar'a, 9 dalda BAFTA'ya aday gösterilmiştir. İlk olarak 1854 yılında kerosenden petrol rafinerisi başarı ile sonuçlanmıştır. ABD'de geçerli olan bir kurala göre, bir arazinin sahibi olan kişi, o arazide bulunan hertürlü madeni çıkarma yetkisine sahipti. O tarihlerde belirli bölgelerde petrol bulunduğu söylentisi yayıldığında, para kazanma planları yapan birçok insan o bölgeye akın ediyor ve en küçük arazilerde bile olsa arama yapmaya çalışıyorlardı. John D. Rockefeller bu dönemde hem rafineri, hem demir yolu hem de boru döşeme işlerinde bütün petrol pazarını kontrolü altına almayı başarmıştı. Rockefeller, kendisinden sonra hiç kimsenin pazara girmesine ve söz sahibi olmasına izin vermemiştir. 1898 yılında ıssız bir yerde gümüş madeni arayan Daniel Plainview, düşerek ayağını kırmasına rağmen hırslı arayışına son vermez. Aradan geçen 4 yıl sonra, gümüş madeni arayıcılığını bırakıp bir petrolcü olmuştur artık. Çölde az sayıda çalışanı ile birlikte petrol arayan Daniel, burada bir iş kazası sonucu ölen bir çalışanının çocuğunu evlat edinir ve kendi çocuğu gibi büyütür. 1911'de artık petrolcü olarak isim yapmıştır ve bundan böyle petrol olduğundan şüphelendiği toprakları aramakta ve bu bölgeleri toprak sahiplerinden değerinin altında satın almaktadır. Günün birinde Daniel'e gelen Paul Sunday, kendi bölgelerinde bir petrol sızıntısı olduğu bilgisini ona satarak Daniel'e burada petrol arayabileceğini salık verir. Güney Kaliforniya'da Little Boston olarak adlandırılan bu bölgede, Paul Sunday'in hiçbir şeyden haberi olmayan gariban ailesi de yaşamaktadır. Araziyi araştıran Daniel, arazinin sahibine çok ucuz bir fiyat sunar. Ancak Paul Sunday'in kardeşi rahip Eli, arazide bulunan petrolden haberdardır ve fiyatı yukarı çekmeye, Daniel'i kiliseye bağış yaptırtmaya zorlamaktadır. Bölgedeki petrolü kaptırmamak adına, yakınlarda bulunan bütün arazileri almaya başlayan Daniel, petrolü bulacağına emindir. Öyle ki bölge halkını inandırmak için, bölgeye okul ve yollar yaptıracağını vadeder. Daniel her na kadar Eli'ye kiliseye bağış yapacağı konusunda söz verse de, bu sözlerini tutmamaktadır. Tutmadığı sözlerinin arasında Eli'nin petrol arama çalışmalarını kendisi tarafından kutsama isteği de vardır. Daniel, köyün kilisesinin ziyaret ettiğinde rahip Eli'nin yaptıklarını neredeyse tiksinerek izler. Eli, kilisede insanların içinden şeytan çıkardığını iddia etmektedir. Petrol arama çalışmaları devam ederken, ciddi bir iş kazası yaşanır ve bir çalışan feci şekilde hayatını kaybeder. Eli, Daniel'i ziyaret ederek, yaşanan kazaların şayet çalışmalar kutsansaydı yaşanmayacağını iddia eder. Devam eden zaman zarfında yeniden bir iş kazası meydana gelir ve yaşanan gaz patlamasında Daniel'in evlatlık edindiği oğlu sağır olur. Bu olay üzerine para istemek için yeniden Daniel'i ziyaret eden Eli, Daniel tarafından pataklanır. Daniel, hınçla Eli'ye tanrının Eli'yi ve kendi oğlunu koruyamadığını haykırır. Bu olayı takriben ortaya çıkan Henry adında bir adam, Daniel'in kardeşi olduğunu iddia eder. İşsiz bir biçimde ordan oraya göç eden ve bir süre hapis yatmış olan Henry, Daniel'in başarısını duymuş ve iş istemek için onun yanına gelmiştir. Bu süre zarfında Daniel sağırlığı nedeniyle artık anlaşamadığı oğlunu, o istemediği halde bir yurda göndermiş ve Henry ile birlikte çalışmaya başlamıştır. Daniel, petrol transferi için bir boru sistemi kurulması üzerine bir anlaşma yapar ve bu sayede büyük transfer gelirlerinden sıyrılacaktır. Yaşadığı bir şüphe sonucu gece yarısı Henry'e bir soru soran Daniel, Henry'nin gerçek kardeşi olmadığının farkına varır ve onu öldürür. Daniel'in boru sistemini kurması için ihtiyaç duyduğu bir arazi, toprağını satmamakta direten Mr. Bandy'ye aittir. Eli'nin yakınlarından birisi olan Bandy, Henry'nin öldürülmesinden de haberdardır. Mr. Bandy, Daniel'e toprağını sadece onun kiliseye girmesi ve üye olması şartıyla kabul edeceğini söyler. Bunu kabul eden Daniel, her ne kadar istemese de bütün topluluk önünde günahlarını itiraf etmeye zorlanır ve Eli tarafından vaftiz edilir. Eli, Daniel'i topluluk önünde sık sık tokatlayarak onun gururunu zedelemektedir. Oğlunu terk ettiğini ve hatalı olduğunu da itiraf eden Daniel, yaşananlar sonrası oğlunu yurttan geri getirtir. Ancak oğlu ona kızgındır ve aralarındaki ilişki artık eskisi gibi değildir. Yıllar sonra 1927 yılında Daniel, yalnız ve sarhoş bir adam olarak çalışanlarından biriyle bir bowling salonundadır. Yetişkin bir adam olan oğlu, Eli'nin kızkardeşi ile evlenmiştir ve Meksika'da petrol işine girmek istemektedir. Bunu büyük bir ihanet olarak gören Daniel, ona aslında öz babası olmadığını ve onu yalnızca aile babası gibi gözükmek için kullandığını itiraf eder. Evlatlık olan oğlu, bunun üzerine Daniel'i terk eder. Birkaç yıl sonra büyük buhran zamanında Eli, Daniel'i ziyarete gelir ve ona kilisenin varlıklarını kumarda kaybettiğini ve yardıma muhtaç olduğunu anlatır. Daniel'e daha önce kazılmamış ve altında petrol olduğundan şüphelendiği bir araziyi önerir. Eli'nin ona kilise ahalisi karşısında yaptıklarından intikam almak isteyen Daniel, ondan sahte bir peygamber olduğunu ve tanrının yalnızca bir batıl inanç olduğunu haykırmasını ister. Dahası, ona tavsiye edilen arazinin altındaki petrolü çoktan almıştır. Coşkusunu ve nefretini durduramayan Daniel, Eli'yi bir bowling kukası ile öldürür. Çalışanı Daniel'i yerde yatan Eli'nin cesedi yanında bulduğunda, Daniel ona ben bittim diye karşılık verir. 8 adaylÄ±k: 9 adaylÄ±k Sahelanthropus tchadensis Sahelanthropus tchadensis, 7 milyon yıl önce Geç Miyosen dönemine insana yakın fosil. Paleoantropologlarca Çad'ın kuzeyindeki Djurab (Curab) Çölü'ndeki() zorlu çalışmalar sonrasında bulunan fosile yerel dilde kurak mevsimde doğan çocuklara takılan Toumai adı verilirken bilimsel adı da "Sahelanthropus tchadensis" olarak bilinmektedir. Toumai'nin, insan ailesinin bugüne kadar bilinen en eski üyesi olabileceği düşünülüyor. "Sahelanthropus"'un birçok özelliği insansı. Maymunsulara göre köpekdişleri daha küçük ve diş minesi daha kalın. Boyun kaslarının bulunduğu kafatasının arka tarafı Toumai'nin dik yürüyebildiğini düşündürüyor. Viewstate ASP.NET teknolojisinin üretilen bir web sayfasına ait vaziyeti (state) kodlanmış olarak sakladığı görünmez form elemanı. Bu form elemanı, sayfanın kendi kendine postalanması sürecinde (PostBack) ve sonrasında rol âlır. Yeniden yüklenen sayfada kontroller, bir önceki vaziyetlerini korumuş olurlar. Aradaki bilgi transferi ViewState elemanı ile olur. ViewState öntanımlı olarak aktiftir. Sayfa genelinde ViewState tutulmasını engellemek için ASP.NET tepe yönergeleri kullanılır: ViewState kontrol bazında da kapatılabilir: ViewState esasında, Microsoft'un, Web uygulamalarını Visual Basic Form uygulamaları tarzında çalıştırma maksadına hizmet etmektedir. Sayfadaki kontroller arttıkça boyutunun kontrolsüz biçimde büyümesi ve bundan dolayı talep esnasında problemlere neden olması en önemli handikapıdır. Günümüzde sayfa vaziyeti değişmeden sunucu tabanlı görevler ifa etmek için AJAX yaklaşımı yaygın olarak kullanılmaktadır. Nitekim Microsoft da ASP.NET için AJAX eklentileri çıkararak bu eğilime uymuştur. Son olarak ASP.NET için MVC deseninin uygulanmasıyla, ViewState elemanının ve PostBack temelli Web Formları mimarisinin ASP.NET dünyasında en azından tek alternatif olmayacağını söyleyebiliriz. Sazlıdere Barajı Sazlıdere Barajı, İstanbul'da, Sazlıdere üzerinde, içme suyu üretmek amacıyla 1991-1996 yılları arasında inşa edilmiş bir barajdır. Kaya gövde dolgu tipi olan barajın gövde hacmi 1.880.000 m³, akarsu yatağından yüksekliği 48,00 m., normal su kotunda göl hacmi 91,60 hm³, normal su kotunda göl alanı 11,81 km²'dir. Baraj yıllık 50 hm³'lük içme suyu sağlamaktadır. Postback Bir web sayfas覺ndaki formun HTTP POST metodu ayn覺 web sayfas覺na postalanmas覺na verilen isimdir. Örneğin, abc.html olarak adlandırılmış aşağıdaki HTML sayfasındaki form, action niteliğinde kendi sayfasını işaret etmektedir: ASP.NET'in Web Formları mimarisi PostBack tekniğini temel almaktadır. Web Formları, Windows Formları'na benzer şekilde, olay-tabanlı çalışabilmekte ve olaylara atfen kod yazılabilmektedir. ASP.NET kontrolleri, etiketi ile tanımlanan Web Formu nesnesi tarafından kapsanmaktadır. Bu kontrollere dair vaziyet bilgileri ViewState adlı görünmez form elemanına kodlanır. Forma eklenen bir kontrolü veya bu "olay"ı oluşturabilen başka kontroller, sayfanın kendi üzerine postalanmasını yani PostBack'i sağlar. PostBack işleminden önce, bu işleme neden kontrol ve argümanlar da görünmez form elemanları ile talebe dâhil edilir. ASP.NET icrâ motoru, bu bilgileri değerlendirerek hangi "olay"ın oluştuğunu tespit eder ve ilgili kod parçacığını çalıştırır. Bu metot ile web programcıları, olay-tabanlı programlama imkânı bulmuşlardır. ASP.NET MVC Framework ASP.NET MVC Framework "Community Technology Preview", 10 Aralık 2007 tarihinde, Microsoft'un ASP.NET için geliştirdiği Model-view-controller iskeletidir. Bu iskelet ile ASP.NET uygulamaları, Model, View ve Controller rollerine bölünerek geliştiriliyor."Model" (Tanım) uygulamanın üzerinde duracağı meseleyi temsil ediyor. Genel olarak bu bir veritabanıdır. "Controller", "Model" üzerindeki operasyonları tarif eden roldür. "View" ise, gerekli bilginin görünümünden sorumludur. ASP.NET MVC Framework, "interface"ler aracılığıyla bu üç rolü de destekliyor. Resmi olarak geliştirilen "View" kısmı sadece Web Formlarını destekliyor. Ama bağımsız olarak başka görünüm motorları uyarlanabilir. Sayfalar etkileşimde PostBack değil, URL Routing mekanizmasını kullanıyor. Böylelikle fiziksel dosya hiyerarşisiyle ilişkisiz, "REST" uyumlu "URL"'ler tanımlanabiliyor. ASP.NET MVC Framework bu URL'lerin ilgili "Controller" metotlarına eşlenmesi ve bu URL'lerin üretimi için hazır bir altyapı sunuyor. Veritabanına erişim, sınıflar(class),ilişkiler(kategori-ürün ilişkisi) gibi yapıların bulunduğu çeşitli frameworklerinde: Entity Framework,Linq to Sql,Nhibernate,Ado.Net gibi frameworkleri içerisinde barındırır. Kullanıcının gördüğü ve arayüze ait Html,Css ve Javascript gibi teknolojilerin bulunduğu ve yazıldığı kısımdır(javascript kodları buraya yazılabilir veya dışarıdan çağrılabilir) İstemci tarafından isteklerin yakalandığı ve işleme tabi tutulduğu,model ile view arasında köprü görevi gören değişkenlerin tanımlandığı,method,fonksiyonların çağrıldığı bir yapıdır Bir istek(request) oluyor controller kısmında gerekli method,fonksiyon çalışıyor model kısmına gidiyor model yeniden controller kısmına giderek işlemler gerçekleştiriyor yaptığı işlemleri view kısmında bir arayüze dönüştürüp çıktı olarak view de ekrana basıyor Taşkent Devlet Ekonomi Üniversitesi Taşkent Devlet Ekonomi Üniversitesi (Özbek Türkçesi:Toshkent Davlat Iqtisodiyot Universiteti; Rusça:Ташкентский государственный экономический университет). Özbekistan'ın başkenti Taşkent şehrinde bulunan bir üniversite. Peter Fraser Peter Fraser (28 Ağustos 1884 - 12 Aralık 1950), 1940-1949 arasında Yeni Zelanda başbakanı. Fraser'ın II. Dünya Savaşı sırasındaki yönetimi, Yeni Zelanda'nın uluslararası plandaki ağırlığını artırmıştır. Fraser, Londra'da çalıştığı sırada 1908'de Bağımsız İşçi Partisi'ne girdi. Ama işsiz kaldığı için 1910'da Yeni Zelanda'ya göç etti.Burada çeşitli limanlarda ve doklarda çalıştı.Auckland'daki sendikalaşma etkinliklerinin ön safında yer aldı; Fraser'ın da önderlik ettiği 1912-1913 Waihi ve Wellington grevleri sert bir biçimde bastırıldı. 1913'te Sosyal Demokrat Parti'nin, 1916'da da onun devamı niteliğindeki İşçi Partisi'nin kuruluşuna katılan Fraser, I. Dünya Savaşı için asker toplanmasına karşı çıkınca bozgunculuk suçuyla hapse atıldı (1916-1917). 1918'de Parlamento'ya giren Fraser, hemen ardından İşçi Partisi'nde sekreterliğe getirildi.1935'te İşçi Partisi iktidara gelince eğitim, sağlık, denizcilik ve polis bakanı oldu. Bu görevi sırasında, özellikle ortaöğrenim düzeyinde eğitim sistemini yeniden düzenleyen yasalarla, ulusal bir sağlık sisteminin kurulmasını ve emekli gelirlerinin artırılmasını öngören Sosyal Güvenlik Yasası'nın (1938) çıkarılmasını sağladı. 1940'ta Michael Joseph Savage'ı ardından başbakan olan Fraser ülkesini savaş koşullarına hazırladı. Müttefiklerin Pasifik'teki askeri stratejisinde Yeni Zelanda'ya da söz hakkı sağladı. Maliye Bakanı Walter Nash'in savaş sırasında hazırladığı fiyat istikrar programını başarıyla yönetti. Birleşmiş Milletler düşüncesinin gelişmesine katkıda bulundu, kuruluş bildirisinin yazımına katıldı. Burada küçük devletlerin sözcülüğünü üstlenen Fraser, büyük devletlerin veto hakkına karşı çıktı, saldırıya uğrayabilecek ülkeler için yardım güvencesi elde etmeye çalıştı. Ama bu çabalarında başarılı olamadı. Sendikalardaki husursuzluk, ekonomik denetimlerin yarattığı hoşnutsuzluklar ve barış döneminde askerlik hizmetiyle ilgili olarak yapılan yasal düzenlemeler 15 yıllık İşçi Partisi iktidarını 1949'da sona erdirdi.Bundan sonra Fraser, Parlamento'da muhalefet lideri olarak görevini sürdürdü. Bot (giyim) Bot, çizmeden daha küçük bir ayakkabı modelidir. Değişik şekilleri vardır. Genellikle kışın ve sonbahar aylarında giyilir. Doğlat, İscehisar Doğlat, Afyonkarahisar ilinin İscehisar ilçesine bağlı bir köydür. Hibrid (müzik) Müzik sistemlerinde hibrid özellikle entegre amplifikatörlerde (kısaca "ampli") pre ve power (giriş ve güç) katlarında farklı teknolojiler kullanılması ile oluşan yapı. Söz gelimi bir entegre amplide giriş katında lamba mimarisi, güç katında ise transistörlü yapı kullanıldıysa, bu amplinin mimarisi hibrid olarak adlandırılmaktadır. Kuşdili Deresi Kuşdili Deresi ya da Kurbağalıdere, İstanbul İli'nin Anadolu yakasında Marmara Denizi'ne dökülen başlıca akarsulardan biri. Yaklaşık 9 km uzunluğundaki Kuşdili Deresi, kaynağını Kayış Dağı eteklerindeki Küçükbakkalköy'den alır. Mimi Deresi ve Küçükçamlıca'dan gelen sularla da büyüdükten sonra Kalamış Koyu'nun kuzeyinde Marmara Denizi'ne ulaşır. Günümüzde büyük ölçüde kanal içine alınmış durumdadır. Yağışlı günlerin ardından suyu çoğalan akarsuyun yukarı kesimi yazın hemen hemen tümüyle kuru bir dere görünümündedir. Günümüzde Kalamış Koyu'ndan gelen kayıklar ancak eskiden Kasr-ı Ali Köprüsü denen Kurbağalı Dere Köprüsü'nün altından geçip 30–40 m daha gidebilmektedir. Dükalık Dükalık veya düklük, bir dük veya düşes tarafından yönetilen bir ülke, bölge, toprak veya beylik adıdır. Terim neredeyse tamamen Avrupa'da kullanılmış olup günümüzde ulus devleti statüsünde egemen bir dükalık kalmamıştır. Buna karşın Lüksemburg'da hâlen bu sistem etkindir. Priscus Attalus Priscus Attalus (ö. 416 sonrası) Vizigotlar'ın desteği ile Roma İmparatoru Honorius'a karşı iki defa (409 ve 414 yıllarında ) imparatorluğunu ilan etmiş olan Romalı Senatör. Priscus, Roma İmparatorluğu'nda, Roma kenti "Urban prefect'i" olarak 409 yılında görev yapmış önemli bir Senatör'dü. Vizigotlar tarafından Ravenna'da, etkisiz bir imparator olan Honorius'a kendi şartlarını empoze edebilmek için iki defa imparator ilan edilmiştir. İmparatorluk unvanını önce 409 yılında Roma'da ve ardından 414 yılında Bordeaux'da üstlenmiştir. Her iki tahta çıkışı da sadece birkaç ay sürmüştür; ilki Alaric'in Honorius'la olan müzakerelerine engel olduğundan, ikincisi de Vizigotlar tarafından terk edilince Honorius'un adamları tarafından ele geçirilmesi nedeniyle sona ermiştir. Attalus, Lipari Adaları'na sürgüne gönderilmeden önce Honorius tarafından 416 yılında düzenlenen zafer alayına katılmak zorunda bırakılmıştır. Ã–mer Naci Rollas Ömer Naci Rollas, Türk bürokrat. 1940 yılında Ordu ve 1941 yılında Bozöyük kaymakamlıkları, 1945-1946 yılları arasında Bolu, 1946-1947 yılları arasında Sinop, 1947-1950 yılları arasında Bingöl, 1955-1957 yılları arasında Van ve 1957 yılında Kayseri valilikleri yapmış bürokrattır. Sebastianus Sebastianus (ö. 413), Gaspçı İmparator Jovinus'un kardeşi olan Güney Galyalı aristokrat. Jovinus'un Batı Roma İmparatoru Honorius'a karşı 411 yılında Galya'da imparatolruğunu ilan etmesinden sonra, abisi tarafından 412 yılında Augustus (müşterek imparator) olarak ilan edilmiştir . Sebastianus'a ait, Arles ve Trier'de basılmış sikkeler mevcuttur. Jovinus ve Vizigot kralı Ataulf arasındaki ilişkilerin bozulması nedeniyle, Ataulf Sebastianus'u 413 yılında tutsak etmiş ve Galya'daki praoteriyan vali Dardanus'a karşı kışkırtmıştır. Dardanus bir süre sonra Sebastianus'u idam ettirmiş ve başını Honorius'un Ravenna'daki sarayına göndermiştir. Taokhlar Taokhlar, Kuzeydoğu Anadolu'da MÖ 6. yüzyıldan itibaren yaşadıkları bilinen halk. Artvin, Erzurum, Kars, Ardahan ve çevresinde yerleşik Kafkas dilli bu halk, uzunca bir süre Hurri-Urartuların bir kabile boyu olarak yaşamlarını sürdükleri düşünülmektedir. Yerleşim yerleri ağırlıklı olarak engebeli dağlık bölgeler ve vadiler olarak bilinmektedir. Cezmi Cezmi, Tanzimat Edebiyatı yazarlarından Namık Kemal tarafından yazılan roman. İlk basımı 1880'de yapılan roman, Türk edebiyatının ilk tarihi romanı olma özelliği taşır. Kitapta II. Selim döneminde İranlılarla yapılan savaşta yer alan vatansever asker Cezmi'nin başından geçenler anlatılmaktadır. Olay döngüsü 16. yüzyılda geçmektedir. Roman karakterlerinden Cezmi, yiğit bir Osmanlı sipahisi olarak anlatılmaktadır. Cezmi aynı zamanda şair ve bilgili bir insandır. Cezmi cirit oynamada usta bir askerdir. Roman ilk olarak İstanbul'da başlar, Azerbaycan ve İran'da devam edip Tebriz Sarayı'nda sona erer. İran ile Osmanlı İmparatorluğu arasında savaş başlamıştır. Cezmi ise bu savaşa gönüllü asker olarak katılmıştır. Cezmi ile Adil Giray bu savaş vesilesiyle tanışmışlardır. Savaşta Osmanlı orduları üstün gelmektedir fakat Adil Giray ve kardeşi Gazi Giray esir düşmüştür, bu noktadan sonra romanın büyük ve önemli bir kısmı Tebriz Sarayı'nda, Adil Giray, Perihan ve Şehriyar arasında geçmektedir. Daha sonra bu iki kadın Adil Giray'a aşık olmuştur. Perihan, Adil Girayla sevişmiştir ve Osmanlı'nın da desteği ile İran saltanatında söz sahibi olmak istemektedir. Şehriyar ise bunu haber alır. Taraflar arasında ciddi mücadeleler yaşandıktan sonra Perihan, Şehriyar ve Adil Giray ölür; Cezmi ise ağır yaralanır. Daha sonra ağır yaralanan Cezmi, derviş kılığına girerek ülkesine geri döner. DemirtaÅŸ Ceyhun Demirtaş Ceyhun (d. 1934, Adana, - ö. 29 Temmuz 2009, İstanbul), Türk hikâye, roman ve inceleme kitapları yazarı. 1959 yılında İstanbul Devlet Güzel Sanatlar Akademisi Mimarlık Bölümünü bitirdi. Genelde toplumsal konuların irdelenmesine yönelen eserler veren Ceyhun'un ilk hikâyeleri 1955 yılında Yeni Ufuklar dergisinde yayınlanmaya başlandı. Yazarlığının ilk döneminde kişisel sorunlar üzerine eserler veren Ceyhun'un konulara bakış açısı, cinsel ve ruhsal sorunlara getirdiği farklı yaklaşımlar dikkati çekti. Ancak yazarın günümüzde kitlelerce tanınması, daha sonraları çağdaş içeriği ağır basan, toplumsal gerçeklerin kökenlerine yönelen inceleme eserleri ile olmuştur. Ceyhun, "Asya" adlı romanıyla 1970 TRT ödülünü, "Çamasan" adlı eseriyle 1973 Sait Faik Hikâye Armağanı'nı kazandı. Yazarın ayrıca "Horozlu Ayna" isimli bir çocuk hikâye kitabı da bulunmaktadır.Ceyhun, Mimarlar Odası İstanbul Şubesi Başkan Yardımcılığı görevi sırasında özel yüksekokulların devletleştirilmesi için mücadele etmiş ve Anayasa Mahkemesi'nin 1971 yılında aldığı kararla 44 yüksekokul devletleştirilmiştir. 1984 yılında Aziz Nesin ve Yalçın Küçük'ün de aralarında bulunduğu birçok aydınla birlikte "Aydınlar Dilekçesi" ni hazırlayanlar arasında yer aldı. Demirtaş Ceyhun; haftalık Aydınlık ve aylık Teori dergilerinde köşe yazıları yazmaktaydı. İşçi Partisi üyesi ve partinin 2007 yılında ilan edilen Milli Hükümet'inin Kültür Bakanı'ydı. Zatürre tedavisi görmekte olduğu hastenede hayatını kaybeden Ceyhun'un cenazesi Aşiyan Mezarlığı'nda toprağa verildi. Ali Asker Barut Ali Asker Barut, (d. 1964; Ovacık, Tunceli) şair, gazeteci, yayımcı. İstanbul'da Paşabahçe Ferit İnal Lisesi'ni bitirdi. İstanbul Üniversitesi Edebiyat Fakültesi Kütüphanecilik Bölümü'nde başlayan üniversite öğrenimini yarıda bıraktı. Adam Yayınları'nda Rüzgârla Dolu (1992, Orhon Murat Arıburnu Ödülü), Yağmurlu Leylak, Karanfil Kırıkları (1999, Ömer Asım Aksoy Dil Derneği Ödülü), Ay Sözlüğü (Ekim 2000) ve Sarhoş Böcek Şarkıları (Mart 2005) kitapları çıktı. Aşağı Üsküdar adlı yayımlanmamış dosyasıyla Cemal Süreya Şiir Yarışması'nda birincilik ödülü aldı. 1996 yılında Yapı Kredi Yayınları tarafından basılan kitap 1998'de tükendi. T.C. Kültür Bakanlığı Yayınları Monika Carbe'nin çevirisiyle ilk kitabı Rüzgârla Dolu'yu "Modell der Melancholie" adıyla Almanca yayınladı. Kardeşi Veysel Barut ile Frankfurt kentinde Simmar Yayınevi’ni kurdu. Şairin "“Yenilmiş Bir Medeniyetin Sesiyle/Toplu Şiirler”" adını verdiği son kitabı, ve deneme kitabı "“Yüzüm Bir Kentin Anı Defteri”" Simmar Yayınevi tarafından basıldı (2015). 2017 yılında Barut’un deneme kitabı "“Şairin Gölgeleri”" Yasakmeyve Yayınları’ndan, aynı yıl son şiirlerinin yer aldığı kitabı "“Ateş ve Pervane”" ise Edebiyat Ortamı Yayınları’ndan çıktı. Eylül 2018’de Yüzüm Bir Kentin Anı Defteri’nin genişletilmiş ikinci baskısı Edebiyat Ortamı Yayınları tarafından yapıldı. 2019 yılında Edebiyat Ortamı Yayınları şairin "“Dalgınlıklar ve Kederler Kitabı”" adlı son şiirlerinin yer aldığı kitabı ile "“Şebçerağ”" adlı düzyazılardan oluşan deneme kitabını bastı. İtalya'da düzenlenen Avrupa Genç Şiir Yarışması'nda (Premio Tivoli Europa Giovani 2000) "Türkiye" adlı şiiriyle ilk 10 şair arasında yer aldı. Şiirleri Almanca başta olmak üzere İngilizce, İtalyanca ve Fransızca dillerinde yayınlandı. Yılda iki kez Fransız yayınevi "L'Esprit des Péninsules" tarafından yayınlanan "Siècle 21-Littérature & Société" dergisi İlkbahar-Yaz 2006 sayısında Ali Asker Barut'un iki şiiri Arianna Bisazza çevirisiyle Fransızca yayınlandı. RMS Laconia (1921) RMS Laconia, Nürnberg Uluslararası Askeri Ceza Mahkemesi'nde müttefiklerin Amiral Karl Doenitz'in 10 yıl hücre cezası almasına mazeret olarak gösterdikleri, 12 Eylül 1942 yılında bir Alman denizaltısı (U-156) tarafından batırılan İngiliz yolcu gemisi. Geminin inşası 9 Nisan 1921'de tamamlanmış, ilk yolculuğunu 25 Mayıs 1922'de Southampton'dan New York'a yapmıştır. Kevin Rudd Kevin Michael Rudd (d. 21 Eylül 1957, Avustralya), Avustralyalı siyasetçi. 2007-2010 yılları arasında da Başbakanlık görevinde bulundu. Üye olduğu parti Avustralya İşçi Partisi'dir. 2010 yılında parti içinde yapılan oylama sonucu koltuğunu Eğitim Bakanı ve Başbakan yardımcısı olan Julia Gillard'a kaybetti. 2013 yılında yeniden yapılan parti içinde oylama sonucu daha önce aynı oylamada kaybettiği Julia Gillard'ı parti koltuğundan indirdi. Julia Gillard'da başbakanlık koltuğunu da Kevin Rudd'a bıraktı. Rudd Queensland eyaletinin Nambour kasabasında doğmuştur. Babası Albert Rudd ve annesi evlilik öncesi ismi Margaret DeVere'dir. 11 yaşına kadar babasının çiftliğinde ata binerek ve silah atış talimi yaparak bir çocukluk dönemi geçirdi. Babasının ölümünün ardından çiftlik hayatları sona erdi. 26 Haziran 2013 tarihinde tekrar başbakan olarak seçilmesinin ardından, Julia Gillard Başbakanlıktan istifa etti. Genel Vali Quentin Bryce, 27 Haziran'da ikinci kez Başbakan olarak yemin edilmesi için Rudd'u davet etti. Rudd, ikinci dönem için Başbakan olarak yemin etti. Avustralya İşçi Partisi Avustralya İşçi Partisi (; "ALP"), Avustralya'daki siyasal partilerden biridir. 1891'de kurulmuş olup; Avustralya'nın en eski siyasal partisidir. Yumurta Yumurta, dişi hayvanların ve özellikle kuşların embriyoyu korumak amacıyla yumurtladığı yuvarlak ve oval şekilli cisimlerdir. Birçok hayvanın yumurtaları yiyecek olarak kullanabilmesine karşın, yumurta denince akla ilk gelen şey tavuk yumurtasıdır. Tavuk yumurtası sayısız yemeğin hazırlanmasında malzeme olarak kullanılır. Dünyanın hemen hemen her mutfağında yaygın olarak kullanılır. Yaygın bir inanış olan bıldırcın yumurtasının bir tavuk yumurtası kadar protein içerdiği doğru değildir. Son yıllarda hazır gıda üretimindeki artış, yumurtanın kullanıma hazır, pastörize ve yumurta tozu halinde üretimini yaygınlaştırmıştır. Bu artışı baskılamak, baltalamak isteyenler tarafından "günde iki defa yumurtlatıyorlar", yemlerinde "antibiyotik" katıyorlar gibi konunun uzmanı olmayan kişiler tarafından propogandalar yapılmaktadır. Fakat bu işin içinde olan herkesin ve veteriner hekimlerinin doğrulayacağı gibi tavuğun günde iki defa yumurtlama gibi bir olasılığı yoktur. Konvensiyonel veya özel hibrit tavukların hepsi için geçerlidir. Türkiye'de de çoğu Avrupa ülkesinde olduğu gibi yemlere antibiyotik karıştırılması yasaktır. Yapılan araştırmalar besinler içindeki en kaliteli proteinin yumurtada olduğunu göstermiştir. Ayrıca yumurta dışarıdan alınması gerekli olan amino asitleri dengeli ve yeterli miktarda içerir. Vücuda gerekli olan başta A, B, D, E ve birçok vitamini yüksek oranda barındırır. Çocukların fiziksel ve zihinsel gelişimi açısından çok gereklidir. Bir adet yumurta ortalama 50 gram olarak kabul edilebilir ve bir yumurtadaki besin deÄŸerleri ortalama; Genel olarak yumurtanın sarısı büyük oranda vitamin ve yağları, beyaz kısmı ise büyük oranda proteinleri içerir. Bu oranlar diğer içeriklere göre verilmiştir. Sarı ve beyaz gramaj olarak yaklaşık eşit miktarda protein içerir. Yumurtanın protein emilimi bakımından en etkili tüketim şekli rafadan olarak bilinmektedir. Volkan (gazete) Volkan gazetesi, 1908-1909 arasında İstanbul'da Derviş Vahdeti tarafından yayınlanan siyasi gazetedir. İttihad-ı Muhammedi Fırkası'nın fikirlerini savunmuş ve fırkanın yayın organı kabul edilmiştir. 13 Nisan 1909 (Rumî 31 Mart 1325) tarihinde patlak veren 31 Mart İsyanını desteklediği bilinmektedir. Derviş Vahdeti, 31 Mart isyanını bastırmak için gelen Hareket Ordusu başarılı olduğunda, İstanbul'u terk ederek kaçmış, İzmir'de yakalanıp Divan-ı Harp'te yargılanıp idam edilmiştir. "Volkan" gazetesi, 31 Mart isyanının bastırılıp isyana karışanlar ve destekleyenler tutuklanmaya başlayınca yayınlarına son vermiştir. Gazetede 15 Aralık 1908 tarihinde çıkan yazıda, İngiliz idaresinde ademi merkeziyetçi yönetim şekliyle Kıbrıs'ın küçük bir İsviçre olacağı savunulmuştur. Yazarlarından Said Nursi'nin, İhtilal öncesinden başlayan yazı dizisi 13 Nisan 1909'a kadar devam etmiştir. Said Nursi, üslûbundan dolayı bir yazısında Derviş Vahdeti'yi uyarmıştır. ""Biraderim Derviş Vahdeti Bey'e"" hitabıyla başlar: ""Edibler edepli olmalıdırlar. Hem de edeb-i İslâmiyye ile müteeddib olmalıdırlar. Matbuat nizamnamesini vicdanlarındaki hiss-i diyanet tanzim etsin..."" diyerek basının halkı tahrik edici muhtevadan kaçınarak, yapıcı bir rol oynaması gerektiğinden söz eder. Gazetenin 31 Mart İsyanının kışkırtıcılığını yapmasından dolayı Derviş Vahdeti ve bazı yazarları yargılandı. Said Nursi, Mahkemede beraat etti. Derviş Vahdeti suçlu bulunarak idam edildi. Yellowcard Yellowcard Amerikalı alternatif rock, pop punk türlerinde müzik yapan müzik grubu. Grup Jacksonville-Florida'lıdır. Şarkılarında keman da kullandıkları için farklı tarzlarıyla tanınırlar. Grup, ilk albümleri olan Midget Tossing'i 1997 yılında çıkardı.Sean Mackin, albümdeki bazı şarkılarda yer almasına rağmen hiçbir zaman grupta sürekli bir eleman olarak yer almadı. Fakat, Yellowcad'ın her albümünde şarklarda grubun verdiği mesajlarda etkileri görülmektedir.Midget Tossing ile benzer olan ikinci albümleri Where We Stand'de de Mackin'in katkıları göze çarpar.İkinci albümden sonra, grup elemanlarından Ben Dobson ilgisini kaybettiği gerekçesiyle gruptan ayrılır.Bu ayrılıktan sonra gruba Ryan Key (vokal ve ritim gitar) gruba dahil olarak Ben Dobson'ın yerini alır.Key gruba katılmadan önce Jacksonville'de bölgesel bir grup olan Craig's Brother'da çalmıştır.Key'in gruba dahil olması grup için sadece vokalistin değişmesi anlamında olmamıştır.Grubun stili de hard punk'dan pop punk'a doğru kaymıştır.Tabi bunun sonucunda da dinleyici kitleleri değişmiş,onlar için yeni bir başlanıç olmuştur. 2000 yılının ilk aylarında grup "Still Standing EP" yi kaydetti.Bunun piyasaya kısa bir süre sonra sürülmesinin ardından Todd Clarry gruptan ayrıldı.Bunun sonucunda da Ryan,grupta Ben Dobson'ın Clarry'nin görevlerini sırasıyla üstlendi.Still Standing EP'nin Lobster Records'tan Steve Lubarsky'e gönderilmesinin ardından grup Haziran 2000'de ilk kontratını imzaladı. 3. albüm One for the Kids,Lobster Records'tan bunu takiben 2001'de de The Underdog EP Ramen records'tan çıktı.Bu iki yapımda hayran kitleleri tarafından çok iyi karşılandı.Fakat,"The Underdog EP"nin çıkmasından kısa bir süre sonra kişisel nedenlerden dolayı Warren Cooke gruptan ayrıldı.Cooke'un ayrılması ile albümün çıkması arasında kalan zamanda albümde yer almayan Powder adlı şarkının klibi çekildi.Grubun sonraki albümü Ocean Avenue'de bu şarkı da yer aldı.Warren Cooke'un yeri de Inspection 12 adlı grupta çalan Pete Mosely tarafından dolduruldu. The Underdog EP'nin çıkmasından kısa bir süre sonra , Yellowcard o sıralar bünyesine bir pop punk grubu katmak isteyen Capital Records ile anlaştı. 2002 yılı sonlarına doğru da ciddi anlamda ilk albümlerinin çalışmalarına başladılar ve çalışmalar aynı yılın baharında bitti. Ocean Avenue' nün kayıtları sırasında grup elemanlarından Mosely, bazı kişisel problemler yaşadı. Grup yeni bir basçı aradı ve bulduktan sonra tekrar kayıtlara başladı. Buldukları yeni kişi Alex Lewis Alieke Wijnveldt'in kız kardeşiydi ve aynı zamanda "View from Heaven" adlı şarkıya vokal yaparak katkıda bulunmuştur. Fadik Sevin Atasoy Fadik Sevin Atasoy (d. 1 Ekim 1975, Ankara), Tiyatro, sinema ve dizi oyuncusu. Adını babası Sönmez Atasoy'un, o doğduğunda sahnelediği Fadik Kız adlı oyundan alan sanatçı, henüz dört yaşındayken Selçuk Tiyatro Festivali'nde Devlet Tiyatrolarınının "Teneke" adlı oyununda rol aldı. Bu roluyle henüz dört yaşında en iyi oyuncu ödülünü aldı. TRT'de çocuk programlarında sunuculuk yaptı. İlköğrenime başlayana kadar, ailesiyle birlikte turnelerde ve sahne arkasında yetişti. Önce İtalyan Dili ve Edebiyatı bölümünde eğitim almaya başladıysa da, daha sonra Bilkent Üniversitesi Tiyatro bölümü sınavlarında birinci olarak burs kazanıp, bu okuldan mezun oldu. Yine aynı Üniversitede Yüksek lisansını burslu olarak tamamladı. Oyunculuk Sanatında Diksiyon ve Fonetik üzerine tez vermiştir. Annesi Emel Göksu Devlet Tiyatrosu sanatçısı, erkek kardeşi Devlet Opera ve Balesi Bale sanatçısı İbrahim Eren Keleş olan Atasoy, Devlet Tiyatroları'na girdi. İngiltere, Fransa, Rusya ve Bulgaristan'da tiyatro üzerine eğitim aldı ve araştırmalar yaptı. Bulgaristan Devlet Tiyatrosu’nda Carmen’i oynadı ve tiyatro yönetmenliği yaptı. İngilizce, İtalyanca, Almanca, Fransızca ve Bulgarca'da konuşabilmektedir. Oyun Atölyesi'nde Haluk Bilginer'le birlikte Moliere'in "Cimri" adlı oyununda da rol alan sanatçı, kamera karşısına da geçerek, sinema ve dizi filmlerde de oynadı. 2008 yılında, Sönmez Atasoy yönetiminde, ABD'de yaşayan bir grup Türk sanatçı ile New York Şehri Türk Amerikan Sanat Topluluğu'nu kurdular. ABD'deki Türkler'e çağdaş Türk Tiyatrosu'nu sevdirmek ve yetenekli gençleri eğiterek tiyatro dünyasına kazandırmak için ilk oyunları 'Kanlı Nigar'ı Broadway Town Hall Tiyatrosu oynadılar. Dört yabancı dil bilmektedir. Küçük batağan Küçük batağan ("Tachybaptus ruficollis"), batağangiller familyasından küçük bir batağan türü. 23–29 cm büyüklüğündedirler. Bu küçük su kuşunun sivri uçlu bir gagası vardır. Erişkin yazın yanlış anlaşılmazdır, pas rengi bir boynu vardır. Yavru kuşların, küçük siyah bir uçlu sarı bir gagası vardır. Küçük batağan, mükemmel bir yüzücü ve dalgıçtır, balığı ve suya ait omurgasız avını suyun altında takip edebilir. Saklanmak için beceriklice bitkileri kullanırlar. Suyun kenarında yuva yaparlar. 2008 Avrupa Futbol Şampiyonası A Grubu 2008 Avrupa Futbol Şampiyonası A Grubu, ilk maçlar 7 Haziran'da ve son maçlar 15 Haziran'da oynandı. A Grubu'nda ev sahibi İsviçre ile Portekiz, Çek Cumhuriyeti ve Türkiye gruptan çıkabilmek için mücadele ettiler. Gruptan lider Portekiz ile grubu ikinci sırada tamamlayan Türkiye çeyrek finale yükseldiler. İsviçre ve Çek Cumhuriyeti ise şampiyonadan elendi. "Yerel zaman (UTC+2)" 2008 Avrupa Futbol Şampiyonası B Grubu 2008 Avrupa Futbol Şampiyonası B Grubu, ilk maçını 8 Haziran ve son maçını 16 Haziran'da oynamıştır. B Grubu'nda ev sahibi Avusturya ile Hırvatistan, Almanya ve Polonya gruptan çıkabilmek için mücadele ettmiştir. Gruptan Hırvatistan ile Almanya çıkmıştır. "Yerel zaman (UTC+2)" 2008 Avrupa Futbol Şampiyonası C Grubu 2008 Avrupa Futbol Şampiyonası C Grubu, ilk maçını 9 Haziran'da ve son maçını 17 Haziran'da oynanmıştır. Grupta Hollanda, İtalya, Romanya ve Fransa gruptan çıkabilmek için mücadele etmiştir. Gruptan Hollanda ile İtalya çıkmıştır. Bu grup otoritelerce "ölüm grubu" olarak adlandırılmıştır. "Yerel zaman (UTC+2)" 2008 Avrupa Futbol Şampiyonası D Grubu 2008 Avrupa Futbol Şampiyonası D Grubu, ilk maçını 10 Haziran'da ve son maçını 18 Haziran'da oynamıştır. A Grubu'nda İsveç, İspanya, Rusya ve Yunanistan gruptan çıkabilmek için mücadele etmiştir. Gruptan İspanya ile Rusya çıkmıştır. "Yerel zaman (UTC+2)" MÃ¢lik Mâlik (Arapça: مالك), Arapça bir kelime olup "Mülk" kökünden türemiştir ve "bir mülke sahip olan" anlamını taşır. İslam inancında Mâlik cehennemin yöneticisi olan meleğin ismidir. Kur'an'daki bu anlamdaki tek kullanımında, günahkârlar Mâlik'e, Allah'ın kendilerini yok etmesini isteyerek seslenirler, ancak orada sürekli kalacakları cevabı ile karşılaşırlar. Ayrıca Mâlikü'l-Mülk şeklinde, "Dünya ve ahiretin mülkü, yalnız ve mutlak olarak kendisinin olan" anlamında, Allah'ın adlarından biri olarak da geçer. Semitik dillerde ve Türkçede kullanılan melek İbranice "m-l-k" kökünden gelir. Melek, malik, mülk, malik’ül mülk, memlük gibi kelimelerin köken aldığı "m-l-k"nin İsraillilerin komşuları olan Ammonluların tanrısı Molek (molech, moloch)’in isminden türetildiği düşünülür. Bu ilişki cehennem bekçisi malik açısından düşünüldüğünde daha açıktır. Buna göre Molek'e çocukların kurban olarak sunulduğu Hinnom vadisi (Ge be Hinnom) cehenneme, Molek ise Malik'e dönüşmüştür. Emel GÃ¶ksu Emel Göksu (d. 25 Şubat 1945, Malatya), Türk, tiyatro, sinema ve dizi oyuncusu. 1962 yılında profesyonel olarak sanat yaşamına başlayan Göksu, kendisi gibi sanatçı olan Fadik Sevin Atasoy'un ve Ankara Devlet Opera ve Balesinde bale sanatçısı olan İbrahim Eren Keleş'in annesidir, 1968-69 yıllarında Denge Çocuk Tiyatrosu adındaki Ankara'da ilk gezici çocuk tiyatrosunu kurmuştur. 1970 yılında İngiltere'de "L.A.M.D.A"da mime eğitimi almıştır. 1974 yılında İzmir Devlet Tiyatroları Genel Müdürlüğü'nde göreve başlayan sanatçı 1980 yılından itibaren çalışmalarını Ankara Devlet Tiyatrosunda sürdürmektedir. Emel Göksu, kamera karşısına da geçerek, sinema ve dizilerde rol almış, özellikle "Bizim Evin Halleri" dizisindeki "Fincan" rolü ile geniş izleyici kitlesince tanınmıştır. Gri balıkçıl Gri balıkçıl ("Ardea cinerea"), balıkçılgiller (Ardeidae) familyasına ait bir kuş türü. Büyük bir kuş olup 90–100 cm uzunluğunda, 175–195 cm kanat açıklığı ve 1–2 kg ağırlığındadırlar. Kuş tüyü, yukarısı büyük ölçüde gri ve aşağısı kirli beyazdır. Dört tane alt türü bilinir: Yakınca ilgili olduğu Amerikalı büyük mavi balıkçıla benzerdir, ondan biraz daha büyük olması ve kestane rengi-kahverengi böğürler ve uyluklar ile ayrılırlar. Sığ suda beslenirler, uzun gagalarıyla balık veya kurbağaları yakalarlar. Balıkçıllar küçük memelileri ve kuşları da yiyebilirler. Erguvani balıkçıl Erguvani balıkçıl ("Ardea purpurea"), balıkçılgiller (Ardeidae) familyasına ait bir kuş türü. Bu büyük kuş, 80–90 cm uzunluğunda, 120–150 cm kanat açıklığında, 0.5-1.3 kg ağırlığındadır. Gri balıkçıldan biraz daha küçüktür. Üç ya da dört alt türü vardır: Sığ suda beslenirler, uzun ve sivri gagalarını balık, kurbağalar veya böceklere saplarlar. Kürecik Radar Üssü Kürecik Radar Üssü (), Malatya'nın Akçadağ ilçesine bağlı Kürecik nahiyesinde bulunan askerî tesistir. Amerikan askerlerinin kurmuş olduğu ve bulunduğu üs, terk edilerek Türk askerinin kontrolüne bırakılmıştır. Malatya yönüne giderken, Karahan gediğinin bulunduğu tepenin sol üst tarafındadır. Rakımı 1800 metredir. 2012 yılında NATO tarafından balistik füze saldırılarına karşı erken uyarı radarı olarak kullanılmak üzere kurulmuştur. Millî Savunma Bakanlığı tarafından yapılan açıklamaya göre, Kasım 2010'da düzenlenen NATO Lizbon Zirvesi'nde geliştirilmesi kararlaştırılan füze savunma sisteminin bir unsurunu oluşturan erken uyarı radarı Kürecik Radar Üssü'nde konuşlandırılacaktı. Kasım 2010'daki NATO Lizbon zirvesinde, tüm ittifak üyelerini kapsayan bir balistik füze savunma sistemi kurmak için stratejik bir plan yapılmıştı. NATO üyesi bir devlet olarak, Türk hükûmeti kendi topraklarında erken uyarı radar sisteminin kurulmasını onaylamış, ancak radar istasyonunda toplanan tüm bilgilerin NATO üyesi ülkeler tarafından kesinlikle kullanılması konusunda ısrar etmişti. Eylül 2011'de kesin şartlar konusunda bir anlaşma imzaladıktan sonra, Türkiye ve ABD yetkilileri, Malatya ilinin Akçadağ ilçesine bağlı Kürecik bucağı yakınlarında uygun bir yer belirledi. 1960'larda, alan, Sovyetler Birliği hava sahasının gözetimi için bir radar üssüne ev sahipliği yapmıştı. Kürecik, Malatya'nın 59 km (37 mi) batısında yer almakta; radar istasyonu da 2,085 m (6,841 ft) yükseklikte Çat Tepe üzerinde bulunmaktadır. Kürecik sakinleri ve bölgedeki diğer pek çok kişi, radar alanının duyurulmasının hemen ardından muhalefetlerini ve protestolarını dile getirdi. Eylül 2011'de İran, Türkiye'nin güneydoğusundaki erken uyarı radarının kurulması konusunda Türkiye'yi eleştirmiş ve olası bir savaş durumunda İsrail'i İran füze saldırılarından korumaya hizmet edeceği endişesini dile getirmişti. Radar sisteminin kurulumu ABD askeri personeli tarafından gerçekleştirildi. Radar üssünün kurulması Şubat 2012'de tamamlandı. Radar istasyonunun kontrolü, Avrupa Aşamalı Adaptif Yaklaşımı (EPAA, European Phased Adaptive Approach) çerçevesinde NATO Komutanlığına devredildi. Kurulu radar, Raytheon Integrated Defence Systems tarafından geliştirilen, uzun menzilli, çok yüksek irtifa Aktif Faz Dizinli Radar içeren, İleri Tabanlı X-Bandı Taşınabilir (FBX-T, Forward-Based X-Band Transportable) bir gözetleme radarı olan bir Ordu Donanma / Taşınabilir Radar Gözetim (AN/TPY-2), sistemidir. Radarın komuta merkezi Kürecik'in doğusunda Diyarbakır Hava Üssü'nde konuşludur. Kürecik radar istasyonunun görevi, tespit ve takip verilerini, Romanya ve Polonya'da bulunan bir Terminal Yüksek İrtifa Alan Savunması (THAAD) sistemi olan uzak füze savunma sistemine iletmektedir. Radar menzil verileri, AN/TPY-2'nin hem ileri tabanlı hem de terminal aşama tabanlı kiplerde kullanılması nedeniyle geniş bir yelpazede değişim gösterir. İleri tabanlı (forward-based) bir radar olarak Kürecik radarı, varsayılan füze fırlatma alanına makul bir mesafede konuşlandırılmıştır. Kürecik'in İran-Türkiye sınırına olan uzaklığı yaklaşık 700 km'dir (430 mil). Koruma ve iç güvenlik için radar istasyonuna yaklaşık 50 ABD askeri görevlendirilmiştir. Türkiye hükûmeti, yabancı sivil teknisyenlere istihbarat konularındaki endişeler dolayısıyla izin vermemiştir. Türkiye, izole bir bölgede bulunan radar sahasının, sabotaj saldırılarına karşı koruma sorumluluğunu üstlenmiştir. Mühendislik Araştırma ve Geliştirme Merkezi'nin (ERDC) Soğuk Bölgeler Araştırma ve Mühendislik Laboratuvarı'ndan (CRREL) bir ekip, kış mevsiminde sert hava koşullarının oluşabildiği yüksek irtifada bulunan Kürecik radar sahasında görevli askeri personele teknik çözümler sağlamıştır. Erken uyarı radarı ABD Ordusu'na aittir ve ABD Avrupa Ordusu tarafından işletilmektedir. Ayça İnci Ayça İnci (d. 30 Nisan 1978, İstanbul), Türk tiyatro, sinema ve dizi oyuncusu. Emektar sinema oyuncusu Bilal İnci'nin torunudur. Aynı zamanda kardeşi Ayçin İnci de oyuncudur. Lise eğitimi sırasında reklam filmleri ve müzik kliplerinde oynayarak kamera karşısına geçen sanatçı, 16 yaşındayken Kartal Tibet'in yönettiği ""Borsa"" adlı TV dizisinde ilk rolünü aldı. Ayça İnci, resim konusunda üniversite eğitimi almak istemesine karşın, düşünce değişikliğiyle oyunculukta karar kılarak, 1997'de Ali Poyrazoğlu Tiyatrosu'nda kurs gördü. MSM'de dört yıl sinema, müzikal ve tiyatro eğitimi aldı. Ahmet Kaya'nın ""Beni Vur"" isimli şarkısının Sinan Çetin tarafından çekilen klibinde yer aldı. Uğur Yücel'le tanışmasının ardından ""Alacakaranlık"" dizisinde rol alarak dikkat çeken sanatçı, Süheyl Uygur - Behzat Uygur Tiyatrosu'nda turne oyunlarında görev yaptı. İnci, sinema ve dizi filmlerde rol almayı sürdürmektedir. Sığır balıkçılı Sığır balıkçılı ("Bubulcus ibis"), balıkçılgiller (Ardeidae) familyasına ait bir kuş türü. Bubulcus cinsinde yer alan tek türdür. Bodur bir türdür, 51 santimetre uzunluğunda, 200-600 gram ağırlığındadırlar. Kısa kalın bir gagaları vardır. Üreme dönemi kuş tüylerine sahip olmayan erişkinin, bütün tüyleri beyazdır, sarı bir gaga ve grimsi-sarı bacakları vardır. Eşeyler benzerdir, yavru kuşların gagaları siyahtır. Sığ suda görülen balıkçıllardan farklı olarak kuru otlu habitatlarda bulunurlar. Midtown Madness 2 Midtown Madness 2 Midtown Madness oyununun devamı olan, serinin 2.oyunudur. Angel Studios şirketi tarafından (şimdiki haliyle Rockstar San Diego) yapımı üstlenilmiş ve Microsoft Game Studios şirketi tarafından satışa sunulmuştur. Oyunda birçok araç, Londra ve San Francisco şehirlerinde sürebiliyor. Şehirler gerçek hayattakinin aynısı gibi tasarlanmıştır. Oyuna ilerleryen zamanlarda yama gibi eklentiler yapılmasından dolayı, başka şehirler ve başka araçlar ortaya çıkmış, oyunu oynayanlar haliyle bu tür eklentilere yönelip, oyuna eklemeler yapmışlardır. Oyunda 5 ayrı yarış modu var. Oyunun temelini oluşturanlar ise 4 tane. Bunlar "Blitz","Checkpoint","Circuit" ve "Cruise" modlarıdır. Eğer "Blitz","Checkpoint" ve "Circuit" modlarında belirli yarışlar kazanıldığı takdirde, oyunun başında kilitli halde olan araçları ve bunların özel renklerini açabiliyor yani bu araçları kullanılabilir hale getiriyorsunuz. "Cruise" modu ise normal trafik modudur. Bu modda 2 şehirde dilediğiniz gibi gezebilir, iki şehri de rahatça tanıma imkânına sahip olabilirsiniz. Bir diğer yarış modu ise "Crash Course". Bu moddaki yarışlar ise, tamamen sürücünün arabayı kullanabilme yeteneğini ölçmeye dayalı. Yani kendinizi bir sürücü kursundaymış gibi hissettirip, belli başlı özel hareketleri yaptıran özel bir hocanız var. Tabii ki bu hocanız oyunun içinde yaratılmış. Sadece sesi ile konuşuyor. Bu yarışları da tamamladığınız takdirde 2 araç açılıyor. Londra'da farklı, San Francisco'da da farklı olarak. Londra'da bulunan "The Cab Driving School" (yani Taksi Sürücü Kursu)'nda birer taksi sürücüsü oluyorsunuz ve Londra'da kullanılan klasik eski taksi olan London Cab'i sürerek yarışları tamamlamaya çalışıyorsunuz. San Francisco'da bulunan "The Stunt Driver" (yani Akrobat Sürücü) kursunda ise Londra'nın aksine daha hızlı ve akrobatik hareketler sergilemeye çalışıp kursu tamamlamaya çalışıyorsunuz. Burada kullandığınız araç ise Hollywood filmlerinin vazgeçilmez aracı olan Ford Mustang Fastback. Oyunu oynayan kişiler, oyunun akışını istediği gibi değiştirme haklarına sahipler. Yapabilecekleri ayarlar polis,yaya,trafik ve havanın nasıl olabileceği görüşündedir. Oyunda ise ilginç olan bir polis aracının, sizin kullandığınız aracığı fark ettiği anda peşinize takılması. Hem de siz kurallara aykırı gelmediğiniz takdirde olan bir şeydir bu. Daha bir sürü ayarlar yapılabilmektedir. Oyunun içinde konuşan kişiler yarış başlangıclarında ve yarış sonlarında duyulabilmektedir. Bu sadece. "cruise" modunda geçerli değildir. Sadece başlangıçta konuşurlar ve bir daha konuşmazlar. Konuşmacılar, şehirlere göre farklılık göstermektedirler. Örneğin; San Francisco'daki konuşmacı hippi tarzında bir kişiliktir. Londra'da ise İskoç bir adam ve İngiliz bir kadındır. Kimi kişiler kadının sesini Britanya kraliçesi II. Elizabeth'e benzetmektedirler. Kelimeler İngiliz İngilizce'sinden ziyade Amerikan İngilizce'si şeklinde ağızdan çıkmaktadır. Oyunun orijinal ve iki resmi şehri İngiltere'nin başkenti Londra, diğeri ise Amerika Birleşik Devletleri'nin Kaliforniya eyaletinde bulunan meşhur sahil kenti olan San Francisco'dur. Oyunun yamaları yapıldığından itibaren birçok küçük yerler ortaya çıkmıştır. Tabii ki başka kişiler tarafından yapılan bu şehir yamaları resmi değildir. Oyunun tüm hakları Microsoft'a aittir. Oyunda şehir seçimi yapılırken, içinde gerçek hayatın bulunduğu, akıcı ve göze hoş gelen şehirler olmasına dikkat edildi. Zaten oyunun ilk serisindede bir Amerika eyaleti olan Chicago seçilmişti. Bu oyunda ise şehir sayısı ikiye çıkarıldı ve oyun biraz daha geliştirildi. Oyuncular londra'da sakin bir şekilde gidiyorlar. Özellikle yolların ve sokakların dar olması, buradaki oyunun daha düzenli olmasını tetikliyor. Ayrıca trafiğin soldan akması, özellikle ülkesinde trafiği sağdan akan kişileri şaşırtıyor. Burada en dikkat çeken yerler ise Buckingham Sarayı,Big Ben,tower of london,trafalgar meydanı,Times Nehri ve Londra Metrosu. Özellikle Londra Metrosu, oyun severlerin Londra'da en güzel buldukları özellik. Araçlarını istedikleri gibi metronun içine indirip, Londra metrosunun yol ve şema şekillerinide tanıyabiliyorlar. San Francisco'da ise Londra'nın aksine daha hareketli bir hayat var. Pek çok yerin geniş olması ve hız yapabilme olanağı özellikle hız tutkunlarını ve macera arayanları San Francisco'da oynamaya teşvik ediyor. Burada ise Golden Gate Köprüsü en dikkat çekici yer. Yalnız burada Marin County bölgesi yaratılmadığı için giriş yok. Normalde Golden Gate Köprüsü'nden oraya geçilmektedir. Fakat Marin County ile ilgili gerekli izinler alınamadığından dolayı burası takvimden çıkarılmıştır. Bunun yerine ise köprünün sonunda bir kavşak bulunmaktadır. Buradan geri dönmektesiniz. Oyuncuların en çok ilgi gösterdiği yerlerden birkaçı ise meşhur kıvrımlı Lombard Yolu ve Çin Mahallesi. San Francisco'nun dünyaca ünlü hapishanesi olan Alcatraz'da bu oyunda yer almaktadır. Fakat oraya gidiş imkânı bu oyunda yoktur. Çok küçük bir ihtimal ise hızlı bir aracın alınıp limanda bulunan rampadan son hızla atlaması ve adaya doğru uçulmasıdır. Ki bu olayı beceren çok az oyuncu vardır.Son olarak eğer Cadillac gibi ufak bir araba alındığında, köprü'nün sonundaki Marin County tabelasından sonra bariyerlere sürtünerek gidildiğinde oyundaki kırılmadan dolayı düz bir yeşil araziye çıkılır. Bazen ise çok hızlı bir arabayla köprüde gidildiğinde, köprüde görünmeyen bir şeye çarparak, tünelin üstündeki araziye uçulabilir. Bu araziye, internetten indirilebilen ve uçulabilen araçlarla da ulaşılabilir. Bu oyunda Aston Martin DB7 Vantage, Mini Cooper ve Audi TT gibi daha popüler araçlar tercih edilmiştir. Kimi araçlar açık, kimi araçlar ise yarışar kazanıldığı sürece açık hale gelmektedirler. Aynı zamanda bu araçların özel renkleride belli birkaç yarış daha kazanıldığında açık duruma gelmektedir. Light Tactical Vehicle ve Aston Martin DB7 Vantage araçları "Crash Course" yarışları tamamlanınca açılan araçlardır. LTV, San Francisco, Aston Martin ise Londra Crash Course yarışları tamamlanınca açık duruma gelmektedirler. Bu araçlar 4 ana yarış ve "Crash Course" yarışlarının kazanılması durumunda açılan araçlardır. Zorlanan pek çok oyuncu, oyunun tamamlanmış halinin yamasını bularak oyuna kurmaktadırlar. Oyunun birçok hayranı Ford Mustang'in Shelby modelini daha çok istediklerini söylemişlerdi. Oyunun yapımcıları ise buna üçüncü oyunda yapacaklarını söz vermiş ve bununla beraber oyuncular bu aracın yamasını indirerek oyunu oynamışlardır. Bu oyunun hazırlanmasında Angel Studios ve Microsoft Game Studios ekibinden birçok kişi ortak olarak çalıştı. Oyunun hazırlanması ve dağıtımı yaklaşık 8 ay sürdü. Angel Studios, oyunun teknik ayarlarını yaparken, Microsoft Game Studios ise oyunun geri kalan organizasyonları ile ilgilendi. IP adresi,seri kablo ve modem üzerinden iki kişiyle oynanabilmektedir. MSN Games, Midtown Madness 2 yapımcılarına multiplayer üzerinden yeni bir link açmaları için 19 Haziran 2006'ya kadar bir teklif yapmalarını istemişti. Fakat 2006 FIFA Dünya Kupası'nın aynı zaman dilimi içerisinde düzenleniyor olması ve oyunseverlerin ilgi göstermemesi oyunun multiplayer açısından kalitesini düşürdü. Şimdi ise GameSpy, Voobly.com ve SlideGamers siteleri üzerinden ve bazı messenger versiyonları üzerinden multiplayer olarak oynanabilmektedir. Bu olanaklar XFire tarafındanda sağlanmaktadır. Multiplayer clientleride bu tür oynanırken kullanılabilecek diğer bir materyal olarak bulunmaktadır. Ve en önemlisi Hamachi üzerindende oynanabiliyor. Midtown Madness 2'de oyunun en sevilen bölümüdür.Ama bu oyun türü sadece multiplayer olarak oynanabilir.Oyun Şöyle Oynanıyor;Haritanın herhangi bir yerinde altın çıkıyor sizde bu altını rakibinizden önce alıp bankaya(Polisler için) ya da hideout'a(Hırsızlar için)götürmeye çalışırlar.Eğer rakibiniz altını aldıysa ondan aldını almak için onun arabasına hızlıca çarpmanız gerekiyor.Eğer arabaya çarpıp altını aldıysanız size 25 puan gelir ve o altını bankaya veya hideouta teslim ederseniz size 100 puan gelir.Oyun en fazla 8 kişi oynanabilir.Oyun eğer yakından biriyle oynayacaksanız LAN ağıylada oynayabilirsiniz ama uzaktan biriyle(örnek:Türkiye'den biriyle Rusya'dan biri)oynayacaksa hamachi ağıyla oynayabilir Oyuna 3 yaş sınırı öngörülmüştür. Midtown Madness (seri) Trithemis kirbyi Trithemis kirbyi, Libellulidae familyası içinde yusufçuk türüdür. Cezayir, Angola, Benin, Botsvana, Burkina Faso, Çad, Komorlar, Kongo, Fildişi Sahili, Mısır, Etiyopya, Gambiya, Gana, Gine, Kenya, Liberya, Madagaskar, Malavi, Fas, Mozambik, Namibya, Nijerya, Senegal, Somali, Güney Afrika, Sudan, Tanzanya, Togo, Uganda, Batı Sahra, Zambiya, Zimbabve, ve olasılıkla Burundi'de bulunur. Ayrıca Güney Avrupa, Orta Doğu, Hint Okyanusu Adaları ve Güney Asya'da bulunur. Doğal habitat alanları astropikal veya tropikal nemli alçak alan ormanları, kuru savana, nemli savana, astropikal veya tropikal kuru fundalıklar, astropikal veya tropikal nemli fundalıklar, nehirler, ve iç bölge karstlardır. İspanyalı Maximus Maximus, 409 - 411 yılları arasında antik çağda Hispania olarak geçen topraklarda (İber Yarımadası - şimdi Portekiz ve İspanya) İmparatorluğunu ilan etmiş olan Gaspçı. Bir olasılığa göre
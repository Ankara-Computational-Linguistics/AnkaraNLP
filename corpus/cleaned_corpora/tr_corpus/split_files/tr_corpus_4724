Chris Poland'ın yerine gruba eşlik etmiştir. Poland, kısa bir süre sonra gruba tekrar geri dönmüştür. 1985 sonlarına doğru yeni albüm kayıtlarına başlayan grup, plak şirketinin yeterli bütçe ayıramaması nedeniyle istediği sesi yakalayamıyordu. Grup, eski kayıt şirketi Combat Records ile olan anlaşmalarını sonlandırıp Capitol Records ile anlaşarak bu sorunu çözmüştür.. 19 Eylül 1986'da grubun ikinci albümü "Peace Sells... But Who's Buying?" piyasaya sürüldü. İlk albüme nazaran, bu albümün daha temiz bir prodüksiyona ve daha komplike şarkılara sahip olduğu belirtildi. Mustaine, dönemdaşı grupların yazdıkları "kişisel zevkler" üzerine şarkıların aksine, sosyal konulara daha duyarlı şarkılar yazmak istediğini dile getirmiştir. Bu duruşun eleştirmenlerin de dikkatini çektiği, ayrıca grubun hayran kitlesinin de genişlemesine katkıda bulunduğu vurgulandı. Şubat 1987'de grup Alice Cooper'ın turnesine katıldı. Ardından Birleşik Krallık'ta ilk kez kendi turnesine çıktı. ABD'de de düzenlenen bu turnede gruba Overkill ve Necros eşlik etti. Turne sırasında Gar Samuelson ve Chris Poland, Dave Mustaine tarafından gruptan kovuldu. Mustaine ve Ellefson ikiliyi gruptan kovma kararını ikilinin uyuşturucu bağımlılığı, özellikle de Poland'ın uyuşturucu temin edebilmek için grubun ekipmanlarını satmaya teşebbüs etmesi nedeniyle aldı. Samuelson'ın yerine, davul teknisyenliğini yapan Chuck Behler gruba dahil edildi. Başlangıçta yalnızca turnede grupla sahne alması düşünülen Behler, sonradan grubun kalıcı üyesi oldu. Chris Poland'ın yerine ise Malice grubundan Jay Reynolds getirildi. Reynolds'a Poland'ın gitar partisyonlarını öğretmesi için gitar öğretmenliği yapan Jeff Young görevlendirildi. Fakat Young'ın bu partisyonları kısa sürede öğrenmesi ve notası notasına çalması üzerine Reynolds yerine Young ile anlaşma sağlandı. Yaşanan bu üye değişikliklerinden sonra, grup üçüncü albüm hazırlıklarına başladı. Başlangıçta grup, prodüktör Paul Lani ile çalışsa da, Lani ile Dave Mustaine ile arasındaki anlaşmazlıklar nedeniyle prodüksiyonu bizzat grup yaparken miksajı ise Michael Wagener gerçekleştirdi. Üçüncü albüm "So Far, So Good... So What!" 1988'de piyasaya çıktı. Albümdeki "Set The World Afire" isimli şarkı, Dave Mustaine'in Metallica'dan kovulduktan sonra yazdığı ilk şarkılardan biridir. "In My Darkest Hour" ise Mustaine'nin, Metallica'da bir dönem beraber çalıştığı, bir trafik kazasında hayatını kaybeden bas gitarist Cliff Burton'a yazdığı iddia edilen, yalnızlık temalı bir şarkıdır. Grup, albümde ayrıca Sex Pistols'ın "Anarchy in the U.K." adlı şarkısını da yeniden yorumlamıştır. Albümün çıkışını takiben, grup albümle aynı adı taşıyan dünya turnesine çıktı. ABD'de Dio ve Iron Maiden'ın turnelerinde Savatage ile beraber yer aldı. Ayrıca Kuzey Amerika'da Warlock ve Sanctuary, Avrupa'da ise Testament, Nuclear Assault, Flotsam and Jetsam ve Sanctuary ile konserler verdi. Grup, Haziran 1988'de "The Decline of Western Civilization Part II: The Metal Years" isimli bir belgeselde yer aldı. Ağustos ayında Monsters of Rock festivalinde sahne aldılar ve yüz binden fazla kişiye konser verdiler. Ardından da aynı isimli turnenin Avrupa ayağına dahil edildiler, fakat David Ellefson'ın uyuşturucu problemleri nedeniyle ilk konserin ardından grubun yerini Testament aldı. 1989 yılında baterist Chuck Behler'ın provalara geç gelmesi ve grup üyeleriyle yaşadığı anlaşmazlıklar nedeniyle, kendisinin yerine davul teknisyenliğini yapan Nick Menza getirildi. Jeff Young'ın da Mustaine ile arasındaki kişisel husumet nedeniyle gruptan ayrılması üzerine bir süre ikinci bir gitarist bulamayan grup, bu sırada Alice Cooper'ın "No More Mr. Nice Guy" şarkısını yeniden yorumladı. Sürecin sonunda ikinci gitarist olarak Jason Becker ile birlikte Cacophony'de bulunan Marty Friedman gruba dahil oldu. Bu kadroyla grubun dördüncü albümü "Rust in Peace", 1990 yılında piyasaya sürüldü. Mike Clink'in prodüktörlüğünü yaptığı albüm, Amerika listelerinde yirmi ikinci sıraya, İngiltere listelerinde ise sekizinciliğe kadar yükseldi. Oldukça zor ve karmaşık olarak tanımlanan gitar partisyonlarının, Marty Friedman'ın soloları ve Nick Menza'nın davul tekniğinin de albümün başarısında pay sahibi olduğu iddia edildi. Albümden "Holy Wars... The Punishment Due" ve "Hangar 18" teklilerini çıkaran grubun bu şarkılara çektikleri kliplerle de dikkat çektiği söylenmektedir. 1991 yılında; Slayer, Testament ve Suicidal Tendencies ile birlikte Clash of the Titans adlı turneye çıkan dörtlü, aynı zamanda Judas Priest ve çeşitli thrash metal grupları ile birlikte konserler de verdi. Aynı sene, içinde video klipler ve grupla yapılan bir röportajı barındıran "Rusted Pieces" piyasaya sürüldü. Ayrıca grup bu albümle beraber "En İyi Metal Performansı" dalında Grammy ödüllerine aday gösterildi. "Bill And Ted’s Bogus Journey" adlı filmin soundtrack albümüne "Go To Hell" adlı parçayla katılan grup, ayrıca "Super Mario Bros" filminin soundtrack albümünde de "Breakpoint" adlı parçasıyla yer aldı. "Rust in Peace"ten iki sene sonra yeni bir albüm için stüdyoya giren Megadeth, 1992 yılında "Countdown to Extinction" isimli beşinci stüdyo albümünü çıkardı. Albüm, kimilerince ticari olarak grubun en başarılı işi olarak görülmekteydi. David Ellefson, otobiyografisinde grubun bu albümde farklı bir tarz denediğini söylemiştir. Şarkılarda siyasi ve askerî eleştirilerin yanı sıra, doğal çevrenin yok oluşuna değinildiği gibi, kişisel konulardan da bahsedilmekteydi. "Countdown to Extinction", çıkışıyla birlikte ödüller de aldı. Billboard 200'e ikinci sıradan giren albüm Amerika'da üç kez platin plak kazandı. Albüm ayrıca 1993 Grammy Ödüllerinde "En İyi Metal Performansı" alanında aday gösterildi. Aynı yıl albüme ismini veren şarkı, hayvan haklarıyla ilgili farkındalık oluşturduğu için The Humane Society of the United States tarafından verilen "Genesis Ödülüne" layık görüldü. Grup, albüm için turneye 1992'nin sonlarına doğru çıktı. 1993'ün başlarında turnenin Kuzey Amerika ayağında gruba Stone Temple Pilots eşlik etti. Yılın ortalarına doğru ise grup Milton Keys Bowl’da Metallica ve Diamond Head'le aynı sahneyi paylaştı. Ayrıca Iron Maiden'ın Avrupa turnesinin bir kısmında ön grup olarak yer aldı ve Aerosmith’in "Get A Grip" turnesine katıldı. Ama kısa bir süre sonra bu turneden kovuldular. Ardından Pantera ile birlikte kendi turnelerine çıktılar. Bu sırada "Last Action Hero" filmi için "Angry Again", "The Beavis And Butthead Experience" filmi için de "99 Ways to Die" parçalarını yaptılar. "Angry Again" 1994, "99 Ways to Die" ise 1995 Grammy Ödülleri'nde aday gösterildi. "Rust in Peace" ve "Countdown to Extinction" gibi iki başarılı olarak değerlendirilen albümden sonra, grup 1994 yılında yeni bir albüm için stüdyoya girdi. Aynı yılın sonlarına doğru grubun altıncı stüdyo albümü "Youthanasia" piyasaya çıktı. Billboard 200'e dördüncü sıradan giren albüm, çeşitli Avrupa ülkelerinin listelerinde de yer aldı. Kanada'da çıktığı gün altın plak kazanırken, ABD'de ise iki ay sonra platin plak kazandı. Albüm, bir kısım dinleyici tarafından sevilirken, bir kısım tarafından da müzikal açıdan bir yavaşlama olduğu gerekçesiyle olumsuz tepkiler aldı. Albüm, önceki albümlere göre daha yavaş, daha melodik şarkılar içeriyordu. Bazı eleştirmenlere göre, grup önceki albümlerdeki progresif yaklaşımını terk ederek daha güçlü vokal melodilerine ve daha basit, radyolarda çalınabilecek türde şarkılar yapmaya yönelmişti. Fransızca nakaratlı "A Tout le Monde", bir insanının yaşamının son anlarının anlatıldığı bir parçadır. Bunun dışında diğer sosyal sorunlarla ilgili parçalar da albümde yer almaktadır. Tecavüz ve ensest ("Family Tree"), mitoloji ("Elysian Fields" ve "Blood of Heroes"), nükleer savaş ("Black Curtains") ve kumar ("Train of Consequences"), albümde işlenen sorunlardan bazılarıydı. Albümün son parçası "Victory" ise, grubun daha önceki şarkılarının isimlerinden oluşturulmuştur. Albümün kayıt süreci filme alındı ve 1995 yılında "Evolver: The Making of Youthanasia" ismiyle yayınlandı. Albüm piyasaya sürüldükten sonra grup konserlere başladı. Corrosion of Conformity ile Avrupa’da, ertesinde de Flotsam and Jetsam, Korn ve Fear Factory ile Amerika’da konserler verdi. Bu konserler sonrasında Brezilya’ya geçerek Alice Cooper ve Ozzy Osbourne ile aynı sahneyi paylaşan grup, 1995 senesinde "Tales From The Crypt Presents: Demon Knight" adlı film için "Diadems" şarkısını yazdı ve Black Sabbath için yapılan saygı albümü "Nativity in Black"e grubun "Paranoid" parçasını yeniden yorumlayarak katıldı. "Paranoid" ile, Megadeth 1996 Grammy Ödüllerine bir kez daha aday oldu ama kazanamadı. Öte yandan, grup albümünü tanıtmak için televizyon programlarına da katıldı. Late Show with David Letterman'a iki kez katılan grup, ilkinde "Train of Consequences"ı, ikincisinde ise "A Tout le Monde"u canlı çaldı. Ayrıca Cadılar Bayramında New York'ta verdikleri konser, "Night of the Living Megadeth" adıyla MTV'de canlı yayınlandı. 1995 yılında ise "Hidden Treasures" isimli derleme albüm piyasaya sürüldü. Filmler için ve diğer derleme albümler için yaptıkları şarkıları bulunduran albümde ayrıca Sex Pistols parçası "Problems" da yeniden yorumlandı. Albüm, sene sonunda EP olarak Amerika Birleşik Devletleri ve Japonya'da satışa sunuldu. Megadeth, dünya turnesi sonrasında Dave Mustaine’nin MD.45 adlı yan projesine yönelmesiyle bir süreliğine dinlenmeye çekildi. Mustaine'in Lee Ving ile birlikte oluşturduğu bu grupta, Megadeth'e sonradan katılacak olan, Alice Cooper ile de çalışmış olan Jimmy DeGrasso bulunuyordu. Marty Friedman da bu sırada Phoenix'teki yeni evinde bir stüdyo inşa ederek burada dördüncü solo albümü üzerinde çalışmaya başladı. Friedman bu albümünü 1996 yılı Nisan ayında piyasaya sürdü. Ardından gelen süreçte, grup Londra'da bir araya gelerek yeni albüm için şarkı yazımına başladı. Grubun yeni menajeri Bud Prager, grubun şarkı yazım sürecine fikirleriyle katkıda bulundu. Onun isteği üzerine bazı sözler ve şarkı isimleri değiştirildi. 1997 yılı Haziran ayında grubun yedinci albümü "Cryptic Writings", country pop prodüktörü Dann Huff ile birlikte piyasaya çıktı. Billboard 200'e onuncu sıradan giren albüm, Amerika'da altın plak kazandı. Çıkış parçası "Trust", grubun Mainstream Rock Tracks'ta en iyi derecesi olan beşinciliği gördü. 1998 Grammy Ödülleri'ne de aday olan şarkı ödül kazanamadı. Albümden çıkan dört teklinin dördü de Billboard'ın "Mainstream Rock Tracks Top 20" listesine girmişti; ancak albüme gelen tepkiler karışıktı. Şarkılar, grubun klasik tarzı ile deneysellik arasında "gidip gelen bir dengede" görülüyordu. Mustaine ise bir röportajında albümün üç kısımdan oluştuğunu belirtmiştir; ilk kısımda daha hızlı ve agresif, ikinci kısımda "Youthanasia" tarzı radyolarda çalınmaya daha uygun, üçüncü kısımda ise daha melodik şarkılar bulunuyordu. Yaklaşık bir yıllık aranın ardından grup, Haziran 1997'de Misfits ile dünya turnesine çıkarken Amerika Birleşik Devletleri'nde ise Life of Agony ve Coal Chamber ile konserler verdi. Bu konserlerin ertesinde 1998 senesinde Ozzfest’e dahil olan topluluk, baterist Nick Menza’nın dizinde tümör olması sebebiyle turneyi Suicidal Tendencies bateristi ve Mustaine ile daha önce MD.45'te birlikte çalışan Jimmy DeGrasso ile tamamladı. DeGrasso, daha sonradan grubun kalıcı üyesi oldu. Dave Mustaine, bir röportajında Menza'nın "dizindeki rahatsızlık ile ilgili yalan söylediği" gerekçesiyle gruptan kovulduğunu belirtmiştir. Grup, sene içerisinde Duke Nukem adlı bilgisayar oyunun müziklerinde "Grabbag"ve "New World Order" adlı parçalarla yer aldı. "Cryptic Writings"in radyolarda sık çalınması üzerine, grup sıradaki albümü için Dann Huff ile çalışmaya devam etme kararı aldı. 1999 yılı başlarında başlayan albümün yazım sürecinde, grubun menajeri Prager de etkin rol aldı. "Trust"ın liste performansı nedeniyle, Prager Mustaine'e Huff'ı prodüksiyon konusunda biraz daha serbest bırakmasını tavsiye etti. Aynı yıl içerisinde, grubun sekizinci albümü "Risk" piyasaya sürüldü. Grup, bu albümde tarz değişikliğine gitmiş, kimilerine göre eski tarzından uzaklaşarak "risk" almıştır. Bu durumda, Metallica bateristi Lars Ulrich'in grup ile ilgili "müziklerinde biraz daha risk almaları gerektiği" yorumunun da etkili olduğu söylenmektedir. Yine de, albüm Amerika'da altın plak kazandı. "Crush 'Em", "" ("Universal Soldier: The Return") filminde kullanılan parçalar arasında yer aldı. 14 Temmuz 1999 tarihinde, grubun eski bateristlerinden Gar Samuelson karaciğer yetmezliği nedeniyle 41 yaşında hayatını kaybetti. Üç gün sonra, o seneki Woodstock Festivali'nde sahne alan grup, "Peace Sells" şarkısını Samuelson'a adadı. Aynı ay içerisinde, Black Sabbath anısına ikinci kez çıkarılan saygı albümü "Nativity in Black" için grubun "Never Say Die" şarkısını yeniden yorumladı. Albüm için dünya turnesine çıkan grup, turnenin Avrupa ayağında Iron Maiden ile birlikte yer aldı. Üç ay sonra ise, 9 yıldır grupta yer alan gitarist Marty Friedman, müzikal farklılıklar nedeniyle gruptan ayrılma kararı aldığını açıkladı. 2000 yılı Ocak ayında, bir dönem Savatage'da yer alan Trans-Siberian Orchestra gitaristi Al Pitrelli'nin gruba katıldığı açıklandı. Nisan ayında, grup yeni albümleri için stüdyoya girdi, fakat bir süre sonra Anthrax ve Mötley Crüe ile birlikte "Maximum Rock" adlı bir turneye katılması için teklif aldı. Grup bunun üzerine kayıtlara ara vererek turneye katıldı. Bir süre sonra Anthrax'ın turneden çekilmesi ile daha uzun konser süresi imkânına sahip oldu. David Ellefson, otobiyografisinde bu konser için az bilet satışı gerçekleştiğini ifade etti. 2000 yılında, grup yıllardır birlikte çalıştığı Capitol Records ile sözleşmesini sona erdirdi. Mustaine, bunun sebebi olarak şirket yönetimiyle yaşanan husumetleri gösterdi. Bu sırada "" adını taşıyan toplama albüm yayınlandı. Yeni yazılan şarkılar "Kill the King" ve "Dread and the Fugitive Mind" da albümde yer aldı. Kasım ayında Sanctuary Records ile anlaşma sağlandı. 2001 yılında da, dokuzuncu albüm "The World Needs a Hero" piyasaya çıktı. "Risk"te alınan olumsuz yorumlar nedeniyle, Mustaine albüm öncesinde menajerleri Bud Prager ile yolları ayırarak albümün prodüksiyonunu bizzat kendisi yaptı. Albümdeki tüm şarkılar Dave Mustaine tarafından yazılmıştır, yalnızca "Promises"te yeni üye Al Pitrelli'nin katkıları vardır. Grubun bu albümde eski, alışıldık tarzına geri döndüğü söylense de, beklentileri tam anlamıyla karşılayamadığı dile getirildi. Billboard 200'e 16. sıradan giren albümdeki tek tekli olan "Moto Psycho", Billboard Mainstream Rock listelerinde 22. sıraya kadar yükseldi. Grup daha sonra albüm turnesine çıktı. Yılın ortalarında AC/DC ile Avrupa turnesine çıktılar, bunu Eylül ayında Iced Earth ve Endo ile birlikte çıktıkları Amerika turnesi izledi. Turne 11 Eylül saldırıları nedeniyle yarıda kaldı. Bu nedenle grup 16 ve 17 Kasım'da Arizona'da verdikleri konserleri "Rude Awakening" adıyla piyasaya sürdü. Bu albüm aynı zamanda grubun ilk canlı konser albümüydü. Aynı yıl içerisinde, ilk albümleri "Killing Is My Business... And Business Is Good!"u yeniden düzenlenerek kaydedilmiş hâliyle tekrar yayınladılar. Bu albümde, orijinal albüm kapağı değiştirilmiş ve birkaç bonus şarkı eklenmişti. 2002 Ocak ayında, Dave Mustaine böbrek taşı aldırma ve uyuşturucu bağımlılığını nüksettiren ağrı kesici ilaçların yan etkileri nedeniyle hastaneye yatırıldı. Tedavisi sırasında Teksas'taki bir tedavi merkezine gitti; burada sol kolu oturduğu sandalyenin arkasındayken uyuyakaldı ve kolundaki sinirler sıkıştı. Kendisine radyal nöropati teşhisi kondu ve tedavisine başlandı. Mustaine, sakatlığı nedeniyle sol elini sıkamaz hâle geldi. Mustaine, 3 Nisan'da düzenlenen bir basın toplantısında gitar çalamayacak durumda olduğunu belirterek Megadeth'i dağıtma kararı aldığını açıkladı. Takip eden dört ay boyunca haftada beş gün fizik terapi gördü ve bu süreçte sol elini yavaş yavaş kullanabilmeye başladı. Plak şirketi Sanctuary ile sözleşmelerine uyabilmek için bu süreçte "Still, Alive... And Well?" adıyla bir toplama albüm çıkarıldı. Albümün ilk yarısı konser kayıtlarından oluşurken ikinci yarısı ise son albümleri "The World Needs A Hero" şarkılarından oluşuyordu. Yaklaşık bir yıl süren fizik ve elektro şok tedavilerinin ardından, Mustaine ilk solo albümü için çalışmalara başladı. Vinnie Colaiuta ve Jimmy Sloas ile 2003 yılı Ekim ayı içerisinde kayıtlar yaptı. Mustaine, Megadeth'in önceki sekiz albümünü Capitol ile birlikte yeniden düzenlemek ve orijinal miksaj sırasında çıkarılan ya da değiştirilen kısımları tekrar kaydetmek için çalışmayı kabul ettiğinden, solo albüm çalışmalarını bir süreliğine askıya aldı. Mayıs 2004 itibarıyla ise bu çalışmasına geri döndü. Ancak grubun EMI ile olan sözleşmesi gereği, Mustaine Megadeth adına bağlı olduğundan çalışmalarını grubun adıyla yayımlamak zorunda kaldı. Bu aşamada, "Rust in Peace" kadrosunu bir araya getirmek isteyen Mustaine, baterist Nick Menza'dan olumlu yanıt alsa da, Marty Friedman ve David Ellefson bu teklife yanaşmadı. Menza da, provaların başlamasına kısa bir süre sonra Mustaine tarafından "yeterince hazır olmadığı" gerekçesiyle kadrodan çıkarıldı. Grubun ilk iki albümünde yer alan Chris Poland, Mustaine tarafından albüme katkıda bulunması için davet edildi. Fakat Poland, kendi projelerine odaklanmak istediği için yalnızca stüdyo kayıtlarında yer almayı kabul etti. Poland'la birlikte albümü tamamlayan Mustaine, Eylül 2004'te Megadeth adıyla "The System Has Failed" albümünü yayınladı. Revolver, albüm için "1992 tarihli "Countdown to Extinction"dan bu yana çıkan en hınçlı, şiddetli ve müzikal olarak kompleks Megadeth albümü" yorumunu yaptı. Gazeteci Amy Sciarretto da albümün "iğneleyici, siyasi olarak dolu dolu sözlerle bezeli neo-thrash riffleri" içerdiğini belirtmiştir. Albüm Billboard 200'e 18. sıradan giriş yaptı. "Die Dead Enough" ise Amerikan müzik listelerinde 21. sıraya kadar yükseldi. Mustaine, bu albümün grubun son albümü olabileceğini bunu takiben grubun bir veda turnesi yaparak dağılabileceğini sonraki süreçte de solo kariyerine odaklanabileceğini açıkladı. Turne hazırlıklarına başlayan gruba; gitarist olarak Eidolon ve King Diamond gibi gruplarda yer alan Glen Drover, bas gitarist olarak da Iced Earth'ten James MacDonough dahil oldu. Baterist olarak ilk önce Nick Menza değerlendirilse de, Menza'nın hazır olmadığını düşünen grup, onun yerine Glen Drover'ın ağabeyi Shawn Drover'ı gruba kattı ve bu kadroyla turneye çıktı. Drover, sonradan grubun kalıcı üyesi oldu. Grup Amerika'da Exodus, Avrupa'da ise Diamond Head ve Dungeon ile konserler verdi. Bu sırada Dave Mustaine ile David Ellefson arasında, Megadeth ismi ve diğer unsurlarla ilgili telif vb. haklardan kaynaklanan bir uyuşmazlık yaşandı ve bu sorun mahkemeye taşındı. Davayı Dave Mustaine kazandı. Mustaine, aralarındaki sorunları çözmek için 2005 yılı Noel civarlarında Ellefson ile bir akşam yemeği yemeyi kabul etti, fakat sonradan yaptığı bir açıklamada bunun yerine birkaç kez telefonla görüştüklerini ifade etti. Grup, 2005 yılında ilk defa Dave Mustaine'in organize ettiği Gigantour'da Dream Theater, Anthrax, Fear Factory, Dillinger Escape Plan, Nevermore, Life of Agony, Symphony X, Dry Kill Logic ve Bobaflex ile sahne aldı. Grubun Montreal ve Vancouver'da verdiği konserler kaydedilerek 2006 yılında piyasaya çıkarıldı. Aynı sene "" adlı derleme albümü piyasaya sürüldü. James MacDonough, 2006 Şubatında "kişisel farklılıklar" nedeniyle gruptan ayrıldı ve yerine Black Label Society'den James LoMenzo geldi. 2007 yılında yılında ise grubun 2005'te albüm turnesi sırasında Arjantin'de verdiği bir konser "" adıyla piyasaya sürüldü. LoMenzo ile grup ilk konserini Birleşik Arap Emirliklerinde Testament ile çıktıkları bir festivalde verdi. Mart 2006'da ise, "Arsenal of Megadeth" DVD'si yayınlandı. Eski görüntüler, röportajlar, canlı performanslar ve grubun kliplerinden oluşan albümde, telif sorunları nedeniyle telif hakkı Capitol'e ait olmayan içeriklere yer verilmedi. Bu sene içerisinde ikinci Gigantour etkinliği de düzenlendi. Bu sefer gruba Lamb of God, Opeth, Arch Enemy ve Overkill da eşlik etti. 2006 turnesinde grup Avustralya'da üç konser verdi, bu konserlerde gruba Soulfly, Arch Enemy ve Caliban eşlik etti. 2006 Mayısında, Mustaine grubun yeni albümünün bitmek üzere olduğunu açıkladı. Albümün yayımlanma tarihi Ekim ayı olarak belirlendi fakat daha sonra çıkışın "son dokunuşları yapmak" için ertesi senenin mayıs ayına ertelendiği belirtildi. Grup yeni albüm öncesinde Sanctuary Records ile olan anlaşmalarını sonlandırarak Roadrunner Records ile anlaşma imzaladı. Grubun on birinci stüdyo albümü "United Abominations", planlandığı gibi 2007 Mayısında piyasaya çıkarıldı. Albümde yer alan şarkılarda, daha çok siyasi konulardan bahsedilmiştir. Albümün ismi de, Birleşmiş Milletler'e ("United Nations") bir gönderme yapmaktadır. Türkçeye çevrildiğinde, United Abominations "Birleşmiş İğrençlikler" anlamına gelmektedir. Youthanasia'da da yer alan "A Tout le Monde", Lacuna Coil vokalisti Cristina Scabbia düeti ile beraber albümde yer almıştır. Şarkı, orijinalinden biraz daha hızlı bir tempoda olup, solosuna da ufak bir ekleme yapılmıştır. Ayrıca albümün Japonya baskısında Led Zeppelin şarkısı "Out on the Tiles" da yeniden yorumlanmış hâliyle yer almıştır. Albüm Billboard 200'e sekizinci sıradan giriş yaptı ve ilk haftasında 54.000 kopya sattı. Mart ayında, o dönemde yeni kurulan Heaven&Hell grubu için Kuzey Amerika'da turneye çıkan Megadeth, Kanada'da Down ile, Amerika'da ise Machine Head ile birlikte çaldı. Yazı Avrupa'da turlayarak geçiren grup, senenin sonuna doğru ABD'de "Tour of Duty" isimli kendi turnesini düzenledi. Kasım ayında ise Avustralya'da Gigantour düzenlendi, gruba Static-X, DevilDriver ve Lacuna Coil eşlik etti. 2008 yılında, gitarist Glen Drover, grubun temposundan yorulduğunu, ailesine daha çok vakit ayırmak istediğini ve ayrıca grup üyeleriyle arasında kişisel sorunlar olduğunu belirterek gruptan ayrılma kararı aldı. Drover'ın yerine, ağabeyi Shawn Drover tarafından Nevermore ve Jag Panzer gibi gruplarda yer almış bir isim olan Chris Broderick tavsiye edilmiş, Dave Mustaine'in de onay vermesiyle Broderick gruba katılmıştır. Mustaine, Broderick'i takdir ederek onun için "şimdiye kadar çalıştığım en iyi gitarist" yorumunu yapmıştır. Grup bu kadrosuyla ilk konserini Helsinki'de verdi. Hemen ardından 2008 yılı Gigantour konserleri Kuzey Amerika'da başladı. Bu turnede gruba, In Flames, Children of Bodom, Job For a Cowboy ve High on Fire eşlik etti. Grup Mayıs ve Haziran aylarında turneye Güney Amerika ve Meksika'da devam etti. Eylül 2008'de ise "" isimli derleme albüm piyasaya sürüldü. Şubat 2009'da Megadeth ve Testament, Judas Priest'in Avrupa turnesine dahil oldu. Bu sırada Metallica Rock and Roll Hall of Fame'e dahil edildi, grup Mustaine'e de törene katılması için davetiye gönderdi. Mustaine, bu unvanın yalnızca grubun albümlerinde besteci ya da söz yazarı olarak adı geçen isimlere verilecek olması nedeniyle bu unvana layık görülemeyeceği hakkında önceden bilgilendirildi. Mustaine grubu tebrik etti ve Judas Priest ile Avrupa turnesine devam etti. Nisan ayında, grup Slayer ile birlikte Kanada'da turneye çıktı. Haziranda verilen dört konserde Machine Head ve Suicide Silence de sahne aldı. 2009 yılı Mayıs ayında on ikinci stüdyo albümleri "Endgame" piyasaya sürüldü. Albüm kimi eleştirmenlerden olumlu yorumlar almıştır. Albümün turnesi ekim ayında başlayıp aralık ayında sona erdi. Bu turnede gruba Machine Head ve Suicide Silence ile birlikte Warbringer da eşlik etti. Grup, Ocak 2010'da Slayer ve Testament ile Amerika turnesine çıkmayı planlıyordu, fakat turne Slayer vokalisti Tom Araya'nın sırtından geçirdiği operasyon nedeniyle ertelendi. Birkaç hafta sonra, son albümde yer alan "Head Crusher", 2010 Grammy Ödüllerine aday gösterildi. Bu grubun sekizinci adaylığı oldu. Mart ayında ise grup 1990 çıkışlı albümleri "Rust in Peace"in 20. yılı şerefine Kuzey Amerika'da turneye çıktı, turnede gruba Testament ve Exodus da eşlik etti. Grup, bu turnede albümü baştan sona çaldı. Bu turne başlamadan hemen önce, David Ellefson sekiz yıllık aradan sonra gruba geri döndü. Ellefson, "Classic Rock" dergisi için verdiği bir röportajda Shawn Drover'ın kendisiyle irtibata geçerek James LoMenzo'nun gruptan ayrılacağını ilettiğini ve "Eğer Dave (Mustaine) ile konuşmak için zaman gerekiyorsa, o zaman bu zaman." dediğini belirtti. Mustaine ve Ellefson, geçmişte yaşadıkları sorunları geçmişte bırakarak yola birlikte devam etme kararı aldılar. Ellefson, bununla ilgili olarak, "Geçen zaman bize şunu fark ettirdi ki; ikimiz de bireysel olarak üretken olmakla birlikte, birlikte olduğumuz zaman Megadeth kesinlikle çok daha güçlü" yorumunu yapmıştır. 2010 yılı ortalarında Megadeth, Metallica, Slayer ve Anthrax birlikte konserler vermek konusunda anlaştılar. Bu konserler Sonisphere Festivali kapsamında çeşitli Avrupa ülkelerinde gerçekleştirildi. Sofya'da verilen konser kaydedildi ve "" ismiyle piyasaya sürüldü. Ertesi sene bu konserler Amerika'da da yapıldı. İlki Kaliforniya'da, ikincisi ise ilkinden kısa bir süre sonra New York'ta gerçekleştirildi. Yılın sonlarına doğru Megadeth ile Slayer, Anthrax ile birlikte "Jägermeister Music Tour" etkinliklerine katıldı. Bu etkinliklerin son konserinde, Slayer'dan Kerry King Megadeth ile sahneye çıkarak "Rattlehead" şarkısını çaldı. Eylül ayında, grubun "Rust in Peace"in 20. yılı şerefine Los Angeles'ta verdiği konser "Rust in Peace Live" adıyla DVD olarak yayınlandı. Ertesi yıl grubun on üçüncü stüdyo albümü "TH1RT3EN" piyasaya sürüldü. Albümde, yeni şarkıların yanı sıra, eski şarkılar da bulunmaktadır. 2010 çıkışlı video oyunu "" için yazılan "Sudden Death", 2011 Grammy Ödülleri'ne aday oldu. "Never Dead", aynı isimli oyun için yapılmış bir şarkıydı. "Youthanasia"nin 2004 kaydında bonus olarak yer alan "New World Order", yine bonus olarak olarak yer alan "Millenium of the Blind" ve "United Abominations"ta bonus olarak yer alan "Black Swan", grubun önceden yazdığı şarkılardır. Grup, albümden "Public Enemy No. 1" ve "Whose Life (Is It Anyways?)" isimli iki tekli çıkardı. Albüm, Billboard 200'e 11. sıradan girdi. "Public Enemy No. 1", "Whose Life (Is It Anyways?)" ve "Sudden Death", Grammy ödüllerine aday gösterildi ancak ödül kazanamadılar. 2012 sonbaharında, "Countdown to Extinction"ın 20. yılı şerefine albümün yeniden yayımlanacağı duyuruldu. Grup da albümü baştan sona çaldığı bir turneye çıktı. Los Angeles'ta, Pomona şehrinde verdikleri konseri kaydeden grup, bunu "" adıyla yayınladı. 2013 itibarıyla yeni albüm çalışmalarına başladılar. Roadrunner ile biten anlaşmalarını yenilemeyen grup, yeni albümleri "Super Collider"i Universal bünyesinde bulunan, Dave Mustaine'nin kendi plak şirketi olan Tradecraft ile çıkarma kararı aldı. Grup, albüm kayıtları esnasında çekilen videoları YouTube hesapları üzerinden yayınlamış, ayrıca "Kingmaker" ve albümle aynı ismi taşıyan "Super Collider" isimli şarkıları da albümü piyasaya sürmeden önce hayranlarıyla buluşturmuştur. 4 Haziran'da piyasaya sürülen albüm, Billboard 200'e 6 numaradan giriş yapmıştır. Fakat bazı eleştirmenler bu albümü beğenmemiş, albüme olumsuz eleştiriler yapmıştır. Müzikal anlamdaki değişim nedeniyle, albümü "Risk" ile karşılaştıranlar da olmuştur. Disturbed ve Device vokalisti David Draiman, "Dance in the Rain" isimli şarkıda konuk vokalist olarak yer almıştır. Ayrıca, Thin Lizzy şarkısı "Cold Sweat"da albümde yeniden yorumlanmıştır. Grup daha sonra albümün turnesine çıkmıştır. Dave Mustaine, grubun sonraki albümleri için 2015 Ocak ayında stüdyoya gireceğini belirtmiştir. 2014'te açıklanan Nielsen SoundScan verilerine göre, grup 1991 ve 2014 yılları arasında sadece ABD'de 9,2 milyon albüm satışı yapmıştır. 2014 itibarıyla dünya genelinde ise 50 milyonu aşkın satış rakamları yakaladığı açıklanmıştır. 25 Kasım 2014'te Chris Broderick ve Shawn Drover, yaptıkları açıklamalarla gruptan ayrıldıklarını bildirmişlerdir. Broderick, "artistik ve müzikal farklılıklar""," Drover ise "kendi müzikal yönelimlerinin peşinden gitmek için" gruptan ayrıldıklarını açıklamışlardır. İkili, Act of Defiance adıyla kendi gruplarını kurdular. Bu ikilinin yerine kimlerin geleceği resmî olarak açıklanmadan önce, grubun yeni albüm kayıtları için Lamb of God bateristi Chris Adler ve Angra gitaristi Kiko Loureiro ile çalışacağı söylenmekteydi. 29 Mart'ta, Adler'ın sadece albüm kayıtlarında konuk baterist olarak yer alacağı açıklandı. 2 Nisan'da ise, Loureiro'nun grubun yeni gitaristi olduğu duyuruldu. İlerleyen aylarda, Adler'ın gruba Kuzey Amerika turnesinde de eşlik edeceği duyurulmuş böylece grubun kadrosu netleşmiştir. Bu kadroyla yeni albüm çalışmalarına devam eden grup, 22 Ocak 2016 tarihinde "Dystopia" isimli albümü piyasaya sürdü. Grubun hayranlarınca beğenildiği belirtilen eski tarzına dönüş yaptığı belirtilen albüm, olumlu tepkiler aldı. Albümün turnesine çıkan grup, turnenin Kuzey Amerika ayağında Suicidal Tendencies, Children of Bodom ve Havok ile birlikte sahne aldı. Daha sonra Lamb of God ile turneye çıkacağı için yerine geçici olarak Dirk Verbeuren'i öneren Chris Adler'ın gruptan tamamen ayrıldığı, yerine geçici olarak alınan Verbeuren'in ise tam zamanlı olarak gruba katıldığı açıklandı. Bu değişikliğin ardından yoluna devam eden grup, aynı yılın Eylül ve Ekim aylarında bir Amerika turnesi daha ayarladı. Suicidal Tendencies, Amon Amarth, Metal Church ve Butcher Babies bu turnede gruba eşlik etti. 2017 yılında grup, son albümleriyle aynı adı taşıyan şarkıları "Dystopia" ile Grammy ödüllerinde En İyi Metal Performansı kategorisinde Grammy ödülü aldı. Bu grubun on üçüncü adaylığı idi ve ilk kez kazanmış oldular. Grup güncel kadrosu ile ödül gecesine katılırken, stüdyo kayıtlarında grupla yer alan Chris Adler ise gecede yer almadı. Ödüller sırasında performans sergileyen grup, Megadeth sahneye çıkarken Metallica'nın "Master of Puppets" şarkısını çaldı, bu da grubun hayranlarının tepkisine neden oldu. Grup, 2017 sonbaharında Scorpions'ın turnesine eşlik etti. Bu turnenin öncesinde, Mustaine bir röportajında, grubun 2017'nin sonlarına doğru tekrardan stüdyoya gireceğini ve yeni albümle ilgili çalışmalar yapacaklarını açıkladı. Bir süre sonra ise kişisel Twitter hesabından, yeni albümle ilgili fikirler toplamaya çalıştığını ama stüdyoya 2018 ortalarında girip albümü de 2019'da çıkarmayı düşündüğünü belirtti. 6 Nisan 2018 tarihinde, grup ilk albümleri "Killing Is My Business... and Business Is Good!"u yeniden yayınlanacağını duyurdu. Albümde şarkıların yeniden kaydedilmiş versiyonları, "These Boots" şarkısının sözlerinin Lee Hazlewood'a göre uyarlanmış yeni bir versiyonu ve bununla birlikte grubun Alice Cooper ile turnedeyken kaydedilmiş bazı canlı performansların da yer aldığı bonus disklerin olacağı açıklandı. Albüm, "Killing Is My Business... and Business Is Good! - The Final Kill" adıyla 8 Haziran 2018 tarihinde yayınlandı. 2018'in sonlarına doğru, grup 2019 yılında yapacakları "MegaCruise" adlı bir etkinliği duyurdu. Pasifik Okyanusunda bir gemide çeşitli grupların da katılıp konserler vereceği bu etkinlik Ekim ayı için planlandı. Burada sahne alacak gruplar arasında; Anthrax, Testament, Overkill, Corrosion of Conformity, Queensrÿche, Armored Saint, Metal Church, Suicidal Tendencies, DragonForce, Doro, John 5, Sacred Reich, Death Angel ve Toothgrinder de bulunuyordu. Mustaine sağlık problemleri nedeniyle etkinliğe katılamadı, bu nedenle Megadeth de sahneye çıkamadı. Kısa bir süre sonra, Mustaine kişisel Instagram hesabından bir video paylaşarak yeni albüm haberini verdi. Yeni albümden bir teaser paylaşan grup, albümü 2019 için çıkarmayı düşünüyordu. Albüm için "Dystopia"nın da prodüktörlüğünü yapan Chris Rakestraw ile çalışmalara başladı. Fakat bu planlar, Mustaine'in yakalandığı gırtlak kanseri nedeniyle ertelenmek zorunda kaldı. Grup Ozzy Osbourne ile turneye çıkmayı düşünüyordu fakat Mustaine'in sağlık durumu nedeniyle önce turne ertelendi, ardından da grubun yerini Marilyn Manson'ın alacağı açıklandı. Grubun kalan üyeleri, Mustaine'in tedavisi sürecinde yeni albüm ile ilgili çalışmalar yapmaya devam etti. Mustaine, birkaç ay sonra kanseri tamamen atlattığını açıkladı. Ağustos 2019'da, grubun Five Finger Death Punch ile 2020 başında Avrupa turnesine çıkacağı açıklandı. Ayrıca yazın da Lamb of God ile birlikte, Trivium ve In Flames'in de katılacağı bir Kuzey Amerika turnesine çıkacakları duyuruldu. Dave Mustaine'in iyileşmesinin ardından 2020 başında konserlere tekrar başlayan grup, Şubat ayında konserlerini sonlandırarak yeni albüm çalışmalarına başladı. Meksika'da bir festivalde sahne alacakları duyurulsa da, Çin'de başlayan koronavirüs pandemisi nedeniyle grup konseri iptal etme kararı aldı. Megadeth, "oldukça geniş" ve "sadık" bir hayran kitlesine sahip bir grup olarak tanındığı vurgulanmakla birlikte, buna zıt olarak pek çok kesim tarafından da eleştirilen bir grup olmuştur. Bu eleştiriler ağırlıklı olarak Dave Mustaine'in bazı açıklamalarına yönelik olsa da, grup da bundan payını aldı. Bu açıklamalar ise genel itibarıyla Mustaine ile Metallica arasındaki meselelerden kaynaklanmaktaydı. Özellikle Metallica'nın kendi içinde sorunlar yaşadığı dönemleri anlatan belgesel film "Some Kind of Monster"da," Lars Ulrich ile konuştuğu bir sahnede bu konularla ilgili içinde biriktirdiklerini paylaşmıştır."" 1988 yılında Kuzey İrlanda'da Antrim kasabasında verilen bir konser sırasında, "Anarchy in the U.K." parçasını çalmadan önce, Dave Mustaine bu şarkıyı "İrlanda'nın İrlandalılara verilmesine" ithafen çalacaklarını anons etti. Mustaine'in bu sözleri konser alanındaki Katolikler ile Protestanlar arasında bir gerilim yaşanmasına neden oldu. Olaylar nedeniyle, grup kurşun geçirmez bir otobüsle Dublin'e dönmek zorunda kaldı. Bu olay, grubun bir sonraki albümü "Rust in Peace"de yer alan "Holy Wars... The Punishment Due" şarkısına da ilham kaynağı olmuştur. Yanlış anlaşılan ve üzerinde tartışmalar dönen bazı şarkı sözleri de grup için bazı sorunlar yarattı. MTV, 1988 yılında "In My Darkest Hour" klibini intihara teşvik ettiği gerekçesiyle yasakladı. Aynı albümde yer alan "Hook in Mouth" da, sözleri nedeniyle PMRC tarafından hedef alındı. Grubun 1994 yılında yayınlanan "Youthanasia" albümünde yer alan "A Tout le Monde" da, aynı gerekçeyle kanal tarafından yasaklandı. Mustaine, şarkıyı sevdiklerine son sözlerini söyleyen, ölmek üzere olan bir adamı düşünerek oluşturduklarını belirtse de şarkı yasaklandı. Gene Mustaine'e göre, MTV, "Skin O' My Teeth" ile "Symphony of Destruction" şarkılarının kliplerini de "biraz sert" olarak yorumlamış ve bu nedenle yayınlamamıştı. Grubun 2001 yılında çıktığı dünya turnesi kapsamında Malezya'da vermeyi planladığı bir konser de Malezya devlet yetkililerince iptal edildi. Sebep olarak ise grubun sahip olduğu olumsuz imaj ve yaptığı müzik gösterildi. Yetkililer grubun maskotu Vic Rattlehead'i işaret etti ve grubun sahneye çıkması hâlinde tutuklanacaklarını söyledi. Mustaine, buna cevap olarak: "Malezya hükûmetini ne yapmaya çalıştığını haklı buluyorum. Bu, ülkedeki gençleri korumak için takdire şayan bir şey. Ama bu sadece hükûmetin probleme karşı olan umursamazlığını ve ilgisizliğini gösteriyor." demiştir. Neredeyse kariyerini bitirecek olan kol sakatlığını atlattıktan sonra, 2003 yılında Dave Mustaine born-again hristiyan oldu. Bu nedenle de "Anarchy in the U.K.", "The Conjuring" ve "Bad Omen" gibi şarkıları konserlerinde çalmayacağını açıkladı. Mayıs 2005'te, Mustaine grubun İsrail ve Yunanistan'daki konserlerinin organizatörlerini konserleri iptal etmekle tehdit etti. Sebebi ise bu konserlerde yer alacak Rotting Christ ve Dissection gibi grupların Hristiyanlık karşıtı inançlarıydı. Bu nedenle bu gruplar konser takviminden çıkarıldı. Bunlara rağmen, grup ya da Mustaine aleyhine şarkıları veyahut söylemleri nedeniyle herhangi bir dava açılmamıştır. Bu nedenle, grubun Ozzy Osbourne gibi hakkında açılan davalar nedeniyle "kötü şöhretli" olmadığı yorumları yapılmaktadır. Megadeth'in müziğinin asıl etkilendiği tarz klasik heavy metal ile birlikte New Wave of British Heavy Metal (NWOBHM) olduğu belirtilmektedir. İlk gruptan örnek olarak UFO, Black Sabbath ve Budgie verilebilirken, ikinci gruptan ise bu türün öncülerinden kabul edilen Iron Maiden, Judas Priest, Diamond Head, Venom ve Motörhead örnek verilir. Bunun yanı sıra Sex Pistols ve Ramones'un da Megadeth'in müziğinde duyulabildiği söylenmektedir. Bunun dışında; AC/DC, Led Zeppelin ve Scorpions gibi hard rock grupları da Megadeth'in gitar işçiliğinde etkili olduğu ileri sürülen gruplardır. Özellikle NWOBHM akımının "enstrümental yaratıcılığı" ile hardcore punkın saldırgan tarzını bir araya getirdiği belirtilen grubun müziğinde, yer yer Black Flag, Dead Kennedys ve Misfits gibi Amerikan post punk grupların da etkisinin duyulduğu söylenir. Megadeth'in yaptığı müzik için, "karanlık" tanımı da sıkça kullanılır. Bu "karanlık" ve "enerjik" müzik, dinî ve politik riyakârlığı, yabancılaşmayı ve var olan boşluğu kasvetli lirik temalarla anlatmak için kullanılır. Grubun müziği tarz olarak sert bulunmaktadır, bu sertliğin Dave Mustaine'in özgün sesiyle birleşerek karakteristik bir heavy metal tarzı oluşturduğu belirtilmektedir. Mustaine, The Beatles ve David Bowie'yi de kendisini etkileyen kişi ve gruplar arasında saymaktadır. Megadeth, genel olarak toplumsal meseleler üzerine şarkılar yapan bir grup olmuştur. Sosyal, ekonomik, siyasî ve çevresel problemler üzerinde duran grup, kimi zaman da bireysel konular üzerine şarkılar yapmıştır. "In My Darkest Hour", Mustaine'in yalnızlık ile ilgili olarak yazdığı bir şarkı olup, ikinci gruba bir örnek teşkil eder. İlk gruba örnek olarak ise; grubun en meşhur albümleri olarak kabul edilen "Peace Sells" (albümle aynı adı taşıyan parça), "Rust in Peace" ("Hangar 18") ve "Countdown to Extinction" ("Architecture of Aggression") albümlerinden çeşitli şarkılar örnek verilebilir. Bunlarla birlikte, ölüm teması da birçok grup gibi Megadeth'in de işlediği bir tema olup "A Tout le Monde" gibi bazı şarkılarda kendine yer bulmuştur. Grubun kurulduğu dönemdeki ulusal ve uluslararası meseleler de grubun müziğinin kaynakları arasında sayılabilir. Özellikle de grubun ilk kurulduğu dönemin ABD başkanlarından Ronald Reagan'ın agresif yabancı politikasının ve o dönem dünya genelinde yavaş yavaş görülmeye başlanan küresel güvensizliğin de grubun müziğine ilham kaynağı olduğu ileri sürülmektedir. Kendisiyle benzer türde müzik yapan diğer gruplardan farklı olarak, askeri-endüstriyel meselelerden sansüre, çevresel çöküşten etnik iç savaşa çeşitli konularda en politik sözleri yazan grup oldukları ifade edilmektedir. Öyle ki, grubun adı bile aslında bu dönemden kaynağını almaktadır. Dönemin Kaliforniya senatörü Alan Cranston'ın, süper güçler ABD ve SSCB'nin nükleer silahlarına istinaden söylemiş olduğu "Arsenals of a Megadeath" tabirinin, grubun da adının esin kaynağı olduğu Mustaine tarafından dile getirilmiştir. Megadeth'in müziğine etkisi olan bir diğer unsur da grubun değişen üyeleri olarak görülmektedir. Dave Mustaine ve David Ellefson, grubun kurucu üyeleri olup grupta değişmeden kalan üyelerdir. Grubun ilk albümünde Mustaine ve Ellefson ile birlikte yer alan Chris Poland ve Gar Samuelson, gruba katılmadan önce ağırlıklı olarak caz müzik ile uğraşıyorlardı, bu yüzden Megadeth'te bulundukları iki albümde de yer yer caz esintileri olduğu iddia edilir. Grubun müziğindeki bu etki, Poland ve Samuelson'ın ayrılması ile birlikte son bulduğu, Marty Friedman'ın katılımı ile birlikte grubun müziğinde tekniğin daha ön plana çıkmaya başladığı belirtilir. Friedman, gruba katılmadan önce Jason Becker ile birlikte yer aldığı Cacophony'de de tekniği ile dikkat çektiği söylenen bir isimdi. Grubun, Friedman ile birlikte müziğinin teknik kısmına biraz daha önem verdiği söylenmektedir. Megadeth'in müziğinin çok büyük bir kısmının mimarının Dave Mustaine olduğu belirtilmektedir. Bu nedenle grubun müziğinde Mustaine'in yaşadıklarının da önemli bir yer tuttuğu iddia edilmektedir. Özellikle Mustaine'in Metallica ile ilişkisi müziğinin de önemli kaynaklarından birini oluşturduğu, hatta grubu kurmasının da esas sebebinin, "Metallica'nın müziğinden daha yeni ve daha aşırı bir müzik" yapmak olduğu ileri sürülmektedir. Bununla birlikte, Metallica'dan daha keskin bir enstrümental performans ve speed metale daha yakın bir tarz, Mustaine'in yapmak istediği şey olarak tanımlanmaktadır. Mustaine'nin, Metallica'dan "daha hızlı, daha sıkı, daha sert ve daha iyi" olmak istediği, grubu da o amaçla kurduğu söylenmektedir. Onun bu mücadelesinin, Megadeth'in thrash metal türünün bilinen, albümleri en çok satan ve ilham kaynağı olan gruplarından biri olmasını sağladığı belirtilmektedir. Mustaine'in bu mücadeleci olduğu belirtilen yapısına rağmen, müziğinde en çok etkilendiği gruplardan birisinin de yine Metallica olduğu iddia edilmektedir. Grubun 1999 yılında çıkardığı "Risk" albümü, Metallica bateristi Lars Ulrich'in Megadeth'in müziğinde risk alması gerektiğini dile getirmesinin ardından çıkarılmıştır. Grup da bu albümünde alışıldık tarzından uzak, deneysel olarak tanımlanan bir performans ortaya koymuş fakat hayranlarının tepkisiyle karşılaşmıştır. Mustaine, bir röportajında şarkı yazımının bir "riff" ile başladığını söylemiştir. Buna göre bu "riff", üzerinde yapılan dokunuşlar ile şarkının merkezi hâline gelir. Şarkı ayrı ayrı parçalar hâlinde oluşturulur ve sonradan bu parçalar anlamlı bir bütün oluşturacak şekilde bir araya gelir. Shawn Drover, bir röportajında Dave Mustaine'in yıllar içerisinde birçok riff kaydettiğini ve yeni şarkıların bir kısmının bu kayıtlar baz alınarak oluşturulduğunu belirtmiştir. David Ellefson ise grubun sıklıkla yeni materyal ürettiğini ve yeni bir kayıt sürecinin grubun stüdyoya girip konsept, yönelim, görsel içerik ve şarkı isimleri gibi konularda fikir teatisi yaparak başladığını açıklamıştır.. Grup öncelikle müzikal altyapıyı oluşturmayı, sözleri ise daha sonra yazmayı tercih etmektedir. Mustaine, şarkı sözlerinde genel olarak edebiyattan, özellikle de George Orwell'in romanlarından ilham aldığını belirtmektedir. Orwell'in "1984" romanından çok etkilendiğini belirten Mustaine, bunun üzerine birçok şarkı yazdığını vurgulamıştır. Megadeth; Metallica, Slayer ve Anthrax ile birlikte thrash metalin büyük dörtlüsü (The Big Four) olarak tanındı. Bu dörtlünün, thrash metalin kitlelere yayılmasına katkıda bulunduğu ve bu türün tarzını de belirleyen gruplardan oldukları iddia edilir. Klasik heavy metali speed metal ile birleştirerek hem bu iki türe farklı bir soluk getirdikleri, hem de thrash metal gibi bir türü oluşturduğu vurgulanmaktadır. Bununla birlikte, kurulduğu günden bugüne 38 milyonu aşkın bir satış rakamına ulaşarak 1980'lerin yer altı metal dünyasından gelip dünya çapında bir şöhrete ulaştıkları söylenmektedir. Rock ve metal dergisi "Loudwire", grubu tüm zamanların en iyi üçüncü metal grubu olarak seçmiş, grubun "tahrik edici sözlerini ve akıl oynatıcı ustalığını" övmüştür. Billboard dergisi de grubun ikinci albümü "Peace Sells... But Who's Buying?"i "thrash akımının dönüm noktası" olarak değerlendirmiş, MTV ise grubun ilk albümlerinin teknik düzeyine vurgu yaparak grubun metal müzik için bir ilham kaynağı olduğunu belirtmiştir. Grubun yaptığı müzik ve ürettiği görsel içerikler, birçok günümüz thrash metal grubunu da etkilemiştir. Grupla birlikte turlayan Warbringer üyeleri, grubu "heavy metalin en etkileyici gruplarından biri" olarak tanımlarken, Dave Mustaine de bir röportajında Children of Bodom, Toxic Holocaust ve Striker gibi grupların, kendi tarzlarından etkilendiğini düşündüğünü ve o grupların tarzlarını beğendiğini dile getirmiştir. Bavyera Bavyera () ya da resmî ismiyle Özgür Bavyera Devleti () Almanya'nın güneydoğusunda bir eyalet. Yüzölçümü bakımından Almanya'nın en büyük eyaletidir. Başkenti Münih'tir. Diğer önemli kentleri ise Augsburg, Nürnberg, Regensburg, Ingolstadt, Bamberg ve Würzburg'dur. Batıda Baden-Württemberg ve Hessen eyaletleri, kuzeyde Türingiya ve Saksonya eyaletleri, doğuda Çek Cumhuriyeti, güney ve güneybatıda Avusturya ile çevrilidir. Bölgenin bilinen ilk halkı Keltlerdi. M.Ö. 10'dan sonra Keltler kuzeydeki Töton kavimleri ile güneydeki Romalıların arasında sıkışmaya başladı. Romalılar bölgenin güneyini Raetia ve Noricum olarak ikiye böldüler ve Tötonların akınlarını önlemek için kuzey sınırı boyunca kaleler kurdular. Güneyde Augusta Vindelicorum (Augsburg), Cambodunum (Kempten), Castra Batava (Passau), Castra Regina (Regensburg) gibi giderek gelişen Roma kolonileri kuruldu. 5. yüzyıldaki sürekli Germen saldırıları sonucundaki bölgedeki Roma etkisi silindi. Zamanla Elbe yöresinden, Bohemya, Moravya ve Macaristan'dan gelip bölgeye yerleşen kabileler Keltler ve Romalılarla kaynaştılar. Bölgeye adını veren kavim Baiuvariler (Bavyeralılar) M.S. 500-800 arasında güneye yerleştiler. Bölgenin güneybatı kesimi Almanların, kuzeyi de Franklar'ın ve Thüringenliler'in eline geçti. Bavyera 7. ve 8. yüzyıllarda İrlandalı ve İskoçyalı keşişlerin (Aziz Boniface, Aziz Korbinian, Aziz Emmeram ve Aziz Rupert) çabalarıyla Hristiyanlaştı. 555-758 arasında bölgeyi yöneten Agilolfing ailesinden gelen Frank düklerinin son temsilcisi III. Tassilo, Charlemagne'a yenilince Bavyera, Karolenj İmparatorluğu'na katıldı. 817'de imparatorluğun bölünmesi üzerine, merkezi Regensburg olan Bavyera düklüğü, Doğu Frank toprakları içinde yer aldı. 1180'de Kutsal Roma-Germen imparatoru I. Friedrich (Barbarossa) Bavyera'yı Kont Otto von Wittelsbach'a verdi. Bavyera 1918'e değin bu ailenin yönetiminde kaldı. Wittelsbachlar başlangıçta bugünkü Bavyera'nın yalnızca güneydoğu kesiminde egemendi. Geri kalan topraklar sayısız imparatorluk kentleri (Reichsstadte), manastır mülkleri ve aile malikaneleri biçiminde bölünmüştü. 1214'te Pfalz toprakları Bavyera'ya katıldı.14. ve 15. yüzyıllarda bölünmeler yüzünden dükler güçlerini yitirdiler; sonunda IV. Albrecht Bavyera'yı yeniden birleştirerek Münih'i başkent yaptı. IV. Wilhelm reform hareketine karşı koydu; onun ardılı V. Albrecht döneminde Bavyera koyu bir Katolik bölgesi oldu. I. Maximilian Otuz Yıl Savaşları'nda (1618-1648) Habsburgların yanındab yer aldı ve yeni topraklar ilhak ederek Bavyera'nın konumunu güçlendirdi. Kendisi de elektör unvanını aldı. 18. yüzyılda ülke, İspanya, Avusturya ve Bavyera veraset savaşları nedeniyle harabeye döndü. 1800'de Fransız orduları Münih'i işgal etti. Bavyera ertesi yıl Fransa'nın müttefiki oldu ve Avusturya'nın zararına topraklarını genişletti. Böylece 1806'ya doğru aşağı yukarı bugünkü sınırlarına ulaştı ve krallığa dönüştü. 1813'te Leipzig Çarpışması'ndan kısa bir süre önce Napolyon ile ilişikilerini kesen Bavyera, 1815'te Alman Konfederasyonu'na katıldı. I. Maximilian ve I. Ludwig dönemlerinde sağlam temellere kavuşan Bavyera'da ilk anayasa ilan edilerek parlamento ve yerel yönetim oluşturuldu, vergi reformu gerçekleştirildi. 1848'de bütün Almanya'yı saran ayaklanmalar sırasında Ludwig tahttan çekilerek yerine oğlu II. Maximilian'a bıraktı. II. Maximilian iç reformları sürdürerek güzel sanatları ve bilimsel çalışmaları destekledi. Yerine geçen II. Ludwig, Bismarck'ın yaptığı, Prusya önderliğindeki nir Alman birliğine katılma önerisini reddetti ve 1866'daki Avusturya-Prusya Savaşı'nda Avusturya'nın yanında yer aldı. Prusya'nın kazandığı kolay zafer ve izlediği ılımlı politika, Bavyera'yı 1870-1871 Fransız-Alman Savaşı'nda Prusya'yı desteklemeye ve daha sonra Prusya kralı I. Wilhelm'in yönetimi altında Alman İmparatorluğu'nun kurulması çalışmalarına katılmaya yöneltti. Bavyera, 1871 Alman Anayasası uyarınca diplomasi, ordu, demiryolu ve posta hizmetleri alanında özerk kalmakla birlikte, genelde Alman İmparatorluğu'nun yönetimi altına girdi. I. Dünya Savaşı sonunda Kral III. Ludwig çekilmek zorunda bırakıldı ve cumhuriyet ilan edildi. Bundan sonraki beş yıl sürekli karışıklıklarla geçti. 1919'da sosyalist önder Kurt Eisner öldürüldü ve kısa ömürlü bir Sovyet cumhuriyeti kuruldu. 1920 ve 1921'de sağ darbeler oldu; 1923'te Adolf Hitler ve General Erich Ludendorff Münih'te başarısız bir darbe girişiminde bulundular. II. Dünya Savaşı'ndan sonra Bavyera, Almanya'nın ABD işgali altındaki bölgesinde kaldı. Pfalz bölgesi yeni oluşturulan Renanya-Palatina eyaletine bağlandı. 1948 Anayasası ("Grundgesetz") ile Bavyera, Almanya'nın bir eyaleti oldu. Bavyera yüksek platolardan ve orta yükseklikte dağlardan oluşmuş bir bölgedir. Kuzeybatısında Spessart'ın ağaçlıklı kumtaşı tepeleri, kuzeyinde yüksek platolar ve bazalt tepecikler yer alır. Kuzeybatı kesimi, Ren Irmağıyla birleşen Main Irmağının akaçlama alanıdır.Güneydoğusunda değişik topografik özellikler görülür. Schwaben-Franken bölgesinde katmanlaşmış topraklar, kabuklu kireçtaşı ve kırmızı marn toprakları, Franken-Rednitz Havzasında da tepelikler görülür. Bavyera'yı kuzey ve güneye ayıran Tuna boyunca Franken Jura'sının kireçtaşlı dağları uzanır. Bavyera'nın doğusunda Çek Cumhuriyeti sınırında Bohemya Ormanı ("Böhmerwald"), kuzeyinde ise Franken Ormanı ("Frankenwald") bulunur. Tuna'nın güneyi, Münih'i de içine alan bir platodur. Daha güneyde Bavyera Alpleri uzanır. Alpler'in Bavyera bölümü 1.000 m'yi geçen ormanlık tepelerden oluşur. Bu tepelerin arkasına dik sırtlar ve platolar (batıda Allgau Alpleri, doğuda Berchtesgaden Alpleri) yükselir. Bavyera Alpleri'nin en yüksek noktası Wetterstein Dağları'ndaki Zugspitze'dir (2.962 m). Zugspitze aynı zamanda Federal Almanya'nın da en yüksek noktasıdır. Bavyera'da Aşağı Main Vadisi gibi bazı yerler dışında Orta Avrupa için sert sayılabilecek bir kara iklimi görülür. 1946'daki eyalet yasasına göre Bavyera, demokratik parlamenter kurumları olan özerk bir eyalettir ("Freistaat"). Üyeleri dört yılda bir doğrudan seçimle belirlenen eyalet meclisi ("Landtag"), kendi içinde bir başbakan ve bir kabine seçer. Ayrıca ekonomik, toplumsal, kültürel ve dinsel örgütlerin temsilcilerinden oluşan bir senato vardır. 1962 yılından günümüze kadar Hristiyan Sosyal Birlik CSU Partisi Bavyera Eyalet meclisinde milletvekillerin %50 çoğunluğunu korumuştur. Eyalet başkanı 17 Temmuz 1993'ten 8 Ekim'e kadar Edmund Stoiber (CSU). 8 Ekim 2007'den beri Stoiber'in dönemindeki Bavyera İçişleri Bakanı Günther Beckstein Eyalet Başkanı olarak seçilmiştir. Günümüzde eyaletin güneydoğusunda eski Bavyeralılar, güneybatsında Bavyera-Schwaben kökenliler ve kuzeyde Frank kökenliler yaşar. Geleneksel farklılıklar köylerde varlığını sürdürmektedir. Eski Frank köyleri oldukça büyük ev kümelerinden oluşmuştur. Tarlalar ise dar ve uzun şeritler biçiminde sıralanmıştır. Evlerin bazısı kumtaşından, bazısı da taş ve ahşaptan yapılmıştır. Bazı yörelerde taş döşemeli sıra evlere de rastlanır. Eski Bavyera ve Schwaben'de hem kümelenmiş, hem de tek bir sokaktan oluşan köyler vardır. Buralardaki evlerin döşemeleri genelde ahşaptandır. Kentler daha da belirgin farklılıklar gösterir. Schwaben'de ve özellikle Frankların bulunduğu yörelerde toprak sahiplerince kurulmuş çok sayıda kasaba vardır; bunların çoğu hiç büyümeden kaldıkları için cüce kasabalar olarak bilinir. Surların koruduğu toplu evlerden oluşan bu ortaçağ kasabaları, özellikle Rothenburg, Nördlingen, Dinkelsbühl ile Nürnberg ve Regensburg'un bazı kesimlerinde, ince işlemeli kiliseler, kamu binaları ve evleriyle turistlerin her zaman ilgisini çeken yerlerdir. Bavyeraca (Alm. "Bairisch") adında bir Almanca lehçesi konuşulur. Savaş sonrası Bavyera'ya çok sayıda Protestan'ın yerleşmesiyle dinsel bileşimde büyük değişiklikler olmuştur. Çoğunluğu oluşturan Katoliklerin Münih-Freising, Augsburg, Regensburg, Passau, Bamberg, Eichstätt ve Würzburg'da piskoposlukları vardır. Bavyera halkının hemen hemen yarısı, nüfusu az olan kentlerde yaşamaktadır. Münih, Bavyera'nın en büyük, Almanya'nın üçüncü büyük kentidir. II. Dünya Savaşı'ndan sonra Bavyera'ya, Sudetenland'dan ve Almanların uzun yıllardan beri yaşadığı Doğu Avrupa'dan büyük bir göçmen akını olmuştur. Bavyera'nın bugünkü nüfusunun yaklaşık beşte birini bu göçmenler oluşturmaktadır. 1960'lardan sonra da Güney Avrupa'dan büyük bir göçmen akını görülmüştür. Brandenburg Brandenburg, Almanya'nın kuzeydoğusunda bulunan bir eyalet. Başkenti Potsdam'tır. Diğer önemli kentleri ise Cottbus, Brandenburg an der Havel, Frankfurt (Oder) ve Oranienburg'dir. 1050 yılık tarihi olan Brandenburg/Havel şehri üç bölümden oluşmaktadır. Altestadt (Eski Şehir), Neuestadt (Yeni Şehir) ve Dominsel (Katedral adası). Eski ve Yeni Şehir Havel tarafından ikiye ayrılır. Neustadt (Yeni Şehir) bölümünde bulunan ve 1401 yılında inşa edilen St. Kaharinen Kilisesi buna etkileyici bir örnektir. Altestadt (Eski Şehir) kısmında bulunan St. Gotthardt Kilisesi de St. Katharinen Kilisesinden sonra inşa edilmiştir. Bunların inşaasında tuğla kullanılmıştır. Belediye binasının önünde de taştan yapılmış bir Roland vardır. 15. yüzyılda şehrin simgesi olarak dikilen heykel 5 metreden daha yüksektir. Şehrin asıl merkezi olan Katedral adası (Dominsel) Brandenburg'un Katedral St. Peter ve Paul'a ait en eski binası bulunur. Şehir içerisinde 400'ün üzerinde anıt değerinde bina vardır ve Brandenburg şehri Brandenburg eyaletinin en fazla anıtı ve tarihi binası olan şehridir. Şehir içindeki tarihi binalarin yarısından fazlası yeniden inşa ya da restore edilmektedir. Bach ünlü Brandenburg konçertolarını burada bestelemiştir. Brandenburg on dört kırsal bölgeye bölünür ("Landkreise"), ve dört şehir bölgelerine ("kreisfreie Städte"), Brandenburg'da ziyaret etmek için çeşitli ve ilginç müzeler vardır. Örneğin; Endüstri Müzesi, Katedral Müzesi, Kriminal ve İşkence Müzesi, Nostalji Müzesi. Brandenburg çevresini keşfetmek için bisiklet, kano ya da yelkenli tekne kiralanabilir. Şehri degişik açılardan görüp tanımak için en çok bilinen Havel çevre turu yapılabilir. Ana havalimanı Berlin Schönefeld Havalimanı Dır. Brandenburg şehrinin manzarasını başlıca Havel (gol ve su kolarından oluşur) oluşturmaktadır. Ormanlar, çimenler ve irili ufaklı göller sizi spor yapmaya ve dinlenmeye davet eder. Kış fazla fırsat sunmamasına rağmen donmuş göllerin üzerinde paten ya da Marienberg (Dağ) kızakla kayabilirsiniz. Sıcak havalarda seçmesi güç olan; yelken açabilir, motorbot kullanabilir ya da kayıkla kürek çekebilir, oltayla balık tutabilir ya da yüzebilirsiniz. Brandenburg içindeki ve dışındaki göller sadece su sporları için çekici değildir, ayrıca çekici göl kıyıları sizi dinlenmeye davet eder. Tabii ki yürüyüş yapmak ve bisiklet sürmek isteyenlere de güzel yerler ve olanaklar vardır. At binicileri ve hava sporları yapanlar da yeterli koşullar bulabilmektedir. Golf yapanlar için de yakındaki golf sahasına gidebilirler. Bremen (eyalet) Bremen, Almanya'nın eyaletlerinden birisidir. Almanya'nın Kuzeyinde bulunur. Bremen mızıkacıları eyaletin simgesidir. Ayrıca eyaletin futbol takımı olan Werder Bremen Alman 1.ligi Bundesliga'da boy göstermektedir. Bremen eyaleti iki ayrı parçayı içerir. Bremen resmi olarak eyaletin başşehridir ("Stadtgemeinde Bremen") ve diğer şehir ise Bremerhaven ("Stadt Bremerhaven")dir. Her ikisi de Weser nehrinde konumlanır. Bremerhaven daha çok akıntı yönündedir ve Kuzey Denizi limanı (Bremen Limanı) olarak hizmet verir. Her ikişehir de Aşağı Saksonya'nın eyaleti ("Niedersachsen") tarafından tamamiyle kuşatılır. Dr. Henning Scherf (SPD) Belediye ve Senato başkanı olarak SPD-CDU büyük koalisyonundadır. Söz verdiği gibi yasama dönemi yarısından sonra istifa etti. Şimdi 8 Kasım, 2005 yılından beri yeni Belediye ve Senato Başkanı Jens Böhrnsen dir. Bremen eyalet seçimleri 13 Mayıs 2007 yılında yapıldı. Aşağı Saksonya Aşağı Saksonya (), kuzeybatı Almanya'da başkenti Hannover olan bir eyalettir. Diğer önemli kentleri ise, Wolfsburg, Salzgitter, Celle, Goslar, Göttingen, Osnabrück ve Braunschweig'tir. Yüksek Almanca'nın () konuşulduğu bölgelerden biridir. Aşağı Saksonya, kuzeyde Kuzey Denizi ve Elbe ırmağıyla sınırlanıyor. Eyaletin içinde sadece Bremen ve Bremen limanı özgür şehir eyaleti olarak Hannover hükûmetinden bağımsızdır. Aşağı Saksonya'nın güneydoğusunda Almanya'nın en kuzey dağ bölgesi Harz Dağlarının batı bölgesi bulunuyor. Aşağı Saksonya 'nın en yüksek dağı yüksekliği 970 metre olan Harz´daki Wurmbergi'dir. Harz-Dağlarının en yüksek dağı, Brocken, Aşağı Saksonya ve Saksonya-Anhalt sınır bölgesinde bulunur. Ayrıca eyalet içerisinde 10 adet kentsel bölge vardır. Bunlar; Saarland Saarland, Almanya'nın güneybatısında yer alan bir eyalettir. Başkenti Saarbrücken'dir. Kuzeyinde ve doğusunda Renanya-Palatina, güneyinde Fransa ve batısında Lüksemburg ile çevrilidir. Nüfusu 31 Ağustos 2013 itibarı ile 992.000´dir. II. Dünya Savaşı sonrasında 1949 yılına kadar kendi içinde bağımsız ancak ekonomi ve savunma açısından ayrıca dışa karşı temsilen Fransa'ya bağlı kaldı. Ardından yarı bağımsız oldu. Bu süreçte kömür işletmeleri Fransa tarafından kontrol edilmeye devam ediyordu. Para birimi Saar Frangı da Fransız Frangı'na endeksliydi. 1957'de yapılan referandumdan çıkan % 67,7'lik birleşelim oyuyla Federal Almanya Cumhuriyeti'ne katılarak bu ülkenin onuncu eyaleti oldu. Saarland'a neredeyse tamamen Almanca konuşan halktan oluşmasına ve eyalette Alman kültürünün egemen olmasına rağmen mutfaktan sanata pek çok alanda Fransa ve Fransızca'nın izlerine rastlamak mümkündür. Eyalet 6 ilden oluşmaktadır: Nüfusu bir milyonun altında olan Saarland'da ulusal ve uluslararası bilinen birçok firma vardır. Ulaşım sorunu olmadığından bu firmalar Saarland'ın her yerine dağılmıştır. Amerikalı otomobil üreticisi Ford'un Saarlouis şehrinde 6.500 kişinin çalıştığı büyük bir fabrikası bulunmaktadır. Bunun dışında Bosch, Villeroy & Boch, Michelin, Ludwig Schokolade, ZF Friedrichshafen, Dillinger Hütte (Dillingen Demir Çelik Fabrikası), Saarstahl (Saar Demir Çelik Fabrikası), Nestlé Wagner'nin fabrikaları bulunmaktadır. Eyalette Saarland Teknik ve Ekonomi Yüksekokulu ve Saarland Üniversitesi yükseköğrenim hizmeti vermektedir. Saarland Üniversitesi'nin tıp bölümü (Homburg'ta) dışında kalan diğer bölümleri Saarbrücken'daki yerleşkesinde bulunmaktadır. Saksonya Saksonya (; Yukarı Sorpça: Swobodny stat Sakska, Aşağı Sorpça: Zwězkowy kraj Sakska), Almanya'nın doğusunda yer alan eyaletidir. Çek Cumhuriyeti sınırına yakındır. Kuzeyde Brandenburg ve Berlin, güneyde Bavyera ile komşudur. Başkenti Dresden'dir. Diğer önemli kentleri ise Leipzig, Chemnitz, Zwickau, Görlitz, Plauen ve Bautzen'dir. Genel olarak yöreye özgü şive olan "Sächsisch" konuşulur. Saksonya üç bölgeye bölünür Direktionsbezirke — Chemnitz (bölgesi), Dresden (bölgesi), Leipzig (bölgesi) — 10 ilçeye ayrılır: Stanislaw Tillich (CDU) Saksonya-Anhalt Saksonya-Anhalt (, Aşağı Almanca: "Sassen-Anhalt") Almanya Federal Cumhuriyeti'ni oluşturan 16 eyâletten biridir. Başkenti Magdeburg, en büyük kenti ise Halle'dir. Doğusunda Brandenburg eyaleti, güneyinde Türingiya ve Saksonya eyaletleri, batısında ise Aşağı Saksonya eyaleti ile komşudur. Saksonya-Anhalt eyalet sınırları içerisinde 5 tane UNESCO-Dünya mirası'na alınmış yer veya yapı bulunmaktadır: tarihi Quedlinburg şehri, Eisleben ve Wittenberg'de Lutherhaus, Dessau'daki Bauhaus ve çevresi ile Dessau-Wörlitz'teki Bahçe Krallığı. Elbe nehri Almanya'nın en kuzeyindeki bağlık bölgesi, Saale ve Unstrut yamaçlarında başlayıp Halle ve Bitterfeld dolaylarındaki sanayi bölgeleri üzerinden geçerek kuzeyde Altmarkt’a kadar 300 kilometre uzunluğunda bir yol alır. Magdeburg Ovası’nda ve Harz bölgesi önündeki topraklar Almanya’nın en verimli arazilerindendir. Bu topraklarda bugün de hububat, şeker pancarı, patates, sebze ve meyve yetiştiriciliğine devam edilmektedir. Goitzsche (2500 ha), Geiseltalsee (1840 ha), Gremminer See (544 ha), Arendsee (514 ha), Concordiasee (350 ha), Wallendorfer See (338 ha), Raßnitzer See (310 ha), Süßer See (238 ha), Bergwitzsee (172 ha), Barleber See (100 ha), Hufeisensee (70 ha), Neustädter See (Magdeburg) (60 ha) Mulde baraj gölü, Rappbode-Baraj, Baraj- Kelbra,Wipperbaraj Saksonya-Anhalt 11 ilçe ve 3 büyük sehirdan oluşmaktadır. Hem siyaset hem de sanayi merkezi olan (231.450 nüfuslu) Magdeburg, aynı zamanda önemli bir iç liman kentidir. Bu eski piskoposluk kenti katedrali ile uzun bir geçmişe dayanır. 34.294 nüfuslu Naumburg da, Orta Almanya’nın en güzel pazar meydanlarından biri, geç Roma üslubundaki katedrali ve on iki hayır sahibi kurucusunun adam boyundaki heykelleri ile tarihi görünümler sergiler. Bir başka tarihi kent ise 42.605 nüfuslu Halberstadt’tır. Quedlinburg’un (28.424 nüfuslu) tarihi kent merkezi sarayı, vakıf kilisesi ve katedral hazinesi ile UNESCO- Dünya Kültür Mirası listesine alınmıştır. Diğer önemli kentler Harz bölgesinin kenarında bulunan Wernigerode (34.383 nüfuslu), Saksonya-Anhalt’in en büyük kenti Halle/Saale (232.963 nüfuslu) ve Luther kenti Wittenberg’tir (49.496 nüfuslu) Dessau-Wörlitz bahçeler bölgesinin ortasında yer alan (86.906 nüfuslu) Dessau’da UNESCO- Dünya Kültür Mirası listesine alınmış olan ünlü “Bauhaus” bulunur. Kaynak: Statistisches Landesamt Sachsen-Anhalt Saksonya-Anhalt, birleşmeden sonra iktisadî bakımdan, yerli ve yabancı pek çok firma için cazip hale geldi. Bayer'in dünyaca ünlü aspirin tabletleri Bitterfeld'te üretilmektedir. Doğu federe eyaletleri arasında Saksonya-Anhalt, en çok doğrudan yabancı yatırımların yapıldığı bölgedir. Bu eyalette ekonomik büyümeye hizmet eden branşlar özellikle geleneksel kimya, yiyecek sanayii ve otomobil yedek parça imalatıdır. Bu sanayi dallarının üretim tesisleri tüm dünyada en modern tesislerdendir. Saksonya ile birlikte Halle-Leipzig bölgesi biyo ve gen teknolojisi merkezi haline gelmiştir. Saksonya-Anhalt’te modern enformasyon ve haberleşme teknolojilerinden gittikçe daha çok faydalanılmaktadır. Magdeburg’ta 1993 yılında kurulan Otto-von-Guericke Üniversitesi Almanya’nın en yeni yüksekokuludur. Eyalette ayrıca, Halle-Wittenberg’te 300 yıl önce kurulan Martin-Luther Üniversitesi ve Halle’de Giebichenstein Kalesi’ndeki Sanat ve Tasarım Yüksekokulu vardır. Köthen şehrinde 1991 yılında kurulan Hochschule Anhalt üniversitesi yaklaşık 8000 öğrenciye ev sahipliği yapar, okulun ayrıca Dessau-Roßlau ve Bernburg(Saale) şehirlerinde kampüsü bulunmaktadır. Dave Mustaine David Scott Mustaine (d. 13 Eylül 1961, Kaliforniya), Megadeth grubunun kurucusu, vokalisti ve gitaristidir. Panic ve Metallica gruplarında gitaristlik yapmış, Megadeth ve MD.45 isimli grupları kurmuştur. Megadeth grubunda hâlen vokalist ve gitaristlik yapmaktadır. David Mustaine, 13 Eylül 1961'de Emily David ve John Mustaine'in çocuğu olarak La Mesa, Kaliforniya'da dünyaya geldi. Babasının ailesi köken olarak Fransız, Kanadalı, İrlandalı ve Finlandiyalı iken, annesi ise Alman kökenliydi. Mustaine, Yehova'nın Şahitleri inancına uygun olarak yetiştirildi. Panic, Mustaine'in ilk grubuydu. Grup, davulda Mike Leftwych, basta Bob Evans, ritm gitarda Tom Quecke, vokalde Pat Voeks ve gitarda Mustaine'den oluşuyordu. Panic'in ikinci konserinden hemen sonra Mike Leftwych ve grubun ses teknisyeni bir araba kazasında hayatını kaybetti ve grup dağıldı. Dave, grubun dağılmasından sonra 1981'de Metallica'ya geçti. Mustaine, grubun bateristi Lars Ulrich'in bir dergiye verdiği ilan sonrası Ulrich ve James Hetfield ile tanıştı ve prova bile yapmadan gruba dahil oldu. Metallica ile birlikte birkaç demo yayınladıktan sonra, 1983 yılında "Kill 'Em All" kayıtları başlamadan kısa bir süre önce aşırı alkol düşkünlüğü, kendine ve çevresine verdiği fiziksel zararlardan dolayı gruptan ayrıldı. Ancak bu konuyla ilgili kimi düşünceler grubun kurucuları James Hetfield ve Lars Ulrich'le iyi geçinememesinden ve grubun önüne geçmesinden dolayı ayrıldığı yönündedir. Metallica'dan James Hetfield ile yaptığı küfürlü konuşmadan dolayı atıldığı da söylenmektedir. Fakat Some Kind of Monster belgeselinde Dave Mustaine bunu yalanlamıştır. 11 Nisan 1983'te Hetfield ve Ulrich tarafından gruptan kovulan Mustaine, ekipmanları ile beraber grup tarafından New York'taki Port Authority Otogarı'na götürüldü ve Los Angeles'a giden bir otobüse bindirildi. Bu yolculuk esnasında Mustaine, 1988 tarihli Megadeth albümü "So Far, So Good... So What!"'ta yayınlanacak "Set the World Afire" şarkısının sözlerini yazdı. Mustaine ve Metallica, yıllar süre kırgınlıktan sonra artık kavgalı olmadıkları, Sonisphere Fevstivali konserlerinde The Big Four (Metallica, Slayer, Megadeth ve Anthrax) üyelerinin sahneye bir arada çıkmasıyla ve Mustaine'in Metallica üyeleriyle kucaklaşmaları ile ispatladı. Dave Mustaine, ayrıca 2002 yılında James Hetfield'ın rehabilitasyon merkezinde olmasına karşın Metallica üyeleriyle gruba tekrar geri dönmesi hakkında konuşmuş ve Megadeth'i kısa bir süre için askıya almıştır. Fakat üyeler bu fikre sıcak bakmayınca Megadeth'i tekrar kurmuştur. Metallica'nÄ±n "The Four Horsemen", "Jump in the Fire", "Phantom Lord", "Metal Militia", "Ride the Lightning" ve "The Call of Ktulu" besteleri Dave Mustaine'e aittir. Metallica ile yollarının ayrılması üzerine 1983 yılı yazında David Ellefson ile tanışarak Megadeth'i kurmuştur. Mustaine ayrıca yakın dostu Lee Ving'le beraber yaptığı yan projesi MD.45 ile de ilgilenmektedir. Dave Mustaine'in 2002 yılında yaşadığı sakatlık, onun müzik kariyerinde önemli bir yere sahiptir. Dave Mustaine, 2002 yılında, tedavi için gittiği sağlık merkezinde beklerken sol kolu üzerine düşerek kolunu incitti, sol kolundaki sinirler ciddi hasar gördü. Bu kaza Mustaine için gitar çalmayı imkânsız hale getirir ve grubu dağıtma kararı alır. Bu sırada Sanctuary Records, Still Alive... And Well? koleksiyon albümünü piyasaya sürer. Dave Mustaine grup dağıldıktan sonra, Suicidegirls adlı internet sitesine verdiği demeçte, son dönemde grup elemanlarıyla yaşadığı çok ciddi problemler ve sakatlığının grubun dağılmasına sebep olduğunu belirtir. Mustaine, yoğun tedaviler sonucunda hızla iyileşir, Megadeth'in eski şarkılarını düzenler ve 2004 yılında kendi solo albümünü çıkarmak ister fakat plak firması Megadeth adıyla anlaşması olduğunu ve Megadeth adıyla bir albüm çıkarmasını söyler. Grubu tekrar hayata döndürüp The System Has Failed isimliyle çıkardığı albümle müziğe geri döner. Bu sakatlık Dave Mustaine'in müzik kariyerini tam anlamıyla ikiye böler. Sakatlık öncesi Jackson marka gitar kullanan Dave Mustaine, sakatlıktan sonra ESP marka gitar kullanmaya başlar. Hatta Dave Mustaine, sakatlıktan sonra gitar çalmayı yeniden öğrendiğini bile söyler. Bu sakatlığın bir başka yönüyse grubun eski basgitaristi David Ellefson'la arasının iyice açılması ve mahkemelik olmalarıdır. Ayrıca sakatlıktan sonra Dave Mustaine, Risk albümünde denediği tarz değişikliğini sürdürmez ve Megadeth'in o eski sert ve hızlı çizgisine geri döner. Mustaine Megadeth'le iyi başarılara imza atmıştır. Kariyerine B.C. Rich'in Bich modeli ile başlayan Dave daha sonra uzun zaman Jackson marka Amerikan yapımı gitarları kullanan Dave Mustaine adına üretilen imzalı serisi KingV ve Y2KV modellerinden sonra Jackson firmasını satın almak istemiştir. Fakat Jackson'ın Fender'e satılmasıyla ESP markasının kendi adına ürettiği imzalı seri DV8 modeline geçmiştir. Ayrıca ESP Dave Mustaine tasarımı ve imzalı serisi olan Axxion modelini üretmiştir. Dave Mustaine Ocak 2007 tarihi itibarıyla ünlü Amerikan markası olan Dean gitarları ile anlaşmış Dave Mustaine imzalı serisi VMNT modelini üretmiştir. En ünlü amfi üreticisi Marshall, Dave Mustaine adına 1960DM Dave Mustaine signature serisi amfi kabini üretmektedir. Rocktron firmasına ait olan GHS Strings gitar teli firması da Dave Mustaine 0.10-0.52 signature model gitar teli üretmektedir. Kendine özel Rust In Peace albümü kapaklı gitarları vardır. Ayrıca ZOOM firması signature model G2.1 DM prosesörünü üretmiştir. Dave Mustaine 1991'in Eylül ayında Pamela Anne Casselberry ile evlenmiş bu evliliğinden Justis David ve Electra adında iki çocuğu olmuştur. Pamela Anne Casselberry ile birlikte Net Worth Coffee Brokers adındaki kahve firmasının sahibi ve TheLiveLine adlı sosyal iletişim sitesinin kurucusudur. Bunun yanında, Gigantour adlı müzik festivali de kendisinin önderliğinde başlamıştır. Buskerud Buskerud Norveç'in eyaletlerinden biridir. Eyaletin başkenti Drammen'dir. Akershus, Oslo, Oppland, Sogn og Fjordane, Hordaland, Telemark, ve Vestfold'a sınırı vardır. Batı kısmı genelinde ağaçlık vadiler ve yüksek dağlık platolardan oluşmaktadır. Doğu kısmı ise batıya göre daha alçak ve birçok göl, dere, çay bulunmaktadır. Tyrifjorden ve Krøderen Buskerud'ın en büyük gölleridir. Numedalslågen, Norveç'in üçüncü en büyük deresidir. Hordaland'den, Buskerud üzerinden Vestfold'a oradadan da denize dökülür. Denize döküldüğü yerden ise Begna Nehri, Sperillen'e dökülür. Ringerike önceleri küçük bir krallıkmış. 10. yüzyıla gelindiğinde Norveç'in kralları Olav Trygvason ve Olav Haraldsson Ringerike'de büyümüştür. Numedal'da, 17. yüzyıldan beri gümüş madeni çıkartılıyormuş. Ancak 1957'den beri devam ettirilemiyor. Kongsberg'de silah endüstirisi 1814'te gelişti. Ve birçok birbirinden farklı yüksek kuruluşlar şu anda burada bulunmaktadır. Modum'da Kobalt madeni (Blaafarveværket, "Mavi Rengin Fabrikası") açıldı. 1966'da ise Buskerud'un şimdiki arması olan mavi ayının mavi olmasının sebebi Mavi Rengin Fabrikası'nın sembolü olmasıdır. Gümüş renginde arka plan olmasının sebebi ise Kongsberg'deki gümüş madeninin sembolüdür. Günümüzde tarihi eserleri, kerestecilik ve kâğıt fabrikaları Buskerud'un endüstirisini, ekonomisini ise, Begna ve Rands ırmakları üzerindeki hidroelektrik santrali oluşturur. Buradaki birçok bölük bölgeler birleştirililerek büyük dürt bölgelere dönüştürüldü. Bunlar Eiker, Ringerike, Numedal and Hallingdal. Buskerud (Norveççe "Biskupsruð") ismi, Modum'da eski bir çiftlik adı imiş. Buralara 1668'de çiftçiler yerleştirilmiş. İsmin ilk kısmı "biskup" yani 'piskopos', son kısmı ise "ruð" yani 'temiz çiftlik'. (Aslında çiftlik ismi fikri o zamanın Oslo piskoposuna aittir.) Buskerud eyaleti 21 tane ilçeden oluşuyor: Rogaland Rogaland Norveç'in eyaletlerinden birisidir. Hordaland, Telemark, Aust-Agder ve Vest-Agder'e sınırı vardır. Rogaland'da genellikle kıyı iklimi görülür. Bu yüzden Rogaland'da sahiller, plajlar ve adalar yoğundur. En önemli adası Karmøy, Boknafjorden ise en büyük körfezidir. Rogaland nüfus bakımından Norveç'te 3. sıradadır. Şehirleri: Stavanger, Sandnes, Haugesund, Egersund, Sauda, Bryne, Kopervik ve Jørpeland'dır. Karmøy başlı başına bir bakır madenidir. (Özgürlük Heykeli'nin yapımında buradaki bakırlar kullanılmıştır.) Rogaland Norveç'in en önemli petrol ve mazot kaynağıdır. Ve birde halkın geçimini sağladı faaliyet ise tarımdır. Bu yüzden tarımsal alanlar geniştir. Dört tane bölgesi vardır. Bunlar Haugalandet, Ryfylke, Jæren ve Dalane'dir. Rogaland'da, çok eski zamandan kalıntılar vardır. Bunlardan biri Svarthola Mağarasıdır. Araştırmalar sonucu Taş Devrinden kalma bir çocuğun iskeleti bulunmuştur. Arkeolojik çalışmalar sonucu Tunç Devri ve Cilalı Taş Devri'nden kalan kalıntılar bulunmuştur. Rogaland, Vikingler zamanında Rygjafylke olarak anılırmış. Harald Fairhair ve Hafrsfjord Savaşı'ndan önce, önemsiz bir krallık olarak bilinirmiş. Rogaland birçok doğal güzelliklerin olduğu yerdir. Örneğin Preikestolen, Kjerag ve Gloppedalsura. Rogaland'ın 26 ilçesi vardır: Sør-Trøndelag Sør-Trøndelag, Norveç'in Trøndelag bölgesindeki bir eyâletidir. Sør-Trøndelag'ı Nord-Trøndelag, Møre og Romsdal,Oppland ve Hedmark çevreler. Eyâletin batısında Norveç Denizi, doğusunda ise İsveç bulunur. Eyâlet nüfusunun yarısından fazlası Trondheim'da yaşar. Sør-Trøndelag'da 25 şehir bulunur. Gotland Gotland, İsveç'in 25 tarihi kantonundan biridir. Ayrıca Baltık Denizi'nin en büyük adasıdır.Nüfusu 58.003 'dir. Adada temel gelir kaynakları tarım ve turizmdir. Ayrıca kireç taşı üretimi de yapılmaktadır.Ada 1560 yılında Danimarka kuvvetleri tarafından işgale uğramıştır.Ada tarih öncesi dönemlerden beri iskan edilmiştir. Gotland bir ticaret merkezi, Ortaçağ'dan kalma yapılarıyla UNESCO Dünya Miras Listesi'nde yer alan ve Gotland adasındaki tek İsveç kenti olan Visby de Baltık Denizi'ndeki en önemli Hansa kentidir.Gotlar'ın ana yurdu olduğu düşünülmektedir. SkÃ¥ne ili Skåne ili, (İsveççe: "Skåne län") İsveç'in en güneyinde yer alan Skåne ve Halland bölgeleri üzerinde yer alan bir ildir. İlin komşuları arasında Halland, Kronoberg ve Blekinge yer alır. İlin yönetim merkezi, ülkenin üçüncü büyük kenti olan Malmö'dür. İsveç'in alan olarak yüzde üçünü, nüfus olarak yüzde on üçünü kaplayan il, 1997 yılında Kristianstad ili ve Malmöhus ilinin birleştirilmesiyle kuruldu. Skåne ili, kendisiyle aynı adı taşıyan fakat idari bir konumu bulunmayan Skåne bölgesinin ve bir miktar da Halland bölgesinin üzerinde yer alır. İlin bir yönetim kurulu bulunmaktadır. Bu kurul, İsveç yönetimine bağlı olup, yöresel anlamda sağlık, eğitim, güvenlik ve ulaşım gibi konularda yöre ihtiyaçlarını karşılamaktadır. İl, vali tarafından yönetilmektedir. İlin kurulmasından önce yer alan ve her ikisi de 1719 yılında kurulan Kristianstad ili ve Malmöhus ili, 1997 yılında birleşirilerek bugünkü Skåne ili ortaya çıktı. "Skåne Bölge Meclisi", ilde bulunan ve diğer il meclislerinden daha fazla yetkiye sahip bir yönetim merkezidir. Bu meclisin ana görevleri arasında sağlık ve ulaşım hizmetlerinin halka ulaştırılması yer almaktadır. 1999 yılında bu bölgesel meclis (İsveççe: "Region Skåne") tüm siyasi etkinlikler adına yetki sahibi oldu. Bu meclis yüksek yetkilere sahip olduğu gibi, üyeleri bölge halkının oylarıyla seçilmektedir. Skåne ili otuz üç alt belediyeye ayrılmıştır. Bu belediyelerden en büyüğü 280,000'lik nüfusuyla Malmö belediyesidir. Her bir belediyenin kendine ait yetkileri bulunmaktadır. Ayrıca bu belediyelerin daha küçük birimler olan semtleri de bulunmaktadır. 1953 yılında Malmö ve Lund arasında yapılan otoban, İsveç'te yapılan ilk otobandır. Yine Malmö ve Danimarka'nın başkenti Kopenhag arasında yapılan Öresund Köprüsü de 2000 yılında inşa edilmiş olup Avrupa'nın en uzun birleştirilmiş karayolu ve demiryolu köprüsüdür. Köprünün yapımından önce Helsingborg ve Helsingør arasında feribot seferleri düzenlenmekteydi.Feribot seferleri günümüzde düzenlenmeye devam etmektedir. Bugün hâlen ile Almanya ve Polonya'dan düzenli feribot seferleri bulunmaktadır. Bölgede Malmö Havaalanı, Ängelholm-Helsingborg Havaalanı ve Kristianstad Havaalanı olmak üzere üç büyük havaalanı bulunmaktadır. 1910 yılında kurulan ve dünyanın en eski havaalanlarından olan Ljungbyhed Havaalanı da hâlen kullanılmaktadır. 1926 yılından sonra İsveç Hava Kuvvetleri tarafından kullanılan havaalanı bu yıldan sonra askeri uçuş derslerinin verildiği bir merkez oldu. 1997'de bu okul, Ängelholm'a taşındı. Bu havaalanı ayrıca 1980'lerin sonuna doğru dünyanın en yoğun havalimanlarından biri durumuna geldi. Öyle ki günde 1,400 kez kalkış ve iniş yapılmaktaydı. İlde yer alan limanlar arasında en büyükleri Kopenhag Malmö Limanı ve Helsingborg Limanı'dır. Bunun dışında birçok kentte küçük limanlar yer almaktadır. Stockholm ili Stokholm ili, (İsveççe: "Stockholms län") İsveç'in güneydoğu bölgesinde yer alan Uppland ve Södermanland bölgelerinini üzerinde kurulu olan bir ildir. Baltık Denizi kıyısındaki il, ülkenin başkenti Stokholm'ü de barındırır. İlin komşuları arasında Uppsala ve Södermanland yer alır. İlin ayrıca Mälaren Gölü'ne kıyısı bulunur. Ülke nüfusunun beşte birinden fazlası Stokholm ilinde yaşar. İlin yönetim merkezi Stokholm'dür. Stokholm ili 1714 yılında kuruldu. 1 Ocak 1968 tarihine kadar aynı adlı kentten bağımsız olan il, bu tarihte Stokholm ile birleştirildi. Yine aynı tarihte sınırların genişliğinde de düzenlemeler yapıldı. Upplands-Bro ve Östhammar'ın büyük kısmı Uppsala iline verildi. 1968 yılından önce Stokholm kenti, Stokholm ili sınırları içine dahil değildi. Kent, o dönemde kendi başına bir yönetime sahipti. Kentin ille birleşmesinden sonra il yönetim kurulu başkent Stokholm için de etkin olmaya başladı. İl yönetim kurulunun amacı millî siyasette, meclisle ortak çalışarak çeşitli amaçları yerine getirmektir. İl ayrıca bir valiye de sahiptir. Stokholm il meclisi ("Stockholms läns landsting") yirmi bir İsveç il meclislerinden bir tanesidir. Bu meclis, İsveç yönetimine bağlı olup, yöresel anlamda sağlık, eğitim, güvenlik ve ulaşım gibi konularda yöre ihtiyaçlarını karşılamaktadır. Bu meclis 149 üyeye sahip olup, üyeleri il halkı tarafından dört yılda bir seçimlerle belirlenmektedir. İl meclisi, ildeki birçok hastaneyi işletir. Bunlar: İl meclisi, ildeki ulaşım altyapısını kontrol eder. Meclise bağlı olan Storstockholms Lokaltrafik, (SL) otobüs, tramvay ve tren servislerini düzenler. Ayrıca Waxholmsbolaget de bot trafiğini denetler. İl meclisi, bu işlemleri yapmaları için birçok
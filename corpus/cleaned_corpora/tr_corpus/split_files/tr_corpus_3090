değil, çünkü her zaman bir şeyler eksik kalacak, ancak nelerden ibaret olduğunu anlatabilirim: kar yağışı, rüzgârsız, tipisiz, yalnızca yavaşça yağan bir kar. Yerin bembeyaz, ayak değmemiş kar ile örtülü olması… Bir şömine, ateşi arada bir çatırdayan ve hafiften sıcaklığı üzerime doğru gelen bir şömine… Tam duvar bir pencere -hatta bir kısmı cam olan bir duvar bile diyebiliriz-, bu sayede yer seviyesinden kar yağışını ve sonsuza uzanan, engelsiz ve ancak gri gökyüzünün yer ile buluştuğu mistik gri sis ile kesilen manzaramı izleyebileceğim. Elimde bir kupa ile sıcak bir içecek tutuyorum, içmek için değil, ellerimi ısıtması için hiç değil, şömine onun için yeter de artar bile. Onun amacı yalnızca var olmak. Orada, elimde var olmak, tıpkı bu sahnedeki diğer her unsur gibi. Bazen bu fotoğrafın penceremden gördüğüm manzara olduğunu hayal ettiğim olmuyor değil. Bir tuval üzerine atılan fırça darbelerinin ya da bir kadraja yansıyan bir anın insanın hayallerini ve hislerini şekillendirebilmesi beni hep büyülemiştir, büyülemeye de devam ediyor. Silence ise benim huzur hayalimin penceresindeki imge oldu. Huzur bu olmalı benim için. Mutluluğa ihtiyacım olmamalı o sahnede var olabilmek için, mutluluk yalnızca bir seçenek olmalı. Nihai sonuç ise huzur olmalı, sadece huzur. Kaynakça Wonisch, Andreas. “Silence”. Andreas Wonisch Landscape Photography. 05.01.2010, www.andreas-wonisch.com/en/portfolio/stille/. Oğuzhan Göktuğ Poyrazoğlu SEVGİ Geleceğimiz için hayaller kurma serüveni küçüklüğümüzde başlıyor. Mükemmel bir eş, sevdiğimiz bir iş veya güzel bir ev istiyoruz hayallerimizde her zaman. Bunlara sahip olduğumuzda mutlu olabileceğimizi düşünüyoruz. Ve büyüdükçe bunları elde etmek için bir koşuşturma içerisine giriyoruz ve bu koşuşturmada yavaştan kaybolmaya başlıyoruz. Bu koşuşturmayla birlikte hayatlarımızı bir rutin içine sokuyoruz ve küçükken kurduğumuz hayallerde sahip olmak istediklerimize yavaş yavaş sahip oluyoruz. Ama onlara sahip olduğumuzda mutlu olup olmadığımızı bile anlayamıyoruz. Çünkü hayatlarımızı monotonlaştırıyoruz. Ve içimizde oluşan sıkıntıları ve arzuları, bu monotonlaşma yüzünden göremiyoruz. İşte bu durum, Paulo Coelho'nun Aldatmak kitabında, başkahraman Linda'nın hikâyesiyle anlatılmaya çalışıyor. Otuz bir yaşında olan, Cenevre'de yaşayan ve günümüz şartlarında çoğumuz için imrenilecek bir hayata sahip olan Linda, mükemmel bir eşe, güzel iki çocuğa ve sevdiği bir işe sahip. Ama yaşadığı hayattaki rutinleri, onun hayatının ne kadar monotonlaştığını, bazı arzularını yerine getirememesinin ve bazı duygularının karşılıklarını bulamamasının sonuncu oluşan tatminsizliğini hissedememesini sağlıyor. "Belli bir yaştan sonra kendimizi güvende ve yaptıklarımızın doğruluğundan emin gösteren bir maske takıyoruz. Zamanla bu maske yüzümüze yapışıyor ve bir daha çıkmıyor" ( Coelho 51). İşte sahip olunan rutinin, üzerimizdeki yanıltıcı etkisini bu cümleler ile anlatıyor Coelho. Linda'nın içinde bulunduğu bu durum aslında gerçek dünyada, bizlerinde içinde bulundu durumlardan pek farklı değil. Ve bu durumu fark etmek için aslında sadece günlük rutinimiz içinde bir tane sıradışı olay yaşamamız bile yeterli olacaktır. Ve kazanacağımız bu farkındalık, bizim hayatımızı tekrar sorgulamamıza ve onunla ilgili soru sormamıza neden oluyor. Ama buradaki asıl sıkıntı, gerçekten soru sormamız gereken kişiyi sona bırakmamızda. O kişi de biziz. Belki bunu, içimizden bir kaçış olarak görüyoruz. Çünkü hatayı ya da sorunu kendimizde bulmak istemiyoruz. Önce çevremizdekilerle başlıyoruz sorgulamaya. Ve soruyoruz; "Onlara yaşadıkları hayatı sevdiren ne?" ya da " Onları hayatlarında mutlu eden şeyler ne?". Sonrasında sıra bize geliyor ve kendimize soruyoruz: "Beni bu hayata bağlayan şey ne?". Bu sorulardan sonra hayatımızda yeni bir serüven başlıyor. Onca sene içimizde olan, nerdeyse doğruluğundan emin olduğumuz benliğimizin tekrar keşfine çıkıyoruz. Ve bu keşif sırasında yanlışlar yapıyor, o yanlışlardan yeni şeyler öğreniyoruz. Ve böylece yavaş yavaş değişmeye başlıyoruz. Bu yaşadığımız değişim süreci, bizi aradığımız cevapları bulma konusunda daha da ateşliyor. Linda'nın bulduğu cevapta bizim bulacağımız cevapta aslında sade ve basit ama bir o kadar da bulunması zor. Çünkü sade ve basit olan cevabın, doğru cevap olamayacağı yanılgısına düştüğümüz için, çoğu zaman bu cevapları es geçiyoruz. Ve o sade ve belli olan cevabımız sevgi. Kötü günlerimizde göstereceğimiz sevgi bizi hayata bağlayacak olan şeydir. Hayallerimizin uğruna peşine düştüğümüz iş, ev ve ya sevgili; belirli olgunluğa geldiğimizde bizlere, hayata bağlanma konusunda yardım etmek yerine, bizlere birer yük oluyorlar. Bu yükleri hafifletmenin veya ortadan kaldırmanın yolu ise sevgiden geçiyor. O yaşadığımız serüvendeki değişiklikler aslında bizim sevgiyi eskisinden farklı yerlerde bulmamızdan kaynaklanıyor. Zamanla yaşanılanlar sonucunda elde edilen tecrübe ve kazanılan bilgelik bizi farklı birine dönüştüremez. Hatta zamanın kendisi bile bizi farklı birine dönüştüremez. Bizi, olduğumuzdan farklı birine dönüştürecek tek şey sevgidir. Sevgi sayesinde yaşadığımız benlik serüvenini bir sonuca ulaştırabiliriz. Hayatımızdaki rutinleri sevgi sayesinde değişikliğe uğratabiliriz. Sonuç olarak, hayatın bu karmaşası içinde gerçek benliğimizi buldurabilecek olan yegâne şeydir, sevgi! KAYNAKÇA: Coelho, Paulo. Aldatmak. Can Yayınları. 2014 Ahmet Ali NUHOĞLU STERİL HAYATLARIMIZ Ne zaman, Dimitri Nasrallah’ın yazdığı Niko benzeri bir kitap okusam ya da bir savaş filmi izlesem bir kez daha kani oluyorum çok steril hayatlar yaşadığımıza. İkinci Dünya Savaşı’na dair bir film izliyorsunuz diyelim ki ve filmin sonunda şuna benzer bir yazı beliriyor: İkinci Dünya Savaşı’nda altmış beş milyon insan hayatını kaybetmiştir. Sonra kendimi o altmış beş milyon kişide bir kişi olarak görüyorum, büyük bir ürperti ile, tekrardan çok steril bir hayatım olduğuna hükmediyorum. Niko bir çocuk ve bu dediğim steril olmayan yaşamın tam ortasında hamile annesinin de ölümüyle birlikte babası ile yola koyulmak zorunda kalan bir insan. Dimitri Nasrallah insanlara merhametsizce anımsatıyor gerçekleri: dünyada sadece kahve alıp derse gitmiyor ya da piknik yapmıyor insanlar diye. Savaş üzerine, savaşta ölen çocuklar, tecavüze uğrayan kadınlar üzerine bir şey yazmak gereksiz. Bunları zaten hepimiz biliyoruz. Bence bu öyküler bize başka bir şey söylüyor. Ölüm her yerde kol geziyor ve dünya her zaman korkunç olaylara gebe, bunun bilgisiyle yaşayın, hem felakete hazır olun hem de size sunulan rahat hayatın değerini bilin. Bu düşünceden yola çıkarak bir anımı anlatmak istiyorum. O rahat hayatın biraz dışına çıktığımda bile yaşadığım rahatsızlığı. Yazlıkta her zamanki gibi yaz tatilimizi yapıyorduk ailecek. Bekar bir akrabamızın geleceğini söylemişti babam: Soner abi. Soner abiyle tanışmamıştım, böyle bir akrabamız olduğundan bile yeni haberim olmuştu. Yirmi beş yaşındaki bu adamla tanışmaktan büyük mutluluk duymuştum, çünkü, bana araba sürmeyi öğreteceğini söylemişti. Babam yazlığın bahçesini temizlemek, araba eğitimi vermek gibi işlere şef olarak atamıştı Soner abiyi. Adamla biraz kaynaştıktan sonra o an için ıstıraplı gelen, şu an ise gülümsediğim ve iyi ki yaşadım dediğim günler başladı. Soner abi çok hoyrattı ve bana da kaba bir şekilde davranıyordu. Araba sürmeyi yavaş yavaş kavrıyordum ama azar yiyerek, koluma ve sırtıma inen okkalı yumruklardan nasibimi alarak. Geri geri gitmeye çalışırken elimi yan koltuğun arkasına koymadım diye, sanki bir canlıyı öldürmüşüm gibi azar işitiyordum. Tüm kalayların sonunda da aynı şeyi söylüyordu: askerde dayak yememen için önden ben dövüyorum seni, şimdi bana çok kızıyorsun ama ileride teşekkür edeceksin. Araba talimlerinin yanında bahçe temizliği sırasında da pestilimi çıkartıyordu. Mıntıka temizliğine başlıyoruz şeklinde bir komut veriyor ve hiçbir hatayı bağışlamayacağına ant içmiş gibi peşimde dolanıyordu. Soner abi yoruldum, biraz dinleneyim gibi bir şey dediğimde sadece gülümsüyor ve yüzüme bakıyordu, bu tavrının ne anlama geldiğini kavradığım için, biraz daha itiraz edersem kalayı yiyeceğimi anlıyor ve hemen işe geri dönüyordum. Onunla geçirdiğim bu tatilde, sanki acemi birliğine katılmış bir asker gibiydim. Yüzmeyi bile ölüm kalım savaşına çevirmeyi başarıyor, yarış yapıyoruz kisvesi altında pestilimi çıkartıyordu. Böyle geçen üç haftanın sonunda Soner abiye dair hiçbir kızgınlık kalmamıştı içimde. Onun iyi niyetini anlamıştım, artık azar işitmiyordum çünkü çakı gibiydim, her şeyi usulüne uygun ve güzel yapıyordum. Bugün bile birazcık adam olduysam bunda onun parmağı olduğunu ifade ederim, bilirim. Soner abi, bana hayatın böyle bir tarafı da var demişti. Yaşatarak çıkartmıştı beni o steril dünyadan. Ağzım bir karış açık gezmemem için yapmıştı bunu ve başarmıştı. Dimitri Nasrallah da Niko aracılığı ile bunu yapıyor aslında. Dünya hiç de sandığınız gibi bir yer değil çocuklar diyor, cicilerinizi giyip salındığınız ortamlardan daha başka ortamlar da var, bunu hiçbir zaman unutmayın. Kaynakça: Nasrallah, Dimitri. Niko. İstanbul: Everest Yayınları, 2016. Avrupa’daki Son Adam “Bilinçleninceye dek başkaldırmayacaklar ve başkaldırmazlar ise de hiçbir zaman bilinçlenemeyecekler.” Bin Dokuz Yüz Seksen Dört… Dünya üzerinde yazılmış en başarılı politik-bilim kurgu eseri olarak nitelendirilen, nesillere ışık tutacak, dünyalar aydınlatacak bir George Orwell romanı… Dünyayı evlerimize getirdiği vaadi ile hayatımızın tam olarak merkezine oturmuş olan televizyon ve gazetelerin bize görünen dünyalarının tamamen ve koskocaman bir yalandan ibaret oluşuna dair yazılmış olması ile insanı derin ve bir o kadar yoğun bir meraka sevk eden bu roman bizlere, ünlü İngiliz yazar George Orwell tarafından 1949 yılında armağan edilmiştir. Olaylara bakış açısı ve genel havası itibarı ile biraz “kasvetli” olarak tanımlayabileceğimiz “Bin Dokuz Yüz Seksen Dört”, yaşanan olaylara ve tahminler silsilesi sonucunda yaşanabileceğine kanaat getirilen olaylara “gri” bir bakış sergiler. Bin Dokuz Yüz Seksen Dört’ün en belirgin ve en “işte budur”luk özelliği ise yazıldığı zamanda değil, yazıldığı zamanın yıllarca sonrasında anlamını toparlayabilmesidir. Esas olarak Bin Dokuz Yüz Seksen Dört, izdüşümünde olduğumuz 2010’lu yıllarda kendini bulmuş, yazarının öngörüsüne hayran bırakmıştır. Romanın en büyük silahlarından biri de şaşkınlığa hükmedişteki o sonsuz ve sınırsız güçtür. Sadece Bin Dokuz Yüz Seksen Dört’te değil, Orwell’in tüm karakterlerinde hissedilebilen bir özelliktir bu. Onun kahramanları, aşktan ve sevgiden bahsederken bir anda eli kanlı bir katile, korkak ve pasif biriyken kimsenin cesaret edemediğine gözü kapalı atılan biri haline dönüşebilir. Bin Dokuz Yüz Seksen Dört, anlattığı tüm olaylar ve içerdiği tüm karakterler itibarıyla geleceğin romanı olmasının yanında o dönem olay ve liderlerini de başka isimler altında okuyucuya sunmaktadır. Romanda yıllarca süren savaşların sonucu olarak dünya üç büyük devletin egemenliğine kalır: Okyanusya, Avrasya ve Doğu Asya. Kitap ilerledikçe okuyucu da öğrenir ki, aslında bu üç devletin de birbirinden pek bir farkı yoktur. Bin Dokuz Yüz Seksen Dört “Okyanusya” tarafını anlattığı için, diğer iki devletin durumunun çok zor olduğunu ve onların tamamen güçten düşüp Okyanusya’nın kısacık bir zaman diliminde dünyanın tamamına hakim olacağı düşüncesi sık sık empoze edilir. Romanda, bilinçli olarak kimi figürler dünyanın o zamanki büyük olay ve şahısları ile özdeşleştirilir. Romanın en önemli unsuru olan “Big Brother” Stalin ve Hitler ile, Emmanuel Goldstein ve kitabı Leon Troçki ve kitabı The Revolution Betrayed ile, Düşünce Polisi ise Gestapo ve Nkyd ile özdeşleştirilmiştir mesela…. Bunlar tabii ki edebiyat ve tarih düşünürlerinin iddiası olmaktan öteye geçememiş argümanlardır. Asrın dehalarından George Orwell’in bu iddia ve tezlere yönelik bir açıklaması bulunmamakla birlikte romanın ilintilenmiş kavramları ile düşünüldüğünde büyük bir paralellik göze çarpmaktadır. Romanda geçen, “partinin varlığını sürdürmesi düşünce polisinden bile çok, sorgusuz sualsiz inanan, körü körüne bağlanan böylelerine bağlıydı.” Cümlesi aslında net ve değişmez bir siyasal özet niteliğindedir diyebiliriz. Şimdinin tüm siyasal hareketlenmelerine ülke ayırt etmeksizin bakıldığında, seçmen kitlesinin sahip olduğu özelliklerin yönetim şekillerine etkisi net biçimde göze çarpmaktadır. Bunu Orwell’in dile getirdiği şekilde anlama dökmek ise çok az insan için kolay olabilecek bir hadisedir. Orwell’in Bin Dokuz Yüz Seksen Dört’ünden bahsederken atlanmaması gereken bir diğer önemli husus da kitaptaki partinin sloganlarıdır. “Savaş barıştır.”, “Kölelik özgürlüktür.”, “Bilgisizlik kuvvettir.” Diyen bu sloganların tamamı politik bir ayna hükmündedir. Orwell’in ince ince işlediği, mümkünatı olan tüm siyasal manevraları ustalık ile yerleştirdiği bu romanı ütopik bir dünya ile gerçek dünya arasındaki bağlantısal uyum ile de alaka toplamayı başarmıştır. Orwell, yarattığı dünyanın önemli parçalarından olan partiye biçtiği rol ile, onun sloganları ve inandığı değerler ile bir mesaj vermek istemektedir. Bu mesaj oldukça sarih ve dokunaklıdır. Siyasal düzen, politik düşünce ve yaklaşımlar mutlak bir yalanın esiridir. Yalanların olduğu bir dünyanın meşru düzen içerisinde bu denli dürüstlük ile anılır olması da Bin Dokuz Yüz Seksen Dört’ün değindiği, çözmeye çalıştığı bir çıkmazdır. Bin Dokuz Yüz Seksen Dört, yazının genelinde de vurguladığım üzere sadece bir roman değil, hem geçmişe dair bir günlük hüviyetinde, hem de geleceğe dair bir kılavuz hükmünde seyreden olağanüstü bir eserdir. Orwell’in Bin Dokuz Yüz Seksen Dört’ü babalarımız, biz, çocuklarımız ve onların çocukları için bir rehber, bir yol gösterici olma rolüne yüzyıllarca devam edebilecek bir efsanedir. Banu Balıbey POPÜLER KÜLTÜRSÜZLÜK Modernleşmeyle birlikte hayatımıza giren terimlerden biridir popüler kültür. Hızlanan yaşamlarımıza uygun hızda tüketebileceğimiz, akşam yorgun argın işten döndüğümüzde ayaklarımızı uzatıp Coca-Colamızı yudumlarken son model LCD televizyonlarımızda yayınlanan “bizi güldürsün düşündürmese de olur” programlarımızı sunan devasa(!) bir kaynak. Bir örnek yaşamlarımızla dalga geçercesine birbirinin kopyası dizüstü edebiyatlarıyla, reality şovlarla, pop müzikle ruhumuzun gıdasına dahi katkı maddesi karıştırmaktan geri durmayan o ‘şey’. Modernizmin kazdığı, televizyonun toprak attığı mezarlarımızda dönüp dururken herhangi sistemin bir parçası olmuş her birey gibi sistemin en büyük dişlisi olmaya açlık duyuyoruz. Bütün ünlülerin adını ezberledikten, yaşamlarını magazin programlarıyla sıkı takibe aldıktan sonra bu kez onlardan biri olmak istiyoruz. İzleyen herkese katılma ve birkaç dakika da olsa şöhreti yakalama şansı tanıyan yetenek programlarıysa bu açlığımıza bir umut kırıntısı sunuyor, sonrasındaysa çiğ etin tadını almış bir evcil hayvanın kana susamışlığıyla arzuluyoruz o ışıltılı dünyayı. Emrah Serbes’se işte tam da böyle bir tipi alıyor Deliduman’ın merkezine. Parçalanmış bir ailenin sevgisiz kalmış küçük çocuğu, fazla kiloları nedeniyle popüler güzellik algısına uygun olmadığından sevilmeye dair umudu kalmamış 9 yaşındaki Çiğdem İyice’ye milyonların sevgilisi olma yolunu açacak yeteneği abisi Çağlar tarafından keşfediliyor. Sonrası aylarca yapılan çalışmalar sonucu ucuz bir Michael Jackson taklidi ortaya çıkar, ama yıllarca aynı şeyleri ısıtıp ısıtıp izlemiş olan seyirciyi üzmeseydi gerek bunlar. Biraz da abisinin bir tanesini, Çiğdem’i izlesinler değil mi? Büyük umutlarla başvurulan yarışmada ön elemeyi dahi geçemeyince hayalleri yıkılan, yıkıldıkça daha fazla tutunan ve en sonunda dünyaya kendisini tanıtabilmek için canını dahi tehlikeye atma raddesine ulaşan arzusuyla ve paramparça ümitleriyle kalakalan Çiğdem’i. KİPA’dan alınma kemeriyle, GittiGidiyor’dan istenmiş beyaz kravatıyla, özel dikim kostümüyle Çiğdem’i ve iPhone’uyla çekime hazır bekleyen abisini. Sadece hayallerimizi ve düşünselliğimizi birebir benzetmeye çalışmakla kalmayıp moda kavramıyla ifade edilebilecek her alana sıçrıyor popüler kültür zımbırtısı. Giyimimiz kuşamımız, içtiğimiz su, kullandığımız telefon ile statümüzü, hayattaki yerimizi, insanların gözündeki değerimizi belirlemeye çalışıyoruz. Şekilcilik akıyor yüzlerimizden, biz de en beğendiğimiz kalıbın şeklini alıyoruz. Estetik ameliyatlar, her seferinde daha fazla ve daha fazla harcanan alışverişlerle görüntümüzü; kurgusal değeri sıfır noktasının altında kalan dönem dizilerinde sunulan “güçlü karakter”in kişilik özellikleriyle benliğimizi; edebiyat demeye bin şahit isteyen dizüstü edebiyatları ve aldığı favori sayısına göre seçtiğimiz üç beş tweetle hayat görüşümüzü oluşturuyor ve ben buyum diyoruz. Ben buyum, hepinizin sevdiklerinin bir bütünü. Popüler kültürün son model bir ürünü. Model no: 84562 Tüm seçkin plazalarda. Bayilerinizden ısrarla isteyiniz. Yine de bir ruh var oralarda. Tüm bu yapaylığın, samimiyetsizliğin, “popüler”liğin ortasında bir ruh. Tüm o baskılara karşın “benzemez kimse bana” diyebilen ruh. İnsanı hayvandan ayıran, dünyasını nerede ve hangi çağda olursa olsun anlamlandırmasının önünü açan ve gerçek benliğine giden yolda elini sımsıkı tutan ruh. Yıldızlı bir gecede kaldırıp kafanı gökyüzüne baktığında “ah” çektirendir, güzel bir kitabın son cümlesini okuduktan sonra içini ayrılığın burukluğuyla doldururken kulaklarında çınlanan özgürlüğün kanat sesleridir, en sevdiğin yemektir, bayramda kapı kapı dolaşıp şeker toplamaktır, taş kağıt makastır, en yakın arkadaşındır, gecelerindir, sabahındır o. Hayallerindir. Hayallerinden sahne ışıkları efektini çıkarınca kalandır. Farklılıklarındır. Farklı olmak için çabaladıkların değil, bir yemeği yaparken tarifte beğenmeyip attığın bir çay kaşığının ucu kadar fazladan tuzdur mesela. Sensindir. Her şeyinle, en sade halinle. Bütün samimiyetinle. Tam da böyle bir yerde bitti kitap. Sahne ışıkları, şöhret tutkusu, moonwalklar silindi ve geriye bütün fazla kilolarıyla dupduru bir Çiğdem İyice kaldı. Bir de ondaki ruhu görüp seven abisinin en yakın arkadaşı Mikrop Cengiz. Birçok masalın sonunda gökten üç elma düşer ya, bunda öyle olmadı. Tek ısırık alınmış elmadan logolar düştü, battı yerin dibine. Eh, onlar kavuştu ruhlarına biz çıkalım kerevetine. Resimler; http://blogimg.radikal.com.tr/Blogs/2013/01/21/human_machine_by_miiiiirellaaaaaaaaaa-d4jps9l-7CF1-73D1-9968.png http://www.islamdusuncesi.net/d/news/332.jpg Ahmet Furkan Ahi İnsan Yalnız Olmamalı "Korkunun kayıtsızlığa, acının yoğun bir sıvıya ve anıların birbirine dönüştüğü bir sınırdaydık."(37) "Yalnızlık" olgusunu kitabı okumadan önce de birçok kez düşünmüş olmama rağmen, Sevgili Yalnızlık'ı okuduktan sonra aklımda gündelik ilişkilerimin durumu ve insanlarla kurduğum ilişkinin niteliği hakkında birkaç soru belirdi. Sayfaları ardı ardına çevirdikçe o hikâyelerde kendimi buldum, onlar hakkında derin düşüncelere daldım. Bazıları neredeyse benden bahsediyor; bazıları ise günümüz toplumunun kanayan yaralarına tuz basıp onları acımasızca eleştiriyordu. Öncelikle kitabı okurken aklıma takılan ilk soru şuydu: "Yalnızlığın sebebi olan, ya da ona bahane edilen, onca engel günümüzün çeşitli imkânları ve gelişmiş teknolojileri sayesinde aşılmışken neden insanlar halen yalnızlık nedeniyle acı çekiyor, niye hala en çok şikâyet ettikleri konulardan biri yalnızlık oluyor? Zihnimin karşıma direkt olarak çıkardığı ilk cevap, gelişen teknoloji nedeniyle artan asosyallik ve bu nedenle insanların birbirleri arasında yaşadığı iletişim sorunları oldu. Yapraklar arasında ilerledikçe verdiğim bu cevabın oldukça yetersiz ve bir o kadar da klişe olduğunu gördüm. Peki, neydi yalnızlık? Yalnızlık, belli bir yerde, belli bir zaman aralığında yalın kalma durumu değildi sadece. Yalnızlık, yüzbinler arasında aradığımı, istediğimi, hasret çektiğimi bulamamamdı. O, okyanusun tam ortasında sandalıyla duran denizcinin güneş alnına tam dik düştüğü anda çektiği susuzluktu. Aslında aradığı belliydi, kafasını ne tarafa çevirse ondan vardı ama asıl istediğini, ona yaşama enerjisini en azından yaşama umudunu verecek şeyi bir türlü bulamıyordu. İşte yalnızlık da aynı denizci gibi kitleler denizinde aradığını bulamamak, yitip gitmek, boğulmaktı. Kitabı okurken fark ettiğim bir diğer husus ise insanların günlük yaşamda yalnızlık ile bir başına olmayı sık sık birbirine karıştırmaları. Her tek başına olan insan yalnızlık çekiyor diyebilir miyiz? Bence bu sorunun cevabı hayır. Dünyada binlerce tek başına yaşayan hatta çevresindeki herkesi yitirmiş insan var. Bu insanlar şu an bir başına gibi, etraflarında kimsecikler kalmamış fakat bu insanları yalnız olarak nitelemek bence yanlış olur. Hatta birçokları bir başına olmayı zevk haline getirmiş, yalnızlığın verdiği o kasvetli sıkıntıdan onlarda eser yok. Belki de onlar ölümün, zaman ve mekân olgularının yenemediği kopmaz bağlara, sadece kalpten kalbe bağlı boyutlar-üstü aşklara sahipler. Tıpkı bu insanlar gibi benim de yanımdan ayrılmayan, yalnızlık çekmemi önleyen benlikler var. Bunların yanında benliğim yalnız kalmamamı sağlayan en önemli arkadaşım. Etrafımda kim olursa olsun, binlerce kişi arasında yalnızlık çektiğim zaman bana arkadaşlık edebilecek bir arkadaş o. Her şeyimiz ortak bizim. Yalnızları yalnız yapan şey aslında tam olarak bu arkadaşlarının eksik olması... Bir insan yalnız mı doğar, nasıl yalnız hale gelir veya nasıl yalnızlaşır? Kendime bu soruları sorarken kitapta okuduğum bir kısım sorumu cevaplar gibi oldu ve hoşuma gitti: "İnsan doğduğu andan itibaren başlayınca kaybetmeye, ileriye dönük pek de bir umudu olmuyor. Doğdum doğalı hayatımın her sahnesinde bir acı, bir hüzün, bir eksiklik. Artık tek umudum güzel ölmek." (2) Bence insan başlangıçta yalnız değildir. Her şartta bir anne ve bir baba sayesinde dünyaya gelecektir. Ne olacaksa hayata başladıktan sonra olur. Yazarın dediği gibi daha en başından bir şeyleri kaybedebilir, umutları daha en başlarda onu yalnızlığa terk edebilir. İnsanın içinde bulunduğu şartlar, yaptığı seçimler, aldığı onca karar ve edindiği dostlar daha hayatın en başından itibaren onun sona olan yolculuğunu şekillendirir. Tüm bunlar neticesinde insan yalnız hale gelmek zorunda kalıyor veya yalnızlığı seçiyorsa bana göre yaşadığımız hayat orada sona eriyor ve sadece biyolojik olarak canlı oluyoruz, yaşamıyoruz. Nifüler Altunkaya'nın Sevgili Yalnızlık adlı öyküsünü okuduktan sonra aklımdaki yalnızlık algısı daha güzel bir biçimde şekillendi. Gerçek yalnızlığın ne demek olduğunu ve nasıl yalnız hale geldiğimizi daha iyi anladığımı düşünüyorum onun sayesinde. Ruhumuzu yalnızlığın pençelerine teslim etmemek dileğiyle... Kaynakça Altunkaya, Nilüfer, Sevgili Yalnızlık, Alakarga Yayınları, 2015, Kitap Büşra Karabak Ölme Arzusu Her insanın hayatta kalmak için kendisine göre nedenleri vardır. Bir anne için çocukları, onsekizinde bir genç için gerçekleştirmek istediği hayalleri gibi. Biliyorum ki bağlandığımız bütün bu şeyler bizi ayakta tutan şeylerdir. Peki ya bu acımasız dünyada yaşamaya değer bir şeyleri kalmayıp bir de üstüne acı çekerek yaşamaya devam etmek zorunda kalanlar? Hayatımın bu noktasında, ötenazi uygulamasını düşünmekten kendimi alamıyorum. Nasıl bir uygulamaydı? Yaşamak yerine ölmeyi tercih etmek miydi? İçinizden “Neden bir insan kendini öldürmek ister?” diye geçirdiğinizi duyar gibiyim. İtiraf etmeliyim ki önceleri ben de aynı soruyu içimden geçirmedim değil ama tahmin edebilirim ki ötenazi, içinden öyle kolayca çıkılıcak bir şey değildi. Hem sözlük anlamından hem de hakkında düşündüklerimizden çok daha fazlasıydı. Aşagı yukarı her insanın ötenazi ile ilgili görüşleri vardır. Ötenazi hakkında ne düşünüyorsunuz diye ne zaman sorulsa, genellikle aynı cevaplar verilir. Kimine göre bu çok yanlıştır ki; bunu bazı etik ve dini değerlere dayanarak savunurlar; kimine göre ise; saygı duyulması gereken bir karar olarak düşünülür ki bu tür insanlar da genelde kendilerini ya da sevdiklerini bu kararı veren insanların yerine koyarak bu fikri beyan ederler. Açıkca söylemeliyim ki benim derdim ikisi de değil. Anlamaya çalışmak istediğim ve beni gitgide içine çeken şey, ölüm kararının verilme nedenleri. İnsan nasıl oluyordu da yaşamaktan vazgeçme cesaretini gösteriyordu? Ölüm hepimiz için bir bitiş değil miydi? Şimdi ise bu insanlar ölümü kendi istekleri ile kabul ediyorlardı. Bu kavramla birlikte yaşam ile ilgili söylenilen bazı sözlerin bir klişeden ibaret olduğunu daha da iyi anladım. En klişesi de “ Hayat her şeye rağmen yaşamaya değer!” sözü. Şimdi daha iyi anlıyorum ki bu sözü ağızlarından hiç düşürmeyen insanlar, geri dönüşü olmayan bir hastalığa yakalanmış ve gittikçe daha da derine batan, hayatta yapmaktan zevk aldıkları şeyleri artık yapamadıkları, hayata tutunacak tek bir hayalleri bile kalmayan insanlardan bir haber söylemişler. Peki hangi nedenler onları bu bitişe sürüklüyordu? Sadece kendimi onların yerine koyup, nedenleri tahmin etmekten başka şeçeneğim olmadığını düşünüyorum. Bana kalırsa; gerçek kendin olamama ve bundan dolayı ortaya çıkan yalnızlaşma ve yabancılaşma önemli sebeplerden birkaçı. Aslına bakılırsa bizler hayatımız boyunca kendi benliğimizi bulmaya çalışırız yani, bizi biz yapan, diğerlerinden farklı kılan şeyleri. Kendimizce, hepimiz bir rol üstleniriz hayatta. Biri komik olmayı, bir diğeri özgür olmayı, bir diğeri ise farklı olma rolünü üstlenir. Fakat onca arayışa, uğraşa rağmen; hayat bir gün gelir ve size vermiş olduğu rolü hiç ummadığınız anda geri alır. Hem de öyle alır ki; bir daha hayal etme isteği bile bırakmaz insanda. Düşünelim ki; çok iyi espri yapma yeteneğine sahipsiniz ve çevrenizdekiler; aileniz, en yakın arkadaşlarınız, hoşlandığınız kızlar ya da erkekler sizi bu özelliğinizle severler ve hatırlarlar fakat dönüşü olmayan bir hastalığa yakalandığınızda ne o espri yapma özelliğinizden eser kalır ne de sizi tanıyan insanların gözündeki o şakacı kimliğinizden. Sonraları fark edersiniz ki hayatınızda kimsecikler kalmaz çünkü o sevdikleri, hatırladıkları insan artık siz değilsinizdir. Zamanla yalnızlığınız çekilmez bir hal alır ve her şeye karşı yabancılaşırsınız; sevdiklerinize, doğaya ve hatta kendinize bile! Böyle bir dünya nasıl çekilebilir diye düşünmüyor değilim. Senden Önce Ben filmindeki Will’de benim gibi düşünecek olsa gerek ki o ölümü tercih etti. (Sharrock, Senden Önce Ben, 2016) Artık hayatının ortasındaydı ve onu o yapan şeyler çoktan kaybolmuştu. Belki yeni, zorlu hayatına alışabilirdi. Hayatta kalmak için bir şeylere tutunabilirdi ve yeni benliğini keşfedebilirdi. Fakat bu ne derece mümkün hiç bilemeyeceğim. Çünkü hangimiz alışkanlıklarımızdan bizi biz yapan huylarımızdan vazgeçebiliyoruz hem de o artık yolu yarılamışken. Bana kalırsa; Will de bunların farkındaydı ve bu nedenle o ölmeyi tercih etti. Belki de en doğrusu buydu. Kaynakça Senden Önce Ben. Yön. Thea Sharrock. 2016. CA: Warner Home Video, 2016. DVD. Serkan İlhan 21400770 Üstünlük Veridedir Türkiye’nin sorunu bilgisizlik midir yoksa bilgiyi işleyememek midir? Bana kalırsa bilgi, günümüz toplumunda en kolay bulanabilecek şeydir. İnternet gibi bir “mucizenin” çok kolay ulaşılabilir olduğu günümüzde bilgiye ulaşmak da son derece basit bir iştir. Hayır efendim, biz bilgiye ulaşamayan cahil insanlar değiliz. Bizim sorunumuz, bilginin ne işe yaradığını ve onu nasıl kullanacağımızı bilememektir. George Orwell’in 1984 isimli kült eserini bilmeyen yoktur. En beğendiğim eserler arasında yer alan bu romanda anlatılan, bilgiye ulaşımın kısıtlandığı, bilginin manipüle edildiği distopik dünyanın, bugünün Türkiye’sini simgelediği söylenir. Evet bunda bir parça doğruluk payı var ama ben Türkiye’nin ve Türkiye gibi ülkelerin temel sorunun bilgiye ulaşımla ilgili değil bilgiyi, daha doğru ifadesiyle veriyi işlemekle ilgili olduğunu düşünüyorum. Veriyi işleyemediğimiz için verinin ne işe yaradığını, dolayısıyla veriye ihtiyacımız olup olmadığını anlayamıyoruz. Peki veriyi işlemek nedir? Nasıl olur? Bu sorulara sayısız farklı cevap verilebilir ama benim kafamdaki en belirgin cevap; karmaşık veri ağı içerisinden anlamlı ve fiziksel dünyada işlevsel olanı bulup onu kullanmaktır. Türkiye ve geri kalmış diğer ülkelerin akademisi, sanayisi, iş dünyası, siyasetçileri kısacası bütün bir ülke, modern dünyadaki veri ağından anlamlı bilgileri çekip ve bu bilgileri birbirlerine bağlayıp fiziksel hayata uygulama yeteneğinden yoksunlar. Ellerinde adam akıllı bilgi yok, adam akıllı bilgiye sahip olmama nedenleri ise bilginin ne işe yarayacağını bilmemeleri ve üretme gereği hissetmemeleridir. Örnek olarak pek çoğumuzun bir parçası olduğu Türk Akademisi üzerinden gidelim. İçerisinde bulunduğumuz “büyük veri” çağında, gelişmiş ülkelerin akademileri mühendislik, finans ve hatta sosyal bilimleri daha anlamlı ve işlevsel kılabilmek için bu alanları yapay zeka teknolojisi ile birleştirmeye çalışıyorlar. Gelişmiş ülkelerdeki bu yapay zeka ve kuantum hesaplama çalışmalarına böylesine önem verilmesinin en büyük nedeni veriyi daha verimli işleyebilmektir. Geri kalmış ve gelişmiş ülkeler arasındaki fark sadece akademi seviyesinde değildir. Batılı ülkelerin ortalama bir yurttaşı, üretilen veya halihazırda var olan bir bilgiyi hayatına nasıl uygulayacağını bildiği için hem kendi hayat standartlarını yükseltir hem de bilginin üretilmesinin ne kadar kıymetli olduğunun bilinciyle ulusal seviyede bilim kültürünün oluşmasına katkıda bulunur. Veri işleyebilme yeteneğinin yarattığı gelişmişlik farkı, geçmiş yüzyıllara kıyasla çok daha büyüktür. Bunun nedeni günümüz dünyasında var olan, üretilmekte ve üretilecek olan verilerin geçmişe kıyasla çok daha karmaşık olmasıdır. Böylesi karmaşık verileri işlemek, bunlardan gerçek hayata uygulanabilir şeyler çıkarmak çok zor ama ödülü de çok değerli bir uğraş olacaktır. Çağımızın önde gelen entelektüellerinden Yuval Noah Harari, Homo Deus isimli eserinde insanı diğer hayvanlara üstün kılan şeyin veriyi daha verimli işleme yeteneği olduğunu söyler. Eğer bu üstünlüğümüzü olur da bir gün başka bir varlığa (örneğin yapay zekaya) kaptırırsak sonumuzun geleceğini iddia eder. Harari’nin insanlığın sonuna yönelik bu savları belki size fazla iddialı gelebilir ancak benim kurduğum gelişmişlik ve veri işleme yeteneği arasındaki bağıntının haklılığı konusunda biraz daha ikna olmanızı sağlayacağını düşünüyorum İçinizde “Söylediklerinde haklısında bundan bize ne? Bunlar siyasetçileri, politika yapıcıları ilgilendiren büyük meseleler” diyenler olabilir. Hayır efendim hiç de öyle değil. Toplumun genel sorunu, aynı zamanda o toplumu oluşturan bireylerin de sorunudur. Serkan İlhan 21400770 Bireylerin çoğu öyle olmasaydı toplum da farklı bir konumda olurdu. Bu yüzden toplumsal sorunları düzeltmek isteyen her birey önce kendinden başlamalıdır. Üstelik bu bireysel hayat kalitesini de önemli ölçüde yükseltecektir. Artık ben okuduğum bir haberi, kitabı, çalıştığım dersi karmaşık veri yığını olarak görüyorum. Bu veri yığını içerisinde anlamlı olan verilerin ne olduğunu bulmaya ve onları nasıl uygulamaya koyabileceğime odaklanıyorum. Henüz yolun başındayım ve belki de bu işin tekniklerini şimdilik bilmiyorum ama veriyi işleme, anlamlı veriye ulaşma ve onu uygulama çabasının en doğru yöntem olduğuna inancım tam. Kaynaklar Harari, Y.N. Homo Deus. Çev.,Poyzan Nur Taneli. İstanbul: Kolektif Kitap: 2016. Orwell, G. 1984. Çev,. Celal Üster. İstanbul: Can Yayınları: 2016. Bir Saat Bir İnsan İnsanların çoğu zaman dönüp de birbirinin yüzüne bile bakmadığı bir dönemde yaşıyoruz. Hâl böyleyken kişiler arası etkili iletişimin iyice bozulduğunu ve insanların birbirlerine verdikleri değerlerin düştüğünü, duygularının sahte olmaya başladığını çoğu yerde rahatlıkla gözlemleyebiliyorum. Benim bile bana değer verdiğini söyleyip aslında hiç umurunda olmadığım arkadaşlarım olmuştur. Bu değer vermeyişin altındaki sebeplerden birinin karşımızdaki kişiyi gerçekten değil de yüzeysel olarak tanımayı seçişimiz olduğunu düşünüyorum. Sonuçta yüzeysel bir tanışmayla hayatıma soktuğum bir insana ne kadar değer verebilirim ki? Biraz kafa yorulması gereken bir soru var bana göre; bir insanı ne kadar sürede tanıyabiliriz? Birinin yüzüne ilk bakışımızda bile ön yargıyla bakıyoruz ve genelde kimseye fazla şans vermiyoruz. Bunu mutlaka ben de yapmışımdır çünkü bazı durumlarda düşüncelerimi durduramam ve ön yargılarımın esiri olmaktan başka çarem kalmaz. Yine de bunu çok sık yapmam, yapmamaya da gayret ederim. Çünkü bana göre her insan ve her kişilik tanımaya değerdir. Bunun ilk bakıştaki yargılarımıza göre karar verilecek bir şey olmadığını düşünüyorum. Tek ihtiyacımız olan birbirimize zaman vermek ve ön yargılarımızla savaşmasını bilmek. Düşününce tüm yakın arkadaşlarımla ya okulda ya da ortak arkadaşlar aracılığıyla tanışmış olduğumu fark ettim. Yani tanışma öncesinde arkadaşlığımızın temelini oluşturacak hâlihazırda bir zemin bulunuyormuş. Bundan dolayı genelde tüm dostluklarım sıcak bir merhabayla kolayca başladı. İçten gelen ve samimi bir gülümsemeyle tamamlanmış bir merhabanın azımsanamayacak sihirli güçlere sahip olduğuna şahit oldum. İlk tanıştığımda hoşlandığım, samimiyetini hissettiğim insanları daha yakından tanıma isteği duydum hep. Yine de karşımdaki kişiyi tanışmamızın ardından hemen derinlemesine tanıyabilmem olanaksızdır. Peki, gerçekten karşımdaki insan hakkında aşağı yukarı bir fikre sahip olabilmem için ne kadar süreye ihtiyacım var? Bunu daha önceleri birkaç kez düşündüm. Tecrübelerime de dayanırsam eğer dış dünyayı umursamadan içine dalınan sohbetlerde biriyle bir saat geçirmek bana fikir sahibi olmak için yetiyormuş. Yani bir insana bir saatimi ayırdığımda bir kişi kazanmış sayılıyorum. Tabii ki bir saat sadece altmış dakikadan oluşuyor ve karşımdaki bireyin kişiliğiyle kıyasladığımda onu yeterince tanımama yetmeyeceğini biliyorum. Fakat yine de karşımdaki insanla uyuşuyor muyum veya ondan hoşlandım mı buna karar verebilmek için minimum bir saate ihtiyacım olduğunu düşünüyorum. Hem belki de normal şartlarda bir daha iletişime geçmeyeceğim bir insan hakkında düşüncelerim o ilk on dakikadan sonra koyulaşan ve bir saate dayanan konuşmamızdan sonra kıymetli bir hâl alacak. Bu beraberinde bir dostluğu da getirebilir. Öyle olmasa bile kaliteli ve gerçek bir iletişim kurduğum için keyifli bir saat geçirmiş olurum ve bu da benim kârım olur. Peki, karşı taraftan ne öğrenebilirim bu bir saatlik süre içerisinde? Kullandığımız genel tanışma kalıpları vardır; adını, soyadını, yaşını, doğduğu ve yaşadığı yerleri, ailesini, eğitim durumunu, varsa evcil hayvanını veya arabasını, evini sormak gibi. Bunlarla karşımızdakinin kişiliğine dair hiçbir yere varamayız ve bunların hepsi zaten ilk yirmi dakika içerisinde karşılıklı olarak sorulup tüketilecek başlıklar. Asıl bu aşamadan sonra sorulan soruların herkeste farklı olduğuna inanıyorum. Mesela ben bu kalıp soruların üstüne genelde acaba karşımdaki kişi ilgi alanlarımla uyuşuyor mu sorgulamasına girişirim. Örneğin karşımdakine sevdiği sanatçıları, şarkıları sorarım veya izlemekten zevk aldığı film ve dizileri. Kitap okumaya bayılan bir insan olduğum için karşımdakine en sevdiği yazarı ve sevdiği kitapları da sıralatmak isterim hep. Bunların sonucunda ortak noktalarımız çıkmışsa eğer aniden kanım kaynar, içim ısınır o kişiye karşı ve o kişiyle tekrar görüşebilmeyi isterim. Böyle kişisel zevklere yönelik sorular insanların kişiliğini daha çok yansıtıyor. Daha birçok şey sorulabilir ve muhabbet böyle sorularla koyulaşır. Toplum olarak ön yargılı ve karşımızdaki kişi hakkında çabuk kararlar veren bir milletiz. Bu yüzden yarım saatten çok daha kısa konuşmalarda kişiyi tam olarak anlayamadan yanlış yargılara kapılabileceğimizi düşünüyorum. Fakat bir kişiyi tanımak için vereceğimiz şans bu kadar az olmamalı. En azından o bir saatlik zaman dilimi kadar değer vermemiz ve çaba harcamamız gerekiyor yeni tanıştığımız insanlar için. Çünkü eğer ben bu şansı veriyorsam karşımdakine, geri dönüşü de aynı şekilde olacaktır bana. Bu yüzden insanlarla olan ilişkilerimizde sohbetlerimize daha fazla vakit ayırmamız gerektiğini ve karşımızdakini tanımaya özen göstermemiz gerektiğinin düşünüyorum. Her şeyin sahteleşmeye başladığı bu yıllarda en azından bireyler arası duygu ve düşüncelerimizi koruyalım, bunlara değer verelim. Sima ALKAN “ADAM” GİBİ Ayça Deren Özkan Eriksson, Petra. Başlıksız, 2017. Vice. ​ ​Aklınızda, bir Hollywood erkek başkahramanı canlandırmanızı istesem nasıl bir karakter canlanır? Şu ana kadar izlediğiniz tüm filmleri aklınızda bulundurarak, aklınıza güçlü, özgüvenli, cesur ve neticeleri düşünmeden terreddütsüz bir şekilde aksiyona dalan adam gibi bir adam gelir. Tabii bu bahsettiğimiz karakter bir erkek ​ ​ ​olduğu için kesinlikle kaslı olmalı, aksi takdirde düşmanları onu nasıl ciddiye alsın? Hollywood içinde olduğumuzdan, sevgili karakterimizin kitlelere hitap etmesi için bir tür karizması olmalı. Tüm kızlar onun peşinde olmalı! Ayrıca onu komik, alaycı ve esprili yapıyoruz. Kahramanımız kendini çok ciddiye almıyor; burnu kanıyorken vücudu bir binadan baş aşağı asılıyken ve sol gözü iki dakika önce aldığı tüm yumruklardan şişmiş olsa bile şakaları gülmekten çatlatıyor, çünkü o bir kahraman, daha doğrusu erkeksi bir kahraman. Erkek kahramanlar her şey ters gitse bile istiflerini bozmazlar; serin kalırlar ve hatta şaka yaparlar, çünkü her zaman hayatta kalırlar -bu onların karakter arklarının bir parçasıdır. Hattâ gerekirse şiddete de başvururlar çünkü bu onun maço doğasında var. Karhamanımız, hayatın ona dayattığı her şeyin üstesinden tek başına gelecek ve hepsini bir tutam kara mizah ve bir kaşık havalılık ile sindirecek. Adam gibi... Bu noktada, büyük Hollywood sinemalarında tasvir edilen erkek karakterlerin çoğunluğunun özelliklerini bir şekilde özetlediğime inanmak istiyorum. Hatta yazarken Rambo, Michael Corleone ve Odinson oğlu Thor' ışık hızında aklıma geldi. Başroldeki erkek karakterleri yönlendiren -altta yatan- deseni tespit edemediğim çok fazla film izledim; şu ya da bu şekilde, hepsi aynı, tipik alfa erkeğinizin bir nüansı. 1 Hepsi gürültülü ve aceleci, agresif ve öfkeli, şiddete kolayca başvuran ama duyarlılığa temkinli. Temel olarak, toplumun bir erkekten beklediği her şeydir başkahraman: hiper-eril, cesur, çekici ve kendinden emin. Kahraman bunun yanı sırada da aksiyon sahneleri aracılığı ile sümen altı edilen diğer cinsiyet rollerinin biçim almış hali: hissizlik, tehlikelilik, yalnızlık ve genel bir duygusal yetersizlik... Hiper veya daha doğrusu toksik erkeklik hadisesi Hollywood filmeleri ile ortaya ​çıkan bir unsur değil, uzun zamandır dünyanın her köşesindeki ataerkil toplumlarda sık görülen bir cinsel boyunduruktur. Toksik erkeklik (veya maskülinite), yaygın inanışın aksine, erkek düşmanlarının uydurduğu bir kelime değil; psikolojik araştırmalar sonucu ortaya atılan bir terim. “Toksik” kelimesi çok amansız duyulsa da burada amaç erkekleri şeytan gibi göstermek değil; kelime seçimi gayet kasti. Toksik masküliniteyi kısaca tanımlamak gerekirse erkekleri duygusal anlamda öfke ve kavgacılığa sınırlayan, genellikle ataerkil toplumlarda görülen sosyo-kültürel bir olgudur. Tanımından da anlaşılacağı üzerine erkek çocuklarının bu olguyu destekleyen şekilde yetiştirilmesi sonucu topluma tehdit oluşturan, şiddete eğilimli bireyler olarak büyümeleri kaçınılmaz. Fakat bu bireyler sadece toplumu değil kendilerini de büyük bir tehlikenin içine sokarlar. İşte bu toksik kelimesi de burada devreye giriyor; patriarki sadece kadınlar üzerinde bir güç sergilemiyor ama aynı zaman erkek kimliği üzerinde de büyük bir baskı oluşturuyor; adeta bireyin kendini zehirlemesi gibi. Hâlâ terim havada kaldıysa, erkeklerin büyürken maruz kaldığı “erkek adam ​ağlamaz” misali sözler bu olguya örnek olarak gösterilebilinir. Herhangi bir duygusallığın erilliğe tehdit oluşturduğu gerekçesiyle empatik ve duygularıyla barışık erkeklere “kız gibi”, “gey” laflarıyla onlara yetersiz erkek yaftası yapıştırılması en ​ ​yaygın örneklerdendir. Böylelikle toksik maskülinite, erkeklerin duygusal ve mental anlamda gelişmelerini engeller, sorumluluk sahibi olamayan öfke dolu bireyler yetiştirir. Çünkü neden? Öfke tek erkeksi duygudur(!). Çünkü neden? Bakımlı olmak, kadınları anlamak, duygusal olgunluğa ulaşmak, ağlamak, hatta birilerine gerçek kimliğini ve hassasiyetini göstermek sadece kadınlara mahsustur(!). Benzer bir şekilde duygularını ifade etmek, zor durumda kalınca yardım istemek de feminenlik ile eşleştirilen olgulardır. “Gerçek” erillik sorunlarını tek başına çözmeyi ve yersiz bir stoikliği gerektirir. Yardım isteyen erkek ise zayıftır ve daha hayata hazır değildir. Örneklerde de görüldüğü üzere erkeklik anlayışını ilkel kalıplarla dizginleyen toksik maskülinitenin bir bireyde oluşturabileceği duygusal yaraların, baskıların haddi hesabı yok. Buna ilaveten fiziksel hasarları da göz ardı edilebilecek değil. ABD’de yapılan psiko-analitik araştırmalara (UN Cinayet Araştırma, UNODC, 2018) göre erkekler kadınlara oranla intihar oranları 3,5 kat daha fazla ve bunun ana etkeni toplum baskısının erkeklerin duygularını ifade etmesini engellemesi ana etken olarak gösterilmekte. Ayrıca şiddete eğilimin de özendirilmesi erkek bireylerin kendilerini tehlikeye sokacak durumlara sokması oranını da arttırıyor. 2 Hisleri tahdit eden erillik anlayışlarının topluma ama en önemlisi de kendilerine zararları apaçık ortada. Medya bu toksik erkekliğin kıvılcımını olmasa bile körükleyicisi olarak tanımlanabilir.. Çoktan toplumun cinsiyet rolleri anlayışında yer etmiş olan toksik erkeklik medya -sinema, edebiyat ve daha birçok- sayesinde normalleştirilmesi aslında toplumun refahına büyük bir tehdit oluşturuyor. Filmlerde ve kitaplarda şiddetin ödüllendirilmesi, duygusuzluk ve apatinin özendirilmesi ile toksik erkeklik laçka edilmiş oluyor; bırakın çözüm üretmeyi, insanlar bunu sorun olarak görmekten çıkıyor. Bu nedenle medyanın erkeklik konusunda daha içgözlemsel davranıp, daha örnek gösterilcek karakterleri desteklemesi çok önemli. Yakın zamanda izlediğim Sex Education (2019) isimli İngiliz dizisi toksik olmayan veya kritiklerin değimiyle görenek-dışı anakarakterlere sahip. Medya buna benzer, toksik olmayan erkekliği cesaretlendiren, ürünler üretirse toplumun gelişmesinden büyük bir adım atılmış olacağına inanıyorum. Toksik maskülineteden kurtulmanın en iyi yolu çocuklara kendileri olmaları gerektiğini, toplumun köhne normlarına ayak uydurup da kendine zarar vermemeleri gerektiğini öğrenmeleri olacaktır. Patriarkinin erkek üzerinde hegemonyasına karşı olan bu ihtilalde medyayı toplumun yararına kullanabilirsek toksik maskülinitenin de geride bıraktığımız bir acı olabileceğine inanıyorum. Kaynakça: Humus, Sigourney. “Toxic Masculinity Is Self Destructive”. The Medium. 19 Mayıs, ​ ​2019. Web. <https://medium.com/king-of-the-dirt/toxic-masculinity-is-self-destructive-12bb8ad33526> Nunn, Laurie. Sex Education. Netflix, 2019. ​ ​UNODC, Global Study on Homicide 2018. Vienna, 2018. Web. ​ ​<https://www.unodc.org/documents/data-and-analysis/GSH2018/GSH18_Gender-related_killing_of_women_and_girls.pdf> 3 FARKLILIKLARIMIZ Aslında ne kadar aynı görünüp de bir o kadar farklı olduğumuzun farkında mıyız acaba? Bu farklılıklar birer zenginlik midir yoksa birer problem midir bizler için? Elbet ki bu sorunun cevabı herkes için farklı farklı. Birtakım insanlar farklılıklara karşı çok katı bir tutumla yaklaşarak, kendilerine benzemeyen ya da farklılıkları olan insanları yanlarında istemez ve onları kendilerinden soyutlamak isterler ya da onları kendi fikir dünyalarına sıkı bağlarla bağlayıp farklılıkları yok etme çabasına girerler. Birçok insan böyle bir talebi kabul etmezken, bazı özel nedenlerden veya kişinin kendine olan güvensizliğinden ya da kişiliğinin oturmamış olmasından ötürü, bazı insanlar değiştirilmeye ve bir kalıba sokulmaya daha yatkındırlar. Bu durumda, bir zamana kadar iyi kötü belli bir yapıya oturmuş ve kendi benliği olan insanın benliği ve kimliği farklılaşırken, kendi mayasına zarar verir ve kendi olmayı da unutuverir.Bu da ortaya sahte ve yapay bir karakter yapısına bürünmüş bir insan çıkarır. Bu insan kendine yeni birşeyler katamadığı gibi,topluma da yeni fikirler yeni bakış açıları kazandıramayan sığ bir insan oluverip çıkar ortaya. Şüphesiz ki, bunun aksini düşünen ve aksine inanan,farklılığın bir lüzumsuzluk değil aksine ihtiyaç olduğu fikrine sahip olan ve geniş bir ufka sahip birçok insan bulunmaktadır. Farklılığın çok büyük bir zenginlik olduğunu idrak edip, bundan kendisine de zenginlik katmasını bilen biliçli insanlar bunlar. Çünkü insanın kendisini yenilemesi, kendine bir parça da olsa yeni bir değer katması için farklılıkların ne kadar önemli olduğunu hepimiz bilmeliyiz. Eğer ki insan kendini soktuğu kalıpların dışına çıkamaz ve sığ bir fikir dünyasına sahip olarak orada kısılıp kalırsa, kendini bir adım dahi öteye götüremeyen , kendi kendini tekrar eden sıkıcı bir varlığa dönüşür. Farklılık demek zenginlik demek,yeni şeyler demektir. Sosyal bir varlık olan insan kabuğunu sık sık değiştirerek kendini ve fikir alemini yenilemelidir. Bu yenilemeden kastım, karakterde veya kişilikteki bozulmalar değildir. Elbet ki insanın karakteri sabit kalmalıdır. Yenilenmesi gereken şey bakış açısıdır. Yapılması gereken şey ise, farklı bakış açılarına sahip olarak, ufkun genişletilmesidir. Adeta bir renk cümbüşünü andıran dünyamız farklı coğrafyalar ve farklı dillerden nice farklı insanları bir arada tutan bir bahçe gibidir. İnsan bu bahçede çalışkan ve sosyal bir varlık olmalı, adeta bir arı gibi farklı farklı çiçekleri bir bir dolaşarak, her birinden kendine bir öz katarak kendine has balını üretmelidir. Böylelikle çeşitliliğin lezzetini tatmalı ve kendisinde barındırdığı bu zenginliği yeni nesillerle paylaşabilmelidir. Farklılıkların birer problem değil birer zenginlik olduğu fikrine hakim olan nesiller, belki de gelecekte birçok anlaşmazlıkları henüz daha ortaya bile çıkmadan iletişim kanalıyla problemleri çözebileceklerdir. Dahası bu sayede çok daha geniş ufuklara sahip olacak olan bireyler,her alanda iş, aile, sanat, spor ve daha nicesinde olaylara farklı perspektiflerden bakabilecek ve çok daha güzel işler ortaya koyabileceklerdir. Farklı olmanın her zaman özel olduğunu unutmamalı insan, sıradan olmak adı üzerinde herkesin bildiği gibi sıradanların yapabildiği basit bir fiilden başka bir şey değildir. Dünya üzerinde bugüne kadar iz bırakmış insanların her zaman farklılıklara açık olduğunu ve bunu bir zenginlik olarak kabul ettiğini görüyoruz. Çünkü sığ bir düşünce yapısına sahip olan insan, en başta kendisine bir değer katmadığı için, başkalarına ya da dünya’ya da bir değer kazandıramaz. Farklılığın önemini kavramak ve onun içinde neler sakladığını bilmek ya da en azından bunun için istekli olmak, insanı hayatta bir adım önde tutabilecek bir unsurdur. Umut Etmek mi Yılıp Geçmek mi ? Nefes alıyorsan umut vardır derler. Peki, bu felsefeyi hayatımızın her alanında kullanmak ne derece mümkün? Hadi bu bakış açısını benimsedik diyelim ne derece uygulayabiliriz ki o hayat koşuşturmacasının içinde? Düşünüyorum da çok yoğun olan bir insan ya da depresyonda olan bir insan ne derece umutlanabilir. Çevresel faktörler insan hayatında oldukça baskın gelirken umutlanmak ne kadar çıkış yoludur. Tamam, şükretmek gerek, yaşıyoruz, bizden daha kötü olanlar da var ama kimse böyle düşünmez ki kendi koşturmacasında. İnsan yaşadığı duyguların içerisindeyken sahip olduklarına bakmaktansa onda olmadıkları için yakınır durur hep. Ama iş bu ya, “nasılsın?”, deseler hep şükür iyiyim der geçeriz. Aslında hep olması gerekeni geçiştirir dile getiririz. Peki, bu kasvetli ruh haline neden bürünürüz? Neden bu yükü sırtlanırız hiç gerek yokken? Diyorum ya içindeyken anlamıyoruz neyin ne olduğunu. Olaylara bir de dışarıdan bakmak gerek aslında. Bir adım geride tutsak kendimizi ve izlesek, gözlemlesek hayatımızı aslında o kadar da zor olmadığını anlamış oluruz. İnsan bu ya; hep bi meşgul hep bi yorgun bahanelerden ibaretiz sadece. Kendi iç dünyamızın rehavetinden kurtulabilsek de bir görebilsek o şükür deyip geçtiklerimizi. Üzüldüklerimizin ne denli boş olduğunu anlayıp esasa bakmak gerek. Elimizdekilerin kıymetiyle geçinip olana bakmak gerek olmayanı aramaktansa. Çünkü insan her zaman kendinde olmayanın arayışındadır kendinde olanın kıymetini bilmeden. İç dünyaya dönük oldukça insan daha çok gömülür umutsuzluğa… Başkalarının kelimelerini sindirmek zor gelir insana. Oysaki dış dünyaya kucak açsa kendini o dünyanın ellerine bıraksa o zaman o renkli umut penceresini aralamış olur. Ve böylece kendini daha da umutla beslemiş olur. O zaman belki de farkına varır elindekilerinin değerini. İnsan iç dünyasında daha da boğulmaya mahkûm eder kendini. Bu yüzden kendine gelmek için negatif bir havaya bürünüp içine kapanmaktansa, dış dünyaya kendini açmak en güzeli. İnsan kendine hedefler kurdukça ve ona ulaşmak için çabaladıkça daha da umutlanıyor. Kendine kurduğu hayallere yaklaştıkça daha da heveslenip daha da umutlanıyor. Bu döngü o insanın hayatına yeni kapılara yer açıyor. Böylece kendine daha çok güvenmiş oluyor. Şahsen zaman zaman ne kadar umutsuz olduğumu bilirim ama buna rağmen ne umut etmekten ne de çabalamaktan yılmam diye düşünüyorum. Hayatta yıldıkça ya da umutlanmaktan vazgeçtikçe insanın kendine güveni de aynı oranda yerlerde oluyor. İnsan kendine güvenmedikçe ne ümit eder ne de heveslenir. Böylelikle kendini geliştirmekten alıkoyar her ne kadar istemese de. Kendimizi sürekli negatife iterek hiçbir şey elde edemeyeceğimiz gibi çevremizdeki insanları da kendi boşluğumuza sürükleriz sadece. Başkalarını da bu çarka sokmak ve o insanların da umutlarını tüketmek en can alıcı olanı karşımızdaki için. Demem o ki nefes alıyorsan umut vardır. Eğer sahip olduklarımızın farkına varabilirsek ve bunun için şükredip kendimizi daha nasıl ileriye ya da iyiye yöneltebiliriz diye düşündükçe kendimiz için faydalı oluruz. Ve bunun için çabalamadıkça umut etmekten bahsedemeyiz bile. Eğer sahip olduklarımızın farkına varırsak ve onları kaybetmemek için çabalarsak kazanan daima biz oluruz. Ve kazanmaktan öte sahip olduklarımıza daha fazla değer yüklemiş oluruz. Bu sebeple var olanın üstüne koymak için insan umutlanmaktan vazgeçmemeli ve elindekini çoğaltma yolunda çabalamalı. Böyle yaptıkça kattığımız bu değerler başkalarına da pozitif bir şekilde yansıtmış oluyoruz. Ve bunu bilmeden yapıyoruz ya bu çevremizdekiler için en güzeli olsa gerek. Pelin Başpınar Mahmut Sefa İpek Gece Çıkış Yolu Bulamadım Nedeni yok. Bu da herhalde ilaçların yan etkileri. GECE ÇIKIŞ YOLU BULAMADIM. HAYDİ BAŞLA YAT UYU İŞTE, İYİSİN demek gerekiyor benim için. Öykü kitabıma “BURADAN BAŞLA” demek isterdim AD olarak. Bu bir çocuk programı radyoda. Adı programın “BURADAN BAŞLA”. (19 Şubat 1996 tarihli mektuptan) Yazarının beni şahsen tanıdığını düşündüren metinler okudum, “biri de şunları anlatsa ya” dediğim konularda yazılmış kitaplara rastladım. Kurguya ev sahipliği yapan mekânların gezilip görüldüğünü de bilirim. Fakat daha önce bir yazarın ‘hoş sadâ’sının ‘kaderimin ağları’nı bu denli titrettiğini hatırlamıyorum, oluşan rezonansa kulak vererek “ÇIKIŞ YOLU”mu bulduğumu da. İstanbul’da, yayınevinde çoğunlukla mizanpajla uğraşıyor, bazen eski basım kitapların dizgisini de yapıyordum. Bir gün önüme kocaman bir zarf geldi: 1992-96 arasında Sami Baydar’ın Ömer Aygün’e gönderdiği mektuplar. İlk defa el yazısı metinler dizecektim. Bu; mektup, çizim, fotoğraf ve kartpostal demetine iyice yoğunlaşmam gerekiyordu; çünkü hassas oldukları kadar karışık görünüyorlardı. Kağıtlarla cebelleşmek biraz angarya geliyordu fakat işin ciddiyetinin farkındaydım. Sami Baydar’ın adını, onun ölüm yıl dönümlerinde yapılan paylaşımlarda görmüştüm, İstanbul’daki sanatçı çevresinden koparak tedavi olmak için Merzifon’a dönmek zorunda kaldığını biliyordum; ama kitaplarını açıp okumamıştım. Ömer Aygün’ün ise şair tarafını henüz tanımıyordum. Aşina olmadığım iki şairin yörüngelerine girecek, dünyaya henüz geldiğim yılların atmosferinde kurulmuş bir iletişimin boyutlarını düşünmem gerekecekti. Şubat tatilinde ailemi ziyaret için Tokat’a giderken, o kocaman zarfı da çalışmak üzere çantama koydum. Daha ilk mektupta, beni bir sürpriz bekliyordu: 28.07.1992 Sevgili Ömer, Mektubunu bu sabah aldım. Merzifon, Amasya’nın ilçesi. Ben Tokat’ta değilim. Tokat buraya epey uzak. Fakat çocukken 10-11, 8-9 yaşlarında giderdik Tokat’a. /.../ İlk yasemin çiçeğini Tokat’ta gördüm. Çok yazmaya çalıştım bunu. Sen neden beni Tokat’ta sanıyorsun? Beni çocukluk anılarıma gönderdin Tokat yazarak! 1973 yılıydı galiba, bir yaz Tokat’taki evin bahçesinde kiraz ağacına çıkmıştım ve kiraz yerken şu şarkıyı söylüyordum. O yıllarda modaydı. “Beynimi bir kurt kemiriyor Düşüncem nerde yeraltından gökyüzüne güneşten başka güneşlere kayboluyor gerçek nerde?”1 1 Sami Baydar, Şenay’ın (Şenay Yüzbaşıoğlu) 1974 tarihli şarkısı “Gerçek nerde?”den söz ediyor. Mahmut Sefa İpek Gece Çıkış Yolu Bulamadım Yine de bunları sadece güzel rastlantılar olarak değerlendiriyordum. Kendimi daha çok, mektuplar yazılırken 17 yaşında olan, Aygün’ün yerine koyuyordum. Fakat tarih atılmamış mektupların sırasını düşündükçe, dipnotların detaylarına çalıştıkça ve özellikle döneminin sanat çevrelerine tanıklıklarını okudukça Baydar’ı daha çok sevdim. Kuşağımın alışkanlığı olduğu üzere bir internet taraması yaptım, şiirlerini ve hakkında yazılanları okudum. Baydar, benim şairim değildi ama sanatına hâkim bir şairdi ve eserlerindeki psikoloji sahiciydi. İki haftanın sonunda dizgiyi tamamladım, tashih edilmek üzere yayınevine teslim ettim. Takip eden iki yıl içinde, Burak Fidan’ın hazırladığı Sami, güzel melek, kitabına yaptığım katkı ve yayınevimizin beyni Ömer Şişman’la fikir alışverişlerimiz dışında mektup kitabıyla ilgili pek bir gelişme olmadı. Nihayet Fidan’ın kıymetli çabaları sonucu Sami Baydar kitaplarının yayıncısı olduğumuzda, mektuplar da tekrar gündemimize gelmişti; çalışmalar yapılmış, eklerle birlikte epey vakit alacak mizanpaj aşamasına gelinmişti. Bu arada, ilerlemeyen eğitim hayatımı baştan kurmaya karar vererek Tokat’a ailemin yanına dönmüştüm ve çalışacak bolca vaktim vardı. İlk defa kitap hazırlayacak oluşumun heyecanına rağmen işi sürekli erteliyordum. Merzifon’da geçen yirmi yılı boyunca tekrar İstanbul’a gitme umudu taşıyan Baydar’ın talihine ne kadar yakın olduğumu düşünmek istemiyordum. Okumalarımı takıntılı şekilde çeşitlendirerek ilgimi dağıtmaya çalışıyordum. Kitap üstünde çalışacak cesareti ancak hedeflerimi belirledikten sonra toplayabildim. Karanlığa düşen bir başka “güzel melek” olmayacaktım, o güzel meleğin hikâyesini yayına hazırlayan editör olacaktım. İşe koyuldum. Ömer Şişman’la, kitabı tekrar tekrar çattığımız yazışmalarda, yetkin sanatçıyla konuşan genç olarak Aygün’le özdeşleşiyor, taşradan İstanbul’a yazan sanatçı olarak ise Baydar’la özdeşleşiyordum. Mektupları artık ezbere biliyor olmam bir tarafa, kitabı adeta yaşıyordum. Kendi kendine kalmışlığın kişiyi sürüklediği iniş çıkışları bire bir deneyimliyor, yazarla zihnimde devamlı konuşuyordum. Bu duygular içinde, yoğun çalışmamızın ardından kitabın son düzenlemelerini yaptık. Şubat ayında başlayan yolculuk, üç yıl sonra yine bir şubat ayında bitti, kitap çıktı. Kargo, mektupların kaderiyle müsemma, kitabı Tokat’a geç getirdi. Önce bir şey hissedemedim. Zaman içinde buruk bir onur duyduğumu hatırlıyorum. Birkaç ay sonra üniversite sınavına girdim, ilk hedefime ulaştım. Bilkent’e kayıt olmak için günlerimi sayarken kuzenim, bir işi için Merzifon’a birlikte gitmeyi teklif edince hemen kabul ettim. Gittiğimiz galerideki çalışanlara bir ara Sami Baydar'ı soracak oldum; yaşça daha büyük olanı, yazarı tanıdığını söyledi. “Kenardaki masalara oturur, kendi halinde bir şeyler karalar sürekli” diye bahsetti yazardan; bir de onun yürüyüşünü taklit etti: Kollarını neredeyse hiç sallamadan, oldukça yavaş adımlarla ve etrafına dikkatle bakınarak. Mektup kitabından ve yazarın Merzifon’a dair anlattıklarından bahsederken yazarı kaybettiğimizi ima edecek bir şey söyledim sanırım; epey şaşırdı, haberi yoktu. Mahmut Sefa İpek Gece Çıkış Yolu Bulamadım Small House Cafe, Aralık ’96 Merzifon, Eskiden kafenin bulunduğu yol ağzı, Merzifon 2015. Ömer Aygün’ün kişisel arşivinden. Google Maps’ten. Sokağa çıkınca, yazarın bahsettiği (kültür merkezine dönüşmüş) sinemayı, her gün “cafe”ye yürüdüğü istikameti ve “cafe”nin yerinde duran emlakçıyı gösterdi. Yazarın ölümünden sonra restore edilen evine gittik. Yokuşbaşı Sokak’ta, sahiden de iki yokuşun başında, duvarla çevrili bir evdi. Kapısı kilitliydi, içerisini göremedim. Bir süre evin etrafında kırmızı kabanıyla dolaşan Baydar’ın hayaletini izledim. “ÇIKIŞ YOLU” bulamadığı “GECE”den gelebilmiş olmanın ferahlığı, ona hiç değilse teselli olamamışlığın çaresizliğiyle karşılaşıyordu. Evin bitişiğindeki ufacık parkta sarılmış oturan ergen âşıklara bakarken “bunu görse ne kadar sevinirdi” diye düşündüm. (Nur Akalın’ın Sami Baydar’ı ziyaretinde çekmiş Eylül 2018 olduğu videodan ekran görüntüleri, 1993) Mahmut Sefa İpek Gece Çıkış Yolu Bulamadım Şimdi, bu 72 sayfalık kitabı elimde tutarken ‘GECE’yi anlatacak gücü bu mektuplardan aldığımı hissediyorum. Kendisi bulamasa bile benim ‘ÇIKIŞ YOLU’mu aydınlattığı için, Sami Baydar’a derin bir saygı ve minnet duyuyorum. KAYNAKÇA Sami Baydar. Gece Çıkış Yolu Bulamadım. 160. Kilometre, 2018. s.54, s. 13. SEVGİDİR BÜTÜN DERTLERİN İLACI Kimsenin hayatı başkasınınkine benzemez ama herkesin hayatı kendine göre zor. Herkesin kendine göre dertleri var bu dünyada, her geçen sene daha da büyüyen. İlkokula yeni başladığımızda derdimiz okuma yazma öğrenmekti. Sonra üniversite öğrencisi olduk, kendimizi yetiştirmek için çabalıyoruz. Üniversite bitecek, iş hayatı başlayacak ve para kazanmak, çalışmak büyük bir dert olacak. Yeni aile kuracağız çoğumuz, para derdimiz artacak, bir evden sorumlu olacağız. Çocuklarımız olacak belki ve onların derdine de ortak olacağız. Dertlerimiz çığ gibi büyüyecek kısaca. Cahit KÜLEBİ “Akşamlar Hey Akşamlar” şiirinde sormuş şiir severlere: “Kim esir değildir/Kendi içerisinde?”. Hepimizin sorunu var ki bunlar insanları içlerine esir ediyor. Bizim yapmamız gereken ise dertlerimizle yaşamayı öğrenmek, dertlerimize rağmen hayattan zevk almaya devam edebilmek ve o esaretten olabildiğince uzak kalmak. Herkesin kendine göre metotları var: kimisi dertlerini umursamaz, kimisi hobiler edinir, kimisi depresyona girer. Ne mutlu hayattan zevk almaya devam edebilenlere. Depresyona girmek, hayattan tat alamamak aslında ne kadar yanlış bir şey. Tek derdi olan onlar mı? Tamam, gerçekten çok büyük dertler var ama hayat dertlerden mi ibaret? Benim de kendime göre dertlerim var, ben de dertlerimle yalnız kalıp üzülebiliyorum. Ama hayattan zevk alamamak ne kadar büyük bir işkence? İnsanlar bunu kendilerine nasıl yapabiliyorlar, üstelik sevilebilecek, mutlu olunabilecek bu kadar çok şey etrafındayken? Cahit KÜLEBİ “Sevda Peşinde” şiirinde demiş ki: “Kimsenin başına gelmemiştir/Benim başıma gelenler./Hangi günüm sevinçli geçti?/Elbette tadı var âlemin/Ağaçların çiçekleri var,/Kadınların sıcak dudakları,/Bin bir türlü hâli var denizin.”. Herkesin derdi var ama etrafta sevilecek çok şey olduğunu ne güzel anlatmış Külebi. Büyük bir söz söylüyorum belki ama ben doğruluğuna inanıyorum: Sevgidir bütün dertlerin ilacı. Birilerini, bir şeyleri sevebilmek ya da sevilebilmektir. Bir kuş almak, onunla konuşmak, onu sevebilmektir belki yapmamız gereken tek şey. Ya da bir balık, bir kaplumbağa… Belki bunları bile yapmamıza gerek yoktur mutlu olabilmek için. Sabah yataktan kalkabilmek, su içebilmek hatta üşüyebilmek yeterli olabilir mutlu olmamıza, hayatı sevmemize. Cahit KÜLEBİ “Nasıl Sevmezsin Bu Dünyayı” şiirinde demiş ki: “Nasıl sevmezsin bu sabahları?/…/Nasıl sevmezsin gökyüzünü/Şu denizi nasıl sevmezsin?”. Ben de soruyorum mutlu olamayanlara: Böyle bir dünyada yaşarken nasıl sevemezsin etrafındakileri? Sevginin verdiği mutluluğu nasıl tadamazsın? Mutsuz olan insanları dinliyorum. Sevgilerinin eksikliği o kadar belli ki… Sevemiyorlar hayatı bir türlü, hepsinin sebebi farklı. Kimisi korkuyor sevmekten, kimisi çekiniyor, kimisinin sebebi bile yok. “Sevebilmek bu kadar zor bir şey mi?” diye düşünüyorum kendi kendime. Hayır! Kuşun yanına git, konuş bakalım. Sana cevap vermeden öylece bakacak mı zannediyorsun? Anlatacak kendini, kendince. Sen başta tabii ki anlamayacaksın, hangimiz kuşların dilinden anlayabiliyoruz ki… Zaman tanı, sev o kuşu ve zamanla sen onu anlamaya başlayacaksın zaten. O da üzülecek zamanı gelince konuşman gerekecek onunla. O da seni anlamayacak belki başta. Ama onun sevgisi sana nasıl iyi geldiyse, senin sevgin de ona öyle iyi gelecek. Dert ortağın olacak kuş bazen seni anlamayacak, aklından çıkarma bunu. Sen sadece sessiz bir ortam isterken o ötmeye devam edecek, şarkılar söyleyecek sana. Ona kızmamayı da öğreneceksin sevginden. Sonrasında da fark edeceksin ki asıl istediğin sessizlik değil, onun sevgisi. Dünyayı sevelim, mutlu olmasını öğrenelim sevmeyi öğrenerek. Çok zor şeyler değil bu söylediklerim. İnsanı daha iyi hissettirebilecek şeyler. Hasta olduğumuzda doktor bize nasıl ilaç veriyorsa, depresyon ilacımız da dertlerimizi bir kenara bırakıp mutlu olunabilecek dünyayı görebilmektir. Üzülüyorum bunları büyük bir külfet olarak gören insanlara. Onlara yapabileceklerini anlatmaktan başka bir şey gelmiyor elimden. Herkesin kendi iradesi var ve hayattan zevk almak için bu iradesi kullanıp biraz çabalaması gerekiyor sadece. Ben burada anlatırım neleri yapabileceklerini ama tek tek gidip inandıramam kendimi onlara. Zaten gerçekten mutlu olmak isteyen insan, gerçekten mutlu olabilir. Kişi mutlu olmak isterse yazdıklarım ona yol gösterici olur sadece. Ben de amacıma ulaşmış olurum o zaman. Ne mutlu bana… Alay 1 Can Berk Alay 21302457 Türkçe 102-2 Eser Güler 10.11.2014 Zavallı Çocuk “Boyun eğen insan soyunun mu, yoksa başkaldıran martıların mı daha akıllı olduğu sorusu sorulmalı, değil mi?”(Livaneli 181) Evet yanlış duymadınız martılar… Peki, neden mi martı; söyleyeyim; çünkü bir tek onlar özgürlüklerine sımsıkı bağlılardı, çünkü onlar, o göklerde süzülen beyaz inciler, özgürlüklerinin tehlikeye girdiğini gördükleri an buna müsaade etmediler. En iyisini de yaptılar. Ya ne yapsalardı? Bizim saf ada halkı gibi her şeyi iyiye yorup felaketlerinin gelişini mi izleselerdi? Asla! Onlar ki bir an bile kendi özgürlüklerine el sürdürtmediler. Aslına bakarsanız o güne kadar sessiz ve sakin, beraberce güzel güzel geçinip gidiyorduk. Bana dokunmayan yılan bin yaşasın hesabı ne martılar adadakilere yani bizlere; ne de bizler martılara zarar vermekteydik. Hatta adamız bundan biraz da hoşnuttu. Akşamüstleri martılarımızı izleyerek güneşi batırmak bir keyifti. Şahsen ben de çok keyif alıyordum bu durumdan. Ada halkının huzuruna huzur, mutluluğuna mutluluk katarlardı. Ta ki o diktatör bozuntusu başkan gelene kadar. Geldiği ilk günden beri rüzgâr tersten esmiş, her işimiz tartışmayla bitmişti. Sesin soluğun çıkmadığı, herkesin dünyevi işlerden elini ayağını çektiği adamız değişiyordu. Bir anda günlük tasalarla dolmaya başlamıştı akıllar. Hani derler ya para gözünü bürümüş diye, ada halkının özellikle de “bir numaranın” başkan geldikten sonra hareketleri değişmişti. Biz ona bir numara derdik hep; hem evinin numarasından hem de adanın sahibi o olduğundan; fakat bu sahiplik öyle mal mülkle ölçülen bir sahiplik Alay 2 değildi, laftaydı. Tabii bunların hepsi o başkan dedikleri adam gelene kadar. Buralara güzel oteller, turistik mekânlar yapılacak diye adamın aklını çeldi. Uyuyan devi uyandırdı bize sorarsanız. Ne güzel dertsiz tasasız geçinip giderken ne gerek? Fazla istemez, yiyeceğimiz kadarını kazanırdık. Kim yolladı seni aramıza, hayatımıza çomak sokan başkan. Dünyadaki cenneti bulduk derken olaylar hiç de beklemediğimiz gibi gelişti. İlk başta ağaçlardan oluşan gölgemizi aldı bizden. Sıcaktan bunaldığımızda altına geçerdik. Hele bir de hafif bir rüzgâr eserse tüm yorgunluğumuzu alırdı o gölgelik; ama nereden bilecekti o. Yeniydi buralarda. Yeniydi ama sanki kırk yıldır buralardaymış gibi bir afra bir tafra. Kararları o alır olmuştu daha ilk geldiği günden. O gelene kadar karar falan almazdık biz, ayrıca neyin kararını alıyordu ki; ortada karar alınacak, değiştirilecek bir şey mi vardı? Biz her şeyi olduğu gibi kabullenmiştik; kabullenmesek de Allah’ın gücüne giderdi doğrusu. Her şey kusursuzdu. Ah ah hep derim, biz mutluyduk bir zamanlar… Daha sonraları baktı ki bir şeylere bulaşmadan yapamayacak, martılara taktı kafayı bu sefer de. Neymiş efendim martılar bu adanın düzenini bozuyormuş da çok ses çıkarıyorlarmış da falan da falan. Kendi torunu bir gün martıyla kötü bir anı yaşadı ya, hiç olacak şey mi? Hiç görülmüş şey mi başkanın kızının martıyı görüp korkması, panik yapması ve koşarken ayağının takılıp düşmesi? Hiç başkanın torunu düşüp de kolunu incitebilir mi? Hele bir de sebebi “gaddar” bir martıysa. Onun yaşamaya ne hakkı var, dünya bizim için değil mi? Ah böyle düşünenlere acıyorum doğrusu. O masum hayvancağız için düşünülen şeylere de bir bakın. Yaşasın başkanımız! Gel gelelim kafaya taktı mı yapar bizim başkan, çok kararlıdır; bir yola baş koydu mu dönmez yolundan. Ellerine tüfekleri kapıp martıları vurmaya, yumurtalarını hedef almaya başladılar. Yakıp yıktılar ortalığı anlayacağınız. Denizin mavi rengi âdeta kan rengini almıştı. Ölen martıları su üzerinde tutmak zor gelmeye başlamıştı artık deniz için. Bir yandan tüfek sesleri bir yandan martıların çığlıkları… Bu vahşete dayanamayan bizler ne yağacağımızı bilemiyor onları durduramıyorduk. Alay 3 Ağlayanlarımızın arasında birinin “Umarım martılara yaşattığını bir gün sen de yaşarsın” dediğini zar zor anımsıyorum. Günler geçmiş olayın yaraları kabuk bağlamaya başlamıştı; ama asla unutulmayacak bir yara olarak kalacaktı bu vahşet. İyileşmeyecek, iyileşse bile iz bırakacak cinsten. Derken başkan küçük oyuncak adacığından sıkılmıştı artık. Ne de olsa burada yapacağını yapmış, hevesini almıştı. Adamızdan ayrılacağını duyduğumuz an içimizden söylenmiştik; ama kimse onun kadar cesur değildi. Adamızın bakkalının küçük oğlu o gün hiç de küçük olmayan bir şey yapmıştı. Küçük çocuk, başkanın adamızdan aldıklarını görmüş ve buna inanmak istememiş olsa gerek koşarak başkanın üzerine atmıştı kendini. Çarpışmalarıyla beraber ikisi de yardan aşağı uçmuştu. O an aklıma önceden anımsadığım bir söz gelmişti. Söz aşağı yukarı “Umarım hak ettiğini bir gün sen de yaşarsın” gibi bir şeydi galiba. Nereden hatırladığımı veya niye aklıma geldiğini bilmiyorum ama bence başkanın kaderi için uygundu. O küçücük yürek ne kadar da büyükmüş aslında. Hepimiz susup kalmıştık gördüğümüz karşısında. Bakkal ve karısının yürekleri acıtan o çığlıklarıyla sessizlik bozuldu bir anda. Hiçbir yetişkinin cesaret edemeyeceği o hareket biz büyüklere güzel bir ders olmuştu. Olan o küçücük saf ve temiz çocuğa olmuştu. Peki, kim mi kazanmıştı savaşı. Başkan değildi kazanan, ya da bizler yani sesimizi çıkaramayan halk da kazanamamıştık. Asıl kazanan adanın üzerinde uçuyordu şu an. Uçmaya da devam edecekti o güzel martılar… Alay 4 KAYNAKÇA Livaneli, Zülfü. Son Ada. İstanbul. Doğan Kitap. 50. Baskı. 2013. BAZI AŞKLAR AŞKA İHANETTİR: BUKREÇoğuarkadaşımdanduyduğumolumluyorumlarvesonzamanlardabirçokkişininelindebukitabıgörmemmerakımayenikdüşüpaslındahiçtarzımolmayanburomanıokumamasebepolmuştu.Bukre,KahramanTazeoğlu’nunokuduğumilkvesonkitabıdiyebilirim.Bukitaptahepimizinaşinaolduğuartıkklişeleşmişbiraşkhikâyesianlatılıyor.Bukre’yiokuduktansonrabirkezdahaanladımnedenaşkromanlarınıntarzımolmadığını.Hikâyeninçoksıradanolmasınınyanındabirdeyazarınsıkıcıüslubueklenincekitapiyicebunaltıcıvebanalbirhalalmışaçıkçası.Aslındadediğimgibihiçtarzımdeğildiraşkromanları,hepbirönyargılıolmuşumduraşkromanısözkonusuolduğunda.FakatneolduysaolduvebuönyargılıbakışımınbirazolsunkırılmasıumuduylaKahramanTazeoğlu’nunBukre’siniokumayabaşladım.Kitabınyarısınadahagelmemiştimkibiraşkhikâyesinasılbukadariticianlatılabilirtarzıdüşünceleroluştukafamda.İlkdefabirkitabıbitirmekiçinzorladımkendimi.Zorladımdiyorumçünkücümlelerokadaruzun,anlamsızvebasittikidahaönceböylesinihiçgörmemiştim.Bukreönyargımınkırılmasıuğrundaokuduğumçokyanlışbirromandısanırım..”Öylebirkederdikiyokluğun,kendiyaramıbiletanıyamadım.Soruyorumsana;içindenatamadığınhangiaşkınartığıydım?Kiminintikamıbendenalındı?Ömrününkaçıncıaşkındabanagelmiştinvehangiduraktainecektin?Ellerinbendeykenkalbinkimdeydi?”Kitaptanaldığımbucümlelerkitabınanlatıştarzınınözetiniteliğindeadeta.Kitapüniversiteyehazırlanangençbirkızınaldatılmasısonucusevgilisindenayrılmasıylabaşlıyor.Hikâyeninbaşından,sonununneolacağıtahminedilebiliyorzatenfakatbenbelkibirklişedenhiçbeklemediğimizbirsonçıkabilirumuduylaokumayaçalıştımbukitabı.Sayfalarilerledikçedebukitapnezamangüzelleşecekdemedimdeğildoğrusu.Roman,romanınanakahramanıBukreadındakibirgençkız,onunaşığıCemveenyakınarkadaşıSelimüçlüsüüzerindegeçiyor.Hikâyeilerledikçearayafarklıaşklar,aşkmektupları,sevgiliylekavgalargiriyoramabunlarokadargerçekhayatlaalakasızveabartılıanlatılıyorkitekbirsayfasıdahiokumaiştahımıkabartmamayetmediaçıkçası.Bukre’ninsevgilisinesayfalarcayazdığısitemdolusözdeaşkmailindenbirörnekvermekgerekirsebukitabanedenbukadarolumsuzyaklaştığımanlaşılacaktırdiyeümitediyorum."Şimdihersabahkocakocaharflerleşusoruyusoruyorumsana:BİRZAMANLARBENİMOLANELLERİN,ŞİMDİNEDENELLERİN?”Buradasanırımbirsözsanatıyapmayaçalışmışyazarfakatbanagörekomikliktenöteyegidememişvebirazdaarabesktarzınakaçmışbusözler.Hikâyesondereceduygudanyoksunkelimeoyunlarıylavesözdesözsanatlarıylauzatılarakyazılmış.Hiçbiryönüyleinsanınaşkduygularınıkabartmadığıgibihersayfayıçevirdiğinizdeyazarbunuaşkromanıadıaltındanasılyazabilmişdiyesorguluyorvebutarzarabeskaşklargerçekhayattayaşanıyormudiyetedirginoluyorinsan.Kitabıilkaçtığınızdabiryazıbekliyorsizi“Bazıaşklaraşkaihanettir.”KahramanTazeoğlufarklıbirniyetleyazmışolabilirbuyazıyıfakattammanasıylabukitaptaanlatılanaşkhikâyesiaşkabirihanetolarakadlandırılmalıdırbanagöre.Bukitapgençlikaşkromanıkategorisinegiriyorancakromankahramanlarınınyaşlarındakigençlerindebukitaptanbirzevkalamayacağınıdüşünüyorum.Kitabınhersatırısüslüsözlerle,sözsanatlarıyladoldurulmuşveinsanıbayanbirüslubuvar.Yazartadındabırakmalıydıdiyedüşünüyorum.Kısacasöylemekgerekirsebukitabıkimseyetavsiyeedemeyeceğimözellikledebenimgibiaşkromanısevmeyen,onlaraönyargıylayaklaşanbiriysenizBukreokuyacağınızilkkitapolmamalı.Üzerime Batan GüneşGünün tüm karmaşasının son bulduğu, koşuşturmalardan ve mücadeleden uzak, insanların kendileriyle baş başa kalabildikleri, toplumun dayatmalarını yahut gereksinimlerimizi yerine getirmek için çabalamadığımız vakittir benim için gece. Bundandır ki gündüzleri sevemeyen bir insanımdır kendimi bildim bileli. Her yerin aydınlık olduğu vakit, kimsenin kendisi gibi kalabileceğine inanmayışımdandır bu sevgisizliğin nedeni. Gece öyle değil. Gece doğal, sessiz, yalanlardan uzak ve geceleri herkes olduğu gibi. Karanlığın örttüğü dünyada insanların cesaretlerinitopladıkları, sahtelikten uzak vakit gece. Gündüzleri kaybettiğim kimliğimi aradığım, kendimle uzun uzun konuştuğum, düşündüğüm, sorguladığım, rahatsız edilmediğim vakit gece.Gündüzleri yaşadığım hayat istediğim hayat değil, yaşamak zorunda olduğum hayat. Yaşamak zorunda olduğum hayat da beni pek temsil etmiyor açıkçası. Gündüz aklımdaki fikirler, ürettiğim işler, konuştuğum insanlar; geceleri kendimle konuşurken arzuladıklarımdan çok uzak. Her şeyden önce doğal değil. Üzerinde toplumun genel bir kanı oluşturduğu kabul görmüş bir hayat akışının milyonlarca insan üzerindeki yansıması sadece gördüklerim. Aynı zamanda her yer aydınlık. Aydınlığın verdiği bir korku var üzerimde. Beni farklılıklarımı saklamaya yönlendiren bir korku bu. Güneş ışığının altında aykırı duranlar hemen fark edilir çünkü. Gündüzler bana dayatılanları yapmam için var, yaratıcılığımı konuşturmam için değil. Sıradan davranmak zorundayım, başkaları tarafından garipsenmemek için. Geceler ise benim. Kendi imparatorluğumu kurduğum, kendi kendimle olduğum, gözlerden uzak, sessiz, sakin, izole vakit gece.Geceleri uyumuyorum, uyuyamıyorum. Geceleri uyuduğum zamanlarda giden vakit hayatımdan gitmiş gibi hissediyorum. Evet uyku bir ihtiyaç ve ne zaman uyursak uyuyalım o süre hayatımızdan akıp gitmiş oluyor fakat bahsettiğim hayat, benim gerçek hayatım. Ben geceleri özgürüm. Kendimle kaldığım, kendimi yaşadığım, olmak istediğimi olduğum zaman özgürüm. Geceyi uyuyarak geçirirsem zorunluluklarla boğuştuğum, görmek istemediğim insanlarla selamlaştığım, belirli sınırlar içerisinde koşuşturduğum, hayal kuramadığım, üretemediğim, kendim olamadığım gündüzler elimde kalacak. Kısacası bir hayatım olmayacak. Makinist filminde geçen şusöz benim için bu durumu özetler nitelikte: “Uyuyor olmadığınız sürece kâbustan nasıl uyanabilirsiniz?” (Anderson, The Machinist) Benim gördüğüm kâbuslar gündüzün getirdiği sahtelikler içerisinde ve ne yazık ki hiçbirini uyurken görmüyorum. Bu nedenledir ki uyanarak sonlandırabildiğim kâbuslarım hiç olmadı. Kâbuslardan kurtulmamın yolu ise gündüzleri uyumak olurdu sanırım. Açıkçası zaman zaman denemedim değil. Hayatın aksamasıyla sonuçlanmamasının bir yolu olsa da bu deneysel dönemi hayat tarzım hâline getirebilsem keşke. Ne yazık ki şu an için bir ütopya olmaktan ileri gidemiyor gündüzleri uyuyup geceleri uyanık kalma hayalim. Zamanında hayatı gündüze göre şekillendirenler kim bilmiyorum ama bir bulursam onları iki elim yakalarında olacak. Gecenin karanlığı altında asıl yüzlerimizle var olmak dururken bizi gündüzün ikiyüzlülüğüne mahkum edenlerden nefret ediyorum.“Benim için Güneş gece doğuyor anlayacağınız. İlhamın, yaratıcılığın, doğallığın, dürüstlüğün Güneş'i ama bu. Aydınlattığı gökyüzü değil ama benim iç dünyam apaydınlık oluyor geceleyin doğan Güneş ile.” diye bir metinle bu yazıyı sürdürüyor olsam son sözlerimi yazarken belki çok daha havalı ve mantıklı gelirdi kulağa. Maalesef benim açımdan doğru olmazdı ama bu sözler. İlhamı, yaratıcılığı, doğallığı ve dürüstlüğü bulmamı sağlayan; içime doğan Güneş değil, üstüme çöken karanlık. Geceye aşık olmamın nedeni de öyle derin gizemlerle dolu bir şey değil anlayacağınız. Karanlığı üstümüze örten vakte karşı bir teşekkür benimkisi sadece. Bana verilen kendimle konuşabilme şansına, sahte yüzlerden, yalan işlerden, anlamsız davranışlardan, maskelerden, egolardan uzaklaşma şansına bir teşekkür... Işığını yüzümüze vurup bizi aydınlatıp başkası gibi davranmaya mecbur etmeyen Güneş'in gidişine, kasvetiyle bizi düşünmeye sevk eden karanlığın mimarı olan ''gece''ye bir teşekkür... Bu yazıyı bana yazdıracak hisleri veren, fikirlerimi toparlamama yardım eden vakte bir teşekkür...Kaynakça: Anderson, Brad, director. The Machinist. The Machinist, Castelao Productions, 18 Jan. 2004, https://www.amazon.com/Machinist-Christian-Bale/dp/B07645CLQF. İlkay OvacıklıoğluSelin Ediş 21803144 ÖLÜMLE YAŞAM ARASINDA Ölüm konusu küçüklüğümden beri kafamı epey kurcalayan, çeşitli sebeplerle beni tedirgin eden ve âdeta korkulu rüyam hâline gelen bir konu olmuştur her zaman. Dört harf iki hecelik bir kelime olan ölüm, bana her zaman karanlığı, huzursuzluğu ve kasveti çağrıştırır. Ölüm her canlının başına bir gün gelen, sevdiğimiz insanları bizden alıp bir daha asla geri vermeyen ve bir o kadar da nasıl bir şey olduğuna dair belirsizliğini koruyan soğuk bir durumdur. Ölüm anında bir kişi ne hisseder ya da ölümden sonra yaşam var mıdır? Bu tarz soruların cevaplarını her zaman merak etmişimdir. Bu konuda yalnız olmadığımın ve ölüm konusunun benim kadar başka insanlarında zaman zaman kafasına takıldığının ve kafalarında soru işaretleri yarattığının da farkındayım elbette. Ancak ölüm, biz insanlar için her zaman gizemini ve belirsizliğini korumuştur. Ölümün gizemi bizim onun hakkında daima düşünmemize, ondan korkmamıza ve onu sevmememize neden olmuştur. Bu dünyada bir saniyemizin bile garanti olmadığını öğrendiğim andan itibaren, ölümle ilgili kaygılarım ve korkularım başladı. O zamandan bu zamana bu konuyla ilgili bazı sıkıntılarımı kendi içimde halledebilmiş olsam bile hâlâ ara sıra canımı sıkmaya devam ettiğini de itiraf etmem gerekir. İnsanoğlunun geçmiş zamanlardan bu zamana dek hayatla ilgili merak edilen onca konuyu açıklığa kavuşturmuş ve çoğu can sıkıcı durumun üstesinden başarılı bir şekilde gelmiş olmasına rağmen bu konunun korkutucu gizemini istikrarlı bir şekilde koruması ve insanoğlunun bu durum karşısında boynunu eğmekten başka elinden bir şey gelmemesi beni her zaman şaşırtmıştır. Belirsiz şeylerden hiçbir zaman hoşlanmadığım ve hayatta belirsizlik kadar beni rahatsız eden bir durum olmadığı için de bu durum benim için çok ürkütücü, kafa karıştırıcı ancak bir o kadar da merak uyandırıcı olmuştur daima. Bu tatsız durumla alakalı en canımı sıkan şey şüphesiz ki bir canlı yok olduktan sonra hayatın kaldığı yerden hiçbir şey olmamış gibi devam etmesidir. “Medeniyetin bir anda toptan silinip gitmesi ihtimali ürkütücüydü, doğru. Ama çok daha ürkütücü olan bir şey vardı: tek tek bizim kendi bireysel ölümlerimizin dünyanın düzenine zerre kadar etkisi olmadığını ve hayatın bizle ya da bizsiz ertesi sabah aynı şekilde devam edeceğini kavramak. En korkutucu olan bu değil miydi?” der Elif Şafak On Dakika Otuz Sekiz Saniye isimli kitabında (16). Elbette bir insan öldükten sonra hayatın durması ve her şeyin bitmesi beklenemez. Ancak insanın kendi ölümünden sonra hayatın kaldığı yerden devam edeceğini, insanların yine o kişi olmadan da gülüp eğleneceğini, kuşların cıvıltılarının devam edeceğini fark ettiği o an bir kırılma noktasıdır bana göre. O andan sonra insan kendini eskisi kadar değerli görmemeye başlar ve bir huzursuzluk çöker içine. En azından ben bu satırları okuyup, üzerine düşündüğüm zaman aslında bu hayatta var olsam da olmasam da dünya için çok da önemli olmadığımı fark ettim ve ansızın bir huzursuzluk oluştu içimde. Evet, belki dünya için benim var olmam ya olmamam çok önemli değil, ben var olmasam bile hayat kaldığı yerden devam edecek tıpkı daha önce başka insanların yok olmasından sonra olduğu gibi. Ancak ben dünyayı önemsiyorum ve dünyanın bana sunduğu imkânları seviyorum. Ailemi, arkadaşlarımı, bedenimi, doğayı, hayvanları, kısacası bu hayatta sahip olduğum tüm güzellikleri seviyorum ve benimsiyorum. Aynı zamanda şuna inanıyorum ki, sırf bir gün yok olacağım ve dünya beni nasılsa unutup dönmeye devam edecek diye düşünmek oldukça yanlıştır. Bu dünya adına güzel
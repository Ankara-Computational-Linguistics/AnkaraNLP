boşluklar içeriyor. Bu boşluklar sistemi kötüye kullanım için büyük kolaylıklar sağlıyor. Bu sıkıntıyı ve boşluğu anlayan bazı insanlar, durumu kendi yararlarına kullanmaya başlıyor ve bu durum gittikçe daha da kaotik bir hal almaya başlıyor bütün ülke için. Çünkü bu durum sadece boşluk olan o konu ile sınırlı kalmıyor ve yeni pürüzleri ortaya çıkarıyor. Dizide de Daredevil’in adaletin boşluğunu doldurmak için kanunsuzca ortaya çıkması aslında diğer bu durumu kötüye kullanmak için apartta bekleyen insanları daha da teşvik ediyor. Bunun nedeni ise adalet sisteminin kafasına göre adalet uygulayan bir insanı bile durdurmaya gücünün yetmemesidir. Tabii burada akla ilk olarak bu adamı polisin yakalayamadığı kanısı geliyor fakat aslında olan şey ise arkasında yani temelinde adaletin gücünü hissedemeyen ona sırtını dayayamayan bir kurumun yani polis teşkilatının ne kadar etkili olabileceğidir. Adalet sisteminin iyi veya kötü oluşu ülkedeki her mecrayı, en küçük olan aileden tutunda en büyük denilecek eğitim, sağlık ve benzeri sistemleri etkileyen bir faktör olduğunu düşünüyorum. Çünkü adalet olmayan toplumda huzurdan bahsedilemez ki bu durum ilk olarak toplumun temel taşı olan ailede kendini belli eder ve daha sonra bütün ülkeyi sarar. Anlatmaya çalıştığım üzere adalet kavramı kapsayıcı ve her şeyi içine alan aynı zamanda her şeyin de içinde yapıtaşı olan çok yüce ve büyük bir kavramdır. Yani adalet olmadan ne bir şey var olabilir ne de onun gücü olmaksızın bir şey ayakta durabilir. Adalet sistemi ilk toplu yaşayan uygarlıktan beri düzeni sağlayan en büyük unsur olmuştur. Adalet sistemi kötüye giden uygarlıklar tarihin karanlık sayfasına gömülmüşlerdir. Adalet kavramının ne olduğunu iyi öğrenip, daha refah bir toplumda yaşamak için ilkelerini sonuna kadar savunmalıyız. M.ERSEL KARA 21300898 13.04.2016 İpek Çelik Ayşe Duygu Yavuz 10/12/15 Üçüncü Sınıf Yolculuk 20. yüzyılın en önemli romancıları arasında olan George Orwell bu kitabında önemli tecrübelerini etkili bir biçimde kaleme almış. George Orwell adını görmem kitabı araştırmam için en önemli sebepti. Araştırdıkça öğrendiğim bilgiler ve kitabın içeriği beni oldukça etkiledi. Bu kitaptakiler tahmin veya gözlem değil, tecrübenin ta kendisiydi. Bazı durumları az çok tahmin edebiliriz, iyi veya kötü bir fikir sahibi olabiliriz. Ama bizzat deneyimlemek bambaşka bir tecrübe olur. Bu kitap da eşsiz bir tecrübenin ürünü. Paris ve Londra gibi büyüleyici şehirlerin göz ardı edilen bambaşka yüzünü öğrenme fırsatı buldum. Böylesine zorlu bir tecrübenin bir yazar tarafından anlatılması yaşanan zorlukları daha da çarpıcı kılmış. Yazarın anlattığı bu dönem aslında alınacak derslerle ve öğrenilecek bambaşka hayatlarla dolu. Bu kitapta anlatılanlar beni biraz düşündürdü ve oldukça etkiledi. Zaman zaman bende düşünürdüm zor durumda olmanın nasıl olduğunu yada zor durumdakilere nasıl yardım etmem gerektirdiğini. Okudukça aklımda hep böyle sorular, düşünceler canlandı. Belki de hiçbirimiz bahsedilen kadar zorluk, açlık ve sıkıntı yaşamadık. Yaşamadığımız hâlde bu durum bize çok zor geliyor. Ertesi güne aç uyanacağını bilerek uyumak yada dönecek bir evinizin olmaması ne kadar zordur kim bilir? İş bulamamak, gittiğiniz her kapının yüzünüze kapanması ve çalışamamak nasıldır acaba? Kim bilir diyorum çünkü içinde bulunduğumuz koşullarda empati yapmak çok güç olsa gerek. Birkaç dakika düşünüyoruz bu durumu sonra tekrar hayatın monotonluğuna kapılıp yaşamaya devam ediyoruz. Olması gereken bu mu bilemiyorum açıkçası. Hayatımıza bir şekilde devam etmemiz lazım ama tamamen bir kesimi gözden gelerek mi bunu yapmalıyız? Onlar hiç yokmuş gibi mi davranmalıyız? Tabii ki hayır. Onların yerinde biz de olabilirdik diye düşünmek belki de zor durumda olan insanları anlamamız için sahip olmamız gereken en temel düşünce. TURK 101 !1Kitapta etkileyici birçok söz var elbette ama ben kitabın son cümlelerini buraya yazmak istiyorum. Yazarın belki de bütün tecrübesi, öğrendikleri bu birkaç cümlede yazılı. “Yine de çulsuz kalarak kesinlikle öğrendiğim bir-iki şeye değinebilirim. Sırf bir peni verdim diye dilenciden minnet beklemeyeceğim, işsiz bir adamın yorgun olmasına şaşırmayacağım ve şık bir lokantada keyiﬂe yemek yemeyeceğim. Bu daha bir başlangıç.” (Orwell 244) Bu cümleler beni oldukça etkiledi tabii daha da fazla örnek yazılabilir yazarın gördükleri elbette bununla sınırlı değil ama belki de bize en yakın örnekler bunlar. Böylesine zorlu bir deneyim yolculuğu elbette bugünün şartlarında imkansız ama bu kitabı okumak belki biraz olsun bizi düşünmeye sevk ediyor. Düşünüyoruz, peki ne yapıyoruz? Önyargılarımız ile yaşamaya devam ediyoruz, edeceğiz. Bu kadar kesin konuşuyorum çünkü yaşadıklarımız kurulu bir düzen gibi ve değişmesi çok zor. Her zaman belli bir kesimin hayatı daha farklı olacakmış gibi ya da hep bir fark olması gerekiyormuş gibi. Eskisi gibi önyargılı değilim artık tanımadığım, bilmediğim hayatlara karşı. Tahmin ettiğimden de zor olan bu hayatları bizzat yaşamış bir kişinin cümleleriyle okumak oldukça etkileyiciydi. Aynı zamanda beni düşündüren bir başka durum ise bazı karakterlerin önceki hayatlarında güçlü birer meslek sahibi olmalarıydı. Anılarında bahsettikleri bu hayatlarında oldukça iyi durumdalardı. Fakat hayat bir şekilde bu insanları çok başka yerlere sürüklemişti. Elbette buradan ben de kendime bir pay çıkardım. Hayatın bize neler getirebileceğini tahmin edemeyiz bu yüzden hep aklımızın bir köşesinde bu kitaptan bazı kesitlerin kalmasının etkili olacağını düşünüyorum. Biraz daha duyalı olmanın ve duyarlı yaşamanın gerekli olduğuna inanıyorum. Umarım herkesin bundan sonraki hayatı aynı duyarlılık içinde geçer. Kaynakça: Orwell, George. Paris ve Londra’da Beş Parasız. İstanbul: Can Yayınları, 2. BaskıTURK 101 !2HAYALLERLE SAĞLIĞIN BOKS MAÇI “I just wanna go to distance.”1 (Rocky 1976) Rocky Balboa, bu sözü dünya şampiyonu Apollo Creed ile yapacağı boks maçı hakkında söylemişti. Bunu o ana kadar başarabilmiş kimse olmamasına ve kendisinin amatör bir boksçudan ibaret olmasına rağmen başarmıştı da. Kararlılık ve ne olursa olsun mücadeleye devam etme azmi, gerçek hayatta da Rocky filminde olduğu gibi imkansız gibi görünen birçok işin başarıyla yapılmasını sağlayabiliyor. Bazı insanlar bu kararlılığı her koşulda iyi olarak görürler ve “Asla pes etme.” gibi cümleleri sıklıkla kurarlar. Peki ya hayallerimiz uğruna vereceğimiz mücadele bizi sağlığımızdan edecekse? Rocky 15 raund dayanmayı başarmıştı. Ama burnu kırıldı, sol gözü kör kaldı ve günlerce hastahanede yattı. Hayallerimizi gerçekleştirmek gerçekten de sağlığımızdan bile önemli mi acaba? Bu soruya cevap verebilmemiz için hayat amacımızın ne olduğunu bilmemiz gerekir. Bunu da, her hareketimizi ne amaçla yaptığımızı sorgulayarak bulabiliriz. Örneğin, ben neden ödev yapmak yerine bilgisayar oynuyorum? Bu sorunun cevabı gayet basit: Çünkü bilgisayar oynamak beni mutlu ediyor, mutlu olduğum şeyleri yapmak istiyorum. Peki babamın beni sürekli karşılaştırdığı komşu kızı neden bilgisayar oynamak yerine ödev yapıyor? Bu sorunun cevabı da ilk sorunun cevabına benzer: Çünkü o hayalindeki işe girmeyi garantileyerek gelecek kaygısından kurtulup mutlu olmak istiyor. Ben hareketlerimdeki amaçlarımı sorguladığımda en çok karşıma çıkan, mutluluğa kavuşma amacı oldu. Bu yüzden mutluluğu en büyük hayat amacım olarak görüyorum. İnsanların farklı amaçları ve davranışları olmasının sebebini de mutluluk verici olgu ve aktivitelerin kişiden kişiye değişmesi olarak görüyorum. Bunca mutluluktan bahsettik de sağlık önemsiz mi? Haydi onu da sorgulayalım. Neden sağlıklı olmak istiyorum? Çünkü sağlık problemleri yaşamadığım sürece daha mutlu yaşıyorum. Bu cevaptan da anlaşılacağı gibi sağlığı benim gözümde önemli yapan şey, genelde mutluluk getirmesi. Ya sağlık bize mutluluk getirmezse peki? Birçok insanın hayatı hayal ettiği gibi gitmez. Bu insanlar mutsuz yaşarlar. Sağlıkları yerinde olsa bile mutsuzlardır. Anlık bir mutluluk için bile hiç çekinmeden sağlıklarını tehlikeye atabilirler. Onlar için sağlıklarını tehlikeye atmak mutlu olmalarının tek yoludur. Hayatlarının amacı da sağlık değil, mutluluk olduğu için ölümü bile göze alarak çok büyük 1 “Yalnızca maçın sonuna kadar dayanmak istiyorum.” işler başarırlar. Kimisi işgal altındaki ülkesi için canını feda eder, kimisi yıldız olacağı aksiyon filminde son derece tehlikeli dövüş sahneleri oynar. Bu kişiler o dönemde çok acı çekmiş, hatta bazıları ölmüş oldukları halde hem mutludurlar, hem de bağımsız bir ülke ve Oskar ödüllü bir film gibi çok büyük eserler yaratmışlardır. Kendi mutluluklarına ulaştıkları gibi kendilerinden sonra gelenleri de mutluluğa kavuşturmuşlardır. Bu insanlardan sizce kaç tanesi pişmandır o zamanlar yaptıklarından? Kaç tanesi zamanda geri gidip sağlıklı ama üzgün yaşamak istiyordur? Rocky Balboa karakterinin bu maç öncesindeki yaşamına da bakarsak bu durumu fark edebiliriz. Maçtaki başarısından dolayı, herkesin dalga geçtiği basit bir adamdan dünyaca tanınan ve saygı gösterilen bir sporcuya dönüşmüştü. Rocky’nin burnu ve gözü için üzülüp maça hiç çıkmamış olmayı dilediğini sanmıyorum. “Her işin başı sağlık” sözü benim için yanlıştır. Her işin başı mutluluktur bana göre. Sağlık, mutluluk getirdiği zaman değerlidir. Sağlık gereğinden fazla övgü almıştır. Bu yüzden de sağlığın yerini mutluluğa bırakmasının vakti gelmiştir. Bence hayaller ve hedefler için düşünülmesi gereken şey tehlikeli olup olmamaları değil, bu hayal ve hedeflerin gerçekten istenip istenmemesi olmalıdır. İnsanların bir kısmı bu konudaki düşüncelerimi; manyaklık, deli cesareti, gereksiz idealizm, boş bir hayal olarak görüyorlar. Ama benim için bu düşünceler mutluluğa kollarımı açmaktan başka bir şey değil. Aşıklar “Ben sevdiğim için dağları delerim, onun için ölürüm.” benzeri sözler söylerler, hatta gerektiğinde de yaparlar dediklerini. Ben de aynısını beni mutluluğa ulaştıracak hayallerim için diyorum. Ben hayallerim uğruna her şeyi yaparım, gerekirse ölürüm. Zaten hayallerimizin var olamadığı bir dünya yaşamaya değer midir? Yazımı bilgece söylenmiş şu sözle bitiriyorum: “No pain Rocky!”2 (Rocky IV 1985) Konur Alp Yıldızkan KAYNAKÇA Rocky. Yön. John Guilbert Avildsen. 1976. Philadelphia, Chartoff-Winkler Productions, 1997. DVD. Rocky IV. Yön. Sylvester Stallone. 1985. Wyoming, United Artists, 1997. DVD. 2 “Acı yok Rocky!” KELEBEK MİSALİ BİR ÖMRÜN YARIM KALANLARI İngiliz edebiyatının önemli kadın romancılarından Jane Austen’ın gerçek hayatını, aşkını anlatan film: Becoming Jane. Arkadaş tavsiyesi üzerine izlediğim film. Fazlasıyla övdüklerinden, yüksek bir beklentiyle başlamıştım filme. Bitirdiğimde herhangi bir hayal kırıklığı yaşamadım. Gerçekten güzel bir film olduğunu düşünüyorum. Klasik bir aşk hikayesi olarak eleştiriler alsa da, Jane Austen gibi ünlü bir romancının hayatından uyarlanması insanı merak ettiriyor. Kısacık yaşamına az ama güzel romanlar sığdıran yazarın, popüler kültürde yer edinmesinde kuşkusuz romanlarının filme uyarlanmasının etkisi büyük. Başrolleri James McAvoy ve Anne Hathway paylaşıyor. Anne Hathaway zaten hayran olduğum, güzel bir oyuncu olduğu için bende her zamanki etkiyi bırakırken, James McAvoy’a hayran olmamak elde değil. Diğer filmlerini izlemediğimden oyunculuğunu bilmesem de bu filme fazlasıyla yakıştığını düşünüyorum. Eski dönemlerdeki aşkları anlatan filmlerde daha farklı bir tat var. Bunda en büyük etkiyi kıyafetler yaratıyor. Ve tabii ki danslar. Dans sahnelerinin ve müziklerin filme güzel bir hava verdiği, daha etkileyici olmasını sağladığı kanısındayım. Baloda Jane dans ederken, aniden Tom Lefroy’un gelmesi, bana aşkı hissettiren oldukça güzel bir sahneydi. Tekrar tekrar izleyesim geldi. Filmin konusu Jane Austen’un gençlik yılları, yaşadığı tutkulu aşk ve kadın olarak özgürleşme çabası. Ailesi zengin adamla evlenmesi için baskı yapmaktadır. Annesi, paranın her şeyden, sevgiden daha değerli olduğunu söylüyor. Fakat kendisiyle çeliştiği bir durum var. Çünkü o, sevdiği insanla, Jane’in babasıyla evlenmiş. Birçok zorluk yaşadığından olsa gerek kızının da aynı şeyleri yaşamasını istemiyor. Peki tekrardan seçim sansı olsaydı, parayı seçip aşkı yok sayabilir miydi? Jane, sevmediği bir adamla sırf daha iyi bir hayata sahip olmak için evlenmek istemez. Kendine olan inancı tamdır ve bir kadının kendi kendine yetebileceğine inanmaktadır. Bunu filmin birçok yerinde dile getirmekle birlikte, içinde gerçek aşka kavuşma isteği de vardı. Film boyunca Jane Austen’un romanlar hakkındaki düşüncelerini ve kadınların yazar olamayacağına ilişkin genel kanıyı eleştirmesini görebiliyoruz. “Romanlar…Hani şu kadınların okuduğu, hatta yazmaya bile kalktığı, tatsız tuzsuz yavan şeyler değil mi? Kadınlar yazdığında, beynin o en büyük gücünü, insan doğasının ilmini ortaya koyamaz, hayatı dolduran zeka ve nüktedanlık gibi hususiyetleri hayal edebilecek en güzel sözcüklerle tasvir edemez sanıyorsunuz.” Jane’e ait bu sözlerden anlaşıldığı gibi kadınların roman yazabileceğine dair şüphe vardır. Jane bu ön yargıya öfke duymaktadır. Filmin ilerleyen sahnelerinde, Tom Lefroy gelip birlikte kaçmayı teklif ettiğinde, galiba yarım kalmayacak bu aşk, birlikte olmayı başarabilecekler diye düşünüyorum. Ama Jane, Tom’un dayısından aldığı parayı ailesine gönderdiğini öğrendiğinde onunla gitmekten vazgeçiyor. Jane, Tom’un ailesinin zor duruma düşmesine sebebiyet vermek istemiyor. Çünkü göze alamıyor, korkuyor; aşklarının bitmesinden, suçluluk duygusundan, birbirlerini yıpratmalarından. Yaşayıp mutsuz olabilme ihtimaline karşı, onun hep sevdiği şekilde kalmasını tercih ediyor. Ama hayatta mutlu olabilmek için cesaret gerekir. O gün gitmediği için pişman olmuş mudur? Yaşayamadığı şeylerin pişmanlığını hep hissetmiş olsa gerek. “Müsriflik ve hovardalığın aslında çok yararlı bir numaraymış” Jane’e ait bu söz beni etkileyen şey oldu bu sahnede. Dışarıdan öyle güzel yargılıyoruz ki herşeyi, ardında ne var bilmeden. Herkesin bildiğinin aksine Tom, aldığı parayı umursızca savuran biri değildir. Ailesini düşünen, onlara yardım eden ve aşkını her şeyin önüne koyabilme cesaretini gösterebilecek kadar da yürekli bir insandır. Film boyunca en merak ettiğim şey ise nasıl bir son ile biteceği oldu. Kötü sonla biten filmleri pek sevmemişimdir. Gerçek hayata inat, mutlu sonlar isteyenlerdenim ben de. Film bitiminden sonra içimde hep bir burukluk, mutsuzluk yaratıyor. Senarist veya yazar neden güzel bir son hayal etmez ki? Belki de böyle daha ilgi çekici olduğunu, insanları daha çok etkilediğini düşünmüş olabilirler. Ama bana göre güzel bir sonla bitse etkileyiciliğinden bir şey kaybetmez. Sadece film bittiğinde yüzünüzde oluşan ifadeyi etkiler; ya küçük bir gülümseme ya da hafif bir buruklukla filmi bitirirsiniz. Filmin sonlarına doğru Jane Austen, kendi romanlarındaki sonların nasıl olacağına dair bilgi verir. “Karakterlerim ufak sıkıntılardan sonra arzuladıkları her şeye sahip olacaklar.” Kendisi mutluluğu tadamamıştır. Fakat romanlarındaki karakterlerinin mutlu bir hayata kavuşacaklarını söyler. Bu içindeki yaraları sarma şekli olabilir. Eğer Tom Lefroy ile mutlu bir hayata sahip olsaydı, bu sefer karakterlerine kötü bir son yazabilirdi. Gerçek hayatta tam olarak mutlu olamayan Jane Austen, tutkuyla bağlı olduğu yazarlık hayalini gerçekleştirmeyi başarır. Yarım kalan aşkının acısını hep hissettiğinden olsa gerek, hayatı boyunca hiç evlenemez. GEÇMİŞTE VE GELECEKTE MÜZİKLİ KOMEDİ Son zamanlarda sinema sektöründe komedi dalında çıkan o kadar çok film var ki, artık iyi olanlar sivrilip göze çarpıyor. Cem Yılmaz’ın imzasının bulunduğu Arifv216 filminin tanıtımını ilk izlediğimde büyük bir şaşkınlık ve merak içerisinde kalmıştım. Çünkü tanıtımda, bir yandan 60’ların ve 70’lerin ünlü isimleri anılırken bir yandan da bilim kurgu sahneleri mevcuttu. Üstelik filmin müzikleri 90’lı yıllara aitti. Bunların yanı sıra filmin türü komedi filmi olarak belirtilmişti. Bunca farklı kulvarın nasıl harmanlanmış olduğunu çok merak ettiğim için filmin gösterim tarihini dört gözle beklemeye başladım. Komedi alanında kendini kanıtlanmış olan Cem Yılmaz, çıkardığı filmlerin kalitesi ile kendini sinema mecrasında da kanıtlanmış bulunmakta. Bence en çok son filmi olan Arifv216 ile kanıtladı kendini. Çünkü yukarıda sözü edilen onca konunun detaylıca düşünülüp ustaca irdelenip filmde yer verilmesi hiç kolay değil. Bence filmin her saniyesi buram buram emek kokuyor. Başarılı bir film olmasının temel sebepleri oyuncu kadrosunun, göndermelerin ve şarkı seçimlerinin çok iyi olmalarıdır bence. Oyuncu kadrosu için detaylı bir araştırma yapıldığı bariz belli. Çünkü oynadıkları karakterler ile bu derece uyuşmaları şans eseri olamaz. Özellikle Güldür Güldür Show ile ününe ün katan Çağlar Çorumlu’nun oynadığı Zeki Müren karakteri oldukça başarılı olmuş ve bu karakterin onun oyunculuk kariyerinin de zirvesi olduğunu düşünüyorum. Bir de Farah Zeynep Abdullah’ın Ajda Pekkan karakterini gerek sesiyle gerekse hareketleriyle çok başarılı bir şekilde canlandırdığını düşünüyorum. Filmin çok uzun bir sürede çekilmesine rağmen Ozan Güven’in sanki tek bir günde çekilmiş gibi pürüzsüz ifadelerle robot karakterini oynaması takdir edilesi doğrusu. Neredeyse her gün o makyaja maruz kalıp usta oyunculuğunu sergilemesi ise bir nevi sabır taşı olduğunun göstergesidir. Göndermeler ise herkesin anlayamayacağı kadar kaliteli, insanları bunaltmayacak kadar da incelikle işlenmiş. Whiplash’te Terence Fletcher’in el hareketinden, Shining’deki ikiz kız çocuklarına, Kill Bill’deki karate hareketinden, Erol Tosun’un Rina filmindeki “Ne olmuş büyük adam olamadıysak? Hayallerimizi satmadık ya!” repliğine yapılan göndermeler, sadece filmleri izleyenlerin anlayabileceği kalitedeydi. Emel Sayın’ın kliplerine ve Ozan Güven’in meşhur olan “Kaç yaşındasın sen?” repliğine yapılan göndermeler ise hemen herkesin anlayabileceği kalitedeydi. Altyazılar ve bazı meşhur replikler ise de RTÜK’e ve hükümete göndermelerde bulunmuş. Kısacası gerek günlük yaşamdan repliklere, gerek filmlere ve gazetelere, gerek gündem siyasetine ve RTÜK’e, gerekse Cem Yılmaz’ın önceki filmlerine çok ince bir şekilde başarılı göndermelerde bulunulmuş. Arifv216 müzikleri ise benim en çok hayran kaldığım kısım diyebilirim. Duyduğum her şarkıda çocukluğuma hızı bir yolculuk yaptım. Mustafa Sandal’ın “Araba” ve “Aya Benzer” şarkıları, daha isimlerini duyar duymaz bizi harekete geçiriyor. Tarkan’ın “Kuzu Kuzu” şarkısı ve Kenan Doğulu’nun “Kandırdım” şarkıları ise sanki bizi tutup 90’ların ortasına bırakıveriyor gibi. “Milyonzade”, “Aşkın Kanunu” ve “Boşvermişim Dünyaya” şarkıları ise, benim yaşımdaki insanların pek hatırlamadığı, ama mutlaka kulak âşinası olduğu eskilerin nadide şarkılarından. Kısacası, Arifv216 geçmiş zaman, şimdiki zaman ve gelecek zamanı barındıran komedi filmi türünün ilk ve bence tek örneği. Normal şartlar altında her birinin ayrı bir film konusu olduğu sinema sektöründe bu kadar başarılı bir harmanlama göz yaşartmıyor değil. Oyuncu kadrosundan esprilerine, işlediği zamanlardan şarkılarına her biri didik didik çalışılmış ve bunun sonucunda harika bir yapıt ortaya çıkmış. Kamera önünden kamera arkasına kadar herkesi sarf ettiği çabalardan ötürü takdir ediyor ve herkese teşekkür ediyorum. KAYNAKÇA Baruonü, Kıvanç. Arifv216. Türkiye: CMYLMZ Fikir Sanat. 2018. Mahmut Hakan Uzan Değerli Hazinemiz Anılar Hepimiz bu hayatta çeşitli olaylar yaşıyoruz ve bu olaylardan etkileniyoruz. Bize acı veren bir olay sonrası ders çıkarıyoruz. Kaybettiğimiz bazı şeylerin telafisi olmadığını öğreniyoruz ve istemesek de olgunlaşıyoruz. Güzel zamanlar geçirdiğimiz zaman bizim için kıymetli anılar oluşturuyoruz. Biriktirdiğimiz anılar bizim için her an dönüp bakabileceğimiz fotoğraflara, istediğimiz zaman içinde dolaşabileceğimiz apayrı dünyalara dönüşüyor. Kimi zaman kayboluruz bu anılarda, bizim için geçmişin hapishanesine dönüşür hatıralarımız, kaybettiğimiz şeyleri ya düşlerimizde ya da hatıralarımızda ararken buluruz kendimizi. Ama ne olursa olsun bu değerli anılar, çıkardığımız dersler ve öğrendiğimiz gerçekler hayat bizi sıkıştırdığı zaman yaslandığımız birer direk olur. Mustafa Orman’ın Ovada Paldır Küldür kitabındaki Rıza Usta bunu hatırlattı bana. Evet, kıymetli anılar bizim için paha biçilmez birer hazinedir. Varlığımızı ve yüreğimizin sesini saklarız onlarda. İstediğimiz zaman atlarız zamanın rengârenk otobüsüne, seyahat ederiz hiçbir ücret ödemeden. Şaşkınlık içerisinde harika görüntülerin arasında gezeriz ve bu kadar detayı nasıl hatırladığımızı düşünürüz. Yeşil çimlerin üzerinde değer verdiğimiz o insanla geçirdiğimiz vakit, beraber havai fişekleri seyrederken gözlerindeki o parıltı, o son tebessüm… Anılarımıza tekrar tanıklık ettikçe derin düşüncelere dalarız, ne kadar güçlü olduğunu unuttuğumuz bu duyguları bir kez daha yüreğimizde hissederiz. Ruhumuzu yenileriz bir bakıma. Kimi zaman da bazı anları yaşayıp yaşamadığımızdan şüphe ederiz, “Gerçekten böyle mi olmuştu?” diye düşünürüz. Emin olamayız çünkü hatıralar çok narindir. Değer görmedikleri ve unutulmaya yüz tuttukları zaman bozulur, değişirler bizim gibi. Ama bununla da sınırlı değil, kimi zaman düşlerimizle iç içe girer anılarımız. Hele benim gibi masalımsı resimlerden ve çizgi filmlerden hoşlananlar için bu, pek de sıra dışı bir olay değildir. Gökyüzünü seyrederken havada süzülen bir yunus ya da konuşan bir çiçek birden anılarımıza girer. Rengârenk hazinemize renk katar. Liberate Yine de her şey her zaman bu kadar renkli olmuyor. Anı hazinemizi fazla kurcalamak incinmemize sebep oluyor. Her şeyin bir sonu olduğu gibi geçirdiğimiz güzel zamanlar da sona erdiklerinde buruk duygular bırakıyor arkalarında, okul anıları gibi. Bir daha asla ulaşamayacağımızı bildiğimiz görüntüleri tekrar zihnimizde canlandırmak dayanılmaz bir acıya sebep oluyor bazen. Geçirdiği travmalar sonrasında anılarında kaybolan Rıza Usta’nın yaşadığı gibi… “Kim bilebilirdi ki geçmişin onun hapishanesi olacağını?” (Orman, 15). Rıza Usta sayesinde bu şekilde düşünebilmeyi öğreniyorum: Zihnimizde zaman yolculuğu yapmanın bedeli yok ama aynı duyguları hissetmenin ağır bedelleri var. Bizim kontrolümüzde olmadan aynı duyguyu tekrar hissettiğimizde aniden o an aklımıza gelir, bir hüzün kaplar içimizi. Her şeye rağmen bütün bunlar demek değildir ki acı verici duygular değersizdir. Hiçbir duygu monokrom değildir ve hepsi zıddını da içinde barındırır. Yani hissettiğimiz her duygunun çeşitli tarafları vardır. Mutluluk bizi kendine alıştırarak zayıf hâle getirirken hüzün ve özlem bizi olgunlaştırarak hayata hazırlar, motive eder. Bu yüzden hangi duyguları içeriyor olursa olsun bütün hatıralarımız daima hatırlanmaya değerdir. Sanıyorum ki Rıza Usta’yı da bacaklarını kaybetmesine rağmen işine devam edecek kadar yüreklendiren de anılarına duyduğu özlemden ve hiçbir şey yapmadığı için hissettiği rahatsızlıktan başka bir şey değildi. Böylece hatıralarımızın aslında cilve yapan bir sevgili gibi yüreğimizi kanatarak ruhumuzu geliştiren ve çeşitli duygularla boyayıp çerçevelediğimiz rengârenk birer tablo olduklarını anlıyorum. Yorulduğumuz zamanlar olsun, bitkin düştüğümüz zamanlar olsun fark etmeksizin zamanın otobüsüne atlayıp bu hayat galerisinde ruhumuzu yenileyip duygu dolu gözyaşları ve güçlü bir kalp ile yolumuza devam edebiliriz. Beni hatıralar üzerine tekrar düşündüren ve bu sonuca ulaştıran Mustafa Orman’a teşekkür ediyorum ve tekrardan atlıyorum zamanın otobüse. Kaynakça: Orman, Mustafa. Ovada Paldır Küldür İstanbul: Everest Yayınları, 2019. Liberate. 3 Kasım 2019'da erişildi. https://www.pixiv.net/en/artworks/41028787AŞKIN GÜCÜ İnsanoğlu hayata başladığı andan ölünceye dek bir sürü zevk, haz ve hisler tadarak bir yaşam sürer. Kimi zevkler bağımlılık yapar insanda, kimiyse geçici zevklerdir. Hazzı ise bir kahveyi yudumlayarak da elde edebilir insan, durup camdan dışarıyı izlerken de. Hislere gelecek olursak, onların olmadığı bir an bile hayal edemeyiz hayatımızda, hissizleştiğimize en çok inandığımız zamanlarda bile. Küçücük bir andan heyecan duymak, en ufak bir probleme canımızı sıkıp üzülmek, belki küçük bir gülümsemeden mutluluk duymak bizlerin doğasında var. Dolayısıyla hislerimiz, hayatımız sürdükçe bize eşlik eder. Pekâlâ, hayatımız boyunca her hissi yaşamak mümkün müdür? Bilinmez… Ancak, herkesin yaşaması gereken bir his var. Adı ise aşk… Aşk… Üç harfin bir araya gelmesiyle oluşan kısa bir kelime mi sadece? Bence kısa bir kelimedense, epey uzun bir hikâye. Adem ve Havva’dan beri, kadın ve erkek arasındaki bir savaş belki de. Karşı konulamaz bu duygu, nasıl insanoğlunun var oluşundan beri bu dünyada hüküm sürüyorsa insanlığın sonuna kadar da sürmeye devam edecektir. Bir sürü filme, kitaba konu olmuş, hakkında birçok efsane anlatılan aşkın neden yaşanması gereken bir his olduğunu anlayabilmek için bileşenlerine göz atmak lazım, çünkü tutku, ihtiras, şehvet, özlem, heyecan ve daha nice hisleri aşk ile beraber yakından tanıma fırsatı elde ederiz. O kadar çeşitli hisler duyarız ki âşıkken, çoğunu adlandırmak mümkün bile olmaz bazen. Bu hislere kapılıp gitmek ise işten bile değil. Ben de kapıldım ve aşkın diğer hislerden ne denli farklı olduğunu böylelikle gördüm. Henüz uzun sayılacak bir ömür geçirmiş değilim. Şu yaşıma kadar aşk ne demek elbette bildiğimi sanırdım. Ancak son birkaç ay içinde fark ettim ki ben ancak duyduğum kadarıyla ya da okuduğum kadarıyla, yalnızca fikir sahibi olabilmişim aşk hakkında. Aşk yaşanmadan bilinmiyormuş, hissedilmeden öğrenilmiyormuş. Her anı son defaymış gibi yaşamak, aşkın rüzgarı nereye eserse oraya savrulmak, güne gözlerinizi açtığınızda aklınıza gelen ilk şeyin aşkınız olması, tıpkı geceye gözlerimizi kaparken düşündüğümüz son şeyin de o olması gibi… Bunlar en muhtemel birkaç tanımdır aşk hakkında. Ancak aşk her zaman da karşılıklı beslenen bir duygu olmuyormuş. Aşk ile beraber, acı diye nitelendirmenin gayet yerinde olacağı bu gerçeği de öğrendim ne yazık ki. Bunun yanında, âşık olmak, umut etmekle birleşince daha güçlü bir hal alıyor; daha yoğun yaşatıyor her hissi. Ben de aşka düştüm, aşkımdan karşılık umdum. Karşılık alacağımı sandığım zamanlarım oldu, umutlarım büyüdü; alamayacağımı anladığımda ise umutlarım yıkıldı. Umutlarımla beraber ben de yıkıldım, yıprandım. Elimde kalan kırık bir kalpti onca umuttan geriye. Unutmak mı? Zaman alır. Fakat üzülmüyorum. Bir aşk öyküsü ekledim hayatıma. Her hayatın öyküleri olmalı. Durmadan akıp giden zamanımız, sürüp giden oyunlar… Kalbimiz dursa bile, çarpıp yerinden çıksa bile değer. Bu hayatta en büyük keşfim her duygunun, her kelimenin anlamının yaşanarak öğrenileceği oldu. Bulduk sanırken kaybetsek de, sonunda yalnızlık olsa da, ne kadar çaresizliğe düşsek de umutlarımızla birlikte biz de yıkılmamalıyız. Tüm hislerin değerini bilmeli, hepsini hakkını vererek yaşamalıyız. Aşkın rüzgarı bizi savurup yere çarpabilir. Bu hayatta işler hep böyle yürür zaten. Göğe yükselip sonra yere çakılmak hayatın en büyük gerçekliklerinden biri. Bu yüzden savrulmaktan korkmamalı, cesur olmalıyız. Mutluluğu kaybetsek de onu geri kazanmak imkânsız sanmamalıyız. Çünkü aşk bu dünyada daima var olacaktır. Unutmamalıyız ki, o var oldukça da her şey mümkün. Varım, Varım, Varım. Aslında Sırça Fanus üzerine söylenecek fazla bir söz yok. Sırça Fanus bir klasik değil. Mükemmel bir kurgusu, olay örgüsünde keskin dönemeçleri ve ince işlenmiş karakterleri yok. Sırça Fanus, okurken elinizde bölük pörçük, parça parça bir yaşam öyküsü tuttuğunuzu hissettiğiniz bir kitap. Arkadaş ortamlarına ismini söylediğinizde, “depresif” ünü yayıldığından, çeşit çeşit tepkiler aldığınız, Esther Greenwood’un mu yoksa Sylvia Plath’in mi hayatını okuduğunuzdan emin olamadığınız, yarı-otobiyografik olmaktan çok daha fazlasını ortaya koyan, yazarının sırça fanusunu kıran bir intihar mektubu. Sylvia Plath etkisi diye bir şey var literatürde, yaratıcı yazarların zihinsel hastalıklara daha yatkın olduğunu savunan. Esther Greenwood’un geçirdiği elektroşok tedavisi, uyuyamaması, zihnindeki imgeler ve intihar denemelerine varan ağır depresyonu birçok okur tarafından bipolar bozukluk olarak kabul edilir, Esther’in Sylvia’yla olan benzerliği ve Plath’in henüz otuz yaşında hayatına son vermesine neden olan depresyon geçmişi ise kendisinin de bu rahatsızlıktan muzdarip olduğu düşüncesini destekler. Yazarın hayatı ve yayınlanan günlükleri incelendiğinde “Sylvia Plath etkisi”nde nasıl da doğruluk payı olabileceği ortaya çıkar – benim için kendisinin şiirleri zihinsel git-gellerden ve kendi düşüncelerinin içinde kaybolmasından doğan küçük patlamalar olmuştur her zaman. “Sadece içimde susmak istemeyen bir ses olduğu için yazıyorum.” diyor Plath, ama şiirlerini kendi ismiyle yayınlarken Sırça Fanus’u Victoria Lucas takma adıyla yayımlıyor. Hem Victoria Lucas isminin, hem de – kendisi de Elly Higginbottom ve Elaine isimlerinin arkasına saklanan – Esther Greenwood’un arkasına saklanıyor. Kim bilir belki de bu yüzden bu kitabı bir kurgu okur gibi değil de, bir şairin iç dünyasında geziniyor gibi okudum. 1950’lerin Amerikan kültüründe kadının rolünden ötürü nasıl acı çektiğini, ailesi için mükemmel bir eş ve anne olmak ve iyi bir yazar olmak arasında nasıl bocaladığını, yapmak istediği her şeyin gözlerinin önünde nasıl incirler gibi çürüyüp ayaklarının dibine düştüğünü, zamanın psikiyatri anlayışını ve elektroşok tedavilerini okurken sanki Plath’in hüznünü ellerimde tutuyordum. Okurların kitabı depresif olarak nitelemelerinin sebebi genelde Esther karakterinin karamsar ve sağlıksız zihniyken benim kapağını kapattığım an ağlamamın sebebi (tabii bir insanı şiirlerinden ne kadar tanıyabilirseniz) tanıyıp sevdiğim birinin nasıl intihara sürüklendiğine tanık olduğumu hissetmemdi. Sylvia Plath’in kitabın basılmasından bir ay sonra intihar etmesi bana hep Joy Division grubunun solisti Ian Curtis’i hatırlatıyor. Hayatını anlatan Control filminden yola çıkarak söyleyebilirim ki Curtis epilepsi ve depresyondan ötürü Closer isimli ikinci ve son albümlerini çıkarmalarından iki ay önce, yirmi üç yaşında hayatına son vermiştir. Grubun şarkıları da en az bu kitap kadar depresif ve yoğun, dikkatli incelendiğinde ise tıpkı Sırça Fanus gibi, yazarının yardım çığlıkları, ya da belki başka bir bakış açısıyla vedası. Müzisyenlerin, yazarların, şairlerin ortak noktası belki de bu, Sylvia Plath etkisi. Bizim Nilgün Marmara’mız var mesela. Boğaziçi Üniversitesi İngiliz Dili ve Edebiyatı’ndan "Sanatsal Yaratımla İntihar Arasındaki Bağıntı: Sylvia Plath, Şiirlerini ve Ölümünü Nasıl Yaratıyor?" isimli teziyle mezun olduktan sonra iki şiir kitabı ve bir günlük yazarak yirmi dokuz yaşında intihar eden Marmara, sanatçıların intiharlarının birbirlerini (ve diğer insanları) etkileyip etkilemediği konusunda günümüzde de süregelen bir tartışma yarattı. Kurt Cobain’in kızı Francis Bean Cobain’in kısa süre önce “Sanatçıların genç yaşta ölümleri özendirilecek bir konu değil,” açıklamasını yapmasından sonra bu tartışma haliyle tekrar alevlendi, bense Sylvia Plath’in kızı Frieda Hughes’la bu sayede tanıştım. Açıkçası Frieda Hughes’u tanımıyordum, kendisinin de bir şair ve ressam olduğunu ve Gwyneth Paltrow’un oynadığı Sylvia isimli filme karşı Annem isimli bir şiir yazdığını Cobain’le ilgili tartışmalar sürerken öğrendim. Şiirin Türkçe çevirisini bulamadım, bir şiir ne kadar çevirilebilir onu da bilemiyorum, ancak bir kısmını bu yazı için kendim çevirmeye çalıştım, çünkü bir çırpıda okuduktan sonra öylesine çarpıldım ki bir süre boyunca ne Sylvia Plath’in adını andım, ne de filmi izledim. Onu yeniden öldürüyorlar, Her on yılda bir yaptığını söylemişti Ama onlar bunu yılda bir, haftada bir yapıyor, Bazıları her gün yapıyor, Onun ölümünü kafalarında taşıyorlar. […] Şimdi bedeni, fırının içindeki kafayı Öksüz kalan çocukları Düşünme yetisinden yoksunlar için Bir film yapmak istiyorlar. O zaman geri sarılabilir olacak Ve onun ölümünü En başından tekrar izleyebilecekler. […] Yürüyecek ve konuşacak Onlar isteyince ölecek, Ve ölecek, ve ölecek Ve her zaman ölüyor olacak canavarlarının, Sylvia İntihar Bebeklerinin Ağzını doldurmak için Onlara annemin kelimelerini vermem gerektiğini düşünüyorlar. BENİM YOLUMhttp://www.jackson-pollock.org/stenographic-ﬁgure.jspUzun zaman sonra odamı yeniden düzenlemeye karar vermiştim. Normalde hep yüzeysel olarak yaptığım bu temizliği bir tık yukarı taşıdım ve dolabımın en ücra köşesindeki, küçülmüş kıyafetlerimin altında, tozlar içerisinde duran minik kutumu buldum. İçinde ne sakladığım hakkında en ufak bir ﬁkrim yoktu, fakat içindeki şey her neyse kesinlikle şu zamana kadar eksikliğini gram olsun hissetmediğim bir şeydi. Kutumun kapağını açtım ve merakla karıştırmaya başladım. Tabii, kutunun kapağını açmamla ardı arkası kesilmeyen hapşırmalarımın da başlaması bir oldu, dedim ya tozlulardı diye. Açıkçası içinden umduğum gibi gizemli şeyler veya özenle biriktirilmiş aşk mektupları çıkmadı, aksine tıkıştırılmış bir halde, gün yüzü görmeyi bekleyen tozlanmış, yırtılmış, kenarları buruşmuş başarı ve katılım belgeleri gibi bir ton sıkıcı şey çıktı, en dibinde de madalyalarım. Kiminde ikinci, kiminde üçüncü olduğum, kiminde de hiçbir şey olamadığım için adeta dalga geçer gibi -en azından bana öyle geliyordu- katıldığınız için teşekkürler yazan madalyalar. Küçük yaştan itibaren itinayla dosyaladığım bu belgelerin şu anki halleri itiraf etmeliyim ki yüzümde acı bir tebessüm oluşturdu. Hayır, sakın yanlış anlamayın, bu yazımda anlatmayı amaçladığım şey kesinlikle bunların hepsi boşunaydı, hiçbir işe yaramadılar gibi düşünceler değil. Sadece kafamızda birtakım şeyleri gereğinden fazla büyüttüğümüzü düşünüyorum. Fazla iş odaklı ve hırslı bir tür olduğumuzdan mı kaynaklanıyor emin değilim fakat gün geçtikçe saﬂığımızı kaybetmekteyiz ve dünyaya pozitiﬂikten çok negatiﬂik hakim olmaya başladı. Gözümüzü hırs bürümüş durumda, hiçbir şeyle yetinememeye, hep daha fazlasını istemeye başladık. Artık o kadar çok elimizde olmayan şeyleri elde etmekle uğraşıyoruz ki gözümüzün önündeki, sahip olduğumuz şeylere yeterince değer vermiyoruz, hatta farkına bile varmıyoruz. Bir bakmışız, içinde bulunduğumuz anı yaşamak, zevk almak yerine odağımızı iş ve yükümlülük haline getirmişiz. Hepimiz biliyoruz ki geri gelmeyecek bu zamanlar. O zaman niye günlerimizi,yıllarımızı bu şekilde harcamaya devam ediyoruz? Geriye dönüp keşke diyen çevremizde o kadar fazla insan var ki. Hiç mi ders almıyoruz, hiç mi dinlemiyoruz çevremizdeki “Keşke daha fazla gezseydim, keşke daha fazla okusaydım, keşke kendime daha çok zaman ayırsaydım da yeni insanlar tanısaydım’’ diyenleri? Mutluluğumuzu iş-başarı ikilisine bağladığımız sürece, sonsuz bir döngü içinde olan bu başarı ideali -çünkü hep çıkılabilecek bir üst basamak, olunabilecek hep daha iyi bir yer var- bizi mutsuz etmeye devam edecek, farkında bile değiliz. Peki mutlu olmak sizce kolay bir şey mi? Yani sınırlı sayıda bulunan ve yalnızca sayılı kişilerin ulaşabileceği somut bir şey değil sonuçta, değil mi? Olay aslında insanların mutluluk kavramından ne anladığıyla alakalı. İnsan olmanın beraberinde getirdiği özelliklerden olsa gerek, olayları hep daha kompleks bir hale getiriyoruz. İlkokuldan beri karşılaştığımız, bize durmadan yönlendirilen, ’’Kendinizi 15-20 yıl sonra nerede görüyorsunuz?’’ sorusundan yola çıkarsak; cevap vermeden önce herkes kafasında kendini mutlu hayal eder, kendine özgü bir mutluluk tablosu oluşturur ve mutluluktan anladıkları - anladığımız- da işimizde başarılı olmak, maddi bir sıkıntımızın olmaması gibi durumlardır. Aslında çok basit olan bu mutluluk kavramını niye bu kadar ulaşılması zor hale getiriyoruz? Neden mutlu olmak için kendimize sürekli şartlar koyuyoruz? Bir evcil hayvan edinmek mesela, duygu ve deneyimlerin en güzeli bence. Karşılıksız saf sevgi resmen, düşününce bile içimi titreten o duyguyu herkesin tadabilmesini dilerdim. Gözlerinin içine baktığınızda duygulanmamak elde değil, konuşmadan bile herkesten, her şeyden daha çok şey hissettiriyorlar aslında, o kadar yoğun ve derin ki… Ya da mesela en basitinden, önünüzde yürüyen yaşlı çiftin sevgiyle karışık atışmasına kulak misaﬁri olmanız, radyoda birden en sevdiğiniz şarkının çalmaya başlaması ve aniden gelen bağırarak söyleme isteği, yazın sahildeyken ’’Terlik giymeye gerek yok, yakın zaten deniz’’ deyip kumda ilerlemeye başlayıp ayaklarınızın güneşten kavrulmuş kumların üstünde yandığını hissetmek ve yaptığınız koşmayla zıplama karışık eylemin sonunda teninize değen buz gibi suyun getirdiği rahatlama hissi, durduk yere söylenen “iyi ki varsın” cümleleri ve sımsıkı sarılmalar… Bunlar küçük ama aslında büyük olan, bizi mutlu eden şeylerdir. Her ne kadar göze minik bir eylem gibi görünse de güne gülümseyerek başlamak da hayata karşı duruşumuzu belirlemede çok etkin bir rol oynuyor bence. Babamla, şu anda hala görüşmekte olduğu, liseden beri de yakın arkadaşı olan Mehmet Amca arasında geçen sevdiğim bir dialogdan örnek vermek istiyorum. Mehmet Amca: “Neden kime baksam, kimi görsem herkes mutsuz?’’ demişti ve eve döndüğümüzde babam, Mehmet Amca’nın kurduğu bu cümleden yola çıkarak: “Bana herkes çok mutlu görünüyor, güne nasıl başlamışsan nasıl olmak istiyorsan, kendini nasıl hissediyorsan, çevrendekileri de öyle görüyorsun.’’ demişti -ki kesinlikle katılıyorum. Her şey bizde başlayıp bizde bitiyor. Ne olmak istiyorsak o’yuz aslında, bu kadar basit.Karşılaştığımız olaylar ve o olaylara verdiğimiz tepkilerden oluşuyor hayatımız. Verdiğimiz kararları yaşarız ve aldığımız o kararlar, doğru ya da yanlış, hayatımızın sonuna kadar bizi izler, istesek de istemesek de etkilerini hep üzerimizde taşırız, artık bir parçamızdırlar. Bizi tanımlayan, her insanı birbirinden farklı kılan kararlarıdır zaten. O yüzden de herkes kendinden sorumludur, mutluluğumuzu da hiçbir nesneye ya da bireye bağlamamalıyız ki çevremizdeki faktörlerin değişimi, mutluluğumuz üzerinde söz sahibi olamasın. Bize hayat verilerek zaten en güzel hediye verilmiş oldu, bu hediyeyi süslemek, daha da güzelleştirmek bizim elimizde. Hayatın amacı sadece varolmak değil; keşfetmek,öğrenmek, zevk almak… Durmadan, özgürce, dolu dolu yaşamak. Sürekli olduğumuz yerden bir kaç adım ilerisini düşünmek yerine, bulunduğumuz yerin güzelliklerini görmeye başlamalıyız. Neye sahip olduğumuz, ne yaptığımız, hangi sıfatla çağırıldığımız önemli değil, her şey bizde bitiyor. Kimse keşkelerden hoşlanmaz ve unutmamalıyız ki bunları önlemek, hayatımızı istediğimiz gibi, pişmanlık ve keşkelerden uzak, sevdiğimiz şeylerin peşinden giderek tutkulu bir şekilde yaşamak bizim elimizde. Yağmur Altıntığ KAYNAKÇA:Jackson Pollock. Stenographic Figure.1942. Museum of Modern Art.NewYork, USA.ALEVLER İÇİNDE BİR ULUS ‘Umut korkudan güçlü tek duygudur.’ Hayat, bir olaylar zinciridir; kim olacağımız, yapacağımız yanlış ve doğru seçimler, elde edemeyeceklerimiz ve elde edeceklerimiz, hepsi birbirine sıkı düğümlerle bağlanmıştır. En azından ben böyle olduğuna inanmak istiyorum, hepimizin daha büyük bir olayın parçasını oluşturduğumuza yani. Bunu reddeden birinin yaşadıkları hakkında yazıyorum bu hafta. Konumuz, ‘Alacakaranlık’ için fazla zeki olan kızların serisi ve son kitabı –gereksiz olsa da-­‐ iki filme ayırma modasının son kurbanı: ‘Alaycı Kuş’tan başkası değil( yanlış anlaşılmak istemem ben iki seriyi de okudum, sosyal medyadaki yargıyı paylaştım sadece). Film vizyondaki yerini yeni almışken sıcağı sıcağına okurlarımla paylaşayım dedim. ‘-­‐Oyunlarının bir parçası olmak istemiyorum sadece. + Kimseyi öldürmeyeceğini mi söylemeye çalışıyorsun? – Hayır, zamanı gelince herkes gibi ben de gerekeni yaparım ama bana sahip olmadıklarını gösterebileceğim bir yol bulmak için düşünüp duruyorum. Öleceksem, kendim olarak ölmek isterim.’ Kahraman olmak istemeyenler kahraman olur, olmak isteyenler de benim gibi kitap kurdu. Film özellikle bunun üstünde duruyor, anladık, Katniss bunu hiç istemedi. Kim ister ki zaten ‘haraç’ olmayı? Onun elinde değildi; ya küçük kardeşi, ya kendisi olacaktı. Ben bile isteyecek kadar deli değilim. Arada olsa fena olmazdı dediğim oluyor ama annemin televizyondan öldürüldüğümü ve öldürdüğümü göreceği aklıma geliyor, hemen vazgeçiyorum(çocuklarını aldınız, niye izletiyorsunuz ölümlerini?). Filme dönersek; bu sefer vurgu olaylardan çok duygulardaydı. Yeni modalardan biri de bu; iki erkek arasında seçim yapamayan kız karakterler... Bir şey dememe gerek var mı? Tabii buradaki asıl önemli seçim hangi erkeği seçeceği değil, halkı harekete geçirmek için devrimin simgesi ‘Alaycı Kuş’ rolünü üstlenip, üstlenmeyeceği. ‘Bunu kaldıramaz. Oyunlar onu mahvetmiş.’ Herkes filmi izleyip: ‘Ay, ne kadar özgün, çok yaratıcı!’ gibi yorumlarda bulunuyor. Hiç mi kitap okumadınız ya da en azından kitapçı gezmediniz? Evdeki ekranlar, her yerdeki kameralar resmen ‘1984’ diye, Kapitol’ ü güzel kıyafetler ve ihtişamlı etkinliklerle uyutmaları ise ‘Çirkinler Serisi’ diye bağırıyor. Ama asıl büyük ‘benzerlik’ Japon edebiyatından ‘Ölüm Oyunu’ ile olan. Lütfen gidip diğerlerine de bir bakın, sonra konuşalım. Yanlış anlamayın ben de çok severek okudum, tek fark diğerlerini daha önceden bildiğim için çok yaratıcı gelmemesi. Biraz haksızlık etmiş olabilirim, hem daha yeni internetten ‘Alaycı Kuş İğnesi’ sipariş ettim. Sinemada beni görmüş olsaydınız, gülmekten ölebilirdiniz; saçım Katniss örgüsü, yakamda iğnem... Ve inanır mısınız bilmem, filmde selam verdiklerinde(üç parmağı havaya kaldırılarak yapılan) bende yerimde yapıyordum. Bu kadar da etkilenmişim işte. ‘Hepsi çok kızgın. Kızgın kalabalıkla başa çıkmasını bilirsin. Daha önce de çıktın, biliyorum. Onları korkutamıyorsan, destekleyecekleri bir amaç ver.’ Filmdeki can alıcı sahnelerden bahsedeyim biraz; Başkan Snow, ‘Alaycı Kuş’ simgesi taşıyan herkesin idam edileceğini belirtirken konuşmasında, onu izleyen torununun örgüsünü açması, bence çok iyi düşünülmüş bir detaydı. Zehirse başka bir yönü başkanın. Neden beyaz gül taşıyor ki yanında? Beğendiği için olabilir mi? Yok canım, kendi zehirlerinden kanayan ağzındaki kan kokusunu saklamak için olmasın? Tam üstüne bastın! Peki 13. Mıntıkanın başkanı Alma’nın ‘Mandela Pozu’ nu yakaladınız mı? Eşitlik ve devrim vurgusu yaptığı konuşmanın sonunda yumruğunu havaya kaldırıyor, gri üniformalar içindeki halkı da onu selamlıyor aynı şekilde. Bu sahnede anladım: komünist-­‐kapitalist çatışmasını konu alıyor bu seri! Yani kapitalizm karşıtı olduklarını biliyordum ama bu kadar uç noktalar olduğunu anlamamışım. Film sektörünün kapitalist bir araç olduğunu düşünürsek, ironik değil mi? ‘Alaycı Kuş’ sadece filmin içinde değil, gerçek dünyada da bir sembol haline geldi; ‘Gezi Parkı’ olaylarında sokaklar ‘alaycı kuş’ grafitileriyle doluydu hatırlarsanız. ‘Her yer ezilenlerle dolu. Tabii kömürle de. Ham maddeyle, madenle. İhtiyacımız olan şeylerle dolu. Her yer ezilenlerle dolu..’ Katniss’in propaganda videolarından etkilenen halk başkaldırıyor tabii ki. Çekilen sahneler çok fazla ‘Sefiller’ kokuyor, özellikle halkın ‘Darağacı’ şarkısını söyleyip, barajı patlattığı sahne. Neye benzerse benzesin, o kalabalık bunu söyleyerek ölüme giderlerken içim garip oldu, ürperdim. Şarkıya gelince, kitapları okuduğum günden beri bekliyordum zaten. Sözleri çok korkunç fark ettiniz mi bilmem. Adam sevgilisine kaç mı diyor, benimle ölmeye gel mi? Siz karar verin: "geliyor musun o ağaca? hani üç kişiyi öldürdü dedikleri o adamı sallandırdıkları ağaca? çok tuhaf şeyler olmuştu orada. gece yarısı buluşsaydık o idam ağacında, daha tuhaf olamazdı aslında. geliyor musun o ağaca? hani ölü adamın aşkına kaçması için yakardığı? çok tuhaf şeyler olmuştu orada. gece yarısı buluşsaydık o idam ağacında, daha tuhaf olamazdı aslında. geliyor musun o ağaca? hani ikimizin de özgür olmamız için kaçmanı söylediğim ağaca? çok tuhaf şeyler olmuştu orada. gece yarısı buluşsaydık o idam ağacında, daha tuhaf olamazdı aslında. geliyor musun o ağaca? boynuna ilmekten bir kolye tak, dur yanımda. çok tuhaf şeyler olmuştu orada. gece yarısı buluşsaydık o idam ağacında, daha tuhaf olamazdı aslında.". Katniss sonunda kabulleniyor kaderini, yüzü olmakla kalmıyor devrimin, en büyük savaşçılarından oluyor; kardeşi, Peeta, Gale, Cinna ve mıntıkalar için. Devrimin doğuşunu izledik daha öncekilerde, bu gelişimiydi, bir yıl sonra da sonuçlarını göreceğiz. "Başkan Snow bize bir mesaj gönderdiğini mi söylüyor? Pekala, benim de ona bir mesajım olacak. Bize işkence edebilir, bizi bombalayabilir, mıntıkalarımızı yakıp yıkabilirsiniz... Ama bunu görüyor musunuz? Yangın büyüyor! Ve eğer biz yanarsak, siz de bizimle birlikte yanarsınız!" Bu uzun süre içerisinde böyle yapımlardan tabii ki uzak kalmayacağız. Neden mi? Sırada ‘Uyumsuz’ un ikinci filmi var, sisteme başkaldıran Katniss’ e çok benzeyen Tris ve arkadaşı 4’ün hikayesi. Bu kadar çok benzer konulu film çekmelerinin amacını anlamıyorum; bize ‘Şimdiki sistem iyi, başkaldırmayın, bakın daha kötü örnekler sunuyoruz sizlere.’ mi diyorlar, ‘Başkaldırın!’ mı yoksa ‘Sadece para kazanmak istiyoruz, derinlik aramayın, izleyin.’ mi? Anlayan varsa beni de aydınlatabilir mi? Gayet başarılı bu yapımın, yazının başında bahsettiğim diğer kitapların ve vizyona girecek yeni filmlerin keyfini çıkarmayı lütfen ihmal etmeyin, iyi haftalar... J Serhat Hakkı Akdağ Bitmek Bilmeyen Çekişme Fotoğraf 1. Frantzen, Tom, De Vaartkapoen, 1985, Molenbeek, in front of the building of the Communauté Française, Brussels, Street Sculptures, http://www.tomfrantzen.be/en/artr.htm, 03/02/2016 Günümüzde insanlar hayatlarını kendi istekleri doğrultusunda şekillendiremez hale geldiler. Aksine çevresindeki insanları, onların başarılarını, yediklerini içtiklerini, yaşadıkları evi, bindikleri arabayı temel alarak yaşayan bireyler var artık ne tarafa baksam. Kendisinin üstünde güzel bir elbise olduğunu düşünüp mutlu olmak yerine, etrafındaki zengin bir insanı görüp neden onun giydiği kadar pahalı elbiseler giyemediğini düşünen bir nesil yetişiyor. Peki, neden bu denli etrafımızdaki insanlara endeksli yaşıyoruz? Yaşadığımız yüzyılda bir hayli popülerlik kazanan “rekabet” kavramı yüzünden insanlar yaşamlarının kontrolünü kaybediyor. Doğumumuzdan ölümümüze kadar hep başkalarıyla bir yarış içine sokuluyoruz. Çocukken, gençken, yetişkinken hiç fark etmez, elimizde olmayan bir şekilde toplumun oluşturduğu rekabet ortamıyla daima etrafımızdakilerle yarışmaya zorlanıyoruz. Bazen para, bazen güç, bazen şöhret için rekabet ortamında bulunmamız gerekiyor, çıkamıyoruz içinden öyle kolayca. Etrafımıza bakınıp manasız hayallere ve isteklere kapılıyoruz. En zengin olanı gözümüze kestirip ondan daha zengin olmayı, en ünlüyü görüp ondan daha fazla şöhrete sahip olmayı, en heybetliyi görüp ondan daha güçlü olmayı arzuluyoruz. Sürekli başkaları hakkında düşünüp, onlara endeksli yaşamamız da içimize işlenen rekabet ruhundan kaynaklanıyor. Aslında düşününce bu kadar problem oluşturmayacak bir olgu gibi geliyor rekabet. Masum da geliyor kulağa, bize okullarda öğretilmeye çalışan tanımıyla aynı işle uğraşan insanlar arasındaki tatlı çekişmeler gibi düşünüyoruz. Bunun insanların o işte daha başarılı, daha azimli olmalarını sağlayacağını düşünüyoruz. Lakin birçok şeyde olduğu gibi rekabeti de abartıyoruz, dozunda faydalanamıyoruz. Rekabet gitgide vahşileşiyor, bir raddeden sonra insanlar birbirlerinin önüne geçebilmek için acımasız ve illegal yollara başvurmaya başlıyor. Bireylerin çirkin yüzleri beliriyor, kişilerin en ilkel dürtülerini ortaya çıkartıyor bu çekişme. Etrafımızda birçok örneği var aslında biraz daha dikkatli inceleyebilsek çevremizi. Yeri geliyor insanlar daha öne geçebilmek için önündekileri, değer verdikleri şeylerle tehdit ediyor, yeri geliyor kişi kendini geliştirmek, kendi hızlanarak önündekileri geçmek yerine onlara çelme takarak, hendek kazarak geçmeyi tercih ediyor, yeri geliyor insanlar birbirlerinin canına bile kast ediyor. Sanatçı Tom Frantzen’in “De Vaartkapoen” adlı eseri de rekabet ve çekişme yolunda başvurulan vahşi yolları çok başarılı bir şekilde resmediyor. Peki, bunca insanın yaşamlarını zorlaştırmaya, acı çektirmeye değiyor mu öne geçtikten sonra. Çekişme sırasında sadece kendi çıkarlarımızı gözetiyoruz, gözümüz diğer insanların neler yaşadığını, bizim yüzümüzden ne sıkıntılar çektiğini görmüyor. Onlara zarar versek bile fark edemiyoruz. Daha da kötüsü rekabetin çirkin yüzü sadece insanlar için değil devletler için, siyasal partiler için, aynı ülkede yaşayıp farklı etnik kökenler yüzünden birbirleri ile rekabet içinde olanlar için de aynı şeyler geçerli. Böyle büyük oluşumlar, içinde bulundurdukları insanların tamamını etkilediği için çok daha büyük riskler taşıyor. Rekabet ortamında daha önde olabilmek için ülkelerin verdiği savaşlarda, sadece o ülkenin ileri gelenlerinin verdiği kararlar yüzünden tüm halk etkilenebiliyor. Aynı insanlarda olduğu gibi bazen ülkelerin karar mekanizmalarının ve ileri gelenlerinin de gözlerini öne geçmekten başka bir şeyin görmediği durumlarda amansız ve vahşi rekabetin bedelini halklar ödüyor. Ülkelerin birbirlerini bitirmek ve yavaşlatmak için açık olarak savaşmasalar da birçok acımasız yollara başvurduğunu hepimiz biliyoruz. Toplumun psikolojisiyle oynanmaya çalışılması veya bulaşıcı bir virüs ile halkın hasta edilerek ülkenin zarara sokulmaya çalışılması gibi birçok acımasız yöntemler kullanılıyor. Peki sonuç? İnsanlar için de, ülkeler için de, siyasal partiler için de aynı sonuç ortaya çıkıyor. Belki o manasız ve hayali yarışta elde edilmiş güzel bir derece ama arkada zarara uğramış insanlar, toplumlar… Umuyorum bir gün ne kadar manasız çekişmelerle uğraştığımızın farkına varıp, daha huzurlu ve mutlu bir toplum olma yolunda adımlar atabiliriz. BATAKLIKLAR ÜLKESİNDEN-GÖLLER ÜLKESİNE Beyaz Zambaklar Ülkesinde ismi kitabı ilk gördüğümde aklımda hiçbir ülke canlanamadı, belki de bu tanıma uyacak bir ülke düşünmek için çok zorlamadım kendimi ama eğer zorlasaydım da aklıma Finlandiya gelmezdi diye düşünüyorum. Bana kitabı elime aldıran kısım ise ön kapakta kırmızı şerit içerisinde kitabın Atatürk tarafından tavsiye edilmesi oldu. Kitabın arka kapağını okuduğumda ise kitabı altmış darbesinin (ihtilâlinin) mimarlarından bir olarak atfettiğim için okumam gerektiğini hissettim. Arka kapakta ise bir anketten söz ediliyordu, 1960 askeri müdahalesinde yer alan subayların bir çoğunun "Okuduğunuz hangi kitap sizi en çok etkiledi ? " sorusuna cevabı bu kitap olması gerçekten ilgi çekiciydi. Kitaba başlamadan önce yazar hakkında bilgi almak hoş olacaktır diye düşünüyorum. Yazar 1866 yılında Petersburg'ta küçük bir kasabada dünyaya geldi. Orta seviyede bir ailede yetişen Grigoriy, Çarlık Rusyası'nın önemli papazlarından biri olmuştur, sonrasında ise açık fikirli, liberal görüşleri ve konuşmaları nedeniyle papazlıktan atılmıştır. Tabii ki bu liberal görüşleri nedeniyle Rus Kırmızı Devrimi sonrasında ise ülkesini terk etmek zorunda kalmıştır. Yazarın liberal görüşleri onu Finlandiya hayranı olmaya ve bu kitabı yazmaya itmiş olabilir. Kitapta başından sonuna kadar Fin halkının topraklarının verimsizliğiyle, ülkelerinin kaynak yoksunluğuyla alakalı yakınmalarını okuyacaksınız, hatta ülkesini "Suomi" adıyla yani "bataklıklar ülkesi" diye adlandıran bir halktır Fin halkı (Petrov, 62). Bu yakınmaların vardığı noktayı ise Finlandiya'nın şu anki durumuna bakarak anlayabiliriz. Bu halk bütün kötü şartlara, bağımsızlıklarını çok sonra kazanmalarına rağmen ülkeleri için aynı zamanda da kendileri için hiç yorulmadan çalışmış ve şu anki göller ülkesini yaratmışlardır. Kitabı okurken kendimi başta kendime sonra Anadolu'nun Finlilere göre çok daha "şanslı" halkına sinirlenirken buldum. Kendileriyle her zaman dünyanın en güzel topraklarında oturduğuyla övünen bir halkın ferdi olarak keşke övündüğümüz şey topraklarımızın verimliliği üzerine neler kattığımız olsaydı. Finlilerin yanında her şeyi olan şanslı bir halk olarak gözüksek de, bence eğer bir şans varsa ortada o, Fin halkının yokluktan bir mucize yaratma kapasitesi olmalıdır. Tabii ki bu bir şans değildir, bu çok çalışan, eğitime değer veren, özgürlüğe önem veren birbirine kenetlenmiş her halkın edinebileceği bir yetenektir. Her konuyu dönüp dolaştırıp hükümete, devlete bağlayan bir halk olarak kitabın bir yerinden hepimize baya ağır gelecek bir alıntı yapmadan geçemeyeceğim. " Ülkelerin güçlü veya zayıf, halkların gelişmiş veya geri kalmış olmasının altında yatan tek neden yöneticinin adil veya yetersiz olması değildir. Yönetici nasıl biri olursa olsun -iyi veya kötü, kahraman veya zalim- her zaman kendi halkının canından bir candır.." (57) İstediğimiz kadar suçladığımız merci soyut olsun içini dolduran kişiler sevelim sevmeyelim bizden birisidir. O yüzden yöneticileri suçlarken ettiğimiz bütün laflar "canımızdan bir canı" hedef almaktadır. Yine halk olarak her sorunumuzun varlığını eğitim yoksunluğuna bağlarız, çünkü ülke olarak çok fakir(!) olduğumuzdan eğitimimizi güzelleştirmeye imkanımız yokmuş gibi davranarak kolaya kaçmak hoşumuza gider. En azından o dönemin Finlandiya'sı kadar güzel bir eğitim verebileceğimize buna ekonomimizin yetebileceğine inanıyorum. Yazar altı bin nüfuslu bir yerleşkedeki binaları sayıyor: "Şehirde sadece bir otel ve büyük salonunda bazen tiyatro oyunlarının da oynandığı bir restoran var. Buna karşılık okul sayısı çok olup bunlar arasında sekiz yıllık erkek lisesi, öğretmen okulu, örmecilik yüksek meslek okulu, Fince ve İsveççe eğitim veren iki kız lisesi, kızlar ve erkekler için iki yüksek halk okulu, ilkokul, işçiler için Pazar günü okulu, "Özgür Kilise" Pazar günü okulu, ıslah okulu, hazırlık okulu, hapisane mahkumları için okul ve Rusça eğitim veren bir okul bulunmaktadır" (78) O küçük kasabada kaç tane okul olduğunu sayamayacağım, yazar da yazının devamında altı bin nüfuslu başka bir kasaba gösterin diye haykırıyor, bu kadar okulu içinde barındıran. En üzücü olan ben ondan yüz yıllar sonra Avrupa'nın dibinde ve toprak bakımından çok daha şanslı bir ülkede yaşayan biri olarak bu kadar fazla ve bu kadar çeşitli okulu olan atmış bin nüfuslu bir ilçemizin olmadığına eminim. Oteller, alışveriş merkezleri, "saraylar", hızlı trenler yapmadan önce okul yapmayı, öğretmen atamayı akıl etmek istemeyen "canımızdan bir can olan" yöneticilerimizle birlikte bizler bu şanslı topraklarda yakınarak veya sadece şansımızla övünerek yaşamımızı sonlandıracağız. Son olarak başta hangi ülkedir bu sorusunu kendime tekrar sorduğumda verdiğim cevap birbirine güvenen ülkesini kendisi için kardeşleri, arkadaşları için güzel bir yer yapmaya çalışan her halkın ülkesi olabilir "Beyaz Zambaklar Ülkesi" . KAYNAKÇA Beyaz Zambaklar Ülkesinde, Grigoriy Petrov http://tr.wikipedia.org/wiki/Grigory_Petrov Baturalp Koyun 21903349 Az İnsan Olalım İnsan nedir? İnsan kelimesi unutan ve alışan anlamına gelen iki Arapça kelimeden kökenlenir. Kısacası insan, yaptığı bir hatayı unutur ve bu hatayı yaşamaya alışır. Fakat doğa ana insan değildir, insani hiç değildir, her şeyi var eden O’dur. İnsan insan olmadan, ilk tomurcuk açmadan, ilk hücre oluşmadan önce O oradaydı. Bu kadim var oluşunda, milyonlarca yıl boyunca tek bir şey bu varoluşu dengede tuttu: yabani düzen. Tüm canlılar kendi canları ve çocukları için mücadele etti asırlar boyu. Ama yontulan ilk taş, bilenen ilk metal, söylenen ilk kelime tüm bu düzeni altüst edecekti. İnsanoğlu, ilk evrildiği andan beri yok etmekten başka bir halt etmedi. Çünkü âşık oldu, güce, servete ve ilgiye, ben de oldum… Kölesi oldu zamanla bunların, kaybetti kendini aç gözlülüğün ve bencilliğin derinliklerinde, attığı her adımda çıkarını düşündü, hiçbir şey yetmedi ona, problemlerini çözmek yerine kaçtı hep, başkası oldu suçlu. Bunların hiçbiri insanı şu anki kadar kötü yapmaya yetmezdi, ama insan en büyük kozunu kullandı, birlikte hareket etti türdeşleriyle. Bir kişinin bir ağacı kesmesi hiçbir anlam ifade etmezdi herkes bir ağaç kesene kadar. O dalga geçtiğimiz koyunlardan bir farkımız kalmaz bu haldeyken biz, tek amacımız yok etmek, bunu da beraber yapmak iken. Ama asıl ipin koptuğu yer burası değil, insanoğlu o kadar iyi bir oyuncudur ki, seyircinin adı sanı, türü, milleti ne olursa olsun girer onun kalbine, yaban da dahil. Kendimize göre şekillendirdik onu, amatör bir heykeltıraş misali, hiç bitmeyecekmişçesine yonttuk elimizdeki cevheri, yere dökülen her bir parçada daha da uzaklaştık ondan. İşte George Monbiot Yaban Yaşam’da tam olarak buna değinmişti, insanın doğasını çürütmesi, onu elinin tersi ile itmesi. Adım adım kaçışımız anlatılıyor kitapta ve tilkinin dönüp dolaşıp döneceği yerin kürkçü dükkânı olduğunu. Düşünsenize, şu ana kadar yapılan herhangi bir şey gerçekten hiçbirimizin çıkarın gözetilmeden yapıldı mı? Bencil ya da açgözlü olmayan bir tercihinizi hatırlıyor musunuz? Diktiğimiz fidanlar bile gelecekte masa yapılmak için dikiliyor. Doğayı elimizde çeviriyoruz resmen, sömürüyoruz onu son damlasına kadar. Ama intikam her ne pahasına olursa olsun alınır doğada. Farkındayım, bu düşüncelerim abartılı ve genelleme yapıyor olabilir, ama tüm bu söylediklerim insanların kabullenmek istemediği saf doğrular. Sırf bunları kabullenmemek için hikayeler uydurdu insanlar, hayali varlıklar yarattı zihninde, “tanrı” adını verdi onlara ve tüm kalbiyle inandı. Bazıları o kadar delirdi ki; birkaç şairane cümle sallayıp kitaplar yazdırdı milyonları da peşine taktı, kendilerinde hiçbir farkı olmayan insanları öldürttü. Tamamen kaybettiler kendilerini, tanrının bu dünyayı hatta evreni kendileri için yarattığına inandılar ve onu yok etmek için bir problem görmediler. Ne de olsa bize hediyeydi bu değil mi? Cennete de getirsek, paramparça da etsek o bizimdi artık, kim ne diyebilir ki? “Tanrı mı, tamam var da o beni öbür tarafta yargılayacak, dünyada yaptıklarım önemi ama dünyaya yaptıklarım değil.” Dediklerini duyuyorum. Bre aptallar! Hani sizin o öve öve bitiremediğiniz, ağaç katliamından başka bir şey olmayan o camileriniz, kiliseleriniz, sinagoglarınız ve binlerce farklı saçma sapan tapınağınızda sizin saçmalığını devam ettirecek nesillere bari bunu yapmayın. Dünyayı rahat bırakın, onu yok etmeyin, “hayali” arkadaşlarınızın hediyesine hıyanet etmeyin. Gerçi o çok güvendiğiniz tanrıcıklarınız sizi uyarmak için size mükemmel (!) bir hediye vermiş olabilir: Bir başyapıt, korona… Dünyanın 4.5 milyar yıllık ömründe belki de başına gelen en güzel şey bu koronadır. Abileri Sars, Mers ve sıtmadan öğreneceği çok olsa da gerçekten o kadar güzel şeylere vesile oldu ki… Evimin arkasında bir delta var, büyük bir çoğunluğu apartman dikmek için “insanlar” tarafından tahrip edilmiş olsa da hala flamingoların uğrak noktası. Geçtiğimiz hafta çıkma yasaklarını hiçe sayıp taktım patenlerimi ayaklarıma ve gün batımına dakikalar kala attım kendimi deltanın sessiz yollarına. Sekiz yıldır düzenli olarak geldiğim bu cennette ilk defa turna, balıkçıl ve yalıçapkını gördüm ve inanır mısınız bu kuşlar biz şehirleşmeye başlamadan önce burada yaşıyordu. Demem o ki, doğa uyandı ve o kadar merhametli ki hala hayırsız evlatlarına karşı, bu virüs, afetler, doğa olayları sadece bizim kulağımızı çekmek için. Her şey daha hiddetli, öfkeli, şiddetli ve bir o kadar da güzel olacak biz ana sözü dinlemediğimiz sürece. Elbet bir gün silineceğiz yer yüzünden, bu kadar aptallıkla uzun zamandır yaşayabilmemize rağmen. Yaptığımız her şey yaraladı annemizi ve bizi de ne kadar fark etmesek de. Ama her şey bitmiş değil, umarım, umarım ve umalım ki açtığımız yaralar kapanamayacak kadar derin, affedilemeyecek kadar acılı olmasın. Eğer insanlar ders alır ve telefonlarındaki küçücük sanal dünyalarından kafalarını kaldırıp arabaları, uçakları, fabrikaları, inşaatları yerle yeksan ederse, olmaları gereken yere, diğer primat kardeşlerinin yanına dönerse, Yaban Yaşam’ı özümser ve ona göre hareket ederse eminim doğa anamız bizi affeder ve baharda açan çiçekleri, doğan yavru hayvanları, doğaya can katan gürül gürül suları, içimizi ısıtan saf gün batımını ve milyarca kilometre ötelerden bize serenat yapan yıldızların ışığını sadece İnstagram hikayelerinde değil doğa ananın bize hediyesi olan ve evrimin başyapıtı olan gözlerimizle şahitlik edebiliriz bu mucizelere. Sadece George Monbiot’un da anlatmak istediği gibi yeniden yabanileşmeliyiz. Yaban Yaşam / George Monbiot / Çeviren: Muammer Pehlivan / Everest Yayınları /2018 Seda SAYAR KARŞILIKSIZ SEVEBİLMEK Bu hayatta en çok neyin karşılığını alamadığınızı düşünüyorsunuz? Ben bir türlü sevgimin ve verdiğim değerin karşılığını alamıyorum. Nedenini de asla anlamıyorum. Sorun benim değer verme tarzım mı yoksa insanların bencilliği mi sürekli bir ikilem içerisindeyim. Sevgi gibi karşılıksız ve maddi olmayan bu çok özel, saf ve inanılmaz duyguları paylaşma özürlüsü olan insanlar var sanırım. Neden bu kadar kızgınım, çünkü artık çevremde sevgiden çok nefret, hırs ve bencillik hissediyorum. Günlük hayatımda belli etmiyorum belki ancak gerçek şu ki uzun vadede kalbim paramparça oluyor. Kendi hayatımda olaylar şu şekilde ilerliyor. Kader, ya da adı her neyse, karşıma sürekli yeni insanlar çıkarıyor ve ben de iyi anlaşabileceğimi düşündüklerime kalbimin kapılarını açıyorum. Derken zaman geçiyor ve birlikte öyle ya da böyle bir sürü anı biriktiriyoruz. Genelde bu anıların yüzde doksanı güzel anılar oluyor. Sonra ben tam her şey yolunda, sonsuza kadar sürecek bir dostluk edindim derken işte tam olarak o anda sözde dost yavaşça uzaklaşmaya başlıyor. Zamanla arayıp sormuyor ve haliyle ben de durumdan sıkılıyorum ve dostluk resmen azalarak bitiyor… Bazen bu durum sözde dostun başka bir dost bulması gibi bir sonuçla da bitebiliyor ki öyle bir durumda benim canım gelen darbeyle yarıya falan iniyor. Yani sonuç olarak olan bana oluyor sanırım. Olaylar bu yönde şekilleniyor diye sevmeyelim mi, değer mi vermeyelim? Tabii ki hayır, sanırım. O zaman herkesin arkasından sürünelim ya da ömrümüz boyunca bizi bizim gibi seven ve bizim gibi değer veren biri bulmaya çalışalım. Bunların hiçbiri çözüm değil… Benim istediğim sadece beni sevsin tek dostu ben olayım ve süreli benimle ilgilensin değil asla. Ben sadece sadakate ve gönül zenginliğine odaklanıyorum. Arada arayıp sorsun aynı benim gibi, meşgule atınca geri dönsün mesela… Hastayım diye bahane üretmesin buluşmak istemiyorsa, sadece gerçeği söylesin. Bunlar benim gözümde gerçekten imkânsız olaylar değil. Sevmek, sevilmek, değer vermek ve değer verildiğini bilmek bizi insan yapan asıl özelliklerimiz değil midir? Öyle zamanlar oluyor ki insanların bencilliği karşısında ne yapacağımı bilemiyorum. Yani farkında değiller sanırım ama sevince kalbimiz azalmıyor ya da bir gülümseme, bir selam cüzdanımızdan para çalmıyor. Neden sadece paylaşmıyoruz. İyi geçinmek, belki de biraz karşılıklı sevmek ihtiyacımız olan şeydir. Aslında bu durumlar bazı şeylerin değerini anlamama yardımcı oluyor. İnsanların sevgime, onlara verdiğim değere ne kadar karşılıksız kaldıklarını gördükçe, karşılıksız sevgi kalıbının o buruk acısını hisseder gibi oluyorum. Kendimle gurur duyduğum için demiyorum bunu ancak karşılıksız sevmek herkese göre değil gerçekten… Deneyimleriyle kavrıyor insan bunu sadece. Biraz gönlü bol olmalı insanın, biraz sevgiye muhtaç olmalı çünkü ruhumuzu ne ile beslediğimize hiç dikkat etmez olduk zamanla. Uzun lafın kısası kırılıyorum ama sevmeden de olmuyor… Ne yapabilirim ki? En azından birkaç insanla bu yazıyı paylaşabilirim. Sizi seven insanlara arkanızı dönmeyin. Sevmek bazen çok büyük fedakârlıklar gerektiriyor ve bunu ziyan etmek hiç akıl karı değil. Dahası, yapabiliyorsanız, siz de karşılık gösterin çünkü sevgi öyle mucizevi bir şeydir ki paylaştıkça, gösterdikçe ve değer verdikçe artar. Ben de karşılığını alayım ya da almayayım, sevileyim ya sevilmeyeyim sevmeye devam edeceğim sanırım. Beni ben yapan şeylerden ne olursa olsun vazgeçemem. Çoğu zaman üzüleceğim belki ama kendimden taviz vermediğime emin olacağım. İşte benim fedakârlığım da bu… BEGÜM ŞEN AZMEDEREK BAŞARIRIZ Edebiyatın dinamo taşlarından Nobel Ödüllü ünlü yazar Mo Yan'ın Değişim öyküsü sizi kendine hayran bırakıyor. Gerçek bir hikaye anlatılıyor ve uzun süre etkisinde kalıyorsunuz. Kendinizden bir çok şey bulabilirsiniz. Yaptığınız hataların farkına varabilirsiniz. Farklı bir anlatım dili kullanan yazar, olayları aşina olduğumuz, içimizdeki insanlardan yola çıkarak anlatıyor. Bir ülkede yaşanan siyasi ve toplumsal olayları, insanların yaşamına etkisini tüm çıplaklığıyla gözler önüne seriliyor. Mo Yan, okulu çok seven ve ona çok bağlı biri. Talihsiz bir olay sonucunda okuldan atılıyor; fakat bu, onu yıldırmıyor. Okuldan atılmasına rağmen her gün okula gitmeye devam ediyor. Okula geri alınmak için elinden gelen her şeyi yapıyor. Asla pes etmiyor. Bazen çevresindeki insanlar ona ilham oluyor. Lu Wenli’nin babasına duyduğu hayranlık karar almasında etkili oluyor. Kendini başta diğer insanlardan eksik görse de hedefleri doğrultusunda azimle ilerliyor. Hayat karşımıza bir sürü olumsuzluklar, engeller çıkarabilir. Ama yaptıklarımızın ve verdiğimiz kararların bütün hayatımızı etkilediğinin farkında olduğumuzdan her defasında başımıza bu tarz şeylerin gelmesinden dolayı hep isyan ederiz. Her defasında "Neden ben?" deriz. Neden bunlar benim başıma geliyor? Birçok kez isyan ederiz böyle. Bazılarımız pes eder ve amaçlarından, hayallerinden, ideallerinden vazgeçer. Ama onları sonsuz bir pişmanlık döngüsü alıp götürür. Bundan sonraki hayatlarını hep keşkelerle geçirirler. Hayatımızın kilit noktaları bu anlardır aslında. Hayatımızı olumlu ya da olumsuz yönde bütünüyle değiştirir. Bundan sonra devam mı edeceğiz yoksa verdiğimiz yanlış kararlar, bizim pişman olmamıza yol açan hatta belki de bütün hayatımızı etkileyen kararların etkisinde bu dünyada bir yer edinmeye çalışırız. Bütün bu zorlukların ve engellerin üstesinden gelip, bizi biz yapan değerlerin peşinden gidip, unutulması zor anlar yaşayarak hayatımıza en güzel şekilde yön veririz. İnsanlar tam da o nokta da ayrılıyor belki de. Pes etmeyenler, zorlukları kucaklayıp bir önceki günden daha fazla çabalayanlar kuşkusuz ki önünde sonunda istediklerine ulaşırlar. Tarihe adını altın harflerle yazdıran başarılı insanlar önce cesaretleriyle daha sonra azimleriyle uzun, zorlu yolları geçmişlerdir. Onlar için başarı birçok şeyi temsil eder. Birçok başarılı insan için o safhaya ulaşmak bu dünyaya geliş amaçlarıdır. Ama bütün bunlar onların yapmak istedikleri şeyi çok isteyip sonunda isteklerinin onların azmiyle yerine gelmesidir. Hayallerimize ulaşmak istiyorsak önce onu çok istemek gerekir. Onun uğrunda fedakârlık yaparak zorluklara göğüs germemiz gerekir. Paulo Coelho'nun sözünde dediği gibi "Ok ancak geri çekilerek atılır. Hayat sizi zorluklarla geri çekiyorsa, sizi daha büyük bir şeye fırlatacağı içindir. Nişan almaya devam edin." Yani başımıza gelen olumsuzluklar asla son olmayacak, belki de artarak devam edecek ama yolun sonunda hayallerimizdeki ışığa kavuşmuş olacağız. O istediğimiz noktaya geldiğimizde geri kalan hiçbir şeyin önemi kalmaz. Çektiğimiz zorluklar bir çırpıda silinir ve geriye başarının verdiği huzur ve mutlulukla kalırız. Yazarımız Mo Yan da, başta yazdıkları reddedilse de pes etmeden yazmaya devam etti. Bunun sonucunda 2012 Nobel Ödülü'nü alarak ülkesi adına da büyük bir başarıya imza attı. Büyük başarıları bize getiren o yoldan vazgeçmeyişimizdir, üstüne daha fazla gitmemizdir. Bu şekilde diğer kişilerden ayrılırız. Hedefimizle bütünleşip başarı basamaklarının en üstünde yer alırız. Zaten geriye dönüp tarihe kısa bir göz attığımızda da şu ana kadar başarılı olan insanların hepsinin bir hikayesi var. Hepsi de kendi içlerinde yaşayabilecekleri en zorlu engelleri aşıp o basamakları tırmanmışlar. Engelleri aşmadan insanlar başarıya da ulaşamıyorlar. Karşımıza çıkan zorluklar bizim pes etmemiz için değil başarımızı tamamlamamız için. Kaynakça: Yan, Mo. Değişim. İstanbul. Can Yayınları. 2016. Paniğe Kapılmayın! Hakkında ne söyleyeceğimi tam olarak bilemediğim bir eser Otostopçunun Galaksi Rehberi. Ne zaman biri nasıl olduğunu, ne anlattığını sorsa “ııı… şey…”den öteye gidemiyorum. Sanırım artık bu muhteşem kitap hakkında iki çift laf etmenin zamanı geldi. Bütün hikayeyi anlatacak değilim, fakat ne beklemeniz gerektiğiyle ilgili bir fikri vermek için başlangıcından biraz bahsetmem gerektiğini düşünüyorum. Bir gün belediyenin dozerle kapınıza dayanıp “hadi kardeşim, boşaltın burayı, yıkıyoruz, yol geçecek buradan” dediğini düşünün. İşte Arthur Dent’i ilk olarak bu durumda görüyoruz. Tabii ki evinin yıkılmasına sesini çıkarmadan razı olmayan kahramanımız, yapılacak en mantıklı şeyi yapıyor: Dozerin önüne, çamurların içine yatıyor ve kalkmayı reddediyor. Bütün bunların üstüne, Dünya gezegeni bir hiperuzay otobanı inşası için yok edilecektir. Fakat bunda şaşıracak hiçbir şey yoktur, çünkü bütün planlar elli yıldır Alfa Centauri’deki yerel planlama dairesinde asılı durmaktadır. İtiraz edecek yeterince zaman varken, şimdi yaygara yapmanın hiç gereği yoktur. Otostopçunun Galaksi Rehberi, bugüne kadar okuduğum kitaplar içerisinde muhtemelen beni en çok güldüreni. Kitapta mantıksız, katıksız ve dahice bir mizah anlayışı var. Okurken kahkahalarınızı kontrol etmekte gerçekten güçlük çekiyorsunuz, bu yüzden fazla insan içinde okunmasını tavsiye etmem. “Kitaba bakıp bakıp ne gülüyor bu?” şeklinde tuhaf bakışlara maruz kalabilirsiniz. Bir bilimkurgu eseri olmasının bunda etkisi büyük, zira yazara müthiş bir serbestlik sağlamış. Şiir okuyarak işkence eden türlerden, elliden fazla kola sahip oldukları için tekerlekten önce deodorantı keşfedenlere kadar her tür yaratık mevcut. Ara ara Rehber’den (Rehber’den bahsedeceğim) verilen evrenle ilgili alakasız bilgiler de cabası. Hepsi de yazarın yaratıcılığından nasibini almış, her biri en azından yüzünüzde bir gülümseme oluşturmayı başarıyor. Bazı fikir ve olaylara yapılan çok ince göndermeler ise hem yazarın bilgi ve zekasını ortaya koyuyor, hem de anlayanların kocaman sırıtmasına sebep oluyor. Karakterler konusunda da müthiş derecede başarılı olduğunu eklemeliyim. Özellikle bahsetmek istediğim bazı karakterler var, örneğin android Marvin. İnanılmaz bir zekaya sahip olduğu için hiçbir şeyden tatmin olamayan, paranoyak, manik depresif bir android düşünün. Konuşarak bir bilgisayarın kendini imha etmesine sebep olan bir android. Daha fazla anlatmayacağım çünkü kendimi tutamayıp sayfalarca yazmaktan korkuyorum. Keşke kitapta daha fazla geçseydi. Başka, bir kürdan kutusundaki kullanma talimatını görünce canına tak edip kendine ayrı bir evren yaratan ve orada yaşamaya başlayan Wonko. Zaman ve uzayda her koşulda bir şekilde Arthur Dent tarafından öldürülen Agrajag. “Hayat, evren ve her şeye dair nihai soru”nun cevabını “42” bulan bilgisayar Derin Düşünce. O kadar fazla ve o kadar iyiler ki, hepsinin hakkını vermek istesem saatler sürecektir. O yüzden burada kesip şunu söylüyorum: Lütfen, lütfen hemen gidip kitabı alın ve okuyun. Pişman olmayacağınızı garanti ederim. Rehber’den bahsedeceğim demiştim, bunu bir alıntıyla yapmak istiyorum: “Galaksinin Dış Doğu Kıyısının daha fazla refaha ulaşmış uygarlıkların pek çoğunda Otostopçunun Galaksi Rehberi bütün bilgi ve bilgeliğin standart hazinesi olarak herkesçe kabul gören büyük Ana Galaktika Ansiklopedisi'nin yerini çoktan almıştı. Çünkü içinde atlanan pek çok şey bulunmasına ve uydurmalarla ya da en azından büyük hatalarla dolu olmasına rağmen kendisinden önceki daha sıkıcı çalışmaya iki yönden üstünlük sağlamıştı. Bunlardan birincisi biraz daha ucuz olması, ikincisiyse kapağında kocaman, dostane harflerle PANĠĞE KAPILMA yazmasıydı.” Yazımı uçmak için düşerken yeri ıskalamak gerektiğini söyleyen Douglas Adams’ın dehasına şapka çıkararak bitirirken, potansiyel otostopçular için birkaç uyarıda bulunmak istiyorum: Birincisi, asla bir Vogon’un size şiir okumasına izin vermeyin. İkincisi, havlunuzu asla yanınızdan ayırmayın. Son ve en önemlisi ise: Paniğe kapılmayın! Elveda, ve bütün o balıklar için teşekkürler! Yeterince Özgür Müyüz? George Orwell, Bin Dokuz Yüz Seksen Dört adlı romanı yazdığında ne kadar ütopik olduğu algısını okuyucu üzerinde yaratmış olsa da, aslen kendi yaşadığı zamanı ne kadar iyi bir şekilde analiz ettiği çıkarımında bulunabiliriz. Yaşadığı dönem hem Sovyetler Birliği hem de Adolf Hitler zamanını kapsamasından dolayı yaşadıklarının, gelecekte başka bir benzerinin, başka bir biçimde oluşabileceğini o şartlarda bile ön görmüştür çünkü bu eserini yazarken kendisi tam olarak sağlıklı değildi ve hatta ölüme bir adım yakın olduğunu düşünsek ortaya çıkmış olan bu eser bir başyapıt niteliğindedir. Şuanda yaşadığımız dünyayı göz önüne alacak olursak "Yeterince özgür müyüz?" diye bir soru sorulduğunda sanırım cevap “ Hayır ” olacaktır. Çünkü ülkemizde ve diğer ülkelerde de olduğu gibi teknoloji çok büyük önem kazanmıştır. Teknoloji çoğu zaman bir kolaylık olsa da aslında insanları bir tutsaklıktan öteye götüremeyen ve daha da insan hayatını kısıtlayan bir yenilik olmuştur. Bin Dokuz Yüz Seksen Dört romanında anlatıldığı gibi telefon, kamera ve ses kayıt cihazları insanların hayatına müdahale etmesi haricinde daha öteye götürememektedir. Teknoloji yüzünden insanların kendilerine ait özel yaşamları yok olmaktadır. İnsanlar, düşünmekten yoksun sadece onlara dikte edilen, onlara ‘uygun görülmüş’ olan hayatı benimsemeye zorlanmaktadır. Bu sisteme karşı çıkacak olan birine ise cezalar uygulanarak, o insanları susturma yoluna başvurulmuştur. Kitapta anlatılmış olan “Okyanusya” isimli devlette, devletin başındaki “ Ağabey ” bütün güçleri elinde barındırmaktaydı. Ağabeyin her yerde adamları vardı ve izliyordu. Tarih, kendilerinin istediği gibi ve de gerçekte olmuş olaylar "Gerçek Bakanlığı"nda yeniden düzenlenerek yazılıyordu. İnsanları, yalnızca devlet büyüklerinin istediği bir şekilde düşünmeye zorluyorlardı. Bu sebeple en ciddi suç, düşünmekti. Günümüzde de yaşadığımız topluma bakacak olursak eğer, bireylerin düşünmekten yoksun sadece devlet adamları, biz vatandaşlar için uygun görülmüş olan fikirleri empoze etmeye çalışıyorlar. Toplumu, ' tek adam ' yönetimine geçirmeyi amaçlıyorlar ve bunu yaparken de kendi fikirlerine muhalif olanları cezalandırma yöntemine başvuruyorlar. Bunu da hapishanelerde tutarak, o insanları hapishanelerde toplumdan soyutluyorlar. Böylece amaçlanmış olan korku devletinin temelini atmış oluyorlar. Günümüzde de yayınlanan "Biri Bizi Gözetliyor" programının temelleri 1940lı yılların sonunda George Orwell'ın yazmış olduğu bu eserden esinlenildiğini görebiliyoruz. O dönemin şartlarında da özel hayata olan 'ihlali' başarılı bir biçimde anlatmaktadır. Sonuç olarak, özgürlüklerin kısıtlandığı, insanların kendi fikirlerini beyan dahi edemedikleri bir toplumu, yazıldığı dönemde gerçek dışı
biri olduğum için. Peki neden anneler hep daha çabuk çözer bulmacayı? Hani çocuklar daha çok görürdü detayları, daha dikkatliydi bir şeylere bakarken, daha iyi hissederdi gerçek sevgiyi. Çocuklara çizmeyin bari şu sınırları. Çize çize hep aynı şeyleri görüp aynı şeyleri hisseder olduk baktığımız yerlerde. Tam da bunları düşünürken güzel gidiyor Aradaki 7 Fark, Göknur Gündoğan’ın kaleminden. Kitap bir öykü kitabı ve içindeki 21 öyküde de kafası karışık karakterler var. Zaman zaman kendini ötekileştiren bu karakterler herkese tanıdık gelecek cinsten, sıradan ve doğal. Peki bunun konumuzla ne alakası var? Şöyle ki, kitapta bu insanların başkalarıyla, bazı eşyalarla ya da nesnelerle kurdukları bağları hissedebildim. Öyle olmasa fiks menü, metrobüs, buzdolabının arkasındaki uyarılar veya antioksidan kelimeleri benim için bu kadar değerli olmayabilirlerdi. Çünkü bu kelimeler, onlara benim yüklediğim anlamlarla senin yüklediğin anlamların birbirinden çok farklı olabileceğini gösterdiler. Ben kırmızı bir arabaya baktığımda yıllardır göremediğim en yakın arkadaşımı anımsar tebessüm ederken aynı arabaya bakan bir adam buna çok benzeyen bir arabayla yaptığı kazayı düşünüp bütün gününü kendine zehir edebilir. Yani şundan bahsediyorum; bir manzaraya karşı durduğunda, sakin bir fısıltı kulağına çalındığında, serince bir meltem sırtından seni ürperterek geçtiğinde ya da sadece tek bir kelimede farklı hissedebilmek, farklı bakıp farklı şeyler görebilmek… Bizi diğer herkesten ayıran ve hepimizi tek tek güzel kılan şey bu. Bu farklılıklarımız belli bir kesim tarafından kusur olarak algılanabilir, sakın yılmayın. Bu asla kusur değil ve siz de kendinizi başkalarının uygun dediği kalıplara sokmak için yontmak zorunda değilsiniz. Aksine; bu ince farkları görebilmek bulmacadaki gibi ve bunlara saygı duyabilmek, bir sanattır. Unutmayın ki hayatın kendisi bir bulmaca. Hatta bir yapboz diyebiliriz. Yapboz da bir tür bulmaca sayılır mı? Gayet tabii. Her insan yapboz parçaları gibi birbirinden farklıdır ama gel gelelim hepsi bir bütünü oluşturur kusursuzca. Üstündeki, altındaki, sağındaki ve solundaki parçalar elbette seninle uyumlu olmalı. Ama bu büyük resmin güzelliğini parçaların farklılığı sağlıyor unutma. Ve fark ettiyseniz, o parçaların hiçbiri küçük kusursuz kareler değil. Girintileri ve çıkıntılar parçaları bir arada tutuyor. Birinin eksiğini diğeri tamamlıyor. Tıpkı bizler gibi. Peki ne olurdu onlar da kusursuz kareler olmak isteyip yontsalardı kendilerini? Nasıl tutardı o parçalar birbirini? Elbette hep birlikte bir bütün oluyoruz ama her parça kendi çevresindekilerle oluşturuyor bu bütünü. Ve gerçekten kendiniz gibi bakarsanız görebilirsiniz size uygun olan diğer parçaları. Yok eğer birleşmiyorsa parçalar, onları eğip büküp zorlamanın da pek bir anlamı yok. Demek ki o parça da başka bir yeri tamamlayacak, engel olmamak gerek. Kendine en iyi olan, açıklarını kapatan, açığını kapattığın parçaları ilk seferde bulmak zorunda da değilsin üstelik, tekrar denersin. Yoksa eğilip bükülmekten “bütün“ olmaya vaktin kalmaz. Ve yardıma ihtiyacınız olduğunda unutmayın, anneler bulmacayı her zaman sizden önce çözer. KAYNAKÇA Göknur Gündoğan. Aradaki 7 Fark. Alakarga Yayınları, 2016. Zaman Çürüttü Bizi Be Usta Ben küçükken büyüklerin ölüm hakkındaki görüşleri beni çok şaşırtırdı. Televizyonda haberlere dayanamazdım. İnsanlar böyle şeyleri nasıl yüzlerindeki ifade sabit kalarak izlerler hayret ederdim. Ben o zamanlar bütün çocuklar gibi saf ve iyi yürekliydim. Hala iyi yürekli olduğumu düşünüyorum fakat bilirsiniz ki çocuklar için bu durum çok farklıdır. Onlar dünyayı “çocuksu” görürler. Bazı büyükler tarafından ahmak ile neredeyse eş anlamlı olarak düşünülen bir kelime. Fakat ben gün geçtikçe çocukların dünyayı daha temiz bir bakış açısından gördüklerine, asıl ahmak olanların ise zamana yenik düşen ve içlerindeki merhameti kaybeden büyükler olduğuna inanmaya başlıyorum. Bir çocuk kazancı ne olursa olsun bilerek başka birini ölüme yollamaz. Bu cümle ne bizim dünyamızda ne de Moon’un dünyasında büyükler için söylenebilir. Moon ayda bir enerji firması için çalışan ve belli bir süre sonra ailesine geri dönecek olan bir kişinin hikâyesi fakat tahmin edin onu(aslında onun kopyasını) aya gönderen firmanın nasıl bir dönüş yolculuğu planı var? Elbette öyle bir plan yok, ne kadar da şaşırtıcı(!) değil mi? Bir çocuğun asla bilerek kötülük yapması mümkün değildir, kötü davranışlarda bulunsalar bile yaptıklarının bilincinde değillerdir. Zaman geçtikçe bu masumiyet gider ve çıkarları(çoğunlukla para) dışında hiçbir şeyi görmeyen büyükler kalır geriye. Paranın miktarı arttıkça “gözden çıkarılabilir” kişilerin sayısı da artar. Kâğıt üzerinde eminim ki önemsiz görünüyordur bu insancıklar. Milyonlar kazanmışken bir işçi için ağlanır mı? Hah! Ancak aptal olmak gerekir. Fakat madem insan hayatı ya da genel olarak yaşam kavramı para ile ölçülebiliyor o zaman bir karıncanın hayatı ucuzdur kesin. Yoldan geçen birisine bir döner parası verseniz eminim ki bir karıncayı öldürecektir. Peki, aynı para ile o karıncayı geri getirmek mümkün değil ise, Bill Gates tüm mal varlığını verse bile bu karınca geri gelmiyor ise insanlar karınca hayatı için nasıl fiyat belirleyebilir? Bunu benim aklım çocukken de almamıştı ve hala almayı reddediyor. Bu dediklerim neyse ki tüm yetişkinleri kapsamıyor fakat gelir düzeyi azaldıkça ve buna bağlı olarak hayatta kalmak için gereken çaba arttıkça bu tür davranışlar da artmaya başlıyor. Bu özelliklere sahip olan bir ülke olduğumuzdan ne yazık ki sıkça bu tür haberlerle karşılaşıyoruz. Yıllar önce aile bireylerinin cinayeti için mahkemeye gitmek yerine sus parasını kabul eden bir ailenin haberini hatırlıyorum da beni çok etkilemişti. Özellikle hatırladığım kısım ise “adalet karın doyurmuyor” demişti evin annesi. Yakın zamanda yaşanan Soma faciasından bahsetmek bile istemiyorum. Ben böyle parası olanın istediğini yapıp serbest kaldığı bir düzen görmek istemiyorum fakat ülkece ekonomik ve vicdanen gittikçe fakirleşiyoruz. İçinde bulunduğu hayatın koşulları yüzünden insanların içindeki çocuk(merhametli taraf) ölüyor, öldürülüyor. Zamanın bakış açımızı değiştirip bizi taşlaştırdığı doğru fakat buna asıl neden olan şey ne? Zamanın akışı kendi başına insanların bakış açılarını değiştirmez tabi ki. Bunu yapan insanların yaşadığı deneyimlerdir ve genelde bu deneyimler ya kişileri kırar ve içlerindeki çocuğu öldürür ya da o çocuğa güçlü olmayı öğretir. Yani güçlü olmak duygusuz olmak ,sen rahat olduğun sürece etrafındakileri önemsememek değildir. Bunlar gerçekten güçlü olmak yerine güçlü numarası yapanların davranışlarıdır. İçlerindeki duygusuz soğuğu hayata karşı durmak için bir kalkan olarak kullanırlar.Örnek vermem gerekirse aşk acısı çekmemek için hiç kimseye âşık olmayacağına yemin etmiş birini düşünün ve tüm ilişkilerinde bu kurala sadık kaldığını. Sizce bu adam gerçekten sevmenin ne olduğunu bilebilir mi? Hayır, bilemez. Aynı, içlerindeki çocuğu kaybedenlerin yaşamanın ne olduğunu bilemeyeceği gibi. Mert Soydinç Kerem Kağan Çağlar 21302306 TURK 102 - 28 Yıldız Savaşları – Türkiye V2.5 “Güç seninle olsun” derdi hep dedem. İşte sene 70’lerin sonu- o zamanlar dedem genç tabii- George Lucas Türkiye’ye gelmiş, lafı duymuş dedemden. Ben demiş bunu kullanırım. Kullanmışta gerçekten. An itibari ile en çok bilinen film repliklerinden birisidir tarihe işlenmiş bu cümle. Gandalf’ın “you shall not pass” cümlesi bunların başını çeker. Neyse fazla kopmadan konudan; Lucas Abimiz bu lafı duymuş ve bununla ilgili bir film çekmek kalmış sadece. Film için önce Türkiye’de mekan bakmış. Her ne kadar bakmış olsa da bulamamış heralde -her ne kadar Hollywood Sineması son zamanlarda Türkiye’de film çekmek için ölse de Lucas abimiz bulamamıştı- elindeki bütçe düşük tabii şimdiki Lucas değil kendisi. Hatta bu durumdan dolayı kadroyu yerel halk içinden seçmek gibi bir fikre kapılımış. Çekebilir mi? Şimdiki yabancı dil bilme oranıyla o zamanki aynı değil, anlaşamıyorlar haliyle. Lucas Abimiz onlarla film çekmek istediğini söylüyor, bizim dedelerimiz ‘Ne diyor bu tombik?’ diyor. –Aslında büyük dedelerimiz demem lazım çünkü Lucas Abimiz 70 yaşında- Bu anlaşmazlık sonunda yaka paça atmışlar Lucas’ı. Sonuç; filmi burada çekememiş. Peki ya çekebilmiş olsaydı? Diyelim ki bir hata oldu –bölgeleri bilmemelerinden kaynaklanan bir hata- ve film Trakya’da çekildi. O zaman belki de bu yapıt bir bilim kurgu efsanesi olmaktan çıkıp komedi filmi olacaktı. Bir kere Jedi’ler kesinlikle Efe’lerden oluşan bir topluluk olur, ışın kılıçlarının yerine çivili sopalar sallanır, ışın tabancaları değil de mantar tabancasıyla göz korkutulur, Jedi’ler ulaşımı uzay araçlarıyla değil de façalı şahinlerle sağlarlardı. Bir Jedi için her şeyden önemli olan, el üstünde tutulan tek şey tapınaktır. Trakya’da tapınak yer mi? Yemez. Her Cuma namazının müezzini Qui-Gon Jinn, imamı ise Yoda olurdu. Bu namaz için Ahmet Abi’nin okul servisi alınır, Selimiye Camii’ne gidilirdi. Cuma’yı takiben yapılan selamlaşmalardan sonra herkes işinin başına geçerdi. Bazı Jedi’lerin yolu uzun, kimisinin kalkıp taa Hoth Gezegeni’ne gitmesi gerekirdi. Bu gezegen içinde çok ironi barındırmasıyla ünlüdür, ismine nazaran galaksideki en soğuk yerlerden birisidir. Türkiye’de de Ardahan-Kars çevresine denk gelir. Alderaan Gezegeni vardır mesela, yeşillikleriyle bilinen bu gezegenimizde ise otantik esintiler yoğunlukta bulunup santimetre başına 250 ml yağmur düşmektedir. Türkiye’de Karadeniz Bölgesi burası için biçilmiş kaftandır. Aslında Lucas’ın aklındaki her düşünce için Türkiye’de bir köşe bulmak mümkün. Bir izleyiciyi filme bağlayan en önemli şey hepimizin de bildiği gibi oyunculardır. Seyirci kendisini gördüğü filmi sever, O’na bağlanır. Bu konu Lucas abimizi baya düşündürmüş olmalı ki şöyle bir oyuncu kadrosuyla çıkıp gelsin; sinema tarihinin en kült karakterlerinden birisi olan Usta Yoda için ‘Çocuklar Duymasın’ dizisinin çaycısı Hüseyin (Alparslan Özmol), Mace Windu karakteri için sinema tarihimizin tatlı belası Münir Özkul düşünülebilir. Mace Windu’nun Senatör Palpatin ile arasında geçen o akıllarda yer edinen ve sonu Windu’nun ölümüyle sonuçlanan konuşma ‘Bak beyim sana iki çift lafım var’ diye başlar ve dünyanın her tarafındaki izleyicileri gözyaşlarına boğardı. Anakin’e sinema tarihimizin kahramanı Cüneyt Arkın’ın, bütün seri boyunca baba hasreti çeken Luke Skywalker’a ise zamanın en hüzünlü baba-oğul sahnelerinin başkahramanı olan Küçük Emrah’ın (Emrah İpek) can verdiği bu başyapıtta Prenses Leila’yı Hülya Koçyiğit, Padme’yi Filiz Akın, Obiwan’ı da Hulusi Kentmen hayata geçirirdi. Ve belki de her ne kadar kötü bir karakter de olsa herkesin içten içe bir sempati duyduğu, sinema tarihinin en bilinen kötü adamlarından biri olan Darth Vader’a Erol Taş ruhunu katsaydı, her şey gerçekten çok farklı olabilirdi. Yani bir gözünüzde canlandırsanıza, Erol Taş’ın o kahkahasının Darth Vader’ın nefes alışverişiyle beraber kulağınıza geldiğini? Son olarak, size milyon dolar kazandırmayacak ama çok daha farklı düşünmenizi sağlayacak bu filmi izlemek için değil, izlememek için neden bulmaya çalışın kendinize. Bunu yaptığınızda elinizdeki ‘İzlememek için nedenler’ listesi Death Star’ın dezavantajı olan o deliğe dönecektir. ‘Güç sizinle olsun' Emrullah ILDIZ ÖLÜMÜ ANLAMAK Birçok kişi gibi ben de öğrendiğim bilgiyi ve bu bilginin kaynağını sorgulama alışkanlığına üniversitede başladım. Bu alışkanlık sayesinde hem saf bilgiye kolaylıkla ulaşabiliyor hem de bu saf bilgi üzerinde rahatlıkla özgün beyin fırtınaları yapabiliyorum. Bu alışkanlığa başladığım günden bu yana çoğu kavramı sorgulamıştım ama hayatımızın en önemli kavramlarından biri olan ölümü unutmuşum. Jose Saramago'nun Ölüm Bir Varmış Bir Yokmuş adlı kitabına başlayarak bu eksikliği kapatmaya çalıştım ve ölüm hakkında farklı denizlere yelken açmaya başladım. Jose Saramago'nun ölüm hakkında yazdığı o çarpıcı cümleleri okudukça daha önce duyduğum ölüm tanımlarını gözden geçirmeye başladım. Ardından tüm bu tanımların kaynağını hatırlamaya çalıştım. Birçoğu insan kaynaklıydı. Ölümü tadan insanların tanım yapamayacağını göz önüne aldığımda ölümün tanımını yapan insanların daha önce ölümü tatmayan kişiler olduğunu fark ettim. O halde benim tüm bu tanımları ince eleyip sık dokuyarak sorgulama zamanım çoktan gelmişti. Sahiden bu ölüm neydi? Bahsedildiği kadar zalim miydi? Zalimliğini bedenlerden başkalarına da gösterebiliyor muydu? Işığın varlığını ve neye benzediğini en iyi karanlıkta anladığımız gibi ölümün neye benzediğini de en iyi ölümün olmadığı bir yerde anlayabiliriz. Bu nedenden olsa gerek Jose Saramago okurlarına ölümün bir boyutu olan bedensel ölümleri daha iyi anlatabilmek için bedensel ölümlerin yok olduğu bir ülke inşa eder ve kitabına "Ertesi gün hiç kimse ölmedi." (Saramago 11) diye başlar. Yazar, ölümü unutturma konusunda o kadar titiz davranır ki bitişi temsil eden noktayı bile okurlarından saklar. Tarzıyla ölümü unutturan yazar, hayali karakterleriyle de okurunu yazının içine alır. Kitaptaki hayali karakterler, ölümün etkisinin ortadan kalktığını görünce bu durumu çılgınca kutlamaya başlarlar. Zaman geçtikçe ölümün dünyadaki üstlendiği görevler su yüzüne çıkmaya başlar ve hayali karakterler ölümün eksikliğini acı bir şekilde tecrübe ederler. Bir yanda hastaneler ve huzurevleri umutsuz vakalarla dolup taşmaya başlarken diğer yanda cenaze levazımatçıları ölü insan bulamadıkları için hayvan defnetme işlemlerine öncelik verirler. Durum o kadar çığırından çıkmıştır ki hastanedeki umutsuz vakalar, acılarından dolayı Steve Jobs'un "Ölüm, hayatın en iyi icadıdır." sözünü haklı çıkarırcasına "Su istemiyorum, ölüm istiyorum."(Saramago 38) diye haykırmaya başlarlar. Hatta insanlar ölümü o kadar özlemiştir ki ölmek için yurtdışına kaçmanın yollarını ararlar. Böylece Jose Saramago, yüzyıllardan beri zalim olarak bilinen ölümün o kadar da zalim olmadığını hatta insanlar için bir ihtiyaç olduğunu çok açık bir şekilde ortaya koyar. Yazar ölümü bu denli çarpıcı bir şekilde işlerken ölüm hakkındaki bir ayrıntı daha dikkatimi çekti. Ölümün tıpkı madalyon gibi tek yüzünün olmadığı söyleniyordu. O anda aklıma ölümün sadece bedensel boyutunun olmadığı ve başka boyutlarının da olabileceği fikri geldi. Mesela duygularımız da bedenimiz gibi doğuyor, büyüyor, gelişiyor ve ölüyordu. Bedenlerin canını alan bu ölümün aynı zamanda duyguların da canını alabileceğini düşündüm. Ardından duygusal ölümlerin de bedensel ölümler gibi hayatta bir ihtiyaç olup olmadığını düşünmeye başladım. Aklıma bir anda dünyanın yaşanabilir bir yer olmasının tek sebebi olan sevgi geldi. Bütün güzelliklerin kaynağı olan sevgiyi yok eden ölümün insanlar için bir ihtiyaç olabileceğini düşünmek bile istemiyordum. Ardından uzaktan da olsa kin ve nefreti görmeye başladım. O an anladım ki duyguları yok eden ölümün de bir görevi varmış. Nefreti ve kini yok ederek ardından çiçek açacak sevgiler için temizlik yapıyormuş. Yani bedenleri yok eden ölüm gibi duyguları yok eden ölüm de hayatta ihtiyaç duyduklarımızdanmış. Ölümün bedensel ve duygusal olarak bu denli büyük bir ihtiyaç olduğu hayatta, simyacıların yıllarca peşinden koştuğu hatta hayatlarına bu yolda feda etmekten kaçınmadığı ölümsüzlük aşkının nereden geldiğini sorgulamaya başladım. Sonuçta ölüm bedensel ve duygusal olarak hayattaki en önemli ihtiyaçlarımızdan biriydi ve insanoğlu ölümden nasıl olduysa nefret ediyordu. En başta insanoğlunun ölümün zalimliğinden nefret ettiği için ölümsüzlüğü bu kadar sevdiğini düşünürdüm. Halbuki ölüm bu dünyada nefret edilecek en son şeylerden biri olmalıydı. Dünyayı bedensel ve duygusal olarak birçok dertten ve kirden kurtaran ölüm bunları hak etmiyordu. Bu tezatlığın nedeni insanoğlunun, zalim olarak bildiği ölümü sorgulamamasıydı. Yani insanoğlu bilmediği ölümden nefret ettiğini zannediyordu. Tıpkı Jose Saramago'nun dediği gibi: "Ölmek ve ölümün doğumumuzla edindiğimiz bir kazanım mı olduğu yoksa tesadüfen geçerken bize uğrayan bir hal mi olduğunu tartışmamak." (Saramago 74) KAYNAKÇA Saramago, Jose. Ölüm Bir Varmış Bir Yokmuş. İstanbul: Kırmızı Kedi Yayınları, 2013. Baskı. BAŞKA HAYATLAR YAŞAMAK ZORUNDA KALANLAR Yıllar geçtikçe ilerlemek yerine geriliyor muyuz diye düşünmeden edemiyorum çoğu zaman. Harekete geçirmeyi bir yana bırakın, aklımızın ucundan bile geçirmememiz gereken şeyleri alışılmış şeyler gibi yaşıyoruz ve gün geçtikçe daha da alışıyoruz sanki. Hazır gündem de bu konu üzerindeyken, senelerdir en sevdiğim ve etkilendiğim kitap olan “Ben Nojoud 10 yaşında bir dulum” isimli kitaptan bahsetmek istedim. Hepimizin bildiği gibi, gündemde fazlasıyla çirkin ve asla kabul edilmemesi gerekirken, birçok kişi tarafından oy alan bir yasa tasarısı var: tecavüzcüsüyle evlendirilecek olan kızlar, kızlarımız… Durup durup soruyorum kendime, biz ne zaman bu kadar vicdansız, ne zaman bu kadar sığ düşünen insanlar olabildik diye? Sanırım daha ağır konuşamayacağım şimdi. Kitabın ana karakteri, aynı zamanda yazarı olan Yemenli Nojoud Ali’nin başından geçen de tam olarak buydu. Ailesinin zoruyla yedi yaşındayken kendinden oldukça yaşlı bir adamla evlenmişti. Öylesine zor, öylesine acı bir durumdu ki bu. Güya “evlilik”ti ismi. Peki ya ne anlardı yedi yaşında bir kız çocuğu evlilikten? Biz nerede yaşıyoruz, nasıl yaşıyoruz, neler hissedip neler yapıyoruz böyle? Ben küçükken, ufkumun da dar olması sebebiyle pek bilmezdim yurt dışında neler olduğunu. Tek duyduğum Türkiye’deki haberler olurdu ve böyle çirkin ve kabul edilmez olayların sadece Türkiye’de olduğunu sanırdım. Sonra büyüdüm ve okumaya başladım, öğrenmeye, araştırmaya… Bu kitabı da tam o evremde okumuş, fazlasıyla da etkilenmiştim. Tüm dünyada tecavüz diye bir gerçek vardı ve biz elimiz kolumuz bağlı şekilde izliyor, hatta üstüne bunu meşrulaştırıp alışılmış bir durum haline getiriyorduk! Nojoud evlendikten sonra ne mi oldu? Tahmin edebileceğiniz gibi küçücük bir kız çocuğunun yaşayabileceği en acı anı yaşadı: tecavüz. Nasıl da kolay çıkıyor ağızdan. Yazık… Tabii sonra onun da hayatı hiçbir zaman eskisi gibi olmadı, olamadı. Sadece susabildi. Yapabileceği başka hiçbir şey yoktu. Küçücük bir kız çocuğuydu ve ailesi çoktan onu gözden çıkarmıştı. Aile evine de dönemezdi çünkü bir kez evlendirilmişti! Belki de diğerlerinden farklı oluşu, suskunluğunu bozduğu anda başlamıştı. Bir iki sene sonra şans eseri tanıştığı bir avukat sayesinde korka korka da olsa sahip olduğu hakları öğrenmeye başlamıştı. Hem de yaşıtları ilkokul sıralarında ders çalışırken... Elbette çok zordu hayatına savaş açma evresi. Çünkü ailesi tarafından bir daha istenmeyeceğini, dışlanacağını biliyordu ama evlendiği adam tarafından uğradığı bu iğrenç işkenceye de daha fazla katlanmak istemediğinden gözünü karartıp adliyeye başvurdu. Küçücük bir kız çocuğunun aklı çok daha basit şeylere bile tam anlamıyla ermezken, hayatın bütün zorluklarıyla küçücük yaşta karşılaşmak, o minicik omuzlar için çok ağır ve utanç verici olmalıydı. Senelerdir bunu anlatmaya çalışan insanlar var etrafta. Bu sapık ruhlu, kendini bilmez insanlara yaptıkları şeylerin, düşünce tarzlarının çirkinliğini anlatmaya çalışan bir sürü insan olsa da, “tecavüzcüsüyle evlendirme” fikrinin herhangi birinin beyninde oluşması bile dehşet verici bir durum. Bir deyim vardır: “Anlayana sivrisinek saz, anlamayana davul zurna az.” İşte durum, aslında tam olarak da bu. Biz günlerce, haftalarca, belki yıllarca da anlatmaya çalışsak, kalplerinde, beyinlerinin ufak bir köşesinde böyle bir düşünce olan bir insana ne anlatsanız boştur. Peki ya nedir bunun çaresi? Elbette Nojoud kendince kurtulma çaresini adliyeye başvurmakta bulmuştu fakat iş işten geçmeden yani testi kırılmadan, böylesine çirkin bir olayı engellemenin bir yolu yok mudur? Ne tarz bir terapi kurtarır böyle insanları bilmiyorum fakat tek bildiğim, böylesine çirkin ruhlu insanlarla aynı havayı solumak istemediğim. Esinlendiğim kitap: Ben Nojoud 10 Yaşında Bir Dulum Pınar Tanrıverdi BENİ TAKİP ET Başkalarının hissettiklerine, inandıklarına körü körüne bağlanmak yerine kendi gerçeğimizin peşine düşsek ya? Ve yine bu kişilerin söyledikleri gibi yaşamayı yavaşça bir kenara bırakıp, kendi patikamızda tökezlesek, düşsek, kalksak, koşsak...Tıpkı Alice Harikalar Diyarında'da başkalarına deli saçması gelen olayların, Alice için gerçekliğin ta kendisi olması gibi. Kimsenin bilmediği, inanmadığı bir dünyanın, Alice'in ait olduğu tek yer gibi hissetmesi ve burada kendini bulması, çok da deli saçması gelmiyor bana. Çünkü; her ne kadar bunu kabullenmesek de, herkes gibi ben de arada bir konuşan tavşanlar, uçan kedilerle hoşsohbetlere dalıyorum kendi diyarımda. Son zamanlarda çoğu kişi, ben dahil, kendi fikirlerinden ara ara vazgeçip, başkalarının isteklerini el üstünde tutuyor gibi hissediyorum. Birisi saçın çok kısa olmuş, uzun daha güzeldi dediğinde saçımızı kestirdiğimiz için pişman olup, kendimizi beğenmemeye başlıyoruz. Böylece insanların fikirlerine gereğinden fazla önem verip, onların beklentilerini karşılamak için yaşamaya çalıyoruz ki bu sizce de çok yorucu değil mi? Yani güzel hissediyorsak, modaya uymadığımızın bir önemi var mı? Ya da sevdiğimiz şarkıya denk gelince ritme ayak uydurup dans ediyorsak, dışarıdan deli gibi görünmek kimin umurunda? Benim umurumdaydı. Üç yıl öncesine kadar ailemin hayatımdaki söz hakkı, benimkinden o kadar fazlaydı ki, kendi iç sesimi unutmuştum, o da benimle konuşmak istemiyordu zaten. O, her zaman kendimi keşfetmemi, ne istersem onu olabileceğimi öğütlerken, ben onu susturup, 'evet, bence de komşunun kızı/oğlu gibi doktor olmalıyım' diyordum. Kitabını okuduktan on yıl sonra, yetişkinliğe erişmiş aklımla filmini de izledikten sonra, Alice in Wonderland , sessize aldığım iç sesimi tekrar konuşturdu. Böylelikle istediğim şeyin mimar olmak olduğunu dışa vurup, kendi hedeflerim için daha çok çalışmaya başladım. Kendimi bulduğumda daha hızlı yürüyebildiğimi farkettim, çünkü artık istediğim yolda yürüyorum. Her insanın parmak izi kendine özgüdür, benzersizdir, tıpkı fikirleri gibi. Hayatımıza başkalarının karışmasına izin verdikçe, parmak izimiz algılanamaz hale geliyor. Yani artık 'sen' olmuyorsun da 'sen ve diğerleri' oluyorsun ve hayat başkası olmaya çalışmak için çok kısa. İnsan ömrü üç gündür zaten; dün, bugün ve yarın. Üç günlük dünyada yaşıyoruz madem, düşünüp hareket etmek varken, neden dinle, kabul et, değiş yapalım ki? Benliğimizden adım adım uzaklaşmaya, harikalar diyarına inancımızı kaybetmeye başlıyoruzdur bunu yapıyorsak. O zaman nereye gittiğimizin bir önemi kalmaz, kendimiz ne hissettiğimizi bilmiyorsak. Nereye gittiğimizi bilmeden de bir yere varamayız. "Bu sabah kim olduğumu biliyordum, ama o zamandan bu zamana çok değiştim" diyordu Alice filmde Harikalar Diyarı'nı keşfedince, belki siz de sabah kim olduğunuzu biliyordunuz ya da öyle sanıyordunuz. Şu ana kadar belki başkaları sizin yerinize konuşmuştur, ama artık bir başkası sizin hayatınızda söz sahibi olmasın. Kendi sesinizi keşfetmeye başlamalısınız, yeni doğan bebeklerin ağlarken seslerini kendi seslerine alışmaları gibi. Dış sesleri susturup kendinizi bulduğunuzda, kim ne düşünür, ne der kaygısından kurtulduğunuzda, en önemlisi de kendinizi bulduğunuzda değişiminizi kabul edin. İlk başlarda ben de bu değişimi kolay kucaklayamadım, kendi başıma karar vermekte zorlandım. Ama; düşüncelerimde ve davranışlarımda özgür olmanın tadına varınca, bir başkası benim hakkımda ne düşünüyor, fikrimi söylesem kızar mı üzülür mü, düşüncelerime güler mi, komik duruma mı düşerim ve bunun gibi bir sürü kafamı meşgul eden sorulardan, vesveselerden kurtulmuş oldum. Çünkü herkes gidip tek başıma kaldığımda, hesap vermem gereken tek bir şahıs olduğunu anladım; asla yalan söyleyemeyeceğim, benim içimi bilen, bir ben. Kaynakça Lewis Carroll, Tim Burton. Alice in Wonderland. Walt Disney Pictures, 2010. Geçmişten Geleceğe, Gelecekten Günümüze Zaman, insana ölümsüz olmadığını hatırlatan, ayrıca yaşadığımız her dakikayı değerli kılan ve her insanın aşmak istediği bir kavram...Bizler ne kadar geçen zamanı unutmaya çalışsak da kolumuzda, duvarda, cep telefonlarımızda veya televizyon kanallarında yani neredeyse her an ve her yerde bir katilin hedefini takip ettiği gibi o da sürekli bizim peşimizdedir. Gerçekten de zaman bir bakıma katilimizdir ve biz bu katilin bir gün canımızı alacağı gerçeğiyle ürpeririz. Peki zamandan kaçmak mümkün olmadığına göre ne yapmalıyız? Umutsuz bir şekilde akan zamana bakarak kederlenmeli mi yoksa kaçan zamanı yakalamaya çalışırcasına yaşadığımız her bir saniyeyi değerlendirmeli mi? Eminim birçok kişi benim gibi her saniyeyi değerli kılmak ister. Ama dünyadaki her lezzeti tatmak, her ülkeyi görmek veya her insanla tanışmak mümkün olmayacağı gibi bu sonu gelmeyen bir uğraştır. Öyleyse yapılması gereken insanın değer verdiği kişilerle hayatına anlam katacak şekilde zamanını geçirmesidir. Hepimizin geçmişi ile ilgili anıları vardır. Yakın geçmişi birçok ayrıntısıyla hatırlayabilmemize rağmen hafızamızda çocukluğumuz ile çok fazla anı yoktur. Aklımızda kalan şeyler birkaç fotoğraf karesinden ötesine girmez. Belki bu karelerin hikayesini bile tam olarak hatırlayamayız. Geçen onca yıla baktığımızda elimizde kalan şey işte o birkaç fotoğraf karesidir. İnsanoğlu sahip olmadığı şeylere karşı hep bir merak içindedir. En çok da imkansıza karşı... Söz konusu "zaman" olduğunda geçmiş ve gelecek zaman, şimdiki zamandan daha çekicidir bizim için. Bu yüzden her zaman merak etmişizdir, geçmişteki ve gelecekteki yaşamları. Yaşadığımız şehrin geçmişte nasıl bir yer olduğunu, insanların neler yapmaktan hoşlandığını veya gelecekte dünyanın nasıl bir yer olacağını, nelerin değişip nelerin hep aynı kalacağını ve asla değişmeyeceğini merak ederiz. İşte bu yüzden zamanda yolculuk içimizi kıpır kıpır eden, insanda heyecan ve merak duygularını aynı anda uyandıran bir düşüncedir. La Jetee isimli sadece siyah-beyaz fotoğraflardan oluşan Fransız yapımı film, üçüncü dünya savaşı sonrası Paris'te, yeraltında yürütülen zamanda yolculuk deneylerini konu alıyor. Filmdeki en çarpıcı yer ise üzerinde onlarca deney uygulanan Davos'un gelecekte huzurlu bir hayata sahip olma seçeneğini reddedip savaşı tekrar yaşama pahasına geçmişe ve aradığı kadına geri dönmek istemesi. Bunun üzerine benim düşündüğüm şey ise insan her ne kadar geleceğe, başka zamanlara gitme hayali de kursa şu anki yaşamımıza öylesine bağlıyız ki olanağımız olsa bile bugünde kalmak isteriz. Yaşamın sıkıcılığından kaçmak ve yeni bir dünya gerçeğiyle yüzleşmek kulağa hoş gelse de bizim için önemli olan şey bağlardır. Şehirlerle, doğayla, hayvanlarla ve belki de en önemlisi diğer insanlarla kurduğumuz bağlar kaçıp gitmemize engel olurlar. Bu bağlarımız olmadan kimsesiziz bu hayatta, yapayalnız ve değersiz. En ufak bir bağımızın bile olmadığı insanlarla dolu bir geçmişe veya geleceğe yolculuk fikri heyecan yerine korku yaratıyor, bende. Kırmızı uçurtması mavi gökyüzünde dans ederken oradan oraya koşuşturan bir çocuk için de yatağında kimsesiz, ölümü bekleyen bir adam için de aynı hızda yol alır, saatteki akrep ve yelkovan. Fakat zamanın ne hızda aktığı değildir önemli olan. Çünkü, biz akıllarımızda yaşarız hayatı. Bu yüzden önemli olan şey hayatı ve zamanı nasıl algıladığımızdır. Zamanı yenemediğimizden zamanda yolculuk yapmak da fanteziden öteye gidemez, çoğu insan için. Tanımadığı, birlikte yaşamadığı hatta çok fazla ortak noktası olmadığı kişilerle insan, yaşadığı zamanda bile anlaşamıyor, kendini topluma ve dünyaya yabancı hissediyorsa başka bir zamanda kendini ne kadar yalnız hisseder bilemiyorum. Fakat bildiğim bir şey varsa, o da zamanda yolculuk mümkün dahi olsa bu yolculuğu yapmaya fazla insanın gönüllü olmayacağı. Burak Aydoğdu Yaren Demir Turk101-31 21903183 Kelime Sayısı: 522 HİÇ BİTMEYEN DERİN BİR UYKU Ölümden kendi adına korkanlardan mı yoksa geride bırakacaklarını düşünüp hayatları boyunca endişe duyanlardan mısınız? Henüz on dokuz yaşında olmama, çoğu insanın gözünde hayatın acı taraflarını yeterince deneyimlememiş olmama rağmen ben kendime her zaman ikinci grupta yer buldum. Beni ölüm olgusu üzerine bu denli derin düşündüren etmen ise Elif Şafak’ın yazmış olduğu On Dakika Otuz Sekiz Saniye adlı eseri oldu. Yapıtın başkarakteri Leyla’nın zorluklarla dolu tüm hayatı o öldükten hemen sonraki on dakika otuz sekiz saniye boyunca gözlerinin önünden geçiyor ve ölüm denen gerçeğin bizlere aslında hiç de anlatıldığı gibi olmadığını gözler önüne seriyor. Öyleyse şimdi, başka yazarlardan da ilham alacağım yazımın temellerini atmaya başlayabilirim. Çağrıştırdıklarıyla hislerime tercüman olması ve yazımı bir miktar da olsa somutlaştırması amacı ile Nazım Hikmet’in Karlı Kayın Ormanında isimli şiirinden birkaç mısra paylaşmak istiyorum: “Ne ölümden korkmak ayıp, ne de düşünmek ölümü.” (Hikmet 1956) Yani isterseniz yukarıda bahsettiğim birinci gruba ait hissedin kendinizi ya da tıpkı benim gibi kendinizden emin olun ikinci grupta bulunduğunuzdan. Aslına bakıldığında bunların hiçbir öneminin bulunmadığını, ölümden korkmanın yahut sürekli olarak ölümü düşünmenin oldukça normal olduğunu kendinize sıklıkla hatırlatın. Herhangi bir tarafa kendinizi daha yakın hissetmenizin öbür tarafa tamamen zıtlıkla yaklaşmak anlamına gelmeyeceğinin, hatta ikisini de aynı oranda tadabileceğinizin farkında olun. Bense kendimi bildim bileli sürekli etrafımdaki insanları, sevdiklerimi ön planda tutmuş ve düşünmüşümdür. Sadece beni ilgilendiren bir konuda dahi yakınlarımı göz önünde bulundurmuş, acaba onları bir şekilde kötü etkiler miyim diye hep sorgulamışımdır kendimi. İnanın yaptığım şeyin sağlıklı olup olmadığını ben de bilmiyorum. Tek bildiğim şey elimi kalbime götürdüğümde, ona kulak verip ne yapmam gerektiğini söylemesine izin verdiğimde kendimi istemsizce bu durum içerisinde bulduğum. Belki beni kişisel olarak da korkutabilirdi ölüm eğer aile kavramı hayatımda yer alan en önemli önceliğim olmasaydı. Kendimi tamamıyla aileme adamış olmam, hayatıma çeşitli rollerle kim girerse girsin her zaman hayatımın merkezine ailemi koymam beni ölüm gerçeğinden korkmaktan uzaklaştırdı. Gece başımı yastığa koyup bu konu hakkında düşününce kendimi istemsizce ağlarken buluyor, sebebini ise ölümümün ailemi ne kadar yıkacağını ve derinden etkileyeceğini bilmemden sorumlu tutuyorum. Onları ne kadar üzeceğimin farkında olmak beni endişelendiren tek nokta olarak karşıma çıkıyor burada. Sanki ölmenin fazla bencil bir olay olduğunu düşünüyor ve ailemi bu duruma sokmaya hiçbir hakkımın olmadığını hissediyorum. Varlığımı onlara borçlu olduğumu bilmem ve yaşama sebebimi onlara bağlamam ölümden korkmama sebep oluyor. Ayrıca ölüm anında çekilen acıdansa geride çaresizce bırakılan sevdiklerimizin acısını kendime daha büyük bir dert olarak görüyor, onların mutluluğunu hep kendiminkinden önceye koyuyorum. Bu yüzden dünyadan eksilecek olan şeyi ben değil de ailemin huzuru ve sevinci olarak görüyor, ölümü tam da burada benim için kişisel bir olay olmaktan ayırıyorum. İster ölümden benim gibi sevdiklerinizi üzmek adına korkun isterseniz de hayatınızı kaybedeceğiniz gerçeği yüzünden bunu kişisel olarak değerlendirin. Her ikisinin de insan psikolojisi çerçevesinde kolay şeyler olmadığını ve birçok zorlu tarafları bulunduğunu bilin. Belki kendinizi benim kadar kaptırmamalısınız aile gibi dış faktörlere. Ya da ölümü fazla kişiselleştirmeniz de yanlış olabilir sizi önemseyen bir çevreniz olduğunu varsayarsak. Kendinizi hangi durum içerisinde bulursanız bulun, ölüm gerçeğinin bir gün mutlaka size de uğrayacağını unutmayın. Eğer sevdikleriniz sizin için başrolde ise, en güzel zamanlarınızı onlara ayırın. Yahut kişisel olarak ele alırsanız da hayatınızı öyle anlamlı yaşayın ki Leyla’nın on dakika otuz sekiz saniye boyunca çektiği acılardan kendi hayatınızda örneklerine rastlayamayın. Kaynakça: Çırak, Fatma. Nazım Hikmet - Karlı Kayın Ormanında, https://www.siir.gen.tr/siir/n/nazim_hikmet/karli_kayin_ormaninda.htm. Şafak, Elif. On Dakika Otuz Sekiz Saniye. İstanbul: Doğan Kitap, Mayıs 2019. Baskı. Cagla SozenBir Tesadüfün Ucunda”Bir seçim yapmadığın sürece her şey mümkündür.“ (Dormael, Mr.Nobody)Her seçim bir vazgeçiştir aslında. Bir tercih yaparken diğerini bertaraf ederiz. Seçmediğimiz sürece var olan her olasılık, tek bir seçimimizle tamamen ortadan kalkar. Tercih etmediğimiz tek bir seçenekle beraber aslında onlarca başka seçeneği de kaybetmiş oluruz. Asla bilemeyeceğimiz, kaybolan ve kazanılan binlerce olasılık vardır her seçimimizin ucunda. Önemsiz gelen ufacık bir kararımız bile, birbirini deviren domino taşları gibi bir diziyi yerle bir etmeye, bir hayatı bambaşka kılmaya yeter. Kimi zaman ilk andan itibaren mutluyuzdur seçimimizle, kimi zamansa ilk andan itibaren pişman…Ama kesin olan tek şey vardır her seçimin sonunda, seçimimizin sonuçlarına katlanmak zorundayız.“Eğer patates püresi ile sosu karıştırırsan daha sonra ayıramazsın, sonsuza dek. Baba’nın sigarasından çıkan duman bir daha asla içine dönmez. Geri dönemeyiz. Seçmek, bu yüzden zordur” (Dormael, Mr.Nobody)Yaptığımız seçimler neredeyse asla bizi tatmin etmez. Çünkü altında bulunduğumuz koşullar hep en ağır gelir bize. Şimdiye kadar olasılığını hep sürdürmüş olan bir seçenek, karar verdikten sonra o olasılığın yok olması ile çekici kılınır. Bilinmeyen, ulaşılamaz olmasıyla hep aklımızın bir köşesini meşgul eder. Kararımızdan memnun olsak bile her seçimimizin sonunda hepimizin aklında bir şüphe:“Acaba?”Ne zaman istemediğimiz bir durumla karşılaşsak, ne zaman farklı olmasını istediğimiz bir durum ortaya çıksa aklımızda bu kelime. Farklı bir karar vermiş olsaydım, farklı bir yol tercih etmiş olsaydım ne olurdu acaba? Aklımızda adım atacak yer kalmayana kadar yarışır tüm olasılıklar, vazgeçmemiş olabileceğimiz tüm fırsatlar… Peki eğer gerçekten diğer olasılıkları, paralel evrenleri, yaşama şansımız olsaydı, geri döner miydik kararlarımızdan? Her hatadan kaçıp, hayal kırıklıklarından, pişmanlıklardan arındırılmış bir hayat yaşayabilir miydik? Yoksa hayat bu şekilde kazanmaya çalıştığımız bir oyuna mı dönüşürdü? Belki de bir adım ötesinde bizi bekleyen güzellikleri görmeden, sonuçlarını görmemize rağmen hangi kararın daha iyi olduğuna karar veremeden kararsızlıklar arasında boğulup giderek yaşamak nasıldır? Ya da karar verme zorunluluğumuzdan kurtulup, sonsuz olasılıkları yaşama şansımız olsaydı, aldığımız ve alamadığımız tüm kararların sonuçlarına katlanmak zorunda olsaydık? Hayat, hayallerin ve hatıraların iç içe geçtiği bir karmaşa olmaktan öteye gidebilir miydi? Bir tiyatro izleyicisi kadar yabancılaşmaz mıydık hayatımıza?İşte Nemo da böyle Bay Hiçkimse olmuş…Onlarca yaşamının, birbirinden farkı kalmayan anılarının ve düşlerinin arasında kim olduğunu unutmuş. Onun için gerçek yok, yalnızca olası olan var. Binlerce olasılık, hepsi dilinin, parmaklarının ucunda gizli."Önceden ne yaşayacağını bilmediği için seçim yapamıyordu; artık ne yaşayacağını bildiği için seçim yapamıyor. “(Dormael, Mr.Nobody)İşte bu durumda verilebilecek en iyi kararın, karar vermemek olması demektir ZugZwang. Alabileceğin her kararın seni bulunduğun durumdan daha kötüsüne sürüklemesi… Her adımının bir hata olması. Ama bazen hatadan kaçmak için karar vermemek hataların en kötüsüdür. Yaşıyormuş gibi yapmaktır. "Dünya yaşıyormuş gibi davranmaya karar veren insanlarla dolu. Peki gerçekten yaşıyor muyuz?” (Dormael, Mr.Nobody)Hata yapmamak için karar vermekten kaçarken aslında hayatın kendisini kaçırıyor insanlar. Bir ﬁlm şeridinden takip ediyor kendini. En büyük hatanın yaşamdan bu kadar uzaklaşmak olduğunu fark edemeden. Bana göre hayatın sırrı hatalarda. Güzel kazalarda gizli en güzel tesadüﬂer. Hayatın adım attığımız her kırık köşesinde kesilen ayaklarımızda saklı hikayelerimiz. En güzel insanlarım bazen en küçük tesadüﬂerimde, bazense en büyük hatalarımda saklıydı. Hata yapmaktan kaçınmak için yaşamı kaçırmak, yapabileceğim en büyük hatalardan biri olurdu.Tıpkı Nemo gibi,Birlikte olabilmek için yaşayabileceğim onlarca hayattan vazgeçtiğim, onlarca hatayı göze aldığım insanlar var hayatımda. Ve hepsi bir hatanın, bir tesadüfün ucunda gizli.Referanslar1. Dormael, J. V. (2009). Mr.Nobody. Wild Bunch.ATEŞÎN BEYAZ ve GÖRMENİN ANTROPOLOJİSİ Selin Dilmaç Aydın Afacan’ın son şiir kitabı, Ateşîn Beyaz’da bir ‘görsellik’ problemi üzerine düşündürecek şiirsel gücün parıltılarını görürüz. Bu soruşturma elbette önce görmenin ne olduğu, şairin sözdağarı içinde “nasıl yapılandırıldığı”, duyum verilerinin nasıl oluşturulduğu ve bu verilerin kendi içlerinde hangi değerlere karşılık geldiği gibi sorgulamaları da beraberinde getirir. Bu açıdan, şiirindeki yoğun ve “farklılaşmış” görsellikle Aydın Afacan şiiri, bize yeni bir görme biçimi, algılama eşiği ve “imajlar evreni” sunar. Aslında Aydın Afacan şiirinin görsel gücü renge yani renk mecazlarına dayanmıyor. Yani Ahmet Haşim gibi renk duyumları konusunda titizlikle oluşturulmuş bir çevrimin içinde olmadığı söylenebilir. Mavi ve yeşil tonlar [ve çeşitlemeleri], sürekli tekrarlanan renk imajlarıdır: “mai bir zaman” yahut “yeşil sisler içinde ülken”. Çok zaman birer niteleyici olarak - “bir de o yeşil sanrı” ya da “mai söyleşi” söz gelimi- bazen de isimlerin kendileri olarak çıkar karşımıza bu renkler, “falında maviler açan bahçede sabah” ya da “damarda dolaşan mavinin sesi”. Bunun dışında istisnâ olarak görülebilecek “elâ deniz” şiiri (orada da karşımıza “elâ gözlerinde yeşil hâreler” alıntısı çıkmasına rağmen) ve hüsn-ü hüseyn şiirindeki “sarı” rengin(“bellekte sarı lekeler”) hakimiyetini görürüz. Kızıl, mor ve beyaz renklere bu renk paletinde nadiren başvurulur ama şairin kuvvetli görselleştirmeler yaratabildiğini söylemiyor muyduk? Nasıl oluyor da, renk alaşımlarının kullanımı açısından “kısır” bir Aydın Afacan şiiri, bu denli güçlü bir visual thinking[görsel düşünme] olanağını kendinde barındırıyor? Görsel düşünme sadece soyut bir resim teorisinin parçası değildir. Renk kontrastlarının oluşturulması şiirdeki gösterge düzenine, hemen bütün estetik kategoriler kültür kavramına gönderimde bulunur. Burada Levi-Strauss’cu kültür kavramını kuşatan bütün evrenlerin, mitsel sembollerin, toplumsal alışkanlıkların hatta gündelik eşyaların, tüketim nesnelerinin içinde bulunduğu bir maddi dünyanın bu görsel düşünmeyle yakından ilişkisi vardır. Yani Aydın Afacan şiirindeki “görselliği” dikkatle inceleyecek okur, betimlemeleri kazıdıkça yavaş yavaş ortaya çıkan antropolojik bir alt metinle buluşacaktır. Peki nedir bu “antropolojik” temel ve neleri kuşatır; Aydın Afacan şiirinde gündelik hayatın temel görünümleriyle estetik yapı arasındaki gelgitler nasıl fark edilebilir? Bu sorunun atardamarı onun şiirindeki “Akdeniz” imgesinde atmaktadır. Akdeniz, estetik ve tinsel bilinçdışı kanallarının tüm gücüyle aktığı bir denizdir. Elitis ve Baudelaire’le olan şiirsel akranlığı, öğle güneşine olan vurgunluğu(“kadehim güneş dolu Alepudelis”), özellikle Bodrum sevgisinde bütünleşen hülyalı belleğinin titreşimleriyle Aydın Afacan şiiri, her yanıyla Akdeniz’i kuşatmış, onun huzurlu ışığını da üzerine düşürmüş gibidir. Ateşin Beyaz, dokunuşuyla her şeyi ışığa dönüştüren bir şairin, bu açıdan Akdeniz’e rakip olduğunu, ondan “âteş”i çalmaya kalktığının belgesi mısralarla doludur. Ama bu noktada, huzursuz, kafa karıştıran bir soru kapımızı çalıveriyor: Nedir Akdeniz? Özellikle Annalés Okulu’nun en önemli temsilcilerinden Fernand Braudel’in ısrarla söylediği gibi tek bir Akdeniz’den söz edilemez, bu deniz, kelimenin asıl anlamıyla sayısız denizin toplamından oluşur. Akdeniz tarihi araştırmacılarının vurguladığı en önemli nokta, uzun tarihsel süreçler boyunca ekonomik-toplumsal akışların merkezi olan Akdeniz’in kendi içinde çok farklı maddî medeniyet pratiklerine tekabül ettiğidir. Her şeyden evvel, en kadim zamanlardan bu yana Akdeniz, çöl ve deniz arasındaki çatışkıların, gerilimlerin, etkileşimlerin, karşılıklı hesap vermelerin, hor görmelerin tarihini anlatır. Sayısız yaşam pratiği ve kültürel deneyim içinden Akdeniz’i aydınlatmaya çalıştığımızda “çölsü” bir yaşam biçimiyle “denizel” bir etki arasındaki dramatik yarılma ortaya çıkar. Bu basit bir coğrafi belirlenime sığmayacak kadar geniş kültürel, ekonomik, toplumsal mübadele biçimlerinin ortaya çıkmasına neden olacaktır. Sonuç olarak gündelik/maddi yaşam pratiğiyle estetik alan arasındaki ilişki kendisini bir şekilde duyuracaktır. Bu okuma biçimi, Marx’ın o bilindik “alt yapı”/ “üst yapı” kategorilerini şiirdeki imajlar/göstergeler üzerinden okumak; yani coğrafi unsurların(dağ, deniz, ada), metâların(buğday, üzüm, nar) hesaba katıldığı bir ‘şiir okuması’ demektir. Akdeniz’i maddi medeniyet üzerinden okuduğumuzda birçok istisnânın bulunabileceği temel bir ayrıma gidersek “kıyı”(denizel) ve “taşra” (çölsü, karasal) unsurlarının ortaya çıktığını ve bunların kendilerine has estetik rejimlerinin olduğunu görürüz. Peki Aydın Afacan şiiri, bütün betimsel yönü ve gösterge düzeniyle, bu ayrımın içinde nerede konumlanıyor; öncelikle bunun üzerine kafa yorulması gerekir. Görkem Balyalıgil Sınırlarınızı Kaldırın Hayal kurmak. Hayaller ne kadar önemli bir yere sahip insan hayatında hiç düşündünüz mü? Eğer sahip olduğunuz bu hayaller olmasaydı ya da kurduğunuz bütün hayallere sahip olabilecek gücü elinizde bulundursaydınız hala bu hayattan zevk alır mıydınız? Ya da bir şeylere ulaşmak için çabalamadan mutlu bir şekilde yaşamak ne kadar mümkün sizce? Sahip olduğumuz hayallerdir bu nerede sonlanacağını bilmediğimiz yolculuktaki dertleri, çileleri kabul edilebilir hale getiren. Ulaştığınızı düşlediğinizde o yüzünüzdeki küçücük tebessümün sebebidir aslında hayallerimiz. Herkse mutlu olmak ister değil mi? İşte bu yüzden hayal kurmak çok önemlidir aslında mutlu olmak için, yaşama bir anlam katmak için. Hatta bana sorarsanız biraz da abartarak belki hayal kurmadan yaşamak pek de mümkün değildir. Çünkü hayalsiz insan sebepsiz insandır. Hayattaki en büyük korkumdur hayalsiz kalmak. Neden mi? Çünkü sonrasını düşünüyorum ve diyorum ki ya sonra ne olacak eğer hayallerimin hepsine sahip olursam ya da hayal kuramayacak kadar bu hayattan bıkarsam yaşamak için nasıl bir sebebim kalır. Tıpkı Paulo Coelho’nun Simyacı kitabındaki tüccar gibi ben de korkuyorum aslında hayattaki en önemli diye nitelendirdiğim hayallere ulaşmaktan. Hayalime ulaşmak değil beni korkutan aslında sonrasında ne olacağını bilememek, oradaki belirsizlik aklımdaki soru işaretlerinin sebebi. Bu hayale ulaştıktan sonra ne olacak asıl önemli nokta bu aslında, yeni hayallere sarılabilecek miyim ki bu hayata tutunabileyim, yoksa hayalsiz kalıp nedensiz bir insana mı dönüşeceğim. Bunun yanında kimi insanlar vardır ki sahip oldukları hayaller sayesinde dünümüzü, bugünümüzü, hatta yarınımızı şekillendirir. Kimileri Mustafa Kemal gibi bir milleti yoktan var edecek büyük bir hayal kurar ve bunu hayata geçirmek için çabalar ve mutlu sona ulaşır, kimisi Martin Luther King gibi büyük bir hayale sahiptir ve koskoca bir etnik kimliğe önderlik ederek eşitlik ve adalet için çaba harcar ve kimisi de günümüze değil de fikirleriyle ve eylemleriyle biz insanlığın geleceğine yön verirler. Tıpkı Carl Sagan’ın Kuyruklu Yıldız kitabında bahsi geçen hayalinde olduğu gibi. Bu hayale göre biz Dünyalılar geleceğimizi uzayı bir baştan diğerine kat eden bir kuyruklu yıldızın üstünde yeni bir ekosistem inşa ederek insanların hayatlarını artık orada sürdürmelerini sağlayacağız, bugün için belki gerçekleşme imkânı pek de olmayan bir durum gibi gözükebilir bu ufkumuzu genişleten hayal. Fakat bu hayaller gelecek nesiller için karşılaşabilecekleri durumlar karşısında gerçeğe dönüşmeyi bekleyen bir fikir olacak ve kim bilir belki de yüz yıl sonra paylaşılan bu hayal geleceği yönlendirmede etkili olacak. İşte bu yüzdendir ki aslında hayal kurmanın dünü, bugünü, yarını yoktur, sahip olunan hayaller ulaşılamaz gibi gözükebilir ama asıl önemli olan uğruna çabalamak ve sahip olduğumuz hayat olarak adlandırdığımız bu kısa süreli zamanı bir amaç uğruna sonuna kadar en güzel şekilde kullanmaktır. Kim bilir bugünün ulaşılamaz olanı yarının en önemli düşünce kaynağına dönüşebilir. Hayal kurmak bu yüzden bu kadar değerlidir zaten hem biz insanlar için yaşamımıza değer katan bir fırsat, hem de belki de gelecek nesillere kayboldukları yolda ilham verip, yol gösterebilecek bir deniz feneri niteliği taşıyabilirler. Ben de olması gerektiğine inandığım gibi birçok hayale, düşünceye sahibim. Bu hayaller büyük ya da küçük, uzun vadeli ya da kısa vadeli olabiliyor ve açıkçası inanıyorum ki sahip olduğum bu hayaller, düşünceler bana yaşamımda karşılaştığım zorluklara göğüs germe konusunda bana güç veriyor. Bu yüzdendir ki her insanın büyük ya da küçük hayallere sahip olmaları ve bu sahip olunan hayaller uğruna çabalayarak yaşamlarını daha değerli hale getirerek sürdürmeleri konusunda her zaman pozitif düşüncelere sahip olmuşumdur. Sonuçta hayalsiz bir yaşam güneşin en parlak olduğu anda karanlık kalmış tek nokta gibidir. Bu yüzden benim herkes için naçizane tek bir önerim olabilir. İnsanlar, hayal kurun! Kaynakça Coelho, Paulo. Simyacı. İstanbul: Can Yayınları, Çağdaş Dünya Yazarları Dizisi. 2010. Sagan, Carl ve Druyan, Ann. Kuyruklu Yıldız. İstanbul. Ayrıntı Yayınları, 2017 Görsel: http://www.iltrigno.net/notizie/varie/5120/il-cielo-del-mese-marzo-2018 Ata Şenkon Başak Berna Cordan TURK 101 – Sınıf 17 26 Eylül 2014 “Matemli Köy”e Yolculuk Işık! Kamera! Motor! Nadine Labaki’nin yazıp yönettiği, hatta ve hatta Amale karakterini canlandırarak başrol görevini üstlendiği “Peki Şimdi Nereye?” adlı filmi GE100 dersi kapsamında düzenlenen etkinlikler sırasında seyretme fırsatı buldum ve çok etkilendim. Bunun üzerine, hem sinemaya olan ilgimden, hem de filmin benim üzerimde bıraktığı etkiden dolayı TURK-101 dersinde yazacağım ilk blog yazısını bu film üzerine yazmaya karar verdim. Bu yazımda, filmi kısaca tanıttıktan sonra filmin sevip sevmediğim yanlarını tartışacak ve bakış açımda yarattığı değişikliklerden bahsedeceğim. İtalyan sinemasının kara mizahından ve Broadway’den ufak esintiler taşıyan film, Lübnan’da dinsel çatışmalar sonucu ortaya çıkan savaşların getirdiği yıkıcılığın etkisinde kalmış bir köyü konu almaktadır. Lübnan’daki pek çok köyün aksine bu köyde Hristiyan ve Müslümanlar uzun süredir barış içinde yaşamaktadır. Bunun sebebi ise köyün dış dünyadan oldukça kopuk olmasıdır. Etrafı mayınlarla kaplı bu köyün dış dünya ile olan tek fiziksel bağlantısı oldukça tehlikeli bir patikadır. Köyde bu patikayı aşabilen yalnızca iki genç (Roukoz ve Nassim) vardır ve bu gençler aynı zamanda yakın kasabalarla ticaret yaparak ailelerinin geçimini sağlarlar. Köydeki barış ortamının bozulması ise yine aynı gençlerin köye televizyon kurmalarıyla başlar. Bu sayede köy halkı dış dünyada yaşanan olaylara tanıklık eder ve erkek nüfusun birbirine düşman kesilmesiyle birlikte köydeki barışı yeniden sağlamak köyün cesur 1 kadınlarına düşer. Komedi ve dram türündeki filmin ana temalarını düşmanlık, sevgi, yitim, yokluk ve yoksulluk kavramları oluştururken bu temaları desteklemek amacıyla dostluk, aşk, yardımlaşma ve birliktelik yan temaları kullanılmıştır. “Peki Şimdi Nereye?”nin açılış sahnesinden itibaren en son saniyesine kadar beni etkilemeyi başaran nadir filmlerden biri olduğunu söylemem gerekir. Film, “matem dansı” adını vermekten hoşlandığım muazzam bir koreografi eşliğinde savaşlarda kaybettikleri eşleri, oğulları ve kardeşlerini anmaya giden siyahlara bürünmüş köylü kadınlarla başlar. Bu sahnenin beni en çok etkileyen sahnelerden biri olmasının nedeni ise kadınların yaşadıkları acıların oldukça sanatsal bir perspektiften izleyiciye yansıtılmış olmasıdır. Her ne kadar soyut bir temsil gibi görünse de, koreografi; kadınların acısını somut bir biçimde izleyiciye yansıtmakta ve izleyicinin içinde burukluk yaratmakta oldukça başarılı bir araç haline gelmiştir. Filmin beni etkileyen diğer özelliklerini ise kapalı mekan çekimleri, filmin genelinde kullanılan; aynı zamanda Ortadoğu coğrafyasıyla örtüşen pastel renkler ve filmde kullanılan yerel müzikler oluşturmaktadır. Filmde tam anlamıyla beğenmediğim bir kısım olmamasına karşın Lübnanlı kadınların köyde böylesine söz sahibi olabilmesine oldukça şaşırdığımı söylemeliyim. Tabi ki böyle düşünmemin üzerinde içinde bulunduğum toplumun Ortadoğu’ya karşı olan genel görüşünün bir etkisi olduğunu kabul etmem lazım. “Peki Şimdi Nereye?”yi izlemeden önce Ortadoğu hakkındaki izlenimlerim pek de olumlu değildi açıkçası. Terör olayları, cehalet ve daha pek çok din nedenli sorun hem bu coğrafyadan beni soğutmuş hem de pek çok olaya duyarsız kalmama neden 2 olmuştu. Filmi izlediğim sıralarda ise beklediğimden çok daha farklı bir manzarayla karşılaştım. Hatta bu manzara öylesine farklıydı ki, ben köyde büyük bir kaosun doğmasını beklerken Labaki beni yanıltmayı başardı ve köyün kadınlarının kendilerine has yöntemleriyle bu kaosu engellemiş oldu. -Aynı zamanda köyün kadınlarının kullandığı bu akılcı yöntemler de filmin beğendiğim yönlerinden birisi olmuştur.- Film bittikten sonraysa çok az filmden sonra yaşadığım bir deneyimi yeniden yaşamış oldum. Bir anlığına kendimi filmin bir parçasıymış gibi hissettikten sonra gerçekliğe döndüğümün farkına varmak gerçekten çok değişik bir histi. Labaki’nin ikinci filmi olan “Peki Şimdi Nereye?” Lübnan’da hiçliğin ve savaşların ortasında kalmış bir köyde yaşayan kadınların köyün erkeklerini savaştan uzak tutmak için başvurdukları çabaların kimi zaman ağlatan, kimi zamansa güldüren hikayesini anlatmaktadır. İzleyiciye gerçek bir Lübnan köyünden manzaralar sunan film bana Ortadoğu’nun hiç bilmediğim bambaşka bir yüzünü göstermiştir. Bu sayede de filmden sonra Ortadoğu’da yaşanan olaylara başka bir gözle bakabilmeyi başarabilmem filmin ne kadar kuvvetli olduğunu kanıtlamıştır. Eğer sizin de dünya sinemalarına ilginiz varsa Labaki’nin bu filmini kaçırmamanızı öneririm. 3 KAYNAKÇA: MLA Handbook for Writers of Research Papers. 7th ed. New York: The Modern Language Association of America, 2009. Where Do We Go Now? (Peki Şimdi Nereye?). Yön. Nadine Labaki. Pathé, 2011. DVD. 4 SADELİK VE NEFES ALABİLMEK Üniversitede yurtta kalana dek güzel şehrim Konya’da kardeşimle aynı odada kaldım. Yirmi metrekare bir yerde; iki geniş yatak, üç büyük kitaplık, iki gardırop ve iki çalışma masası ile birlikte. Çalışma masalarının üzeri ders kitaplarından, defterlerden, kalemlerden; kitaplıklar da çeşit çeşit kitaplardan dolayı rengârenk… Biz ne kadar toplasak da bu renk çeşitliliği odayı daima dağınık gösterdi. Her zaman sakin bir görünüm istedim ve acaba bunu nasıl elde ederim diye düşünürken karşıma çıktı SADE, başucu kitabım. Sadece düzen ve eşya fazlalığını değil, insan ilişkileri ve hayattaki fazlalıkları da eleştiren bir kitap. Aşırı bir minimalliği en iyi olarak anlatsa da bu kitap benim hayatımda olması ve olmaması gereken şeyleri belirlememe yardımcı oldu. En azından beni konu hakkında düşündürdü. Kendime sordum, acaba bütün eşyalarım bana gerekli mi diye. Tüm kıyafetlerimi yatağıma, tüm kitaplarımı masama koyduktan sonra hepsine ihtiyacım olmadığına karar verdim. Ne kadar da fazla görünmüştü gözüme. Yıllardır elimin gitmediği giysilerimi, bir daha okumayacağıma emin olduğum kitapları ihtiyacı olana ayırdım. Tekrar yerleştirdikten sonra odamın rahatladığı gibi ben de rahatladım. Bence insanların çoğu benim gibi; hep satın alıyoruz ve biriktiriyoruz, sanki işe yarayacakmış gibi. Bir sergileme çabası hâkim. Varlığımızı sahip olduklarımız zannediyoruz, ne kadar fazla eşyamız varsa biz de varız gibi geliyor. Ama aslında ne kadar verirsek ve hatırlanırsak varız, ne kadar hayatımızı yaşarsak varız. Eşyalarımız biz fark etmeden bizi boğuyor ve hayatımızı yaşamamıza izin vermiyor, yaşayacak alan bırakmıyor ki. Artık ben nefes alabiliyorum ve fazla eşyaları fark edebiliyorum. Sadelik benim vazgeçilmezim oldu, yazarın da dediği gibi: “Bir odaya, eve veya mekâna girer girmez eksiklikleri değil de fazlalıkları görmeye başladığınız gün, sadelik artık sizin için de vazgeçilmez olmuş demektir.” (Başoğlu, Erim, s. 52) Kendime sordum, acaba evdeki bütün eşyaları kullanıyor muyuz diye. Eve dikkatlice baktım ve gözüme batan çok fazla eşya oldu. Mesela herkesin evinde olan bir detay; vitrinlerin kullanılmayan bardak, tabak, çatal vb. şeylerle dolu olması. Bunlar aslında çeyiz adı altında eve giren ve pahalı olduğu için kırılacak diye gündelik kullanılamayan ama dantellerin üzerinde insanlar görsün diye ve arada önemli misafirler geldiğinde masalara dizilen eşyalar. Hepsinin biraz az gösterişsizi zaten mutfakta kullanılıyor. Ne gereği var hem onlara fazla para vermenin, madem çok az kullanılacaksa? Ama güzel görünüyor, diyor bazıları. O zaman sadece onları kullan, hem fazladan vitrin de satın almış olmazsın. Boş yere salon veya oturma odasında mobilya fazlalığı olmaz. Bilmiyorum, duygudaşlık kurmaya da çalışıyorum, “Çeyiz bu, gelenektir.” diye ama olmuyor, anlayamıyorum. Bir de çeyiz sandıkları var tabii. Mesela neden sandıkta? Fazla bir alan kaplıyor. Bazıları içindekileri kullanıyor; battaniyeleri, örtüleri falan, bunlara çok da fazla bir lafım yok ama o danteller… Güzel göründüğünü düşünenler vardır elbette ama bence sadece görüntü kirliliği. Bir kere insanı geriyor. Koyuyorlar televizyonun üzerine, vitrinlerde o gösterişli çay takımlarının altına veya orta sehpalara; hemen kayıveriyor. İnsanda düzeltme isteği uyandırıyor. Düzelt, yine bozulsun; tekrar düzelt, yine… Usandırmaz mı? İnsan böyle böyle boğuluyor, biz eşyaları satın aldığımızı düşünürken onlar bizim hayatımızı satın alıyor. Ben artık kendimi kurtardığımı ve sadece kendi ruhumla, bedenimle yaşadığımı düşünüyorum. Benim varlığım gümüş bir tepsi ve üzerinde danteller, onun üzerinde de pahalı bir fincan takımı değil. İleride inşallah evim olursa sade yaşamak istiyorum ve şu an da yurttaki odamda sadece gerekli eşyalar ile yaşıyorum. Hayatımda sevdiklerim, ailem, arkadaşlarım olmalı; ben de hatıralarda olmalıyım. SADE ile karşılaştığım için çok şanslıyım. Sayesinde nefes alabiliyorum ve daha da almak istiyorum. Buse AKÇAY KAYNAKÇA Başoğlu, Begüm ve Ege Erim. SADE. İstanbul: Okuyan Us Yayınları, 2015. 2. Basım. Umudun ve Birlikteliğin Haykırışı Ünal Anıl SargınBir şeylere karşı direnmek, fikirlerini özgürce ifade etmek ve bunu yaparken bir dostluk atmosferi oluşturarak bir bütün olmak kadar asil ve kararlı bir eylem yoktur. Bu fotoğraf bunu tamamen gösterir nitelikte. Birbirlerine destek olmak için toplanmış, birbirleri için mücadele veren binlerce insan her gün burada buluştu, günlerce. Her biri aynı paydada birleşiyorlar. Birbirini ilk defa gören, daha önce hiç konuşmamış iki insanın bir bağ kurması imkânsıza yakınken, bir anda binlerce insanın bu güne kadarki öfkesini, sinirini ve hatta umutlarını birbirleriyle paylaşmasının ne denli zor bir şey olduğunu kestirebiliyoruz. Ancak aynı zamanda bunun imkânsız olmadığını da biliyoruz artık. Fikirler paylaşıldıkça güzelleşir, paylaşıldıkça anlam kazanmaya başlar. Fikirler ortaklaşır ve karşımıza sentezlenmiş sağlam temelleri olan yeni fikirler çıkar. Bahsettiğim gibi, bu hiç kolay olmayan bir sonuç ancak bununla birlikte, bir şekilde gelişmeye başladığında, böylesine bir dostluk ortamı oluşmaya başladığında hiçbir şeye değişilmez bir durum haline geliyor. Sımsıkı kenetlenmiş, sentezlenmiş, özgün düşünceler ortaya çıkıyor. İlk defa gördüğümüz binlerce yabancı ama bir o kadar çok sevdiğimiz dostlarımızla aynı şeyleri düşünmeye başlıyoruz böylesine bir anda. Kiminin gözlerinde öfke dolu bir çaresizlik var, kimi ise umutla bakıyor yarınlara. “Boyun eğme” yazan bir pankart görüyoruz. Çaresizlikten arındırılmış, kararlı ve bir o kadar umut dolu bir yazı bu. Karşılaşılan onca zulmün sonucunda, belki de herkes çok daha iyi anladı çözümün boyun eğmemek olması gerektiğini. Bunun farkına varanları görüyoruz bu fotoğrafta. Direnmenin, boyun eğmemenin kendi asilliğinin yanı sıra getirdiği bambaşka duyguları görüyoruz. “Boyun eğme” pankartının ne denli derin anlamlar barındırdığı daha da netleşiyor bu durumda. Çaresizlikler yok oluyor ve çarenin “biz” olduğunu kavrıyoruz. Birlikte doğruluğunu tartıştığımız bir yönetimi, bundan daha da öte dostlarımıza zulmedilişi gördüğümüz böyle bir sistemi değiştirmenin dayanağının yine “biz” olduğunu görüyoruz. Ellerini iki yana açmış, umut dolu, bizim içimizden biri var binanın çatısına ulaşmayı başaranlar arasında. Kararmaya yakın gökyüzünden selamlıyor gibi sanki bizi. Bunu görmek bize daha da umut veriyor. Kimisiyse düşüncelerle izliyor aşağıdaki kalabalığı. Sonsuzluğu izliyor onlar, ortak nokta ise hep aynı. Herkeste aynı umut, herkesin kafasında bundan sonraki aşamanın ne olacağı var. Bu kareyi görmek güven veriyor. Bir kez daha bir bütün olduğumuzu hatırlatıyor. Sentezlenmiş bu fikirlerin sonsuza dek değişmeyeceğini simgeliyor adeta. Aslında fotoğraftan öte, bu anı gözümde canlandırmaya çalıştığımda insanların haykırışlarını duyabiliyorum. “Boyun eğme” sözü kulaklarımda yankılanmaya başlıyor. Verilen mücadeleyi daha iyi anlamama yardımcı oluyor bu fotoğrafı canlandırmak. Hatta fotoğraf karesinde yer almayan, aşağıdaki kalabalığı dahi gözümün önüne getirebiliyorum. Birbirlerini hiç tanımayan ama bir o kadar da tanıyan binlerce insan birbirlerine sımsıkı sarılmışlar, kol kola yürüyorlar. Engelleri aşıyorlar, yardım ediyorlar birbirlerine. Her farklı fotoğrafın, her bir insanda uyandırdığı duygular farklıdır ancak bu kare bir istisna olmalı bana kalırsa. Birbirlerinin varlığının farkına varmış binlerce insan aynı amaçta birbirlerine sımsıkı kenetlendiyse ve bunu birbirleri için, hepimiz için korkusuzca yaptıysa eğer, bahsettiklerimin aksine bir düşünce bencillikten başka bir şey değildir. Sanıldığı kadar basit olmayan bu anın derinlemesine düşünülmesi, incelenmesi ve ortak noktanın ne olduğunun kavranmaya çalışılması gerekli bu durumda. Böylesine hassas ve derin bir konuda önyargıların bir kenara bırakılıp, bir bütün halinde bakılması gerekli. Ancak bu şekilde gerçek bir bütün olabiliriz ve bu fotoğrafın ne kadar değerli olduğunu, pankarttaki “Boyun eğme” yazısının taşıdığı anlamı, insanların bakışlarındaki duyguyu ve düşünceleri anlayabiliriz. BAĞDATLI 1 İrem Bağdatlı 21400416 TURK 101 SECTION 13 Başak Berna Cordan 26/10/2014 Assignment 3 Final ANILARIN KURTARICISI Hiç gerçek bir eşitliğin bulunduğu, farklı hiçbir şeyin olmadığı bir dünya düşündünüz mü? Geçmişine dair hiçbir anının olmadığı ya da her şeyin siyah beyaz olduğu… Sevgi, acı, korku gibi duyguları dile getiremeyeceğin bir toplum düşünün. Ben de işte böyle bir toplumun parçasıyım, benim adım Jonas. Size sadece adımı söyleyebildim çünkü bir soyadım yok, gerçi toplumda kimsenin soyadı yok. Bu toplumda yaşamak için yalan söylememek ya da belli bir saatten sonra sokağa çıkmamak gibi belli başlı kurallara uymak zorundasın. Ben ise okulumdan daha yeni mezun oldum ve bu yüzden mesleğime atanmam gerekiyor. Yanlış duymadınız, meslekleri bize yaşlılar seçiyordu ve en iyi arkadaşlarım Fiona ve Asher’dan ayrılacağım düşüncesinin beni kemirdiği yetmezmiş gibi bir de nereye atanacağım konusunda fikir yürütemiyordum. Sanki diğer insanlardan farklıydım, onların fark edemediği şeyleri fark edebiliyordum fakat farklı olmamam gerekiyordu çünkü bu da yasaktı. Meslek seçimi günü geldi çattı ve herkes Baş Yaşlının konuşması ve belli yaşlardaki insanlara yönelik yapılan seçimler için seremoniye gitti. Sıra bizim meslek seçimlerine geldiğinde herkesin tek tek numarası söylenmeye başladı. Tedirginliğim artıyor derken bir anda benim numaramı atladılar. Acaba bana meslek bulamadılar mı ya da bir yanlışlık mı olmuştu? Şaşkınlık içerisinde tüm bu sorular beynimi yıkarken bir de baktım sahnede tek ben kalmıştım ve herkes bana bakıyordu. Kötü bir habere kendimi hazırlamışken Baş Yaşlı bana seçilmiş kişi olduğumu söyledi. Dediğine göre tüm niteliklere sahipmişim ve bu yüzden anı toplayıcısı olacakmışım. Bunları söylerken sürecin acı dolu olacağının üstüne basmaktan da çekinmemişti. Herkes beni tebrik ediyordu fakat ben ne yapacağımı bile kavrayamamıştım. BAĞDATLI 2 Kadının söylediği her kelime beynimde tekrarlanıp duruyordu. Eve gider gitmez merakımı gidermek için görevimin kurallarını öğrenmeye çalıştım. 5 ana kural vardı ve en çok şaşırdığım ikisi görevdeki yaşananları kimseye anlatamamam ve yalan söylememin serbest olmasıydı. Eski anı toplayıcısıyla (yeni adıyla aktarıcı) ilk buluşma için bayağı sabırsızlandım. Kimsenin izni olmadığı kadar uzaklara gidecektim ve kimsenin öğrenemeyeceği şeyler öğrenecektim. Kitaplarla dolu bir eve girdim ve karşıma yaşlı bir adam çıktı. Değişik biriydi, özür dilediğimde sinirlendi ve bunun boş bir laf olduğunu söyledi. Sonra ise işin ilginç tarafı başladı ve bana anıları aktaracağını söyledi. Karşılıklı sandalyelere oturunca git gide ona yaklaşmamı rica etti. Yaklaştıkça tedirginliğim arttı ve bir anda kendimi başka yerde buldum. Daha önce görmediğim şeyler gördüm, kimsenin göremediği şeyler…. Kar yağıyordu, kızakla kayıyordum ve bir evde şarkı söyleyen insanlar vardı. Nasıl olmuştu bir türlü anlam veremedim. Eve döndüğümde ise ilk defa anneme yalan söylemek zorunda kaldım. İçimden gördüğüm şeyleri anlatmak geliyordu fakat şu saçma kurallar yüzünden sözcükler bir türlü ağzımdan çıkamıyordu. Bu günden itibaren bende bir şeylerin değiştiğini hissetmeye başladım. Babam, çocuk yetiştiricisiydi ve bir gün eve, ailelere verilemeyecek kadar güçsüz kalmış bir bebek getirdi. Çok sevimli bir bebekti ve babam ona bakmaya karar verdi. İsmini bile kendi koymuştu, Gabriel diye. Onunla aramda bir bağ oluşmaya başladı çünkü onun da benim gibi olduğunu hissedebiliyordum. Gün geçtikçe renkleri, başka canlıların varlığını ve daha bir sürü şey görmeye başladım. Öğrendiklerim görüntüyle de sınırlı kalmamıştı, aktarıcım bana müziğin de nasıl bir şey olduğunu göstermişti. Gördüğüm anılar beni daha güçlü ve mutlu biri yapıyordu fakat beraberinde sürekli kuralları çiğnemeye başlamıştım, çünkü öğrendiklerimin hepsi şu anki BAĞDATLI 3 yaşam şeklimize aykırıydı. Evde dans ediyordum, söylenmemesi gereken kelimeleri sarf ediyordum ya da Fiona’nın elini tutuyordum. Annem her seferinde bana kızıyordu fakat nedense yaptıklarımın hiçbiri bana hatalı gelmiyordu. Bana aktarılanları içimde tutmaktan sıkılmıştım ve birilerine anlatmam gerekiyordu fakat buna iznim yoktu. Bu yüzden çareyi akşamları Gabriel’e anılarımı aktararak buluyordum. Artık ilaçlarımı da almayı kestim ve duygularım geri gelmeye başladı. Sonunda benliğimi bulmaya başladım. O andan itibaren Fiona’yı düşünmeden duramıyordum ve hissettiğim duygunun da bir karşılığını bulamıyordum. Aile kavramını da sorgulamaya başlamıştım. Dikkat etmeye başladıkça sanki bana yabancıymış gibi geliyorlardı. Yanlışlıkla bir gün babama beni seviyor musun diye sordum fakat bir karşılık bile alamadım. Ne denli bir kavramın yokluğunda büyüyorduk, “sevgi”… Bu bağı bir tek aktarıcım ile ve daha sonra Fiona’nın ilaçları bırakması sayesinde de onunla yaşayabildim. Tüm güzel duyguları öğrendikten sonra sıra acıyı öğrenmeye gelmişti. O anı tadana kadar acının bu denli korkunç bir şey olduğunu çözememiştim ve bir anda kendimi savaşın içinde buldum. İnsanlar birbirlerini vahşice öldürüyorlardı ve kimse bunu engelleyemiyordu. Kendime geldiğimde hislerimi kontrol edemedim ve bir daha bu işi yapmak istemedim. Acı kavramı tüm güzel duyguları unutturmuştu o anda. Savaş, ölüm kavramlarını gerçekliği yüzünden geçirdiğim şoku da belli bir süre atlatamadım. Görevimi bile bırakmayı düşündüm fakat devam etmem için Fiona beni ikna etti. Onunla bir anlaşma yaptık. Ben görevime devam edecektim, o da ilaçlarını bırakıp benim gibi hissetmeye başlayacaktı. Gördüğüm acılar ve başka anılar arttıkça daha çok sorgulamaya başladım. Şu anki yaşam şeklimiz çok anlamsız gelmeye başladı. Hissedemiyorsan hiçbir şeyin anlamı yok ki! BAĞDATLI 4 Belli bir süre daha dayanabildim fakat Gabriel’i yeterince güçlü ve ağır olamadığı için öldürmeye karar verdiklerinde sabrım taştı. Hem de onu babam öldürecekti fakat ölümden bile haberleri yoktu onların. Ben de herkese anılarını geri vermek için sınırı aşmaya karar verdim. Sonucu ne olursa olsun bu gece yapacaktım yoksa Gabriel ölecekti! Maalesef işler o kadar da kolay değildi, ne de olsa herkes beni arıyordu. Artık bir suçlu ilan edilmiştim. Gabriel’i alıp kaçarken bana yardım edenler yakalandığı için daha çabuk olmalıydım. Onların hayatlarını tehlikeye atmıştım. Peşimdeki onca insana rağmen bu anıların bana verdiği güçle onlardan kurtulabildim ve sonunda herkesin geçmişini geri getirebildim. Dünyada kayıplar, savaşlar ve daha birçok kötülüklerden dolayı insanlar acı çekmiştir. Bu acılardan dolayı duygulardan arınmak bazılarına mantıklı gelse de sevgi, umut, aile gibi kavramların verdiği his tüm bu acıların kat ve kat üstündedir. Kısacası duygular ve ya hislerin olmadığı bir dünyada yaşamanın da anlamı yoktur. Ben de toplumuma tüm bunları kazandırdığım için çok mutlu hissediyorum. Anılar geri geldiğinde orda olmak çok isterdim fakat herkesin güvende olduğunu biliyorum ve artık hayat benim için bir anlam kazandı. İpek Çelik 9 Mar 2016 Anadolu Feneri Güzel İstanbul… Adına şarkılar, şiirler yazdığımız güzel İstanbul her daim bir yönüyle yazdıklarımıza konu olur, bize ilham verir. En azından İstanbul’a ait tek bir karenin altına yazılacak onlarca cümle bulabiliriz çünkü her baktığımızda İstanbul bize başka bir yüzünü gösterir. Elbette bu durum herkesin hoşuna gitmez öyle ki kimine göre İstanbul aldatır hepimizi. Gerçek yüzü bambaşkadır oysaki. Bahsettiğim gibi yazılan her yazı İstanbul’a başka bir perspektiften bakılarak kaleme alınan yazılardır öyle ki aynı manzara kimi için mutluluk sebebiyken kimine de hüzünleri hatırlatır. Bendeki İstanbul sevgisi de bu kitabı okumamdaki tek nedendi aslında. Daha önce gezip dolaştığım İstanbul acaba Gündüz Vassaf için ne ifade ediyordu? Kitabın adı Boğaziçi’nde Balık. Kitabı henüz okumamış olanlar varsa benim kişisel deneyimim ile yapabileceğim ilk yorum bu kitabın alışılmışın dışında olduğu olabilir. Kitaba ilk göz attığımız anda az çok tahmin yürütebiliyoruz neler anlatacağıyla ilgili ancak okumaya başladığımız anda kitabın bambaşka üslubunu anlayabiliyorsunuz. Başta sıradan bir öykünün getirdiklerini bulamayan ben kitabın tarzını anlayabilmek için bir hayli uğraştım. Devamlı kullanılan görseller ile desteklenen İstanbul anlatımı bu sayede ilgi çekici bir hal almış. Tarihten, günlük hayattan ve mitolojiden beslenen Vassaf, okurlarını daha önce alışık olmadığımız bir yolculuğa davet ediyor. Klasik İstanbul ile ilgili yazılmış kitapların dışında anlatımıyla ve hatta kitabın tasarımıyla bile Gündüz Vassaf okurlarına oldukça farklı bir yol açmış. Başta dikkatli yaklaştığım bu kitap için klasik bir öykü olmadığından bahsetmiştim fakat bildiğimiz hikaye kalıplarını kırmış olması nedeniyle basit nesneler, canlılar ya da mekânlar bizim gördüğümüzün ötesinde anlamlanıyor. Kitabın bölümlerinden birinde balık burcu nedir adlı soruyla karşılaşıyoruz. Başta aklımıza gelen ilk cevap doğru değil fakat burada biraz durup düşünürsek aklımıza sorular gelebilir. Balıklar ile ilgili tarihi ne bulabiliriz? Bu soruları arama motorlarına yazdığımızda karşımıza çıkan bilgiler âdeta belgesellerden kopup gelmiş gibi olacaktır ancak bu kitapta balık burcundan açılan konu Kanuni Sultan Süleyman’a kadar uzanmış ve şaşırtıcı bilgilerle dolu bir yazıydı. Yazıda bu kadar ilginç bağlantılarla farklı konulara aynı anda ulaşabilmek kitabı okuma zevkinizi arttırıyor. TURK 102 $1Kitabı okurken ilginç bulduğum birçok konuya değinilmişti ancak aklımda kalan parçalardan biri palamutlar ile ilgili olan parçaydı. Byzantium’un sembolünü üzerinde taşıyan sikkelerde palamut resminin olduğu aynı zamanda bayrağımızın ay ve yıldızının daha önce Byzantium sikkelerinde yer aldığı gibi pek çok ilginç bilgiyle karşılaşmayı beklemiyordum. Ay ve yıldız benim için ay tanrıçası Hekate’den ziyade Türk tarihini anımsatıyordu. Bahsettiğim bölümde bir miktar öz eleştiri seziyorum şöyle ki Türklerin günümüz dünyasına ayak uydurmak için uğraştıklarında bahsediliyor. Pek çok şehrin önemli bir yapıtı hemen hemen vardır. Şehrin adını duyduğumuzda aklımıza o yapıt gelir ancak İstanbul için bundan söz etmek mümkün müdür? Gözlerimi kapatıp İstanbul dediğimde aklıma ilk ne geliyor önce buna bakmalıyım. İstanbul belki de tek bir yapıtla ya da meydanla sınırlandırılamayacak kadar zengin olduğundan bu soruya tek bir yanıt vermek oldukça zor olacaktır. Ancak bu kitabı okumadan önce az önce yazdığım gibi yukarıdaki sorunun birden fazla cevabı olduğunu düşünüyordum ama kitabı okumam ile birlikte bakış açım yavaş yavaş değişti. Kitapta İstanbul’un simgesi olarak palamutları gören Gündüz Vassaf’a aslında katıldığım pek söylenemez. Öyleki elbette her güzellik İstanbul’u yansıtacak diye bir kural olmadığından bir seçim yapmak mecburiyetinde olduğumu kitabı okumam ile birlikte kabul ettim. Kabul etmem ile birlikte belki de yazarın istediği oldu. Bu kitabı okumaya başlarken İstanbul’da en güzeli seçemeyen ben şimdi tek bir seçenek olması gerektiğine inanarak kendimi bir seçim yapmaya zorluyorum. Cümlelerimi bu alıntıyla bitirmek istiyorum: “Aklımızın ucundan geçmez körü körüne inandıklarımızı şöyle bir güzel sorgulamak”(Vassaf 96) Gündüz Vassaf bizi gerçek bir sorgulamanın içine bu cümleyle birlikte aslında bırakmış oldu. Kitaptaki gibi anadolu fenerinden bakan ben şimdi bir seçim yapmak zorunda kalıyorum. VASSAF, GÜNDÜZ. BOĞAZIÇI’NDE BALIK. İSTANBUL: YAPI KREDI YAYINLARI, 2015TURK 102 $2Canavarlarla Savaşmak İnsanlık, en azından şimdilik, kendi kaderinin efendisi gibi görünmekte. İçerisinde bulunduğumuz mücadeleler çoğunlukla kendi türümüzün bireyleri arasında, kurduğumuz yapılanmalar arasında geçmekte. Sınıf çatışmaları, otorite için yapılan mücadeleler, doğal kaynaklar veya stratejik bölgeler için yapılan savaşlar... Var olan adaletsizlikler de aynı şekilde, kapitalizm, emperyalizm gibi insan ürünü yapılanmalardan ve faaliyetlerden kaynaklanmakta. İnsanlıktan çok daha gelişmiş, son derece bilge bir ‘Dış Güç’, belki adaletsizliklerden ve şiddetten rahatsız oldukları için, belki de bizim kavrayamayacağımız sebeplerden dolayı bütün bunlara bir son verme amacı ile, var olan otoritelere son vermek için Dünya'ya tehditvari bir mesaj gönderseydi neler yaşanırdı? Şüphesiz, insanlık bu duruma yekpare bir tepki vermezdi. Devletler, global şirketler gibi yok olma tehlikesi ile karşı karşıya kalan bütün yapılanmalar muhtemelen otoritelerinin bir anda ellerinden alınmasına sıcak bakmazdı, belki karşı koymaya çalışırlardı. Ama bu yapılanmalar emirlerindeki sıradan insanlar olmadan hiçbir şey ifade etmez. Bir şekilde bu insanları ikna etmeleri, daha doğrusu, vaatleri ve teklifleri aslında yalanlar ve manipülasyondan ibaret olacağı için, beyinlerini yıkamaları gerekirdi. Otoritelerin elinde din, milli aidiyetler, basit yalanlar ve korku gibi araçlar olduğu için pek çok insan elbette bu manipülasyon dalgasına karşı koyamazdı. Otoriteleri tehlikeye giren güç sahipleri saldırganlaşır, totaliteryenleşir ve düşmanları ile kendileri arasında duvarlar örerlerdi. Anavatanlar birer kale olurdu, yekpare ve dağılmaz. Adaletsizliğe ve maddi çıkar için yapılan savaşlara son verme amacını taşıyan Dış Güç’ün yandaşları da boş durmazdı elbette. Barış ve eşitlik mesajları pek çok insan kesiminde karşılık bulurdu şüphesiz. Sömürüldüklerinin ve baskı altında olduklarının farkında olan bireyler Dış Güç’ün çağrısını bir işaret olarak görür ve küresel bir mücadeleye girişirdi. Bütün savaşlara son verecek olan bir savaş. Bu sefer gerçekten öyle olurdu belki de. Ama tabi ki organizasyon ve hareket birliği olmadan hiçbir mücadele başarıya ulaşamaz. Karşı karşıya oldukları totaliter güçlerin aksine, onlar demokratik bir şekilde yürütülen, hiçbir zaman tek bir kişiye veya kuruma ciddi oranda otorite bahşedilmeyen, her sorumlunun toplumun genelinin onayına tabi tutulduğu adil bir sistem oluştururlardı. İki denk güç arasında yaşanacak olan Son Mücadele bu şekilde başlardı. Ama bu savaş bizim bildiğimiz, kısa, güçlü tarafın zayıf tarafı mağlup edip isteklerini yerine getirdiği bir mücadele olmazdı. Çünkü bu mücadele kısa süreli çıkarlara veya basit maddi değişimlere dayalı değil. Taviz veya uzlaşma mümkün değil, iki taraf da bir araya gelemeyecek kadar yabancı diğerine. Hayat görüşleri ve ideolojileri uzlaşamayacak kadar uzak. Yer yer soğuyacak, yer yer sıcak çatışma halini alacak, hem savaş alanlarında hem de laboratuarlarda sürdürülecek, belki de uzaya taşınacak ve nesiller boyu sürecek olan bir mücadele. Bir taraf haklılığından şüphe etmeye başlayana kadar son bulmayacak bir savaş. Ancak zaman her şey üzerinde izini bırakır. Ne kadar kararlı ve inatçı olursa olsun, her insanın bakış açısı değişir, her fikir dönüşür ve sonunda tanınmayacak bir hal alır. Başlangıç noktası ne kadar haklı ve masum olursa olsun, bu herkes ve her şey için kaçınılmaz. Savaş ve mücadele ile yoğrulan nesiller bundan başka bir şey bilmez ve mücadelenin sebebi önemini yitirir. Tek gerçek mücadeledir, sonucu önemsiz. Aynı mücadele ile yoğrulan taraflar farklılıklarını yitirir. Dış Güç’ün çağrısına kulak verenler onu uzak, çarpıtılmış bir hatıradan ibaret görürler. Uzun süre canavarlarla savaşanlar canavarlara benzer sonunda. Taylanumut Doğan 21702360 Arda Sönmez Üniversitedeki Dersler Nasıl Olmalıdır? “Ali topu tut”. Henüz eğitim hayatımızın başındayken bu ve buna benzer cümlelerle başladık bu yolculuğa. Yıllar boyunca birbirine bağlantılı derslerle ilerledik. Sınıf atladıkça aynı konuları başka konu başlıkları altında incelemeye başladık. Öyle ki altıncı sınıfta vücudumuzdaki sistemler konusunu işlerken de geleceğe yatırım yaptık. Ortaokul hayatımız boyunca ve sonrasında lise hayatımız boyunca vücudumuzdaki sistemleri işlemek zorunda bırakıldık. Evet, belki düzey olarak daha detaylı bir şekilde işledik veya daha kapsamlı öğrendik. Peki, kendimizi geliştirebildik mi? Bu sorunun cevabı maalesef hayır. Aynı konuları tekrar tekrar işlemekten belki sıkıldık ama buna mecburduk. Çünkü sınav sistemimiz bize bunu gerektiriyordu. Asla yaratıcı olmamıza izin yoktu. Sınavı geride bıraktık artık üniversiteye geldik. Mantık olarak üniversitede hayatımız boyunca yapmak istediğimiz mesleği veya bölümü seçerek gelmiş olmalıydık. Öyle de oldu. Ancak hayalini kurduğumuz derslere odaklanamadık veya yoğunlaşamadık. Nedeni oldukça basit. Her ne kadar ısrarla bölüm seçmiş bir şekilde üniversiteye gelmiş olsak bile bu yaşta hala ilgimiz ve alanımız dışı olan dersleri almaya zorlanıyoruz. Sayısal öğrencisi sözel dersleri almaya zorlanıyor, sözel öğrencisi sayısal dersler almaya zorlanıyor;
amaç para kazanmak olunca aslında bu hayat yaşanmıyor demek oluyor bence. Birer programlanmış robot gibi yaşam süremiz harcanıyor sadece. Bu yüzden paranın hayatımızı üzerine kurduğumuz bir amaç değil de hayatımızı güzel geçirebilmemizi sağlayacak bir araç olarak görülmesi gerektiğini düşünüyorum. Bana sorarsanız ekonomi hayatımız için ister politik açıdan ister hayat standartları açısından çok gerekli bir kavram fakat bunun yanında bahsettiğim tehlikeleri de barındırıyor. Bu tehlikeleri ortadan kaldırmak için de Philip Roscoe harcamaların olmadığı daha cömert ve bolluk içinde bir hayat olabileceğini savunuyor. Fakat ben şu zamandan sonra özellikle parasal içerikli kişisel çıkarların önüne geçebilecek bir insani erdem olabileceğine inanmıyorum. O yüzden bana göre yapılabilecek en doğru davranış ekonomiyi dünyayı kontrol eden bir kavram olarak görmemek. Elbette herkes fazla para kazanmayı kendine hedef olarak koyabilir ama unutulmamalıdır ki hayatta aile veya arkadaşlık gibi üzerinde durulabilecek çok daha farklı kavramlar da var. Kaynakça Philip Roscoe - Harcıyorum Öyleyse Varım Resim - http://www.gundemdehaber.com/ekonomi-haberleri-dolarda-yeni-donem.html BİR ŞANS DAHAhttps://i.ytimg.com/vi/k6aO4IxhMKA/maxresdefault.jpg Şu ana kadar verdiğiniz kararların hepsinden memnun olmanız mümkün mü sizce? Şimdi olsa yine öyle yapardım diyebilir misiniz tümü için? Bana pek mümkün görünmüyor bu. Çünkü şimdiki aklımla verdiğim karar tüm hayatımı etkileyecek ve sadece tek bir şansım var elimde. Öyle oyunlardaki gibi 10 hakkım yok. Sadece tek, değerli bir hak. Seçimimi yaptıktan 1 saniye sonra bile geri dönüşüm olmayacak artık. Belki yepyeni bir dünyaya adımlarımı atıyor olacağım, belki de uçurumdan düşecek, tüm adımlarım silinecek topraktan. Ortada sadece bir belirsizlik var. Gerisi boş. Yalnızca gözümün önündeki kapıları görebiliyorum, ardındaki nice bilinmezliğe giden yollar hakkında en ufak bir fikrim yok. Tek yapabileceğim bir tanesinin kolunu yavaşça çevirmek. Duyduğum kapı gıcırtısının ardından geri adım atmak yok. Geriye bakmak yalnızca yolumu şaşırmama neden olacaktır artık. Düşünüyorum da, ben verdiğim kararların hepsinden memnun değilim. Zaten öyle bir şeyi söylemem çok zor olurdu. Mesela eskiden çok huysuz ve yaramaz bir çocuktum. Tek yaptığım bağırmak, anneme, abime zorluk çıkartmaktı. Şimdi bundan öyle pişmanım ki… Ama küçük şeylerden ibaret tabii. Bir de şu gerçek var: Bu yoldan gitmeyi değil de, ötekini seçmiş olsaydık ne olacaktı? Cevap kesin: Bilmiyoruz. Ve bilmeyeceğiz. O yüzden “keşke” demek pek de mantıklı değil benim açımdan. Bence geçmişle ilgili kararlarımızdan yakınıp durmak yerine yolumuza, şu anımıza bakmalıyız. Hayır, geleceğe değil. Zaten şu anki yaptıklarımız, geleceğe giden yolumuzu inşa ediyor, yavaş yavaş. Bizi tek ilgilendiren, şu an elimizden kayan zaman. Zaten birçok şeyin değerini onu yitirdikten sonra anlarız değil mi? İçimizi sürekli kemiren bir cümle bu. Sinsi ve şüphe çekmeyen. İçten içe bize kendimizi sorgulatan, görünmez bir düşman gibi. “ Ya öyle yapmasaydım? Ya şunu söylemeseydim? Ya ona böyle davranmasaydım? “ Böyle devam ediyor işte. Ve bundan kurtuluş yok. Kaynağı; insanın bitmek bilmeyen merakı. Merak, insanın dünyaya pek çok buluş ve bilgi kazandırmasını sağlamıştır. Bunun yanı sıra birçok yıkım ve kötülüğe de neden olmuştur. Belki karşılaştırırsak iyi yönü ağır basar. Ama o da bir gridir sonuçta, hayattaki diğer şeyler gibi. Diğer tarafını görmezden gelemeyiz. İşte Life is Strange oyunu bizlerin eline öyle bir güç ​ ​veriyor ki, kararlarımızın ötesini görüyoruz. İşte tam da ihtiyacımız olan şey! Bu arada oyun diyorum ama; o sadece çocukları oyalamak için olan uyduruk oyunlardan sanmayın. Hani vardır ya büyüklerin çocuklarıyla ilgilenmek istemediğinde ellerine verdikleri kurtarıcıları, onlardan değil. Tersine, neredeyse gerçek olabilecek nitelikte bir hikayeden ve oyuna başladığınız saniyeden itibaren sizi elinizden tutup kendi gerçekliklerine çeken karakterlerden ibaret. Adeta oyunun içine girip, onlarla beraber hissediyorsunuz tüm duyguları, tüm korkuları. Ve elinizdeki güç ise, zamanı geri almak. En ufak bir hatada geri dönüp yeni bir seçim yapmak. Bence harika bir yetenek olurdu bu. Bize tüm imkanları sağlayabilirdi. Çünkü artık “zaman” kavramının bir önemi yok. Her an geri sarabiliriz. İade edilebilen eşyalar gibi, kullan kullan geri ver. Birilerinden bir şeyler öğrendikten sonra, bunu geri alıp sanki biliyormuş gibi davranabiliriz. Biraz haksızlık olurdu tabii. Başkalarının gözünde önceden her şeyi tahmin edebilirdik çünkü. Sınavlardaki tüm yanıtları, herkesin zayıf yönünü, sevdiği sevmediği her şeyi bilebilirdik, onların ruhu bile duymazken. Böylelikle tüm hatalarımızı da düzeltebilirdik. Düzeltmek, ama bu seçimin neyi değiştirdiğini bilmeden. Çünkü her kararımızın bir yaptırımı olacaktır. Belki biz hissetmeyiz ama ufacık da olsa bir kelebek etkisi yaratacaktır birilerinde. Kimi zaman bilmeden daha büyük felaketlere yol açabiliriz, ölüm kalım meseleleri ortaya çıkabilir, zor kararlar arasında kalabiliriz. Ama bunu seçme hakkımız yok. Çünkü kimleri ve neyi etkileyeceğimizi bilmiyoruz. Ve kararı verecek olan sadece biziz. . Sonuç olarak böyle bir imkan olsaydı eğer; omzumuza epey bir ağırlık yüklenirdi. Eşsiz bir güce sahibiz, ama yargılamak bize mi düşer? Kimin iyi kimin kötü sonla karşılaşacağını seçmek…Her şeyi yoluna koymaya çalışmak. Hayatın akışını bozuyoruz her hamlemizde. Var olan denge yavaş yavaş kayboluyor. Akışı bir kere bozunca, bir yapboz misali dökülmeye başlıyor tüm parçalar. Çünkü her şey birbirine görünmez bir bağ ile bağlı. İstediğimizi aradan çekemeyiz. Oyunda da bunu pek çok kez yaşıyoruz. İlk gün arkadaşımız olan Chloe’yi ölümden kurtararak akışın değişimine neden olmuştuk. Bu yüzden tekrar tekrar onu kaybediyoruz gözlerimizin önünde. Onu kurtarmaya ne kadar çok çalışırsak, o kadar bozuluyor denge. Sonunda kocaman bir felakete neden olacak bu, kurtuluşun bedeli ise belli. Ondan vazgeçmek. Hiçbir şey yapmadan, devam etmek. Hayatın akışına karışmamak. Ve seçimlerimizi yaparken dikkatli olmak. Çünkü başka bir şans daha yok… Seren Sonlu Furkan YILDIZ 21300856 TURK 102-3 Ali Turan GÖRGÜ Beşinci Yazı – Final ÖLÜM GERÇEĞİ Ölmek, bütün canlıların (ve tabii ki insanların) ortak özelliklerinden biri. Yani bir bakıma “her canlı ölümü tadacaktır” ya da kitapta geçen şekliyle “Her insan er ya da geç idama mahkumdur” diyebiliriz. Peki kaçınılmaz bir gerçek olan ölümü, daha önceden ve ne şekilde olacağını bilmek ölüme bakış açımızı değiştirir mi veya bu süreci daha kolay bir hale getirebilir mi? İşte Victor Hugo da -döneminin yazarlarının işlediği konulardan farklı olarak- Bir İdam Mahkumunun Son Günü eserinde bu ve benzeri konuları işliyor. Ölümden kaçılamayacağı bir gerçek olmasına ve tarih boyunca istisnasız tüm insanların bu gerçekle yüzleşmesine rağmen ölümden bu kadar korkulmasının hatta muhabbetinden dahi uzak durulmasının en önemli sebebi insanın ne ile karşılaşacağını bilmemesidir. İnsanlar bilgiye deneyerek ya da daha önceden denenmiş kaynaklar aracığıyla ulaşılır. Fakat mevzu ölüm olunca bilgiye giden bu iki yol da tıkanıyor. Yani ölüm anında ve sonrasında neler yaşacağımıza dair yeterli bir bilgimiz yok. Kısacası insanın ölüme karşı bu tutumunun arkasında yatan şey bilmediğimiz şeylerden korktuğumuz gerçeğidir. İdam mahkumlarının ölümle ilişkilerini diğer insanlardan farklı yapan nokta öleceği vakti bilerek yaşamak zorunda olmalarıdır. Belki de bu bilgi idam cezasından daha ağır bir cezalandırma yöntemi olabilir. Bir İdam Mahkumunun Son Günü eserindeki baş kahramanızın da dediği gibi ölüm anının ne zaman geleceğini bilmemek insanoğlu için büyük bir nimet. Çünkü hayat yolculuğunun son durağına kalan mesafemizi bilmek hayatımızı, hayat tempomuzu ve daha birçok şeyi etkileyebilir. Bunu bir benzetmeyle açıklamak gerekirse, ölüm anını bilerek yaşamak ile bilmeden yaşamak tıpkı siyasilerin seçim süreçlerindeki davranışları ile normal zamanlardaki davranışları gibi çok farklılıklar gösterir. Şöyle ki seçim sonucunda belli bir süre zarfı için yetki sahibi olan siyasi kişiler rahat bir şekilde hatta kimi zamanlar keyfi şekilde davranabilir. Çünkü ‘son’ uzaktadır. Fakat seçimlere aylar kala davranışları değişmeye başlar, halkı yani ‘irade’yi rahatsız edici davranışlardan kaçınmaya çalışırlar. Çünkü seçimi kaybetmek bir bakıma onlar için ölümdür ve bu sebepten öleceğimiz vakti bilerek yaşamak sürekli bir endişeye sebep verir. Biraz da idam kararından bahsedecek olursak, idam kararının uygulanması ya da uygulanmaması neredeyse her dönem tartışılan bir mevzu olmuştur ve günümüzde dahi bu yaptırım türünü uygulayan devletler mevcuttur. İdam cezası olmayan ülkelerde de dönem dönem bu mevzu gündeme gelir. Bence idam cezası -kimi durumlarda gerekliymiş gibi gözükse de- hiçbir şekilde uygulanmamalıdır. İdam cezasının caydırıcılığı bir realite olsa da idam kararının uygulanması en zor cezalandırma yöntemi olduğu gerçeğini değiştirmez. Çünkü idam kararı hatayı affetmez; giyotinin bedenden kopardığı baş hiçbir şekilde bir daha bedenin bir parçası olamaz, alınmış bir can hiçbir şekilde tekrar yerine konulamaz. Kitaptaki karakterimizin kendisi hakkında çıkan idam kararına sert bir şekilde karşı çıkmamasına rağmen inanıyorum ki bu kitabı okuyan bir idam savunucusu bile kitapta anlatılanlardan ve karakterimizin iç dünyasındaki fırtınalardan etkilenir ve bu konudaki görüşlerini bir daha göz önünden geçirme ihtiyacı hisseder. Kitapta dikkatimi çeken diğer bir nokta ise Victor Hugo’nun bu eserde ileri zamanlarda yazacağı kitaplarla ilgili yaptığı göndermeler ve verdiği ipuçlarıydı: sık sık Notre Dame Kilisesi’nden bahsetmesi, kürek mahkumlarının üzerinde özellikle durması ve Sefiller romanındaki karakteri Jean Valjean'ın kafasında şekillenmekte olduğunu gösteren ekmek çalan idam mahkumu gibi. Ayrıca Victor Hugo’nun yirmi yedi yaşındayken böyle bir roman kaleme almış olması da gerçekten şaşırtıcı özellikle de dönemindeki romancıların işledikleri konularla mukayese edecek olursak. Özetle, Victor Hugo’nun bir idam mahkumunun gözünden idam sürecini ve o psikolojiyi anlattığı ve satır aralarında işlediği hayata dair ayrıntılar ile Bir İdam Mahkumun Son Günü romanı gerek üslubuyla gerek içerisinde anlattıklarıyla gerçekten etkileyici bir eser. Hacimce çok büyük olmasına rağmen çok şeyler anlatan bir kitap. Son olarak bir de uyarıda bulunmak istiyorum: eseri okurken daralabilir, bunalabilir ve nefes darlığı çekebilirsiniz. KAYNAKÇA Hugo, Victor. İdam Mahkumunun Son Günü. İstanbul: Antik Dünya Klasikleri, 2010. Duru Değimli 21704032 Gözlük Sevdası Ben şimdi size gözlük ne için kullanılır diye sorsam, tahmin ediyorum ki ya bozuk olan gözü tamamıyla olmasa bile işimizi görecek kadar düzeltmek ve daha iyi görebilmek için dersiniz ya da güneşten -bisiklet ve motor gibi araçlarda rüzgâr ve böceklerden veya iş yaparken başımıza, daha doğrusu gözümüze geleceklerden- korunmak için dersiniz. Bu kadar net, bu kadar görülebilir değilmiş gibi geliyor bana. Belki de bu kadar basit olmamalıymış diye düşünüyorum. Benim için de iki tür gözlük var; ancak sizin bildiğiniz gözlüklerden değil benim gözlüklerim. Birincisi, bozuk olan şeyi bir nebze de olsa düzeltebilmek için kullanılan, ikincisi ise dış dünyadan korunmak, belki ardına saklanmak ve dışarıdan görülmemek için; gözlüğün dışındaki dünyayla aramıza bir kat daha eklemek için kullanılan gözlük. The Gold Rimmed Glasses Alınan Tarih: 22.02.18. http://cineplex.media.baselineresearch.com/images/302987/302987_full.jpg Yazdıklarımı okuyunca bana “Basit değil deyip süslü cümleler kurdun, sonra geldin bize yine aynı şeyleri anlattın. Bu nasıl iş?” diyenler olacaktır. Haklısınız, ilk görüşte ben de öyle diyebilirdim; gözlüklerimi takmamış olsaydım. Benim ilk gözlüğüm sizin bildiğiniz numaralı gözlüklerden değil, görüşünüzü düzeltmiyor o. Aslında, tam da burada çok yanılıyorum. Çünkü tam olarak bunu yapıyor bu gözlük. Görüşünüzü düzeltiyor. Benim pembe gözlüklerim takıldığında, hayata onlarla baktığınızda gördüklerinizi düzeltiyor. Sessiz filmlerdeki sesleri duyuyor; siyah beyaz filmlerdeki renkleri görüyorsunuz. Daha güzel görüyorsunuz yani her şeyi. Bulutlar bulut olmaktan çıkıp birer pamuk şekere dönüşüyor. Siz de hayatın tadını alıyorsunuz. İnsanlara baktığınızda iyilik görüyor; kuşlara baktığınızda cıvıltılar duyuyorsunuz. Hayata bakışınız, hayatı görüşünüz düzeliyor yani. İkinci gözlüğüm ise sandığınız gibi güneş gözlüğü değil. Rüzgâr ya da böcek gözlüğü hiç değil! Bu gözlük yeri geliyor düşmanlarınızın gerçekte kim olduğunuzu öğrenip size ve sevdiklerinize zarar vermelerini engelliyor, gizli kimliğinizi korumanıza yardımcı oluyor. Yeri geliyor bir kalkan görevi görerek gözünüzün, gönlünüzün -bilirsiniz gözlere kalbin aynası da derler- görülmesini engelliyor. Şaka bir yana, sözünü ettiğim bu ikinci gözlük dışarıyla bağlantınızı sınırlayarak bir nebze de olsa başkalarının görmesini istemediğiniz şeylerin gözlerinizden, gözyaşlarınızdan sızmasını engelliyor. Sizi güneşin ışığından değil de insanlığın karanlığından koruyor yani bu gözlük. Aslında benim niyetim bu sakladıklarımızdan ya da saklamak istediklerimizden söz etmekti başta ama gözlüklere dalıp gittim. İşte bendeki bu gözlük sevdasının fitilini ateşleyen Altın Gözlük’te Bassani “Doktor Jekyll filmindeki Fredric March gibi, Doktor Fadigati’nin de iki farklı yaşamı vardı. Kimin yoktu ki?” diye sormuş. Elbet hepimizin var sakladığı ya da elinde olsa saklayacağı bir şeyler. Ben neden diye sormadan edemiyorum yine de. Bir insanın içinde ne kötülük olabilir de bunu gizli bir hayatla yaşamayı, herkesten saklamayı seçer? Acaba bu saklama ve saklanma isteği içindeki kötülükten değil de dışındaki kötülükten mi kaynaklanır insanın? Beni yargılamasın, yanlış anlamasın düşüncesiyle midir bu uzaklaşmalar? Zayıflıklarımı görüp bana zarar vermesin düşüncesinden midir bu korku, bu kaçış ve bu saklanma? Neden diye sormadan edemiyorum işte. Kötü olan hangimiz? Kimi kimden koruyoruz; kendimizi mi dışarıdan yoksa dışarıyı mı kendimizden? Peki ya kaçtığımız şey… Kaçtığımız şey gerçekten dışarıda mı? Yoksa temelde tek isteğimiz kendimizi susturmak olduğu halde atığımız sessiz çığlıklardan mı kurtulmak istiyoruz? Dediğim gibi, sormadan edemiyorum işte. Ama sizin de bildiğiniz gibi bu sorular öyle kolay yanıtlanacak sorular değil. Ne de olsa insanın en büyük korkularından biriyle yüzleşmesi, kendini dinlemesi gerekiyor bunları yanıtlayabilmek için. Ne yazık ki bu soruların yanıtları bende de yok. Belki de ben de korkuyorum kendimden. Belki de şimdi bu yüzden kaçıyorum kendimden. Sebebim ne olursa olsun ben de gidiyorum. Gözlüklerimi de takıyorum ve gidiyorum. Kaynakça Bassani, Giorgio. Altın Gözlük. Çev. Yelda Gürlek. İstanbul: Yapı Kredi Yayınları, 2016. The Gold Rimmed Glasses. Alınan Tarih: 22.02.18. http://cineplex.media.baselineresearch.com/images/302987/302987_full.jpg Merve Gül KAYA YARIM KALMAK İnsan fıtratı gereği sevmeye sevilmeye meyilli, belki de evrendeki bu duygulara en fazla aç olan varlıktır. Hayatı boyunca duygu ve düşüncelerini paylaşabileceği, kendini onda bulabileceği, hislerine tercüman olabilen biri insanın en önemli duygusal ihtiyaçlarından biridir. İnsan o kendisini tamamlayan bu insanı bulduğunda fark eder ki artık bir bütün olmuşlardır, tek bir ruha sahip iki beden gibi ama bazen bu ruhun yarım kalabileceği hiç tahmin edilmeyen ama hayatın size öğrettiği acı tecrübelerden biri olabilir. “İnsan kaybetmeden bilemez değerini” bu cümle her ne kadar herkes tarafından bilinip duyulunca anlamlı bir iç çekiş ve ardından “ne kadar da doğru” iç sesiyle onaylamaya yönlendirse de insanları; bu söylenegelen kalıbı hayatlarında acı bir şekilde tecrübe etmiş olan insanlar, bu cümle zikredildiğinde yüreklerindeki o zamanı durduran, bir süre boyunca sadece bir noktaya odaklandıran ince sızı geçene kadar öylece beklerler; konuyla ilgili ahkam kesmeden, içinden geçenleri belli etmemeye çalışarak ve kimse bir şey sormasın diye dua ederek. Halbuki bir zamanlar onlar da bilmezdi bu ince ama kuvvetli sızıyı. Nereden akıllarına gelirdi ki yaşamlarının yapıtaşı olmuş, neredeyse onsuz anısının olmadığı birinin artık onunla aynı havayı soluyamayacağı. Bu ihtimal o kadar uzak gelirdi ki; canlarından çok sevdiğinin onu ne kadar çok sevdiğini ifade etmeye gerek duymazlardı bazen ya da incir çekirdeğini doldurmayan meseleler için tartışma çıkarıp kalbini kırabilirlerdi bazı zamanlar; ama bilseler, bir sabah kalktıklarında yatağının boş olacağını, her zaman kullandığı kupadan artık sıcak kahve kokusunun bir daha duyulmayacağını bir bilselerdi, onunla olan her saniyenin değerini başka hiçbir şeye değişirler miydi hiç. ‘Not: Seni Seviyorum’ filminde Holly ve Gerard’ın küçük tartışmaları nedeniyle birbirine duydukları sevgiyi göz ardı etmeleri ve Gerard gittikten sonra Holly’nin yürürken bir çiftin önemsiz tartışmalarına kulak misafiri olması sonucu o derin bakışı ve biz o an hissedemesek de içindeki iç sızısı bunu somutlar nitelikte. Küçüklüğümden beri ‘zaman’ kavramının kapsayıcılığı, hayatlarımıza belli bir yön ve düzen vermesi ve yöneticiliği beni bu yegane kavram üzerine düşünmeye çekti. Yaşamımız boyunca bu kavram sayesinde hep belli eylemleri tekrarlayarak bu hayatı daha kolay yaşanır hale getiriyoruz. Mesela bir çocuğun hayatı öğrenmek adına her gün aynı saatlerde okula gitmesi ya da meslek sahibi bir yetişkinin emekli olana dek gün boyu yaklaşık olarak aynı işleri yapması zamanın bizi bu hayata daha kolay tutunmamız için verdiği bir lütuf bana göre. Alışmak ise bu tekrarlı eylemlerin ardından gelen kanıksama hâlidir bir nevi. Alışmak çoğu zaman hayat kurtarıcıdır insanlar için. Hayvanların kendi habitatında hayatta kalabilmek için zamanla geliştirdiği özel yeteneklere benzer aslında. Tek farkı hayvanlar zamanla koşullara alışmaya çalışırlar ve içgüdüsel olarak bilirler ki eğer yapamazlarsa bu vahşi dünyada yerleri yoktur ama insanlar için bu durum o kadar da hayati değildir. İnsanlar da alışma hâli sayesinde aynı hayvanlarınki gibi hayata daha iyi adapte olabilmişlerdir. Alışmak, bazı zamanlar için de çoğu insan için korkutucudur. Özellikle o alışılmaya çalışılan durum sizin hiç de içinde bulunmak istediğiniz bir durum değilse. Hayatınızın bir parçası hâline gelen birini kaybettiğinizde onsuzluğa alışacak olmanın; zamanın, onunla geçirdiğiniz her anı süpüreceği düşüncesi bile size o kadar korkutucu gelir ki; onun bıraktığı hiçbir şeye elinizi sürmezsiniz zamanı durdurmak için, alışmamak için. Kendinizi bu ‘onsuz’ yeni hayata adapte olmayı reddederken bulursunuz. Etrafınızdakilerin ‘Zaman her şeyin ilacıdır.’ Nasihatleri, bu gerçeği bilmenize rağmen, bilinçsiz olarak ‘reddediş’, ‘kabullenemeyiş’ sürecine iter sizi ama bir süre sonra fark edersiniz ki yitirdiğiniz kişi de aslında bu nasihatleri veren kişilerden biri, o da herkes gibi size; toparlanıp, bu duruma alışmaya, bu yeni dünyaya adapte olmaya, insanlara kendini tamamen kapatmak yerine onlara bir şans vermeyi telkin edecek asıl insan aslında o. Tıpkı Gerard’ın karısı için onun ölümünden sonra gerçekleşecek muhtemel depresyonları, hayata küsmeyi, yaşam sevincini yitirmeyi önceden tahmin edip daha dünyaya veda etmeden bu aşamaları kolayca atlatabilmesi için zamanla ortaya çıkacak küçük hatırlatmalar tasarlaması gibi. Gerard karakteri aslında şuan onlara iletişim kuramayıp ama eğer bir şansları olsaydı aynı Gerard gibi yakınlarının bu yoksunluğu daha kolay atlatabilmeleri için çaba göstereceğinin en büyük temsilcisi. Kaynakça P.S. I love you, Richard LaGravenese, 2007 BU KİTABIN FİLMİ OLUR ‘Cehennem’; şu zamana kadar okuduğum en ama en sürükleyici kitap, bu yüzden daha önce okumadığım için pişmanlık duyuyorum. Beş yüz yetmiş sayfa olduğu için elime aldığımda herhâlde bir haftada ancak bitiririm diye geçirmiştim aklımdan, iki günde bitmesi beni de şaşırttı. Peki, şu an neden bu kitabı seçtim diye sorabilirsiniz. Daha önce hiç Dan Brown okumadığımı fark ettim ve kitapları arasında seçim yaparken buldum kendimi. Kapağında bulunan İstanbul manzarasından ve merak uyandıran adından dolayı ‘Cehennem’i o meşhur ‘Da Vinci Şifresi’ ne tercih ettim. Kitabı okumaya başladığımda kitaptaki ana karakter bir profesördü, ancak daha sonrasında kendimi nasıl kaptırdıysam birden bire kitabın başkarakteri olarak buldum. Yaşanan olaylar doğrultusunda da oradan oraya sürüklendim. Kitaptan kopamamak bir yana okurken yoruldum. Bunun nedeni; bütün olaylar birbirine bağlı olarak gelişiyor ve kitabı elinizden bırakmak için önce içinizde uyanan merakı öldürmeniz gerekiyor, tabii bu biraz zorolduğundan ertesi günü uykusuz geçiriyorsunuz. Şaşırtıcı bir şekilde kitapta yaşanan olaylar bana pek yabancı gelmedi ve okurken olayların sadece bir kurgudan ibaret olamayacağını düşünüp durdum. Örneğin; kitapta bir bilim adamı tarafından geliştirilen, insanların özellikle bayanların doğum yapabilme yetisini kaybetmelerine neden olan bir virüs yaratılıyor. Bunun gibi dünyada yaşanan salgın hastalıkların (ebola virüsü gibi), daha öncesinde bilimsel ortamlarda yaratılıp, orada geliştirildiğini ve bazı büyük güçler tarafından çeşitli nedenlerle dünyaya yayıldığını düşünüyorum. Kitabı, iki günden kısa bir sürede bitirmiş olmama rağmen, içerisinde geçen bende merak uyandıran, örneğin; Dante’nin hayatı ve yapıtlarını incelemem hâlâ devam ediyor diyebilirim. Yani kitap bitse bile, satır aralarında gözüme çarpan en ufak bir bilgi kırıntısı bile kitaba olan ilgimin sürekliliğini sağladı. Bu sayede arkadaşlarımla bir süre daha ‘Cehennem’ hakkında konuşmaya devam edeceğim. Kitaplar sayesinde hiç gitmediğim yerlere gitmek ve oralarda bulunmak beni oldukça mutlu ediyor. Galiba kitap okumayı bu yüzden çok seviyorum. Beni mutlu edecek bir diğer olay ise okuduğum bir kitap sayesinde ruhen bulunduğum bir şehir veya ülkede gerçekten bulunmak ama ne yazık ki daha bunu gerçekleştiremedim. Kitapların beni bu denli etkilemesi hoşuma gidiyor çünkü herkesten ve her şeyden uzak bir dünyada yaşadığımı hissediyorum kısa süreliğine de olsa. İşte tam da dediğim gibi kitap ile beraber ülkeden ülkeye gezerken bir anda kendimi İstanbul’da buldum. Dünyaca ünlü bir yazar, dünyada o kadar şehir varken kitabın son kısmında oldukça detaylı bir biçimde İstanbul’a yer vermesi beni çok gururlandırdı. İstanbul’a sayısız defa gidip gelmiş biri olarak şunu söyleyebilirim ki; İstanbul’da hiç bulunmamış biri için bile yaptığı betimlemeleriyle aynı İstanbul havasını tattırıyor okuyucusuna. Bu yüzden ne zaman bu şehirden uzaklaşmak istesem, kapağını açın ve içine girin cinsinden bir kitaba ihtiyacım olduğunda tercih edeceğim yazarlardan biri oldu Dan Brown.Daha önce de tercihimi sürükleyici kitaplardan yana yapardım ancak bunlardan hiç biri ‘Cehennem’ kadar gerilim içerikli değildi. Abartmıyorum geçen hafta boyunca uykularım birçok kez bölündü ve rüyalarımda kitaptaki bazı olayları tekrar yaşadım. Hatta gün içerisinde bile dalıp kitaptaki olayları düşündüğüm bile oldu. Sürükleyici olmasının yanında gerilim ve korku yüklü olmasından dolayı pek rahat uyuyamadım evet, ama böylesine bir kitap için değeceğini düşünüyorum. Sadece kitabı okuyarak ve kitaptakileri aklımda canlandırarak bu kadar etkilendiysem, filmi çekildiğinde sinemada izlesem neler olur diye düşünmekten kendimi alamıyorum. Salih Pekacar Özgürlük ve Çaresizlik Savaş, kan, cesetler… Sahiden insanların görmek istedikleri şeyler bunlar mı? Nedense bu sorunun cevabını çocukluğumdan beri hep merak etmişimdir. İnsanların asıl amacının ne olduğunu bu yaşıma kadar asla anlayamamışımdır. İnsanların barış ve huzur dolu bir dünyada yaşamak istemeleri, insanların yeşeren sevgi tohumları altında hep beraber kardeşçe büyümek istediklerini çocukluğumdan beri hemen hemen her yerde duymuşumdur. Ancak nedense bu söylenen kelimelerin havada asılı kaldığına binlerce kez şahit olmuşumdur. İzlemiş olduğum haberlerden, okumuş olduğum gazetelerden bu tür kötü haberleri binlerce kez işitmişimdir. Tıpkı Ateşin Ortasında adlı filmde de olduğu gibi insanların amaçlarının artık tamamen insanların kötü duygularının eşiği altına girdiğini söyleyebiliriz. Ateşin Ortasında adlı filmde aslında savaşlara, akan kanlara ve ırkçılığa karşı dimdik ayakta durulması gerektiğini ve ayrıca özgürlük için insanın canı pahasına savaşmasını savunan bir yapıt. Mükemmeliyetçi bir şekilde ele alınan bu eser bende gerçek anlamda bir uyanış yarattı… Değişen dünya düzeninde özgürlük kavramı maalesef bambaşka yerlere çekiliyor. İnsanların özgürlüklerini ellerinden almak ne kadar garip değil mi? Özgürlük demek insanoğlunun yaşama sebebi demek. Özgürlük demek insanoğlunun bu dünya düzeninde var olması demek. Kısacası özgürlük insanoğlunun tutunacağı tek daldır… Ancak insanın özgürlüğü elinden alındığı zaman o insanın dünyasının kararması demektir. Yaşamasının sebepsiz ve bu dünya düzeninde artık hiç olması demektir. Mesela parmağınız kesildiği zaman canınız çok acıyor değil mi? Eminim ki bu acıdan sonra parmağınızı tekrar kesmemek için elinizden geldiği kadar dikkat ediyorsunuzdur. İnsanın özgürlüğünün elinden alınması tabii ki bu hissettiğiniz acının milyon katı kadardır. Peki insanların özgürlüklerinin ellerinden alınmasını neye bağlıyorsunuz? Bir avuç toprak parçası için mi? Bu soruların cevabını Ateşin Ortasında adlı filmi izlediğimde gerçekten çok iyi anladım. Bu kötü duygulara yenik düşmüş insanların aslında parayı ya da yeraltı kaynaklarını bir araç olarak değil bir amaç olarak benimsediklerinden dolayı insanların özgürlüklerine el koyma arzusunda olduklarını çok iyi şekilde hissettim… Çaresizlik kelimesini duyduğunuz zaman bu kelimenin sizde uyandırdığı ilk şey nedir acaba? Aslında çaresizlik kelimesi kişiden kişiye, ülkeden ülkeye değişen göreceli bir kavramdır. Ateşin Ortasında adlı film beni çaresizliğin tanımını bir kez daha düşünmem için ciddi anlamda derin düşüncelere itti. Bu filmden çaresizlik ile ilgili çıkarmış olduğum sonuç aslında bambaşka bir sonuç. Çaresizlik aslında insanların kötü duygularına yenik düşmektir. İnsanların ciddi anlamda bencil olmaları aslında bir nevi çaresizliği doğurmuştur. Peki bu çaresizlikten kurtulmak için ne yapmalıyız? Tıpkı Ateşin Ortasında adlı filmdeki gibi direnişe mi geçmeliyiz? Bence ilk olarak insanların bencil, vurdumduymaz ve özellikle kötü duygularından arınması çaresizliği tamamen ortadan kaldıracaktır. İlk başlarda her ne kadar dünya düzeni modernleşiyor denilse bile modernleşen dünya düzeninde bu hiç kolay gözükmüyor gibi geldi… Ancak sonradan şunu çok iyi anladım ki çaresizlik aslında bir çaredir. Çaresizlik aslında insana imkansızı başarmayı öğretir. İnsan dibe ulaşınca yukarı daha hızlı çıkar. Herkeste olduğu gibi aslında ben de birçok kez çaresizlikle karşı karşıya kaldım. Ancak çaresizliği aslında bir çare gibi gördüğüm için belki de karşılaşmış olduğum çaresizliklerin üstesinden gelebildim. Belki de bu çaresizlikler bana ilk başta başarılması imkansız gibi gözüktü. Ancak sonradan çaresizliği bir çareye dönüştürmenin zamanının çoktan geldiğini fark ettim. Tıpkı denize düşen yılana sarılır mantığı ile hareket ettim. Aslında Ateşin Ortasında adlı filmde de olduğu gibi çaresizlik aslında bir düşüş değil aksine çaresizlik aslında tam anlamı ile bir yükselişin sembolüdür… Kardelen Aysel AKÇA 21703668 Huzur Dolu Bir Kaçamak Hiç şehirdeki karmaşadan sıkılıp birkaç gün de olsa uzaklaşmak istediğiniz oldu mu? Bana sorarsanız günümüzdeki yaşam biçimleri yüzünden hemen hepimiz birkaç gün de olsa şehirdeki yorucu tempodan uzaklaşıp kafamızı dinlemek isteriz. Bazılarımız böyle durumlarda evinde vakit geçirmeyi bazılarımız da kendimizi dinleyebileceğimiz saklı cennetlere tercih ederiz. Ben de şehrin kalabalığından bunaldığında kendini sessiz, huzur dolu yerlere atanlardanım. Bu yazımda da İzmir’in, çok sakin bir yapısı olan ve beni çok etkileyen, Foça kentinde geçirdiğim huzur dolu bir hafta sonu kaçamağından unutamadığım anları sizlerle paylaşmak istedim. Bir hafta sonu kaçamağı için cuma günü öğleden sonra Ankara’dan yola çıktık. Foça’ya vardığımızda hava kararmıştı. Eşyalarımızı kalacağımız yere bıraktıktan sonra buranın merkezi olarak anılan çarşısını görmek için dışarı çıktık. Arnavut kaldırımlarıyla hala tarihî dokusunu koruyan çarşının içinden geçip deniz kenarına indik. Buraya indiğimizde koyda duran balıkçı tekneleri ve bu koyun çevresi boyunca dizilmiş balık restoranları karşıladı bizi. Restoranlarının her birinden farklı farklı gelen müzik sesleri birleştiğinde çok güzel bir harmoni oluşturuyordu. Bu güzel müzikler eşliğinde ay ışığının denize vurması ile balıkçı teknelerinin oluşturduğu manzarayı izleyerek deniz kokusu eşliğinde yürümek gerçekten çok hoşuma gitmişti. Daha birkaç saat önce şehirdeki egzoz kokusundan sonra bu kokuyu içime çekmek beni dinlendirmeye yetmişti bile. Ertesi sabah geçen gece tam anlamıyla hayran kaldığım Foça’nın bir de sabah saatlerindeki sakinliğinin tadını çıkarmak için erkenden yürüyüşe çıktım. Deniz kenarına indiğimde balıkçı kayıklarının sesleri âdeta günaydın diyordu bana. Kimi tekne açılmış çarşaf gibi uzanan denizin üstüne çizgiler bırakarak ilerliyordu kimisinde de balıkçılar açılmak için dünden kalan ağlarını onarıyordu. Hemen oradaki bir banka oturup sabahın o sakinliği içerisinde kayık seslerinin martı sesleriyle olan uyumuna kendimi bırakıp saatlerce balıkçı teknelerinin oluşturduğu manzaraya izledim. Şehirdeki karmaşanın sesinden sonra bu dinginlik bana tüm senenin yorgunluğunu attırıyordu sanki. Aslında bu manzarayı izleyerek saatlerce durabilirdim fakat daha keşfedilecek pek çok güzellik olabileceğini düşünüp yürümeye devam ettim. Biraz ilerledikten sonra Foça’nın tarihî sokaklarına ulaştım. Bu sokaklarda yürürken eski beyaz Rum evlerinin muhteşem görüntüsüyle onları çevreleyen rengârenk çiçeklerin uyumunun oluşturduğu bu manzaraya bakınca etkilenmemek elde değildi. Muhteşem çiçek kokulu o sokakların içinden geçerken bir sürü fotoğraf çekip o anı ölümsüzleştirmeye çalıştım. Fakat, hiçbir fotoğraf o güzelliği yansıtamıyordu. Denizden gelen serinliğin ve iyot kokusunun o çiçek kokularına karışması ve hatta martı seslerinin âdeta bu manzarayı tamamlaması fotoğraflara nasıl aktarılabilirdi ki? Bu sokaklarda yürümek şehir hayatında bulamayacağımız pek çok güzellik sunmuştu bana ve bu eşsiz duyguları yaşamak beni çok dinlendirmişti. O sokaklarda yürürken o sokaklar hiç bitmesin istedim. İnsan hem bu sokaklarda hiç yorulmadan saatlerce yürüyebilir ve hem de kendini âdeta saklı bir cennette hissedebilir. Tüm bu güzel anlardan sonra kısacık hafta sonu bitmişti ve artık şehre dönüş zamanı gelmişti. Her ne kadar bu huzur dolu kentten ayrılmak ve şehrin o karmaşasının içine düşmek istemesem de yapabileceğim bir şey yoktu. İstemeye istemeye de olsa yola çıktık. Orada yaşadığım güzel anıları yanıma alarak çıktığım dönüş yolculuğu boyunca kendimi ne kadar dinlenmiş hissettiğimi düşündüm. İki günde bile âdeta yenilenmiş gibiydim. Normalde pazartesileri uyanmak işe gitmek zor gelse de yaşadığım bu huzur dolu iki gün sayesinde haftaya güzel enerjilerle başlayacaktım. Eğer siz de benim gibi şehrin karmaşasından bunaldıysanız ve bir kaçamak yapma arayışında iseniz hem birbirinden güzel anılar kazanmak hem de yenilenmek adına Foça sizin için de çok güzel bir tercih olabilir. Güney Karaçay YALNIZLIĞA MAĞLUP YAŞAM Yaşamak dediğin öyle bir hikâye ki bunu bir kişi tek başına anlatamaz. Yaşamak hepimizin hikâyesi; her satırında, her damlasında kendimizi bulabileceğimiz bir hikâye. Yaşamak öyle bir hikâye ki; su gibi berrak, deniz gibi dalgalı, yağmur gibi serin, fırtına gibi acımasız... Su gibi akıcı, ateş gibi yakıcı, hava gibi yumuşacık ve toprak gibi sert... Tek başına yaşamıyor bir insan. Sen ve ben yaşamıyoruz bu dünyada. Biz yaşıyoruz. Bu dünyada; “Nereye koyacağını şaşırırsın yalnızlığını/ İçinde yürür bir aşağı bir yukarı” (Gençoğlu, 2017, 54). Yalnız yaşamak için yaratılmadı bu dünya! Ben bir damlayım, ufacık bir su damlası... Tek başıma bunca kalabalık içinde pek de bir şey ifade etmem; ama hacmimin küçüklüğüne aldırmadan, kendim gibi bir başka damlayı bulana dek ararım onu. Sonra bu yetmez, bir su birikintisi ararım. Sonra o da yetmez; nehirlere, açık denizlere hatta okyanuslara karışmak isterim. Asla kızgın güneşin beni buharlaştırmasına izin vermem; ama sonunda göğe doğru buharlaşıp havaya karışarak anlamsızlaştığımı hissediyorum ve bu lanet karmaşık dünyanın bir parçası oluyorum istemeye istemeye. Dünya benden derin bir insan olmamı istemiyor. Bencil, vurdumduymaz ve düşüncesiz olmamı istiyor. Kulağıma “derin ve anlamlı” olan ne varsa bir gün yok olacak diye fısıldıyor her seferinde. Kalbimi söküp atmamı istiyor bu dünya. Ben yeni düzenin bir parçası olmak istemiyorum. Bu huzursuz karmaşanın bir parçası olmamak için; “Nasıl çaresizsem/ çare arıyorum aynalarda” (Gençoğlu, 2017, 16). Kendi yansımamı izliyorum yalnızlığıma mağlup olurken. Elimde değil; değiştiriyor beni bu dünya! Sürekli etrafımda yalandan iyiliğimi düşünen insan müsveddeleri görüyorum. Kendilerine göre iyi ve doğru olanı, bana dikte ederek, kendileri gibi davranmamı istiyorlar. Bu kendi içimdeki cevapları arayıp bulmamın en büyük engeli; çünkü onlar, onlarınkine inanmamı istiyor. “O kadar çok şey söylüyorlar ki/ Kendimi duymak zor” bu gürültüde; kalbimin sesi sus pus olmuş en nihayetinde (Gençoğlu, 2017, 64). İnsan olmaktan çıkmışım ben; haberim yok. Onlar ki yeni dünyanın oyununa gelenler, derinlikten koşarak kaçanlar ve sonunda kendini sindirecek olanlar... Dünyanın istediklerini altın tepside sunmuş olanlar onlar... Zekasıyla değil de; içgüdüleri ve hırsları ile düşünenler... Beni kendileri gibi yapana dek susmayacaklar belli. Şu sıralar kendi içimdeki cevaplara ulaşmak pek bir zor gibi. Bazen bu dünyaya ait değilmişim gibi geliyor. Kalabalığın ortasında öyle yalnız hissediyorum ki... “Her yerimden yağmur gibi boşanıyor yalnızlık”; oysa çevrem çeşit çeşit insanla dolu... (Gençoğlu, 2017, 64). Beni sevdiğini söyleyenler oluyor ama artık inanmıyorum. “Seviyorlar oturdukları yerden/ Öyle sevilir mi?” (Gençoğlu, 2017, 110). Yanıma geliyorlar, kaçıyorum; çünkü biliyorum ki öyle bir an gelecek ki çıkarlarına uğruna arkalarına bakmadan terk edecekler beni. Ben anlamıyorum; bu acımasızlık, bu boş vermişlik, bu her an ortaya çıkmaya hazır kötülükle nasıl yaşayabiliyor bu insanlar? Kendi ruhları nasıl boğmuyor onları karanlıkta, nasıl oluyor da bu insanlar hepimizden çok daha fazla hayatta kalabiliyor? Kaçamıyorum yalnızlıktan. Devam edemiyorum hayatıma. Kimse sevmiyor beni yalnız olduğum için. Kimse yalnızlığın bu türlüsünü bilmiyor. Kimse görmüyor, bilmiyor, duymuyor; ama ben de "buradayım." Belki bir damla kadar küçüğüm ama buradayım ve “Hiçbir şey oluyor bugünlerde/ Rayından çıkmış/ Diğerlerinden ayrılmış bir vagona benziyorum” (Gençoğlu, 2017, 27). Değişmek zorundayım! Karmaşık dünyanın bir parçası olmamak için çok savaştım. Bu savaş beni çok yordu; takatim kalmadı devam etmeye. Yalnız kalmaktan yoruldum. Sözde yaşıyorum, nefes almak yaşamaksa. Gerçekten; “Ne hissediyorum biliyor musun/ Dökülüyorum”; çünkü bu “Yaşamak değil, oyalanıyorum” (Gençoğlu, 2017, 52). Ben de artık hayatın sadece "yüzeyinde" yaşıyorum. Derinlik beni oldukça korkutuyor. Yüzeyde yaşayanların daha mutlu olduklarına inanmaya başladım artık. Derinlere inmek acı vermekten başka bir işe yaramıyor! Öyle yüzeydeyim ki artık, ölü bir balık gibi öyle bir vurdum ki kıyıya, suyun ne olduğunu unuttum. Dalmaktan korkuyorum, batmaktan korkuyorum, boğulmaktan korkuyorum... Sahilde yürüyen yalandan insan müsveddeleri üstüme basıp geçiyorlar, acıyı hissediyorum. “Var/ İçimde çokça sitem”; ama susuyorum (Gençoğlu, 2017, 78). Tekrar nefes almak için suya ihtiyacım var. Suya doğru gitmem gerek yaşamak için, suyun vücudumun her noktasına dokunabilmesi gerek; fakat gidemiyorum. Korkuyorum; tekrar yalnız kalırım diye! Hayatı "sınırların dışında" yaşamak bana oldukça uzak şimdi... Benim de kendime belirlediğim sınırlarım var artık ve oradan çıkacak cesareti kaybettim. Anlatabileceğim pek bir şey kalmadı artık kendi hakkımda; çünkü hayatım son derece monoton ve sıkıcı... Benden şaşaalı cümleler kurmamı beklemeyin, inanamayacağınız kadar düz bir adamım artık. İçim arkası görünmez, kendisi aşılmaz duvarlarla dolu; çünkü çok uzun zaman önce içimdeki demirden yapılı tüm duyguları, inançları ve hayalleri 1.538 °C'de erittim, yok ettim. Artık “Kimseler iyileştiremiyor/ Ben de iyi gelmiyorum bana” (Gençoğlu, 2017, 29)! Şakaklarımdan başlayıp alnıma doğru tüm gücüyle yayılan o ağrıyla birleşen duygusal karmaşam, beni sağlıklı bir uykudan alıkoyuyor her gece. Uykuyla kavgalı bir ben; “Hayalet gibi dolaşıyorum ortada” (Gençoğlu, 2017, 45). Geceler, yeni güne açılan bir kapı değil artık benim için. Her sabah yeniden doğan güneş, benim için yeni bir başlangıcın parçası değil. Yeni günün başlaması, klişeleşmiş bir döngüden ibaret sadece. Gözlerimiz hep kapalı; zihnimiz hep sinsice uyanık! Bir kere yalnızlık cehenneminin zebanisine teslim olursanız şayet; bir daha cehennem ateşinin elinden kurtulup suya kavuşamıyormuşsunuz. Cehennemde çok mahkum var; yalnız değilsiniz! Bir yerlerde birileri de sizinle aynı şeyleri hissetti ve bu karmaşık düzenin bir parçası oldu çünkü. Bu dünyayı daha iyi hâle getirmek için değişmek ve değiştirmek yerine; dünyanın istediği yönde değiştiler! Acı bir gerçeği söyleyeyim; cehennem ateşinin verdiği acıyı hissederken “N'oluyor biliyor musun/ Nihayetinde yalnızız” (Gençoğlu, 2017, 136). Bırakın sizi dışlasınlar yaşarken! Yalnız ölün; ama olmak istediğiniz şekilde ölün! Yalnızlıktan korktum ve bu düzene teslim oldum. Aslında yalnızlık korkumun kendimden beni almasına izin verip ona esir olmak tamamen benim hatam; çünkü ben kim olduğumu ve neden bu dünyada olduğumu gerçekten bilmiyorum artık. Korkarak yaşayanların oldukları yerde saydıkları su götürmez bir gerçek. Onlar hep mutsuz ve amaçsız olacak; ve asla geceleri huzurlu uyuyamayacak. Korkularından kurtarmadıkça insan, önce zihnini ve sonra bedenini, hayatın içindeki istisnalardan biri olmak yüz milyon ışık yılından bile daha uzak olacak. Üzücü olan, benim de artık onlardan biri olmam. Şimdi korkarak yaşadığı için hayatı seyredenlerdenim ben. Ve kesinlikle düpedüz hayatların içinde, geç kalmışlıkların mağduruyum. Teşekkürler yeni dünya düzeni! KAYNAKÇA 1. Gençoğlu S. (2017). Anlatsam Geçer Mi?. İstanbul: Doğan Kitap Baştürk-1 Hatice Kübra Baştürk Beyaz Tavşanı Takip Et Çocukluktan itibaren pek çok masal ya da hikâyelerle beraber büyürüz. Anlatılan ya da kitaplarda buluştuğumuz bu masal veya hikâyeleri sinemanın yaygınlaşmasıyla beraber beyaz perdede de görmeye başladık. Bunlardan biri de Lewis Carroll’ın yazmış olduğu ve Tim Burton’ın yönetmenliğiyle tekrar izleme fırsatı bulduğum “Alice Harikalar Diyarında”. Genelde çocuk filmi gözüyle bakılan bu eser, belki de birçok insan için unuttuklarını hatırlamasına yardımcı olacak bir şans. Bildiğiniz üzere -bilmeyenler için söylemiş olayım- Alice’in bu serüvenine başlaması görmüş olduğu beyaz tavşanın peşinden koşup bir çukura düşmesiyle başlar. Lakin bundan önce, kitabın bu uyarlamasında Alice istemediği şeyler yapmak için yakınları tarafından zorlanmaktadır. Yani beyaz tavşanı takip edip ardından çukura düşmek onun başına gelen en güzel şeydir. Ana karakterimiz bu çukura düştükten sonra serüven başlar. Fakat oranın “bilge” diye nitelendirilen karakteri “Bu o Alice değil ki!” der. Bu soruyu kendime yöneltmekten kendimi alıkoyamıyorum. “Ben, benim bildiğim Hatice Kübra mıyım ?” Bu sorunun cevabı biraz can yakıyor fakat sormakta fayda var. Hayallerimizin peşinden koşabilecek kadar cesur muyuz şu 3 günlük diye nitelendirilen dünyada ya da bir şeyleri yapabileceğimize dair ufacık da olsa bir inanç var mı içimizin kuytu köşelerinde? Biz, bize inandığımız ve çabaladığımız kadar varız şu hayatta. Hata yapmaktan korkup saklandığımız yatağımızın altında hiçbir güzellik bizi bulmayacak, dürüst olalım. İçimizi de karartmayalım ama. Bizim payımıza düşen güzellikler, vaktin birinde bizimle buluşmak için Baştürk-2 bizi orada bekliyor olacak. Tek yapmamız gereken var olduğuna inanmak ve onu bulmak için çabalamak. Kendimize bir gün için bile olsa bir iyilik yapalım. Olasılıklar penceresini açıp derin bir nefes alalım mesela. İnanıyorum ki ihtiyacımız olan hangi duygular varsa alınan nefesin geri iade edilmesiyle beraber açığa çıkma fırsatı bulacak. Elbette her şey dört dörtlük gitmek zorunda değil. Ayağımızın takılıp çukura düşmemiz gibi ihtimaller de var. Çukura düşme anında ne düşüneceğimiz aşikâr : “Yolun sonuna geldim.”, “Her şey bitti.”, “Başaramadım.”… O anda bu düşüncelerden, zor olsa da, sıyrılıp o anın bile tadını çıkarabilmeyi tavsiye ederim çünkü çukurun sonunda bizi neyin beklediğini bilmiyoruz. Filmde denildiği üzere o “muhteşem gün”e giderken sırtımıza bu tip yükler yükleyip işi daha da zora koşmayalım. Düştük mü? Çukurun sonuna geldiysek ne âlâ! Düştüğümüz yerde ağlamanın sırası mı şimdi? Kalkıp yola devam etmeli. Çok mu uzak görünüyor? Tekrar derin bir nefes almanın zamanı o halde. Hiç mi oluru yok? Filmi hatırla, yardımcı olacak bir yöntem sunuyor: “6 imkânsız şey… Say onları Alice!”. İmkânsızlıkların mümkün olabileceğine inanabildiğimiz sürece onları başarabilme olasılığımız olacak. Bu yüzden kendimizi, kendimize inanmama gibi bir haksızlık yapmaktan engel olmanın bir yolunu bulmalı derhal. Mesela, kim olduğumuzu kendimize hatırlatalım. Biz ki doğduktan yedi veya sekiz ay sonra emeklemeye başlayıp dokuzuncu aydan itibaren yerden sıkılıp kalkmaya uğraşan, kalktıktan sonra bir yerlere tutunmaktan bıkıp özgür olmaya çalışan, denerken defalarca yere düşen ama en sonunda bunu başarabilen insanoğlu! Bakınız işin bu kısmında da düşsek de kalkmaya tenezzül ettiğimizde güzelliğe ulaşabilmişiz. Şimdi neden olmasın? Başarabileceğimize dair sonsuz hayaller kuralım. İşin bir bölümünde tıkandıysak, başka şeyler yapmak zorunda bırakılıyorsak yine de sorun yok. Beyaz tavşan birazdan önümüzden geçecektir. Yeter ki koşmaya hazır olalım. Koşuşturmacanın bir anında mutlaka gerçek bize rastlayacağız. Bulunca rahatlayıp rehavete Baştürk-3 kapılmak yok! Motive olup daha hızlı olabilmemiz için bir destek sadece. Yolun sonuna gelmiş sayılmayız. Bütün bu koşturmaca bittiğinde yani hayalini kurduğumuz hedefi ele geçirip sırtımızı yasladığımızda hiçbir ve pişmanlığımız olmaksızın saf mutluluğu bulacağımıza dair bizi temin ederim. Film bitiyor ve salonun ışıkları açılıyor. Film için yapılan şarkı ile birlikte yüzümde bir gülümseme beliriyor ve olup biteni ayırt etmek zorlaşıyor aslında. Etrafın bu denli aydınlanması ışıkların açılmasından mı yoksa bana bunları yazdıran düşünceler mi hâlâ kararsızım. Sanırım az önce bir beyaz tavşan çıkageldi umutsuzluğumun gölgelerinden. Hayallerimin elinden tutup koşmam lazım. Müsaadenizle… Kim Kimsesiz? Gitmek mi daha kolay yoksa kalmak mı? Bu insanın ilişkilerinde en çok sorguladığı sorulardan biri. Gittiğinde gitmek üzer, kaldığında ise kalmak. O an neyi yaşıyorsan en çok o canını acıtır, en zor o gelir. Ben hep kalan oldum, gitmenin nasıl olduğunu hissedemedim hiçbir zaman. Çünkü hep bağlandım, bağlandığımda da bırakamadım, gidemedim. Pamuk ipliğiyle bağlansam bile o bağı büyüttüm ve kolay kolay kopartamadım. Bir erkeğin hayatından çıkmak, ona bensizliği yaşatmak nedir hiçbir zaman öğrenemeyeceğim belki de. Ama bir kadının hayatından çıkmanın, o kocaman ve yeri doldurulamaz boşluklar yaratmanın ne demek olduğunu çok iyi biliyorum. Çünkü ben hep kalan oldum, gidemedim. Belki de gidecek gücü bulamadım bedenimde de kalbimde de. Karl Marx “İntihar insanın kendi varoluşu üzerine söyleyebildiği son sözüdür.” der. İntihar, gidenin de beraberinde bütün hayatını ve gizemlerini götürdüğü bir yok oluştur. Tanrı rolü üstelenmektir aynı zamanda, ona karşı bir isyandır. Kibir ve egoyu da barındırır çokça. Yapmaya karar vermek, yöntemini seçmek, nerede ve nasıl olacağını belirlemek insanın psikolojisinin varabileceği son nokta bence. Aynı zamanda cesaret gerektiren bir şey gibi görünse de bence bu korkaklıktır. Her şeyden kolayca vazgeçmek, bir şeyler için kalıp savaşmadan en kolay yolu seçip gitmek korkaklık değil de nedir? İntiharı ciddi ciddi düşündüğüm zamanlar oldu benim de. Pencerenin kenarına gelip kendimi boşluğa ve rüzgâra bırakmak istediğim zamanlar oldu. Ben o boşlukta süzülürken bütün düşüncelerim ve canımı acıtan herkes içimden çıkacaktı. Veya saatlerce bir kutu ilaçla bakıştım, onlarla konuştum. Bana her şeyin geçeceğini, güzelce uyuyacağımı ve bütün acılarımdan kurtulacağımı söyledi. O beyaz ilaç kutusu birden gözümde pembe fiyonklu bir hediye paketine dönüşmüştü. Sadece o konuştu, ben hiç cevap vermedim. Bir süre sonra yorulup sustu. Bunu yapamayacağımı anlamıştı, çünkü ben cesurdum ve hayatımda en son istediğim şey güçsüz görünmekti. Bu fikirler aklımda nasıl yer edinmişti? Teşebbüse en çok yaklaştığım anı hatırlıyorum. İlk defa benden vazgeçilmişti, bir insanın ne kadar kolay vazgeçebildiğini ilk defa gözlerimle görmüştüm ve içimde hissetmiştim. Herkesten vazgeçilebildiğini anlamıştım. İntikam almak, canını acıtmak istedim. Ömür boyu sürecek bir vicdan azabına maruz bırakmak istedim onu. Çünkü ben bu hayattan kendi isteğimle gittikten sonra hayatında kocaman bir boşluk açacaktım ve kimseyle dolduramayacaktı o boşluğu. Ya tam tersi olursa düşüncesi beynimi kemirmeye başlamıştı. Beni gerçekten sevmediyse, kalbine hiç almadıysa bensizliği de bilemezdi. Ben onun canını yakıp, kahredeceğini düşünürken belki de etkisi 5 dakikalık bir düşünüş ve sonrasında unutuluş olacaktı. Beni hiç sevmemiş birini intihar ederek bensizlikle sınayamazdım. Böylece ilk ve son ciddi düşünceyi beynimden defetmiş oldum. En son ise bana ölmemem için söz verdiren birini ölümümle cezalandırabilir miyim diye düşündüm. O bana verdiği sözleri tutmadığını göstermişti, sıra bendeydi. Peki, bu sefer bu planım işe yarayacak mıydı? Beni hayatında hiçbir yere koyamamış insanları böyle mi cezalandıracaktım? Onlar 1.55 boyunda ve 44 kilo olan beni hayatlarında hiçbir yere sığdıramamıştı, ben niye onlardan intikam almaya çalışıyordum? Zaten giremediğim bir kalbi kıramazdım, sonra ben de onlar gibi olmaya karar verdim. Onları kendi silahlarıyla vuracaktım, hayatıma ve kalbime hiç dokunmamışlar gibi davranacaktım aksi bile olsa. Dilleri bana kadınım dese bile kalpleri dememişti. Ben onları kadınsız erkeklerden yapamadım ama onların beni erkeksiz kadınlardan yapmasına izin verdim. Ece Naz Keser Kaynakça: Murakami, H. (2016) Kadınsız Erkekler. İstanbul: Doğan Kitap Ebru KOCAKAYA 21503082 TURK 102-42 MÜZİK VİDEOLARI Tekrar herkese merhaba. Bu bloğumda sizlerle sevdiğim şarkıların video klipleri hakkında bir yazı yazacağım. Övünmek gibi olmasın ama kendimce iyi bir müzik kulağım olduğunu düşünüyorum. Çok geniş bir tarzım vardır. Klasik müzikten türkülere, Fransızca şarkılardan KPOP’a kadar her türlü şarkıcıyı dinlerim. Benim için asıl amaç şarkının bana bir anlam ifade etmesidir. Bir şarkıyı sevmem için bana bir anımı hatırlatması vey ya bir duyguyu yaşatması gerekir. Ya da şarkı sözlerini hissettirmesi gerekir. Mesela şarkı aşk acısını anlatıyorsa ben o şarkıyı dinlerken aşk acısı çekmeliyim. Kulağa biraz mazoşist gelebilir ama bence bir ancak bu şekilde Dilerseniz şimdi şarkı kliplerine geçelim. Aslında her beğendiğim klibi yazmak istesem bu en az 500 kelimelik blog yazısına hayatta sığmaz ama ben birkaç tanesini sizlerle paylaşmak istiyorum. Bahsedeceğim ilk klip Coldplay ve Beyonce’un ‘Hymn For The Weekend’ şarkısı.Bu şarkı Coldplay’in en son albümünden. Klibi çok yeni. Klip Hindistan’da çekilmiş. Hatta Hintliler klip Hindistan’ı yanlış yansıtıyor diye baya eleştirmişlerdi şarkıyı. Klipte basmakalıp bir Hindistan algısı olduğundan yakınıyor Hintliler. Mesela klipte Beyonce Hint kıyafetleri içinde, Bollywood filminde bir oyuncu şeklinde karşımıza çıkıyor. Beyonce’u Hintli biri gibi giydirmek yerine neden gerçek bir Hintli aktör o karakteri canlandırmıyor diye kızdılar ki bence bu çok saçma. Amerikalı ve İngiliz sanatçı gelmiş; senin ülkende, senin kültürünü kullanarak bir klip çekmiş. Gururlanacakları yerde eleştiriyorlar. Bence klip aksine çok tatlı. Sonuçta Hindistan’ı ne yaparlarsa yapsın tam olarak yansıtamayacaklardı, her hâlükârda1 kliptekinden farklı yerler, insanlar olacak. Klip rengârenk; size tatlı tatlı, hafif hafif ritim tutturuyor. 1 Hocam, siz “her halukarda” diye yazmamı önerdiğiniz halde “her hâlükârda” yazdım. Çünkü, TDK’da o şekilde gösteriyordu. http://www.tdk.gov.tr/index.php?option=com_gts&arama=gts&kelime=her%20h%C3%A2l%C3%BCk%C3%A2rda&guid=TDK.GTS.51ada8cf4f5a44.18011913 1 Ebru KOCAKAYA 21503082 TURK 102-42 Beyonce’un klipteki halinden bir kare. Hint filmlerinden gözlemlediim kadarıyla bence çok güzel giydirmişler Beyonce’u. Beyonce, Hint kınası ve abartılı takıları ile herhangi bir Bollywood filminden fırlamış gibi duruyor bence. İkinci klibimiz de Justin Bieber’ın ‘Sorry’ şarkısının ‘Purpose’ klibi.Normalde Justin Bieber’ı sevmem ve onun hala ergen olduğunu düşünürüm ama bu şarkısını nedense çok sevdim. Dans etmeyi hep çok istemişimdir ama bir türlü yerimden kalkıp hareket edemedim. Üşengeçlikten sanırım. :D Klipteki dansçıların uyumu, kıyafetlerinin yanı sıra koreografinin şarkıyla uyumu da klibi beğenmeme sebep olan bir etkendir. Şarkının ritmindeki her bir hareketi koreografide bulabilirsiniz. Aslında feminist bir insan değilimdir ama klipteki herkesin kız olması ayrı bir hoşuma gitti. Bir de Justin Bieber’ın klipte olmaması iyi olmuş. Çünkü şuan saçları sarı renkte ve klipte onu o beğenmediğim saç rengiyle görmek istemem.:D 2 Ebru KOCAKAYA 21503082 TURK 102-42 Üçüncü klibim Sıla’nın ‘Aslan Gibi’ şarkısına çektiği klip.Bu şarkının klibi düşündüğünüzde basit gelebilir. Fakat klip bence çok doğal. Yani siz arkadaşlarınızla çok sevdiğiniz bir şarkıya eşlik ederken nasılsanız klip de aynen öyle. Ben samimi buldum klibi. Sahne, koreografi gibi göz dolduran elementler çok olmasa da şarkı gibi hareketli, tatlı bir klip olmuş. Bu şarkı tam sıcak bir bahar veya yaz günüde arkadaşlarınızla beraber yolculuk yaparken dinlenecek bir şarkıdır bence. Çünkü hareketi olması nedeniyle tam hep beraber eşlik edilecek bir şarkıdır. Ayrıca zorluklara rağmen güçlü olmak gibi bir mesajı da olduğu için ayrılık acısı çekenlere de tavsiye ederim. Dördüncü şarkımız da Zeki MÜREN’in ‘Ah Bu Şarkıların Gözü Kör Olsun’ klibi. Şarkılardan bahsederiz de Zeki Müren gibi nadide bir yetenekten bahsetmez miyiz?! Tabii o zamanlar klipler şu an ki gibi değildi haliyle koreografi, olay örgüsü vs. yok ama olsun ben bunu da çok severim. Bu klibi seviyorum çünkü Zeki Müren’in kıyafeti, arkadaki mumlar çok güzel duruyor. Zeki Müren sahneyle tam bir uyum içinde. Kıyafetlerinin koltuklarla uyumu, omuzlarındaki o detaylar göze çok hitap ediyor. 3 Ebru KOCAKAYA 21503082 TURK 102-42 4 Ebru KOCAKAYA 21503082 TURK 102-42 Son klibimiz de Bangtan Boys grubunun ‘Dope’ klibi. Şimdi bu diğerlerine göre çok ters bir şarkı olabilir ya da ilk defa KPOP dinleyecekler için değişik olabilir. Öncelikle KPOP günümüzdeki Korece şarkıların geneline verilen addır. “Korean Pop”ın kısaltmasıdır ama yeni yayınlanan rap vb. şarkılara da KPOP deniliyor. Aslına bakarsınız onlara da KPOP diyerek yanlış yapıyoruz belki ama herkes böyle diyor, yanlış olsa da kullanılan bu. Neyse konumuza dönelim. Bu grup 7 tane erkekten oluşuyor ve şarkı sözlerini, koreografilerini kısaca her şeyleri kendileri yapıyorlar. Ve klibe bakarsanız dansları bir harika! Grup üyelerinin saç renkleri veya giydikleri size biraz ters gelebilir inanın bana da ilk başta öyle gelmişti ama zamanla alışıyor insan.:D Her üyenin ayrı bir ‘mesleği’ olması da ayrı bir hava katmış klibe. Benim favorim kızmayın ama kırmızı saçlı çocuk. :D 5 Ebru KOCAKAYA 21503082 TURK 102-42 Sonuç olarak bence kliplerin bir anlamı olmalı, şarkının sözleriyle anlamlı olmalı tıpkı son yayınlanan Türk Hava Yolları reklamı gibi. :D Mesela klipte dans olacaksa, dans müziğin ritmiyle uyumlu olmalı. Eğer hikaye örgüsü olacaksa o da düzgün bir olay örgüsü çerçevesinde geçmeli. Ruhunuza iyi gelecek şarkılar dinlemeniz dileğiyle….:) Not: Bahsetttiğim şarkılar ve linkleri: 1) https://www.youtube.com/watch?v=YykjpeuMNEk 2) https://www.youtube.com/watch?v=fRh_vgS2dFE 3) https://www.youtube.com/watch?v=8xGGcag4vc4 4) https://www.youtube.com/watch?v=oCXfMJnGWaA 5) https://www.youtube.com/watch?v=BVwAVbKYYeM Türk Havayolları reklamı: https://www.youtube.com/watch?v=QrY3c2wO3CU Not: Hocam ne yaptıysam sayfaları birleştiremedim. Sayfa yapısı biraz kusurlu şuan, kusura bakmayın. 6 BeyzaKurtulmuş21502981MUTLULUK PARADOKSUMutluluknedir? Mutlulukgerçekleri bilmek midiryoksa sadece iyi mi hissetmektir?Eğergerçekleri bilmekse, acı gerçekleri bildiğimizde hissettiğimiznedir? Eğer sadece iyihissetmekse, iyi hissettiğimizzamanlarda saklı gerçeklerin varlığınınbizi rahatsızetmesibirparadoks oluşturur mu?Belki de Sokrates’in tanımladığı gibi mutlulukyalnızcainsanınruhumu iyi halegetirmesidir.Peki ya insan ruhunu nasıl dahaiyi hale getirir?Ruhuiyileştirmek içinilkadım,gerçeklerle tanışmak mı yoksa gerçeklerle tanışmamakmı mutluluğubulmak için daha iyidir,paradoksunu çözümlemektir.Gerçeklerletanışmanın,insan ruhunu eğitmesive mutluluğubulması içinbir yol olarak görülür.Eğerbirmutsuzlukya daproblem varsa olayınaslınaulaşılmaya çalışılır.Çünküaslındaolayınaslına,gerçeğineulaşıldığında problem tamamen çözülebilir.Fakat kimizamangerçeklerle tanışmak mutluluğugetirmenin aksineinsana acıverir.Bu yüzdengerçeklerletanışmaktan kaçınan insanlar,kendilerine zarar verebilecek gereçeği açığaçıkarabileceksosyal egemenliğin emirlerini takip ederler.Emirleri takip edip hisleriniyok sayarakyaşamak çoğuinsan için birmutlulukkaynağı olmaktan çokuzaktır aslında.Bunuyapmaları sırf gerçeklerden zarar görmemek için kendi kendilerine zarar vermeyi tercihetmeleridir.Francis Macdonald Cornford’un,Sokrates Öncesi ve Sonrasıkitabındaaçıklıkgetirdiği gibi, insan bazıdış otoriteleri kabullendiğinde,kendisineyapmasıgerektiğini söylediği şeyden otoriteyi sorumlututabilir.Yani insanlargerçek mutluluğubulamamalarınınsorumlusu olarak buotoriteleri görürler.Fakat burada Sokrates’inaçıklıkgetirdiği noktaiseaslındaotoriteleri takip edenlerin insanınkendisi olduğuvedolayısıyla mutluluğubulamamasınındainsanınkendi hatalarındankaynaklanıyoroluşudur.Eğer insan gerçeklerle tanışmaktan korkmasaydı,onabirkere verilmiş hayatınıyaşayabilecek kadar cesareti olsaydı,belkide mutluluğubulmuşolacaktı.Fakatgerçeklerle tanışmak insan ruhunu iyileştirip,mutluluğubulmak konusunda, bugerçeklerle tanışmaya datanışmama paradoksunu çözümlemesinden deanlayacağımızgibi tek başına çoksağlam birkaynak değildir.Bukaynağı sağlamlaştırmak için insanıngerçeklerin diğer yarısı olan hislere ihtiyacı vardır.İnsanınruhunu daha iyi hale getirmesi için asıl adım gerçekler vehisler arasındakiparadoksu çözümlemesidir.Elinizde biryüzüsiyah diğer yüzübeyaz bir kart olduğunudüşünün.Bu kartınsiyah yüzüsizin gerçekçiliğinizi,beyaz yüzüisehislerinizitemsilediyor.Kartınsiyah yüzünde,kartındiğerbeyaz yüzündekilerin her zaman yalansöylediklerini, beyaz yüzündeyse kartınsiyah yüzündekilerin herzaman doğruyusöyledikleri yazıyor.Eğer kartınbeyaz yüzününsöylediklerine göre siyah yüzündekilerdoğruyu söylüyorsa, beyaz yüzündekiler hep yalan söylemiş oluyor.Yanidoğruluğungerçekten ne olduğukavramı birparadoksa dönüşüyor.Gerçeklerve hislerarasındakiilişkideaynen buşekildegelişiyor.Sizhayatınızı gerçeklere yaşayıpveonların,kartınsiyah tarafının,söyledikleri doğrultusundahayatınızı hatayapmaktan uzakdurmakamacıyla yönlendirdiğinizde hislerinizin sizedoğru yolu gösterip göstermediğiniaslaöğrenememiş olup belkide dahabüyükhataları yapmış oluyor,dahabüyükzararlar almışoluyorsunuz. Benzerşekilde, eğerhayatınızı hislerinizegöre yaşayıp,gerçekleri birkenara bırakıyorsanız yine aynıhayata düşmüş oluyorsunuz.İnsan güvendehareketetmek ister,hissederek yaşamak ister.Bunundoğrultusundaher nekadar hayatınızıhislerinizegöre yaşadığınızı inkaretsenizde,içinizdeki osaklı gerçeklerin varlığınınsizinekadar rahatsızettiğiniinkar edemezsiniz. Gerçekler vehisler,yin ve yang gibibirbirlerini tamamlayan, bütünleşmiş olgulardır.Yaniruhunuzu daha iyi hale getirmekiçinhem gerçekleri görüpmantığınızı kullanmalısınız hem dekalbinizin sesini takipetmelisiniz.Ruhunuzubuyolu takip ederek iyileştirmeye çalıştığınızzaman gerçektenmutluluğayakınolduğunuzuanlayacaksınız.Mutluluknedirsorusunun cevabınınher insan için farklıolması onlarınhayatta kartınsiyah tarafıyla mı yoksa beyaz tarafıyla mıoynamayı seçtiklerine göredeğişiklik gösterir.Eğerhayatta kartınsiyah tarafıyla oynayanlardansanız,hislerinizin sessiz çığlıklarınısusturanlardan, çokgüvendiğinizsomutgerçeklik tarafından aldatılabileceğinizi vemutluluğunuzunelinizdenalınabileceğiniunutmayın.Yanihislerinizin sesine kulakvermenizgerektiğini gözardı etmeyin. Eğer kartınbeyaz tarafıyla oynayaninsanlardansanız,ohiçumursamadığınızgerçeklerle karşılaşmanızsizin soyutmutluluğunuzunani veacıbirsonu olabilir.Yapılabilecek eniyi şeyi sorarsanız,gerçeklerin vehislerin harmanlanmış bütünüyle mutlulukarayışınaçıkmaktırderim.Fakat bunubenim nekadar uyguladığımı ve bukonudane kadar biligim olduğunusorarsanızSokrates’in oçokünlüparadoksuyla cevap vermek isterim: ‘’Tek bildiğim,hiç birşey bilmediğimdir.’’Kaynakça:Cornford,Francis Macdonald.Sokrates Öncesi ve Sonrası .İş Bankası KültürYayınları,2015.Sokrates, Bilinmeyen Kaynak.Board ,Jennifer.“Leadership Paradoxes”,Leadership Paradoxes Site,y.y.,t.y.Web.19Kasım 2017.KAÇMAYIN! İnsanın yalnız kalması o kadar korkunç mudur? Gerçekten kör kuyunun dibinde olmak mıdır yalnızlık? Günümüzde, yalnız olmak çoğu kişi tarafından böyle algılanıyor. Herkes yalnızlıktan koşarak kaçarcasına bir şeylere, birilerine bağlanmaya çalışıyor. Kalabalığın içine dalıyor, kim olduğunu unutuyor ve sadece kalabalığın içindeki bir yüz, duvardaki tuğlalardan biri oluyorlar, o kadar. Yüksek katlı apartmanlarda yaşıyor, tıklım tıklım dolu mekânlarda çay içiyor, tenha yerlerden hoşlanmıyorlar. Ancak bir kere anlasalar yalnızlığın kaçılacak bir şey olmadığını, hatta peşinden koşulacak kadar huzurlu, erdemli olduğunu bir daha “yalnızlık” deyince irkilmezler. Kalabalık şehirlerde yaşıyoruz. Beton yığınları arasında koşuşturarak geçiyor vaktimiz. Zaman bulursak oraya buraya gidiyoruz, döndüğümüz yer yine de aynı: zindanımız. Günden güne daha da hapsoluyoruz son sürat ilerleyen dünyanın içine. Dönüp ne olduğuna bakmadan durmadan çalışıyoruz. Bu dünyanın içinde bir hedefimize ulaşınca da bizden mutlusu olmuyor. Peki, kim şöyle bir soluk alıp tek başına durup düşünüyor etrafında neler olup bittiğini? Gerçekten yaşadığını kim hissediyor? Herkes at gözlüklerini takmış gözüne durmadan koşuyor. Bazıları başarısızlıktan korkuyor, bazıları yalnızlıktan ürküyor, bazıları kendinden kaçıyor. Bu sürekli bir yerlere varma hissi bir türlü doyurulamıyor. Hep bir sonraki adım var çünkü bitmiyor. İşte bu bitmek bilmeyen koşu yolundan başını kaldıranlar görebiliyor gerçekleri. O da yalnız kalarak oluyor. Hiçbir şeyle hiç kimseyle ilgilenmeden, seni ve yaptıklarını düşünmekle oluyor. İnsanların kaçmaya çalıştıkları o korkulan yalnızlık aslında masum ve erdemlidir. Kaçtıklarını sandıkları ama aslında yalnızlıktan kaçarken daha kötü durumlara, sahte ilişkilerin içine düştüklerini fark etmemekte diretenler bunu hiçbir zaman anlayamadı, belki de hiçbir zaman anlayamayacak. Ancak yalnızlık tacını takanlar dünyaya farklı, renkli, anlayan, algılayan, sorgulayan gözlerle bakacaklar. Keşmekeşten kendilerini sıyıranlar, diğerlerinin gözünde kaybedenler, asıl kazananın kendilerini olduğunu kimseye anlatamayacaklar. Aslında, anlatmayacaklar çünkü buna ihtiyaç duymayacaklar. Kendi kendilerine bu zaferi kutlamaktan zevk alacaklar. Kimsenin onları övmesine, “Sen kazandın!” demesine gerek yok, bir tek kendileri yeter onlara. Kalabalığın içinde kaybedenler onlara değişik gözlerle bakacaklar, benimsemeyecekler onları, kendilerinden ayrı bir tür gibi görecekler. Nedenini ise “Yalnızlığın bilinçaltımızda yer eden klasik tanımı hepimizi ürkütür.” (15) diyerek açıklamış Şancı, çok da doğru söylemiş. Herkesin yalnız kalmaya ihtiyacı olduğunu anlamayan korkaklar ömürlerinin sonuna kadar kaçacaklar ve hiçbir zaman yalnızlığın erdemine erişemeyecekler. Yalnız kalma halinin verdiği derin hisleri, zevki, bilgeliği kabul etmeyecekler. Yine de bu son derece önemsiz bir olay olmasıyla birlikte yalnızlığın derin sularında yüzen birinin hoşuna bile gidecektir. Korkmayın yalnız kalmaktan, kaçmayın, saklanmayın. Yalnızlık size kalabalıkta kaybolmaktan çok daha fazla şey katacak. Düşünce tarzınızı değiştirecek, ufkunuzu açacak, olgunlaştıracak sizi. İçinizdeki yüksek mertebeli kişiliği açığa çıkarak bu olguyu benimseyin. Cem Şancı’nın Yalnızlık Doktorası adlı incelemesinde dediği gibi yenildiğinizi kabul edin ve huzur bulun. Bu yenilgi sizin hayatınızdaki en önemli zaferinizden olacak. Kaybettiğiniz hiçbir şey yok bu yenilgide, kazandığınız ise insanın hayatının en üst noktalarında sahip olduğu erdem. Diğer taraftan yalnızlıktan kaçış gerçekten mümkün müdür sorusuna yanıt vermek gerçekten zordur. Ne kadar kaçsak, kurtulmaya çalışsak o kadar takip eder bizi. Kötü tarafı ise kurtulduğumuzu zannettiğimizde bir anda karşımıza çıkmasıdır. O zaman daha çok yaralar bizi. Fakat bu olguyu kaçılacak bir şey değil, sığınacak bir liman, ulaşılacak bir üstünlük olarak görürsek ondan fayda sağlayacağız. Zamanı gelince bir kenara koyabilme, zamanı gelince de istediğimiz yollarla sarılma fırsatına erişeceğiz. Yalnızlık olgusunu gerçekten içten bir şekilde benimsediğimizde ise bu kadar zaman kaçarak hata yaptığımızı anlayacağız. Çünkü Şancı’nın dediği gibi “Yalnızlık bir mahrumiyet değil, lükstür.”(13) Ece Gürçay CİNAYETİN FARKLI TÜRLERİ Yok sayılmayı ölmekten, yok saymayı da öldürmekten farklı düşünemiyorum. Sonucu daha ağır olsa da birisine vurmanın onu yok saymaktan ruhen daha az yaralayıcı olduğu kanısını taşıyorum bu yüzden. Biri bana vurursa beni görüyor demektir, yok sayıyorsa orada onun için ölü birisi vardır. Gayet basit. Bu konuda çocukluğa dair bir parantez açmalıyım: Orada oyuncaklarıyla oynayan ve dünyadan haberi olmayan bir ufaklıkken evdekilerin beni yok sayarak konuşmaları kötü bir şey değildi ancak o günlerde bile konuşulanların derinliklerini anlamasam da içeriklerinin iyi mi yoksa kötü mü olduğunu hissettiğimi anımsıyorum. En hoşgörülü olunabilecek böyle bir durumda bile insan vardır, orada nefes alıyordur, yani yaşıyordur. Yok sayılmak o yüzden bana hep ağır gelmiştir. Buradaki derin trajedinin gözle görünür hâle getirilmesi gerekliydi benim için ve bunu Josh Malerman Carol Gömülmeden romanında yapmıştı. Carol, tuhaf şekilde sık sık komaya giren ve bir ölüden farksız şekilde yatan ama çevresinde olup bitenleri algılayan, duyan, hisseden bir fantastik karakter. Onun müzmin rahatsızlığının yaşamdaki karşılığı yok sayılmanın bir izdüşümüydü benim için. Ne de onun kendilerini duymayacağını düşünen insanlar rahatça konuşabiliyorlardı yanında, kocası Carol’un servetine konmak için cenaze hazırlıklarına başlamıştı bile ama Carol her şeyi duyuyor, algılıyordu. Tıpkı çocukken neler olup bittiğine dair derin yorumlar ve çıkarımlar yapamasam da ortamı kuşatan hissin ne olduğunu algılamam gibi. “Burada, hiçliğin ortasında yaşıyor olabilirim bayım ama bu beni dünyadan haberi olmayan biri yapmaz.” (s.284). Çocukluk yıllarını biraz geçip ilk gençliğe doğru ilerliyorum ve aklıma şu geliyor: Erkeklerin yoğun olduğu sosyal ortamlarda söz hakkı almakta, alınca da kendimi uzun uzun ifade etmekte zorlanırım; bu bir yok sayılmaktır aslında. Olayın nasıl da bir rekabete dönüştüğünü, böylece vahşileştiğini ve o vahşiliğin ortasında bir kadının çıkıp da farklı bir şey söylemesinin nasıl da rahatsızlık yarattığını pek çok kez deneyimledim. Sanki top onlarındı ve beni oynatmıyorlardı, hissettiğim şey buydu, yani yok sayılmak. Carol’ın yaşadığı gibi, orada sanki komadaydım ve ortamda neler olup bittiğini anlayabilecek düzeyden yoksundum, öyleyse görülmeyebilirdim, dinlenmeyebilirdim, konuşulanların beni rahatsız edip etmeyeceği gibi meselelerin üzerinde durulmayabilirdi. Böyle durumlarda öldüğümü hissederim. O yüzden yok sayılmakla ölmek arasında pek bir fark göremiyorum. Oysa yaşıyordum çünkü gölgelerle deliliğin kol gezdiği o geçit vermez karanlığın içinde ölmemiştim. (s.59) Yok sayılmaya dair belki de diğer insanlardan daha fazla duyarlı olmam çocukluk yıllarımdan kaynaklanıyor sanırım. Aslında çok bir sorun yoktu küçükken ama arada bir benim için değerli olan insanların birbirlerine karşı incelikten uzak tavırlarını görmek zorunda kalırdım. Birbirlerini dinlememek değil yaptıkları, birbirlerini önemsememek de değildi, güçlü olanın daha güçsüzü yok sayarak perdeyi kapatmasıydı. Yani tartışılarak bir yere varılamadığında güçlü olanın güçsüzü yok sayarak bastırması söz konusuydu. “Sen ne dersen de ben bunu yapacağım,” gibi bir tavır. İşler bu noktaya geldiğinde biri diğerine üstünlük sağlamış olmuyordu, sanki öldürüyordu, çünkü o yoktu artık konu özelinde. Yok sayılmıştı. Sanki ne de olsa komada ve bizi duyamaz diye rahat hareket ediliyordu. Böyle durumları gözlemlediğimde aslında ben de yok sayıldığımı hissediyordum çünkü hiçbir şey yapamayacak kadar küçüktüm, yani her şeyi duyan ama hareket edemeyen Carol neyi yaşıyorsa aynısını yaşıyordum. Yıllar sonra farklı tezahürlerini deneyimlediğim bu karanlık duruma yönelik hassasiyetimin temelleri o günlerde atılmıştı. Birisinin diğeri tarafından görmezden gelindiğine şahit olduğum her an benim için bir cinayeti izlemekle aynı şeydir; ortada kanlı ve soğumuş bir vücut olması gerekmiyordu, dün de öyleydi, bugün de öyle. KAYNAKÇA: Malerman, Josh. Carol Gömülmeden. İthaki Yayınları. 1. Baskı: İstanbul, 2019. Alpkaya 1 Büşra Alpkaya 21201317 Turk 102 Section- 8 Gönenç Tuzcu 9 Aralık 2014 Serbest 3 KADININ TOPLUMDAKİ ROLÜ Sanat tarihi öğretmeni Katherina ve aristokrat ailelere mensup, kendini beğenmiş öğrenciler Bety, Joan, Giselle, Connie... Mona Lisa Smile, 1950’lerin Amerika’sındaki kadın figürünü ele alıyor. Film, o dönemdeki toplumun bakış açısını ve toplumun kadınlara biçtiği rolü, kolejin birbirinden zeki ve yetenekli öğrencileri üzerinden gözler önüne seriyor. Kadının toplumdaki rolünün, yalnızca evinin kadını olmasıyla sınırlı kalması insanı gerçekten derinden etkiliyor. Filmi izlerken en çok dikkat çeken olgu, ataerkil toplumlardaki kadın rolü iken üzerinde durulan diğer kavramlar ise geleneklere olan bağlılık ve eğitimin önemidir. Filmin genelinde işlenen olgu, toplumdaki erkek üstünlüğü... Ataerkil toplum, erkeklerin egemen olduğu kadınların ise arka plana atıldığı bir toplumdur. Erkek sonsuz otoriteye sahip iken, kadının eşi karşısında herhangi bir söz hakkı yoktur. Kadınların toplumdaki rolü, evinin düzenini sağlamak ve çocuklarını yetiştirmekle sınırlıdır. Kadınların, yeni nesillerin yetişmesinde başrol oynarken, erkek üstünlüğü altında ezilmek kabul edilesi Alpkaya 2 bir durum mudur? Böyle bir toplumda yaşarken nasıl adaletten bahsedilebilir ki? Açıkçası ben böyle bir toplumda yaşamayı düşünemiyorum. Çeşitli baskılar altında yaşamak, erkeğin sözünden çıkmamak, kendi özgür iradeni kullanamamak, katlanması güç bir durum. Günümüzdeki toplumsal yapı düşünüldüğünde, kadınlar çeşitli sosyal, siyasal ve ekonomik haklara sahiptir. Toplum, kadın- erkek eşitliğinin bilincine varmıştır. Bu durum, dünyanın daha yaşanılası ve adaletli olmasına neden oluyor. Filmdeki karakterlerin, geleneklerine olan bağlılığı çok dikkat çekici. Eski dönemlerde yaşayan kadınların tek amacı evlenip, mutlu bir yuva kurmak. Bence, bu durum toplumun geleneksel yapısından ve aile baskısından kaynaklanıyor. Evlenme çağına gelen kızlar, evlenip çocuk doğurur ve bu şekilde yaşamlarını sürdürürler. Eğitimlerine devam etmek, kendi ayakları üzerinde durmak onların geleneklerine ters düşer. Bana kalırsa, bu durumda ailenin devreye girmesi çok önemli. Bilinçli anne babalar, çocuklarını doğru şekilde yönlendirerek, onlara mutlu bir hayatın kapısını açarlar. Genç kızların eğitim hayatını kısıtlayıp, onları erken yaşta evliliğe zorlamak ne kadar doğrudur? Ekonomik özgürlüğe sahip olmadan, bir erkeğin egemenliğinde yaşayan bir kadın ne kadar mutlu olabilir? Bu bağlamda film, toplumun geleneksel yapısına ters düşme pahasına, kadınların ekonomik ve sosyal özgürlüklerine sahip çıkmaları gerektiğini vurguluyor. Alpkaya 3 Filmdeki dikkat çeken bir diğer kavram ise eğitimin önemi. Filmde, genç kızların eğitim gördüğü lise, bugünkü eğitim anlayışından çok uzak bir noktada. Öğretim üyelerinin amacı, öğrencileri iyi birer ev hanımı olarak yetiştirmek. Bu bağlamda, bu okulda başarılı olmak, mutlu bir evliliğe sahip olmak demektir. Bana kalırsa, toplumdaki erkek egemenliği, kadınların ekonomik yoksunluklarından ve eğitimsizliklerinden kaynaklanıyor. Aslına bakılırsa kadınlar, kendilerine inandıkları sürece her işte başarılı olabilirler. Fakat kadınların bunu görmezden gelişleri, başarıya ulaşmalarını engelliyor. İyi bir eğitimin katkısıyla, kadınlar da başarıya ulaşmanın aslında ne kadar kolay olduğunu anlayabilirler ve bu sayede kadın erkek eşitliğini ortadan kaldırırlar. Mona Lisa Smile, etkileyici senaryosuyla ince mesajlar veren bir film. İzleyicilere, kadının toplumdaki önemini vurgulayarak, eğitim almanın, ekonomik özgürlüğe sahip olmak için önemli bir etken olduğunu hatırlatıyor. Tarihsel süreçte bu çabayı gösteren çokça aktör bulunmasına rağmen, erkek egemen toplum tarafından engellenen kadının, erkekle aynı haklara sahip olduğu düşüncesi, yalnızca bir fikir hareketi olarak kalmıştır. Bu anlamda belki de en önemli çabayı Mustafa Kemal Atatürk göstermiştir. Yazımı Atatürk’ün bir sözüyle sonlandırmak istiyorum. “Bizim sosyal toplumumuzun başarısızlığının sebebi, kadınlarımıza karşı gösterdiğimiz ilgisizlikten ileri gelmektedir. Yaşamak demek faaliyet demektir. Bundan dolayı bir sosyal toplumun bir organı faaliyette bulunurken diğer bir organı işlemezse o sosyal toplum felçlidir.” KAYNAKÇA http://www.edebiyatciturk.com/ataturk-ten/ataturk-un-kadin-ile-ilgili-sozleri.html Feyza Aydınlıoğlu PRANGALARDAN KURTULMAK Tanımadığınız fakat sürekli gördüğünüz insanların hayatlarını, yaşayış tarzlarını, isimlerini hiç düşündüğünüz olur mu? Peki ya onlar ile ilgili bir yargıya vardığınız? “Bu kız tamamen gıcık biri” veya “çok soğuk” diye kesin hükümlerle yargılar mısınız? Kabul edelim bir ortama girdiğimiz zaman ister istemez büyük çoğunluğumuz, özellikle biz bayanlar, bunu yaparız, onlar hakkında düşünürüz, tahminler yürütürüz, dış görünüşlerini inceleriz, içgüdüsel olarak bilgi toplamaya çalışırız. Hele bir de o şahsı sıkça görüyorsak ve yollarımız bir türlü kesişmiyorsa bu bizler için kaçınılmaz olur. Dış görünüşünden başlayıp yavaş yavaş hayatına girmeye başlarız aslında, ya da öyle sanarız. Konuşmalarını dinleriz mesela, arkadaşlarıyla konuşurken dinleriz, telefonla konuşurken dinleriz… Tüm bunlar sonucunda bir yargıya varırız. En basitinden “iyi biri” veya “kötü biri” olarak yaftalarız ve o kişiye karşı bulgularımız sonucunda duygular beslemeye başlamakla kalmaz o kişiyi dışarı karşı kendi penceremizden gördüğümüz gibi betimleriz. Çünkü bizler birey olarak, her şeyin en iyisini biliriz (!) ama genellikle hep yanılırız. Bir de olayı karşı objektifden ele alalım. Biz bir ortama gireriz, insanların gözü üzerimizde dolanır, gittikçe hakkımızda yargılar belirmeye başlar… İlk gün çok göze batmayız fakat sonra ki günlerde o veya bu yolla birileri de bizi göz hapsine alır. Ve kaçınılmaz son! Tıpkı bizim başkalarına yaptığımız gibi bizde prangalanırız! Mesela genelde benim her zaman dışarıdan çok soğuk, burnu havada biri gibi göründüğüm söylenir. Fakat bana bu prangaları takan kişi beni tanımaya başladıkça bu düşünceleri onu rahatsız eder ve ben senin hakkında yanlış düşünmüşüm der. Aslında hakkımda düşünmesine gerek yoktur öyle değil mi? Çünkü o konumda bu kişi benim için bir yabancıdır ve yabancı kişiler benim aslında nasıl bir kişiliğe sahip olduğumu anlamak zorunda, benim hakkımda herhangi bir şey bilmek zorunda değildir. Belki de bu düşüncelerim bu yönde olduğu için kendimce duvarlar örüp dışarıya karşı soğuk biri gibi görünmek istiyorumdur? Bu benim için bir savunma mekanizmasıdır? Aslında bizler çok bildiğimizi zannederiz ama hiçbir şey bilmeyiz. Çünkü bir kişiyi tanımak “deveye hendek atlatmaktan daha zor”dur bana göre. Henüz 21 yaşındayım fakat yaşadıklarımdan, çevremden, özellikle de büyüklerimin yaşantılarından gördüğüm kadarıyla da bu konuda oldukça haklıyım. Seneler sonra birbirlerinin yalanlarını yakalayıp anlaşamayan eşler, ailelerine ihanet eden evlatlar, senelerdir tanıdığımızı zannedip güvendiğimiz fakat evimizden her geldiğinde bir eşyamı çalan yardımcılar… Hepsi bunu destekler nitelikte öyle değil mi? Biz çevremizdekileri onlar bize gösterdiği veya müsaade ettiği ölçüde tanırız, tanıdğımızı düşünürüz, fakat genelde ne yazık ki yanılırız… Sonrasında ise sadece ihanetler, “nasıl yapabildi?” gibi sorularla öylece kalakalırız… Hepimiz benzer olaylar yaşarız, ve belki de sırf bu güvensizlikten dolayı daha ilk görüşten insanları tanıma aşkıyla yanıp tutuşuruz, ve bu bizleri daha büyük çıkmazlara götürür. Ben bu çıkmazlardan birini geçen hafta gece seansında gözüme kestirip girdiğim, Trendeki Kız adlı filmi izleyince gördüm ve aslında ne kadar tehlikeli bir içgüdü olduğunu bir kez daha anladım. Bir bakışla başlayan ve iletişim devam ettikçe pekiştiğini zannettiğimiz insanları tanıma sürecinin aslında ne kadar yanıltıcı ve güvenmenin ne denli zor olduğunu anladım. Hem bizim diğerlerine taktığımız hem de diğerlerinin bizlere taktığı prangalardan kurtulmanın bize kişisel gelişim olarak ne kadar yararlı olacağını gördüm. Bu prangalardan ve yaftalamalardan kurtulabilirsek inanın çevremize ve kendimize olan saygımız artacak ve kesinlikle insanları tanıyıp tanımamak eskisi kadar zihnimizi meşgul etmeyecek. Yaşadığımız hayatın merkezi başkaları değil kendimiz olacağız ve işte o zaman gerçek anlamda mutlu olacağız… KAYNAKÇA Taylor, Tate. Trendeki Kız. 2016. Universal Studios (DreamWorks). New York Özgür Hissedememek Ben özgür olmak istiyorum ve elime verilen üç beş özgürlük kırıntısı bile özgürlüğün özel ve eşsiz olduğu hissiyatına kapılmam için yeterli. Ancak bir türlü sahip olamıyorum bu duyguya, tam yakaladım diyerek sıkıca tutuyorum ellerimle sonra farkına varıyorum ki aslında bu yalnızca bir serap. Özgür değilim, sadece bunun hayaliyle yaşıyorum. Özgür İnsanlar adlı eser kıtlık zamanında özgür olan insanlığın bolluk zamanlarında nasıl faiz borçlusuna dönüştüğünden, idealize edilen değerlerin aslında bizleri ezmekte kullanılan araçlar olduğundan, yeniden inşa etmek istediğimiz dünyanın aslında doğamıza ve coğrafyamıza ne kadar aykırı olduğundan bahsediyor. Peki ya bu özgürlük nedir? Kitaptaki Bjarjur adlı karakter yıllarca çalışıp biriktirdiği parayla şehirden çok uzakta, kırların ortasında bir çiftlik alır. Tek istediği kimseye borcu olmaması ve kendi topraklarının kralı olmasıdır. Yani özgürlük sevdalısıdır, Bjarjur. Bu kaçış̧ benim de hep istediğim ve bir gün mutlaka yapacak cesareti kendimde bulacağımı umduğum bir eylem. Böylelikle iş telaşı ve insan kaprislerinden kurtulabilecek ve kendi istediğim hayat düzenini kurup yaşayabileceğime inanıyorum. Aslında ben bunu her yaz yapıyorum. Bir, iki hafta yahut bir aylığına evi terk edip yepyeni bir yere gidip, neredeyse tüm sorumluluklarımdan kurtulup tatil adı altında özgürlüğün tadını çıkarıyorum. Bu özgürlüğe erişmek için atılmış̧ önemli bir adım çünkü günümüzde şehir hayatını yaşarken, ben kendi hayatımı yönlendiremiyorum. Şehir hayatı engellemelerle ve kısıtlamalarla dolu. Peki özgürlük bu engel ve kısıtlamalardan kaçmak mıdır? Ben özgürlüğü hayatımın başkaları tarafından kısıtlanmaması olarak tanımlıyorum. Bu kısıtlanma iki şekilde olabilir. Birincisi bir eylemi yapmamaya zorlanmam, ikincisi ise başka bir eylemi yapmaya zorlanmam. Dolayısıyla sigara içtiğim takdirde cezalandırılacaksam ya da araba sürerken hız sınırını aştığım için ceza ödeyeceksem ben özgür falan değilim. Ancak günümüzde kurallar, ödevler ve cezalar toplumsal düzenin, adaletin sağlanması için kaçınılmazmış ve bugünün şartlarında bunlar olmadan yaşayamazmışız gibi gösteriliyor. Bizimle adeta bir oyun oynanıyor. Tüm hız sınırlarını aşabileceğimiz arabayı parasını verip alabiliriz ama hız sınırını geçmek yasak ya da istediğimiz bir sigarayı alabiliriz ancak kapalı bir yerde içemeyiz. Sanki bize kocaman süslü bir pasta veriliyor fakat yememiz yasak. Bunun nedeni tabi hepimizin malumu diğer bir kişinin özgürlüğünü tehdit etmesi. Biri sigara içerken diğerini zehirleyebilir yahut hız sınırını aşarak başka birinin hayatını tehlikeye sokabilir ancak bu gerçek bir çözüm mü acaba? Bence hiç de tatmin edici bir çözüm değil, yani neden bunu bir problem olarak görüp benim özgürlüğüm kısıtlanıyor. Sigara satan sensin, arabayı satan sensin ve bunu satın alan benim, benim oldu artık. Arabanın pedalına basıp hızlanmak, sigarayı da istediğim yerde içmek istiyorum, eğer bu tasarruflarda bulunamıyorsam ben nasıl bu malların sahibi olacağım. Ben arzu ettiklerimi yapamadıktan sonra bu düzen sağlanmış̧ mı olacak yani? Toplumun düzenini niye insanları kısıtlayarak sağlamaya çalışıyoruz. Özgürlüklerimizi arttırarak yapmamız daha güzel olmaz mı? Düzen, kural diyerek kendimi kısıtlayıp duruyoruz
paylaşan komşularının, hayvanların canına kolayca kastedebilir.3 Kaynakça Prucher, Jeff. 'Earthling.' Brave new words: the Oxford dictionary of science fiction. Oxford: Oxford U Press, 2009. Print. Hazal Sehman 21301191 TURK102-010 Kitap 1 HAYATIMIZA YÖN VEREN RENKLER Sizden sadece bir süreliğine düşünmenizi istiyorum, en son ne zaman çocuktunuz? Saf düşüncelerinizi bırakmaya kaç yaşında başlamıştınız? Hayallerinizin ve hayal gücünüzün peşini en son ne zaman bırakmıştınız? Peki ya en son ne zaman başkalarının sözünden ve önyargılarından kurtulamaz oldunuz? Daha doğrusunu söylemek gerekirse kendiniz olmayı ne zaman bıraktınız ve bunu neden yaptınız? Şöyle bir etrafıma ve 21. Yüzyıl insanına baktığımda tek gördüğüm, başkalarının düşüncelerine önem veren ve onların kalıplaşmış hayatlarında hapsolmuş nesiller. Artık özgür irade denen bir şey kalmadı, herkes tekleşmeye, aynı renge bürünmeye başladı. Farklı bir renge bürünmeye çalışanları ezmeye ne zamandan beri başladık? Onları ne zamandan beri toplumdan dışlar olduk bunu hiç düşündünüz mü? İsterseniz cevabı ben size söyleyeyim. İçimizdeki çocuğu öldürdüğümüz gün, ona ait ne kadar saflık ve bir o kadar da masum düşünce varsa onların hepsini de o çocukla birlikte beynimizin ve kalbimizin çok derinlerine gömdük. Peki, bunu neden yaptık, hiç düşündünüz mü? Bazıları yabancılaşan ve git gide yabanileşen dünyadan cevabını verecekler bu soruma. Bazılarıysa işin kolayına kaçıp şartlar öyle gerektirdiği için diyecekler, kendileri bilirler. Sadece karşılarındaki kişinin görüşü kendi görüşlerine uymadığı için ve hatta sadece ve sadece tek bir düşünce tipi olmasını isteyenlerden dolayı biz bu durumdayız bana sorarsanız. Peki, biz bu kadar iç karartıcı bir duruma ne zaman düştük? Ne zaman farklı düşünme haklarını insanların ellerinden alır olduk? Farklı düşüncelere karşı olan çaresizlik bizi ne zaman avucunun içine aldı? Dünyamızın renkleriyle güzelleştiğini ve hatta ona bu güzelliğini verenin bizlerin çocuksu düşüncelerinden ve hayallerinden geldiğini görmek isteyenlere ne olacak? Onlar ki sanatı yasaklanan, eylem yapmak istediklerinde büyük bir şiddetle engellenen ve hatta öldürülen... Onlar ki çocuklarımıza yol gösteren ve hayallerini takip etmelerini söyleyen, ülkelerinin geleceğini düşünen... Size bir daha soruyorum bu insanlara ne olacak? Onları tek kullanımlık bir eşya gibi bir kenara atmak mı doğrusu? Yoksa onlara destek olup, çocuklarımızın ve bizlerin içindeki çocukların yeniden güldürmesine ön ayak olmak mı güzel olan? Eğer bizler içimizdeki çocuğu ve hayalleri ortaya çıkarmazsak başka kim yapabilir ki bunu. O içimizdeki çocuk bize yeterli umudu ve heyecanı aşılamasa nasıl şu an olduğumuz kişi olabilirdik ki? Hani büyüklerimiz derler ya hep “Bu kadar da çocuk olma canım!”. Belki de bizler bu tarz sözler işiterek büyümeye alıştığımız için içimizdeki çocuğun izini kaybettik. Oysaki bu sözlere aldırmayıp, hala onunla dost kalmış olsaydık, onunla beraber kurduğumuz fantastik dünyamız da bizimle birlikte olgunlaşır ve günümüzün şartlarına uyum sağlayarak özgün bir gerçeklik olurdu. Gabriel Gracia Marquez’in ‘Yüzyıllık Yalnızlık’ romanını bir de bu açıdan bakarak okumanızı şiddetle tavsiye ederim. Her bir deneme, her bir roman, her bir şiir, her bir resim daha doğrusu özgürce yapılan her şey, farklı şeyler anlatır farklı insanlara. Sizin için çok güzel duyguları çağrıştıran bir resim, bir başkasına çok kasvetli bir dünyayı çağırıştırabilir. Ben ‘Yüzyıllık Yalnızlık’ romanını okurken, görüşlerimizdeki farklılık ve içimizdeki çocuğun dünyamızı renklendiren tarafı aklımdaydı. Bunun nedeni içimdeki çocuğu ve saflığı kaybetme korkusuydu belki de. Bu yüzden Marquez’in eserinde yarattığı fantastik dünya beni içine bu kadar çok çekti. Kitabın her bir sayfasını büyük bir merakla ve heyecanla okumamın sebebiyse, Marquez’in fantastik bir dünyayı olabildiğince yalınlaştıran ve sıradanlaştıran dili. ‘Yüzyıllık Yalnızlık’ her ne kadar bir roman olsa da, aslında bizim sıradanlaşan dünyamızın, içimizdeki çocuğun yardımıyla renklenebileceğini gösteriyor. Bu sıradanlığını kaybetmiş ve kendi rengine bürünmüş, özgür dünyanın keyfini nasıl çıkaracağınız ise size kalmış. Eğer bu romanı daha önce okumadıysanız, şimdi tam zamanı derim. Hayatınızdaki renklerin ve onların uyumunun size bağlı olduğunu görmeniz açısından sizlere çok yararlı olacağını düşünüyorum. Marquez’e bu romanı yazdıran büyüdüğü zaman elde ettiği hayatı değil, çocukluğunda büyükannesinden dinlediği masallar ve o dönem içerisinde yaşadıklarıydı. Kitap mutlaka size bir şeyler katacaktır ama en önemlisi size hatırlatacağı çocukluğunuz ve hayallerinizdir şüphesiz. Yılmaz Korkmaz 21400953 YORGUN VE YALNIZ Belli etmemeye çalışsak da hepimiz ölümden korkarız. Doğaldır korkmak ölümden, yaşam tatlıdır. Peki, yaşayacak bir şey kalmadığı zaman geriye, ne olur? Ölmek kolay gelir belki de, peki ya hiç yaşamadıysak doyasıya o zaman ölümden daha fazla korkmaz mıyız? Kjersti Skomsfold’un Hızlandıkça Azalıyorum adlı romanı tam da bu konuyu anlatıyor, yaşlı ve yalnız bir kadının yaşamını gözler önüne seriyor. Yaşlanıp hayatımıza geriye doğru baktığımızda gençliğimizi, gençlikte yaptığımız hataları, mutluluklarımızı, başardıklarımızı ve de en önemlisi sevdiklerimizi göreceğiz. Dolu dolu yaşanan bir hayattan geriye pek çok anı kalacak bizlere. Ancak pişmanlıklar da olacak kuşkusuz anılarımızda. Keşke diyeceğimiz çok anımız olacak. Yaşlılığın en zor tarafı da bu anılarla yalnız başına yüzleşmektir herhâlde. Yanında sığınacağın biri olmadan, yalnızca kendinle baş başa kalarak geçirilen yıllardır herhâlde en zor olanı. Ölümün seni izlediğini, yakında kapını çalacağını bilerek; yapayalnız geçirilen günlerdir insanları zorlayan. Böyle bir sonu kimsenin hak ettiğine inanmasam da insanların kendi kendilerini böyle bir sona ittiğine inanıyorum. Gençken insanlardan uzaklaşmak, yalnız kalmak sorun olmuyor da yaşlanınca sorun olmaya başlıyor belki de. Çevreme baktığımda yalnız insanlar görüyorum, bu durumdan mutlu olan, kendi kendine rahatlıkla yeten insanlar. Yine çevreme baktığımda başı kalabalık insanlar görüyorum, bir grubun içinde bulunup asla yalnız kalmayan insanlar. Hangi tarafta olacağımızı biz belirliyoruz çoğunlukla, kişiliğimize göre seçiyoruz yolumuzu. Kimimiz yalnızlığı seviyor, kimimiz kalabalığı. Hızlandıkça Azalıyorum romanında gördüğüm şey ise yalnızlığı seçen bir kadındı. Ömrü boyunca kimseyle iletişim kurmamış bir kadın gördüm romanda, herkesten ve her şeyden kaçan. Bir insan neden böyle davranır diye düşünmekten de alamadım kendimi. Kadın yaşadığı hayatı kendi seçmişti, böyle olmayı o istemişti ancak gene de üzüldüm ona. Yalnız başına ölümü beklemek zorundaydı ve bu onu inanılmaz rahatsız ediyordu. Okurken benim hissettiklerim de farklı değildi. Yalnız başına ölme fikri beni fazlasıyla korkuttu. Çocuklarının yanında, torunlarını severek huzur içinde ömrünün son yıllarını yaşamak varken; yalnız başına ölmek çok korkunç olmalıydı. İnsan biraz da bunu bilerek yalnız kalmayı göze almalı. Hayat her zaman gençlikteki gibi rahat olmuyor ve insan yaşlandıkça yanında, yakınında birilerini görmek, hatırlanmak istiyor. Öldüğümüzde bizden geriye kalacak olan şey de yalnızca insanların zihinlerindeki anılarımız değil midir? Bence bizi insan yapan, bizi unutulmaz kılan şey bu anılardan başka hiçbir şey olamaz. Öyleyse yalnız olmak, insanların hayatında bir iz bırakmadan, görünmez olarak yaşamak bize ne katkı sağlar? Sevmek, sevilmek, paylaşmak varken yalnızlık ne işe yarar? İnsan doğası gereği yalnız yaşamak istemez, huzursuzlanırken kendini yalnız yaşamaya zorlamak çok yanlış bir davranış gibi geliyor bana. Çevrede insanlar birbirlerini severken, eğlenirken, koşup oynarken onları seyretmek, onlardan bağımsız tekil bir hayat yaşamak hem zor hem de gereksiz bence. İnsanları sevmek, onlardan bir şeyler öğrenmek, iletişim kurmak varken kendi zihninle baş başa kalmak faydasız bir eylem gibi geliyor. Tabii ki insan gerektiğinde yalnız da kalabilmeli, kendini dinleyebilmeli ancak yalnızlığın fazlasının insanı insanlığından uzaklaştırdığına, kendi benliğini unutturduğuna inanıyorum. Gençken kendini çok belli etmese de bu durum yaşlanınca kendini açığa vuruyor, tıpkı romanda olduğu gibi. Hazır elimizde fırsat varken yalnızlığımızı aşmayı, insanlarla iletişim kurmayı, onları sevmeyi ve sevilmeyi öğrenmeliyiz bence. Hemencecik bırakmamalıyız hayatın iplerini elimizden, kaçırmamalıyız sevdiklerimizi etrafımızdan. Yaşlanıp da geriye baktığımızda dolu dolu bir hayat, mutlu bir ömür görebilmek için yapmalıyız bunu. Hatırlamak, hatırlanmak için izler bırakmalıyız insanların zihninde, arkamızdan iyi konuşacak insanlar olmalı hepimizin. KAYNAKÇA Skomsvold, Kjersti. Hızlandıkça Azalıyorum. İstanbul: Jaguar Kitap, 2014. Baskı. http://i.on5yirmi5.com/image/2012/03/03/253431.jpg Zeynep EkimGölgelere Saklanİnsanın tanımı nasıl yapılabilir diye çok düşündüm. Böyle öngörülemez bir varlığı nasıl tanımlayabilirdim. Hüseyin Ferhad’ın Nihayet bir Cümledir İnsan adlı eseriyle karşılaşınca soruma aradığım cevabı buldum. Çünkü hayatlarımız birer hikâyeyken bizler onu oluşturan cümleleriz. Bizler sonuca odaklı yaşadığımız için cümlelerin önemini anlayamayız. Kendimizin değerini bilemememizin asıl sebebi de bu durumdan kaynaklanır. Sonuçta bir cümleden farksızdır insan.Sonunda nasıl hatırlanacağımızı düşünmekten, yaşamak istediğimiz gibi yaşayamıyor ve içimize kapanıyoruz. Gerçek benliğimizi saklıyoruz. Hüznümüzü yokmuş gibi gösteriyoruz. Fakat bu davranış, sadece içimizde birikmesine sebebiyet veriyor. Dünyayı hüzün kaplıyor ve ayaklarıma bakıyorum. Gölgeler sarmış etrafımı. Büyüyorlar. Saklanmak istiyorum. Fakat bunların başlamasına sebep olan asıl sebep de içime saklanmam değil miydi? Aynı “Islık ya da Figan” adlı şiirdeki gibi kimsenin kan revan görmesini istemiyorum. Beni güçsüz görüp kullanmalarından mı korkuyorum? Yoksa onları incitmekten mi? Bilmiyorum. Aynı şiirin tavsiyesindeki gibi kirpiklerime saklıyorum hüznümü. Gölgeler uzuyor.Gecenin karanlığında bile beni çevreleyen gölgelerin varlığını hissediyorum. “Ay’a Bansan Naﬁle” adlı şiirin ne kadar haklı olduğunun farkına varıyorum. Gerçekten de insan bir damla gözyaşında yedi cihanı görebilirmiş. Bence gölgelerimize güç veren durum, hüznümüzde gördüğümüz yedi cihanın gerçekte yanımızda olmamasıdır. Hayallerin uzaktan el sallaması insanı kıran ve saklanmaya teşvik eden en önemli ögedir. Gölgeler bana yeni bir yuva kurarken dökülen göz yaşlarımın yansımasında gördüğüm kişi ben değilim. Peki eğer hayallerimi karşılayan kişi ben değilsem, şu an kimin yansımasını taklit ediyorum?Diğerlerini rahatsız etmemek için yarattığım ve benimsediğim persona, yas tutmama izin vermiyor. Fakat diğerlerinin benim önümde güçsüzlüklerinin göstermesini nasıl kabulleniyorum? “Yas Sadece Ona Mı Yakışır” adlı şiirdeki gibi, karşımdaki kişiyi neden kendimden daha yüksek görüyorum? Yoksa beni çevreleyen gölgeler yüzünden onu tam olarak seçemiyor muyum? Bu gece sanki yıldızlar daha da azalmış gibi. Karanlığımın içinde boğuluyorum. Saklanıyorum. Saklanmak istiyorum. Kimsenin beni kendi yarattığım karanlığın içinde bulmasını istemiyorum. Bulabileceklerini de zannetmiyorum.Herkesin, kendisini çevreleyen karanlık yüzünden tüyleri ürperirken; neden bir başkasının bilinmezliğine adım atmak istesinler ki? Kimse yeni bir karanlığı tecrübe etmek istemez. Çünkü gölgeler sahiplendikleri kişiye göre formlarını değiştirir. Bu durum da öngörülemezliği arttırır. Öngörülmezlik korkuyu arttırır ve bunun sonucunda kimse bizi bulamaz. Bulmak istemez. Çünkü insanlar bencillerdir. Ellerinde olan ufak ışığı farklı birini kurtarmak için kullanmak istemezler. Tabii ki bazı istisnalar da vardır. Bu tür insanlar hayatımıza girdiklerinde tüm hayatımızın akışı değişir.Gölgelerimiz güçlerini kaybetmeye başlar. Dikenlerle dolu olan orman çiçek açmaya, bulutlar yıldızların önünden çekilmeye başlar. Gece aydınlanır. İnsanlar bu tür kişilere mucize derler. Onları karanlıktan çıkarmaya cesaret edip ışıklarını paylaşan kişiler, onların kahramanı olur. Kalplerimizde ayrı bir köşe açarız onlar için. Mucizelerimiz için her şeyi göze alır ve her fedakarlığı yapmaya hazırlanırız. Onlar sayesinde saklanmaktan vazgeçeriz. Çünkü bizi kendimiz olarak kabul eden birinin olduğunu biliriz. Fakat bazen işler yolunda gitmez. Mucizeler sonsuza dek yanımızda olmayabilir. Bizi terk edebilirler.Kendine gelmiş olan insan mucizesini kaybedince eski haline geri dönmeye başlar. Sonunda kurtulmayı başardığı gölgelerin geri döndüğünü fark eder. Ayaklarına doğru bakar. Karanlık yeniden büyümeye başlamıştır. Onun içine kendini tekrardan gömmek ve bulunmamak ister insan. Gölgeler bir hayalde büyüttüğünüz çiçeği tekrardan soldurmayı başarır. Bence gölgeler cümleleri sonlandıran noktalardır ve her insanın saklandığı bir gölgesi vardır ya da elbet bir gün olacaktır. Nihayetinde bir cümledir insan. Sonunun noktayla bitmesi gereken.KAYNAKÇA:Ferhad, Hüseyin. Nihayet bir Cümledir İnsan. Yapı Kredi Yayınları, 2019.Mehmet Ali ALTUNTAŞ21401004ÖLÜ SAKARBeni de yakın! Tuvalete falan atmayın ama sakın! Direkt denize dökün, çok zor değil. Hem ölmüşüm, son bir dileğim var gerçekleştirilecek, bir zahmet yapıverin. Beni yakın! Yedi ölümcül günahtanbağımsız düşünün tüm hatalarımı. Kendimi kaybettiğim her anı kendinizden bir parçayla özdeşleştirin. Özdeşleştirin ki çok da hatalı gözükmeyeyim o kibirden kapanmış koca gözlerinize. Beni gömün! Bir ağacın altına olmasın, hiç sevemedim gölgeleri. On iki tane hikâyem yok gelecek nesillere kalacak. O yüzden beni yazın. Beni yazın! Kafamdaki seslerle konuşmaktan vaktim olmadı hiç. Kendimi kaybetmediğim her gün bir sonraki günün kaybını hesapladım ben. Kaybettiklerimi listeleyin… Buralardan gidenleri hiç özlemedim, ta ki bugüne kadar. Ta ki ölümün ne kadar gerçek olduğunu ilk eldengörene kadar…Mustafa Ziyalan benden büyük adamdır büyük ihtimalle. Alçakgönüllüyse olduğundan da büyüktür. Nasıl anladığımı sormayın, yazdıkları gibi konuşuyorsa yeter. Seçemediğim her gün gecesini bana elimi tutup kendi elimin ucuyla göstermezse başkası için söylemem bunu. Sahipsiz defterler okuyamadım ben. O yüzden kenetlenmiş olsun kollarım siz gömerken. Evet, hâlâ orada kafam! Yazamadıklarım oldu çok. Okuyamadıklarım acıttı canımı… Çuvallama Ustası onlardan biri değil artık! Okudum, acımıyorum artık kendime en azından bu kitap özelinde. Kendimi bu kısacık yazıda bile karmaşıklaştırdığımı gördünüz kendiniz, o yüzden kızmayın anlayamadığınızda. Sadece sorun kendinize neler sizi bu hâle getirirdi diye… Sorun ki o kadar da anormal gözükmesin yanlış ölümlerden kopuşlarım. Şiirlerimden uzaklaştırın beni, sakın yanıma gömmeyin. Mustafa Ziyalan ne dediyse bir fazlası! Kafamı eğin sığamadığım yataklar için. Beni yakın, küllerimi gömün en olmadı. Ne diyorsam yapın! Maymun iştahımdan size ne! Son bir dileği var bu zavallı âdemoğlunun. Ne olur sanki yapsanız? Hem Ziyalan kadargünahkâr da değilim ben. On ikiden fazla öykü yazdım ben! Belki kabullenemezdim çuvallamakta ne kadar usta olduğumu ama benim de dürüst olduğum yazılarım oldu. Bu yazı bile kanıt! Ne vereyim daha elinize son dileklerimi gerçekleştirmeniz için? Şimdi vücudum kendine cephe alacak. Ölüm için dua ettiğime inanmazsınız, inanın gerçek. Kim olarak geri gönderirlerse kabulüm. Kim olarak gönderirlerse göndersinler gerçekleştirin son dileklerimi…Beni öldürmeyin. Ölmeme izin de vermeyin. Gömmeyin, yakmayın. Kırmayın kalbimi. Mümkünsehiçbir yerimi tabii de kalbimi hiç kırmayın. Daha sonra hiç göremeyeceğim böcekler gibi fotoğrafını çekeceğim tüm hayatımın izin verirseniz. Yorumlar yazacağım altlarına ağzımla. Güneş evimizi yutmaya gelirse dev ağzıyla ateşe dönüştürmek için, bir tek ben koruyacağım sizi. O yüzden gerçekleştirin son dileklerimi. Gerçekleştirin ki yüzünüz olsun sizi kurtardığımda minnetinizi göstermeye. Altına işemiş çocuklar gibi köşesinden bakmayın dünyanın. Siz bilirsiniz tabii! Gömün beni yine de. Sizin için söylüyorum, gerçekten…Çuvallamakta gerçekten iyiyim. Ustası sayılmam yine de. Tüm günahlarım büyük maalesef, olsun! Sizi affettim sırf beni affedin diye. Ne yapayım ben de insanım. Tabii ki karşılıklı her yaptığım… Kelebeği kavanoza koyup ömründen eksilen saniyeleri sayardım ben. Bırakıp tekrar yakalamaya çalışırdım ki değerini bilsin hayatının. Şimdi beni tüm hatalarımla aynı torbaya koydu o inanmadığım büyük güçler. Ölmek zorundayım dileklerim yaşasın diye. Son dileklerimi gerçekleştirin. Hem gömün, hem yakın beni. Mustafa Ziyalan’ınki gibi hafif olmasın hiçbir şey. Ben onun kadar güçlü olamadım hiç. Korkuyorum gidince bulacağımdan…Sarhoşken çözemediklerimi ayıkken çözecektim. Öyle olmuyormuş. Gözlerimi açtığımda görecektim. O da olmadı. Şimdi vazgeçmek üzereyim ve son dileklerimi gerçekleştirecek bir insan bile yok arkamda. Beni bir ağacın altına, denizi de görsün, bırakın. Yeni çuvallama ustası benim. Sadece ölü olacağım bir süre…Aysu ÇETİN YA OLMASAYDI? Hayatta hepimizin şu cümleyi dile getirmese de en az bir kere aklının bir köşesinden geçirdiğinden eminim:” Keşke duygularımız olmasaydı.” Sahi, ya duygularımız olmasaydı ne olurdu, hayatımız nasıl değişirdi acaba her şey düşünüldüğü gibi daha mı kolay olurdu gerçekten? Zülfü Livaneli de bu sorudan esinlenerek bir ana karakter yaratmış Kardeşimin Hikâyesi adlı kitabında. Sonradan gerçek adının Mehmet olduğu anlaşılan Ahmet isimli bu karakter, hayatı boyunca yaşadığı trajik olayların etkisiyle psikolojik bir hastalığa yakalanır. Bu hastalık zekâsında veya bedensel zevklerinde bir soruna yol açmazken, kişinin kendini korumak amacıyla beynini bütün duygulara kapamasına sebep olmaktadır. Kitap boyunca Ahmet karakterinin hayatının hem hastalık öncesi duygu dolu dönemine, hem de hastalık sonrası hiçbir duyguya sahip olmadığı dönemine tanıklık ediyoruz. Bu tanıklığımın ardından iki dönemi de artısıyla eksisiyle tarttıktan sonra rahatça söyleyebilirim ki eğer bütün insanlar duygusuz olsaydı, şu an değer verdiğimiz hemen hemen her şey hem değerini, hem de anlamını yitirirdi ve yaşamak bambaşka bir şeye dönüşürdü. Bu kitabı okuduktan sonra ben de bu konuyu irdelemeye, bu konu üzerinde düşünmeye başladım. Daha önce duygularımın olmadığı bir hayatım olmadığı için duygusuz bir yaşamı kafamda biçimlendirmek kolay olmadı maalesef, ben de bunun üzerine duygusuzluk yerine duygulara odaklanmaya karar verdim. Sahip olduğum duygular sayesinde yaptığım, başardığım, hayatımın yönünü değiştiren ve hayata anlam katan olayları da bu şekilde fark etmeyi başardım. İlk fark ettiğim, benim için hayatta belki de en önemli duygu olan sevgiydi. Sevginin her kapıyı açabileceğine inanıyorum. Ne demiş Edip Cansever ” …Ve yürürlükten kalkmış bir sözü tekrarlıyorum: Sevin ki her şey olur…”* Annemize, babamıza karşı beslediğimiz sevgi ya da bir anne ya da baba olarak çocuğumuza baktığımızdaki o kelimelere bile dökülemeyen o sevgi, gurur ve mutluluk karışımı o hissin kutsallığı düşündükçe insanı hayrete düşürüyor. Bir de dostlarımıza, başka aileden olmuş kardeşlerimize, duyduğumuz sevgi; sevgilimize karşı olan aşkımız ve bu sevgi veya bu aşk uğruna gözümüzü bile kırpmadan, sorgulamadan her şeyi yapabilme potansiyelimiz var. Her ne kadar bu bazı insanlar tarafından bir zayıflık olarak görülse de bence yapısında bencillik olan insanoğlunun başka birisini kendinden önce düşünebilmesi, ona öncelik verebilmesi insanı zayıflatmak bir yana aksine güçlendirir ve yüceltir. Peki, insanın bu sevgisinin tek muhatabı yine insan mıdır? Elbette değil. Bir insanın sokakta gördüğü köpeğe sevgi beslemesi ve onu evine alması, ailesine dâhil etmesi, besleyip, aç bırakmaması; bir ağacı, çiçeği sevmesi ve onu sulaması, büyüdüğünü gördükçe sevinip, öldüğünü görünce üzülmesi; edebiyatı sevmesi ya da müziği ve bu şekilde tüm yaratıcılığını sanatla tüm insanlara ulaştırması ve bunu zevk alarak yapması aslında her ne kadar sıradan olarak görülse de aslında duygularımız sayesinde hayatımızın renklendiğinin, farklılık gösterdiğinin belirtileri. İnsanların duygulardan kurtulmak istemelerinin asıl sebebi bütün güzelliği ile ortada olan bu duygular değil tabii ki. Çoğu insan korkmaktan, korkutulmaktan, utanmaktan, kaygılı ya da stresli olmaktan, kızgınlıktan ve öfkeden hiç hoşlanmaz, hatta bunları kötü duygular olarak görürler. Bana kalırsa hiçbir duygu kötü değil ve asla da olamaz. İnsanların böyle düşünmesinin sebebi ise bakış açılarından kaynaklanmakta. Eğer duygularımıza dar açıdan bakarsak, bu hislerin getirdiklerini değil de yalnızca götürdüklerini görmeyi seçersek elbette ki hoşnutsuzluk ve duygulardan kurtulma isteği hâkim olacaktır. Örneğin bir şeyden korktuğumuzda çaresizlik hissiyle başa çıkmaya çalışmamak da bunu kendimizi savunmamız gerektiği yönünde bir işaret olarak da algılayıp harekete geçmek ve güçlenmek de mümkün. Aynı şekilde stresimizi ve kaygılarımızı da sorunun daha çabuk çözülmesi için * Cansever, Edip. Yerçekimli Karanfil(Toplu Şiirleri I). İstanbul: Adam Yayınları, 1982. Aysu ÇETİN kullanmalıyız. Bazı insanların en yaratıcı fikirlerinin stresliyken ve baskı altındayken ortaya çıkması veya en güzel çalışmalarının bu zamanlarda yapabilmesi de bunu doğrular nitelikte. Ya utanç! Utanç belki en anlamlı duygulardan bir tanesi, insanların düşündüğünün aksine yalnızca kızarmış yanaklardan ya da kendini güvensiz hissetmekten ibaret değil. Utanmak, utanabilmek insanın kendi değerlerinin olduğunun göstergesi ve günümüz koşullarında maalesef kaybolmaya yüz tuttu. Demek istediğim, iyi veya kötü duygular yok. Aslında hepsinin bir işlevi, bize anlatmak istediği önemli ve yararlı şeyler var. Hayatımızı güzelleştiren, diğer insanlarla aramızdaki farklılıkları yaratan ve bu şekilde dünyayı sıradanlıktan kurtaran duygularımızdan vazgeçmek bir yana onlara sahip olduğumuz için kendimizi şanslı saymalıyız. ABLAMLA KÜÇÜK KEŞFİMİZ Bir Karadenizli yani Rizeli olarak geçen sene Güneydoğu Anadolu Bölgesinde bulundum. Abimin işi nedeniyle ve aynı zamanda Batmanlı biri ile evlenmesiyle yolumuz düştü. Daha önceden Güneydoğu Anadolu Bölgesinde bulunmamıştım. Gitmeden önce doğruyu söylemek gerekirse “gezilecek bir yer değil, orda ne yapabilirim ki.” diyordum. Fakat zoraki gittiğim bu geziden sonra iyi ki gitmişim diyorum ve bu gezimden öğrendiklerimi aktaracağım. Batman’a gitmek için Ankara’dan uçağa bindik. Aylardan nisandı. Ankara’nın çok sıcak olmadığı bu zamanlarda Batman’da boğucu bir hava vardı. Abimin gelmesini beklerken etrafıma baktım bir süre ve dikkatimi karşıdaki bir tarlanın yemyeşil olması çekti. Kendi kendime, ardından da ablamla bunun nasıl olabileceğini, buraların hep kuru olması gerektiğini ve sarı renkli çalıların görülmesi gerektiğini tartıştık. Abim gelince hemen bunu ona sorduk. Bize buraların çok kısa bir zaman yemyeşil kaldığını havaların aşırı ısınmasıyla geri kuruduğunu belirtti. Batman’la ilgili yanlış bildiğim bir şeyi ilk olarak burada öğrendim ve tam anlamıyla aydınlandım. Şanslıydık ki Batman’ın en güzel iklimine denk gelmiştik. Doğu bölgesinde bir şeyi daha öğrenmemde bana yardımcı olan bölge Hasankeyf’ti. Hasankeyf gördüğüm en güzel yerlerden biriydi. Orada bulunan köprünün Orta Çağ’da yapıldığını, açılıp kapanabildiğini ve tarihin ilk ücretli köprüsü olduğunu orada yeni öğrendim ve bir kez daha şaşırdım. Köprü ve Dicle Nehri’nin çevresi hem tabiat açısından hem de tarihi açıdan o kadar güzeldi ki hayran kaldık. Oradaki yeşillik neredeyse Karadeniz kadar vardı. Köy halkını ziyarete gittik ve çok cana yakın bir amcayla tanıştık uzun uzun sohbet ettik ardından bize baraj yapılacağından çok mutsuz olduğunu söyledi, bizde sabırla dinledik onu. Asıl bizim için trajikomik olan abimin o barajı yapmakta olan firmada inşaat mühendisi olarak çalışmasıydı. Amcaya bundan bahsetmedik tabi ki yoksa bize sinirlenebilirdi. Ardından bizi evine davet etti ve eşi çok güzel yemekler hazırlamıştı. Önceden duymuş olduğum fakat tam olarak öğrenmemi sağlayan bir durum da burada gerçekleşti. Söylenildiği kadar misafirperver insanlardı. Her gittiğimiz yerde aynı sıcakkanlılıkla karşılandık ve beni şaşırtmadılar. Hasankeyf’ten Midyat’a giderken bir koyun sürüsüyle karşılaştık. Biteceğini beklerken bir on dakika bekledik sanırım ve öğrendik ki sayıları 3-5 bini buluyor. Aralarında daha yeni doğmuş kuzular vardı ve bunlardan bazıları sürüden çokça geride kalmışlardı. Hindistan’da inekler yoldan geçerken trafiğin durduğunu öğrenince şaşırmıştım fakat bizde de aynı şey oluyormuş demek ki öğrenmeyen insan her şeye şaşırırmış. Midyat’a varmıştık. Bir kadın olarak gözüme ilk çarpan kuyumcular olmuştu. Biraz gezmeye başlayınca Süryani Şarap dükkânlarını gördük. Midyat gümüş işlemeciliği ve şarabıyla meşhur bir ilçemizmiş. İslamiyet, Hıristiyanlık, Yezidilik gibi dinler Midyat’ta hakimmiş. Türkçe, Kürtçe, Arapça ve Süryanice dilleri de aynı zamanda konuşulan dillermiş. Eski mimarisiyle çok göze çarpıyordu ve oldukça ilgi çekiciydi. Mardin’in en eski yerleşim yerine gelmiştik. Bence Mardin’in sokakları Midyat’a göre daha güzeldi ve en hoşuma gidense çok fazla çocuğun sokakta oyun oynamasıydı. Buradaki çocuklarla fotoğraf çekilmek istedim. ‘’Çocuklar gelin resim çekilelim’’ dememle birden 15 tane çocuk çıktı ve üstüme doğru koştular hepsinin amacı bana sarılmaktı o an o kadar duygulandım ki oradaki çocukların çektikleri zorluklara rağmen yüzlerindeki kocaman tebessüm beni ağlatabilecek kadar güçlüydü. Nerden geldiklerini sorduğumda da Nusaybin’den geldiklerini belirttiler. O zaman ayrı bir şekilde üzüldüm onlar için çünkü tam o dönemlerde köyleri boşaltılmıştı, okullarından ve bazı arkadaşlarından ayrı düşmüşlerdi. Onlar bana o gün aslında ne kadar boş şeylere üzüldüğümü anlamamı, öğrenmemi sağladılar. O gün bu güzel gezinin, keşfin sonuna geldik. Benim için çok özel gündü çünkü çok güzel vakit geçirmiştik ve beklemediğim kadar fazla bilgi öğrenmiştim ayrıca bu gezi sayesinde bundan sonra hiçbir şehre önyargıyla bakmamaya karar verdim. Elif Ilgın YAPICI 21502094 DOLU BOŞLUK Günümüzde iletişim olanakları her ne kadar artmış olsa da insanların birebir kurduğu iletişim ve doğal olarak sosyal hayat kalitesi oldukça düştü. Bunun sonucunda bilişim çağının en büyük sorunlarından biri olan yalnızlığın getirdiği ruhsal boşluk ortaya çıktı. İnsanlar o boşluğu nasıl dolduracağını bilemedi. Kimisi bulabildiğince bir maddeyi tıktı oraya; kimisi her bir günün diğeriyle aynı olduğu rutin bir düzende hissizleşerek görmezden, duymazdan geldi onu. Şanslı olanlar birini yerleştirdi oraya. Gerçek bir insanı hem de. Bu sonuncusu lüks sayıldı elbette. Ruhsal boşluğunu doldurmak ve yalnızlığını dindirmek için kendinden uzaklaşarak çareyi çeşitli madde veya kişilerde arayan insanlar kendiyle tüm bağlarını koparıp başkalarına bağımlı hale geldi. Farkında olmadan kendi yalnızlığını kendi yaratan insanlar başka maddelere veya insanlara olan bağlılıkları bağımlılığa dönüştükçe içlerinde bir yerlerde daha da yalnızlaşan ruhlarının sesini duyamadı. Ben bu durumu küçüklüğümde izlediğim bir akrobasi gösterisine benzetiyorum. Her ne kadar o yaşlarda gördüklerimdeki metaforu fark edememiş olsam da aklımda kaldığı kadarıyla gösteride iki cambaz elleri ve ayaklarıyla iplere tutunarak sallanıyorlardı. Birinin tek eliyle ipi diğeriyle de öbür akrobatı tutması gerektiğinde gücü yetmemişti ve elbette ipi değil, partnerini bırakmıştı. Kendi ipi yerine arkadaşına tutunan atletik akrobat durumu ustalıkla örtbas ederek estetik bir şekilde yere sıçramıştı. Küçükken çılgınca alkışladığım bu gösteriyi şimdi daha iyi anlıyorum. Bence insan kendini bilip, kendine güvendiğinde en güçlüdür. Eğer kendinden uzaklaştıysa başkası elinden tutsa bile kendiyle baş başa olduğundan daha yalnızdır. Çünkü; her koyun kendi bacağından asılır, her akrobat (insan) kendi ipinden tutar. Bana göre bağımlılık, yokluğunda eksiklik hissi ile boşluktan düşüyor olmanın verdiği acının tatsız karışımına yol açabilen şeylere sıkıca sarılma durumu. Bu şey bazen bir madde, düzen hatta bir insan bile olabilir. Yokluğunda büyük bir boşluğa ve derin bir acıya sebep olan şeylerin varlığının da çok hayırlı olduğunu söyleyemeyiz ama bazen olur ya hani varlığı da yokluğu da ayrı bir derttir… İşte böyle durumlarda insan sınırlarını aşabilir; kendini karakteriyle uyuşmayan şeyler yaparken bulabilir. Son zamanlarda izlediğim Bir Rüya İçin Ağıt- Requiem for a Dream isimli film de beni bu konuyu düşünmeye sürükledi. Filmde madde bağımlısı kişilerin ruhsal boşluklarını doldurduğunu düşündükleri maddelere ulaşmak için kendilerini hiçe sayarak gösterdikleri acı dolu çaba işleniyor. Bence madde bağımlılığından daha kötü olanlar da var ve bunların en başında kişiye duyulan bağımlılık geliyor. Çünkü o kişi artık hayatınızda olmak istemediğinde ya da elinde olmaksızın size ve dünyaya veda ettiğinde hiçbir şey sizin kontrolünüzde değil. Elinizden hiçbir şey gelmez ve en kötüsü de bu. Karşı olduğum şey biriyle duygusal bağ kurmak değil bu bağlılığın bir bağımlılığa dönüşmesi. İkisi çok farklı durumlar. ‘Bağlılık’ durumunda o kişinin hayatınızdan çıkması sizi sarssa bile siz istediğiniz sürece ya da aksini başarabilene kadar o bağa sahip çıkıp hayatınıza devam edebilirsiniz. Bu bağlılığı sürdürmek için o kişiye ihtiyacınız yok çünkü sevgi de o kişinin yokluğunun verdiği acı da sizin içinizde ve bir şekilde bununla başa çıkarsınız. Ancak, ikinci durumda yani bir kişiye ‘bağımlı’ hale geldiğinizde o kişi hayatınızdan çıktığı anda hayatınız kelimenin tam anlamıyla durur. En kötüsü hayat anlamsız gelmeye başlayabilir. Bu pek de sağlıklı bir durum sayılmaz. Bence insan, bir heykel kompozisyonun içinde bile diğerlerine gerek duymadan ayakta durabilmeli. Birlikte daha anlamlı ve görkemliler ama zaman diğerlerini bir bir eskitip yok ettiğinde dahi geriye kalanın bize anlatacakları olmalı. İnsanların kendi varlığını başkalarına bağlaması işte tam da bu yüzden yanlış. Tek başına da gururla durabilmeli insan ayakta çünkü o kişi hayatına girmeden önce de vardı ve sakince durup düşündüğünde fark edecek ki sonra da var olmaya devam edecek. Güçlü yekpare bir mermer heykel gibi sabit durabilmeli etrafında sergilenen diğer eserler değiştiğinde ya da yok olduğunda bile. Hiç yanındaki yüzyıllık vazo başka bir müzeye satıldı diye ufalanıp dağılan bir büst olur mu? İnsanlar varlığını başkalarıyla anlamlandırmaktansa kendi içindeki gücü keşfetmeli. Bu Amerika’nın keşfi gibi zorlu ve tesadüfen gerçekleşecek bir keşif değil. Yolu basit ve belli! Bu dertle boğuşan insanların tek yapması gereken şey o boşluğu başkasının kalıntısı ya da izi olarak görmek yerine aslında onun kendisinin bir parçası olduğunu kabullenmesi hatta yapabilirse benimseyip onu keşfe çıkması; çünkü asıl benliği tanışmak için onu orada bekliyor olacak. Bu tanışma faslından sonra kendini başka hiçbir şeye ve kimseye bağımlı ya da muhtaç hissetmeyen insanlar sevgiyi ve onun getirdiği bağı bir ihtiyaç olarak değil, keyif olarak gördüğünde eski zamanlarda kaldı denilen o saf ve gerçek bağları kurabilecek. İşte o zaman insanlar, içlerindeki boşluğu doldurmak için bunu başaramayacak kişileri dolgu maddesi olarak kullanmak yerine içini gerçek sevgiyle doldurabilecek. O zaman haydi keşfe! Saygın Artıran Turk102-96 Münire Sevgi Şen 14 Mart 2016 18.45 Bir insanın ruh hâli dış etkilere ne derece açıktır? Yaşadığı, gördüğü, görmese bile işittiği olaylar, içerisinde bulunduğu koşullar onun hissettiklerini, düşündüklerini ne kadar etkileyebilir? Renksiz Tsukuru Tazaki’nin Hac Yılları adlı kitabında Haruki Murakami “Yemek yapmayı seviyorum, ama bunu iş edinip mutfağa tıkılmak niyetinde değilim. […] Aşçı garsonu sevmez, her ikisi de müşteriden nefret eder.”(62) diyerek bu soruya bir nevi cevap vermiş oluyor. Bu cümlede geçen „mutfağa tıkılmak‟ eylemi, bir insanın özgürce gezdiği sokaklardan koparılarak bir zindana kapatılmasına benzetilebilir. Bu eli lezzet dolu insanın zindanı artık mutfaktır ve o, kapatıldığı yerde yalnız değildir. Zindanda dört dönen „garson‟lar bir emir kulu misali buyrukları aşçıya bildirir. Her buyrukla yükü biraz daha artan aşçı, kötü haberi veren elçiden her emirle biraz daha az haz eder. Ancak o asıl suçlunun buyruğu veren müşteri olduğunu da bilir. Murakami‟ye göre garson da aşçı da özgürlüklerini kısıtlayan, onları bir nevi köleleştiren müşteriden nefret eder. İki insanın dahi, bir olaya tepkisi aynı olmayabilir ancak yazarın sözünden çıkardığım anlamı, bir insanın özgürlüğünün kısıtlanmasının, o insanın, bu durumun faili olarak nitelendirdiği kişiye karşı nefret hissetmesine sebep olabileceği şeklinde özetleyebilirim. Elbette bu, yaşananların ya da değişen koşulların hissedilenler üzerine etkisinin sadece olası bir örneği. Henüz dün yaşananları düşününce ikinci bir örnek vermenin çok da zor olmayacağını görüyorum. İkinci bir örnek olarak bahsettiğim olayı tanımlamak için bir tarih ve bir saat yeterli olacaktır sanırım: 13 Mart 2016, 18.45. Bir can „pazar‟ı. Belki kimilerine göre bu saldırı, saatlerin gösterdiği bir dakikadan başka bir şey değil ancak benim için -ve biliyorum ki daha nicesi için- altmış saniyeden çok daha fazlası. Peki olayı öğrendiğimde ben ne hissettim? Elbette hüzün, yakınlarım, yakınım olmasa bile tanıdıklarım için endişe. Bu hisleri tanıdıklarımın zarar görmemiş olmasını öğrenmemle -o akşam durumun böyle olduğunu sanıyordum- ortaya çıkan kısmi rahatlama takip etti ve ardından, birilerinin canı yanarken evimde güvende olmanın yarattığı bir utanç duygusu. Kısa aralıklarla yaşadığım bu duygular, insan ruhunun, en azından bahsedilen insan bensem, ne kadar kırılgan olabildiğini, etkiye ne denli açık olduğunu gösteriyor. Aynı akşamın sonraki saatlerinde okulumuz öğrencileri tarafından yapılmış, şehir genelindeki güvenlik zafiyetinden dolayı derslerin belli bir süre için iptal edilmesini isteyen bir taleple karşı karşıya geldim. Tek başına talep, yapılan saldırının yüreklere saldığı korkuyu gösteriyor diyebilirim yani bu olayın insanlar üzerinde bıraktığı büyük etkiyi. Şimdi bu talebin içeriğini tekrar düşündüğümde aklımda yeni düşünceler oluşuyor ve dün 18.45‟te yaşananların hâlâ etkisi altında olduğumu görüyorum. Bu düşüncelerimi şu şekilde özetleyebilirim: Talebin kabul edilmiş olduğunu ve bugün evimde oturmuş olduğumu varsayıyorum. Bu durum güvenlik zafiyetinin ortadan kaldırılmasına bir katkı sağlayacak mı? Pek sanmıyorum. Benim güvende olmam, bahsedilen güvensiz sokaklarda olmasından dolayı hissettiği korkuyla günlük koşuşturmasında kaybolmuşlara ya da aldığı acı haberle çoktan yıkılmış insanlara yardım edecek mi? Elbette hayır. O zaman benim bu insanlardan ayrıcalığım ne ki onlarınkinden daha güvenli bir yerde bulunmayı hak edeyim. İnsan bir olay onu yakından etkilememişken, belki ona yalnızca teğet geçmişken kendini acı dolu duyguların limanından atıp düşüncelerin, sorgulamaların açık sularına bırakabiliyor. Tıpkı benim sonraki sabaha kadar yaptığım gibi. 13 Mart akşamı karşılaştığım talep mektubunun bende uyandırdığı soruların benzerleriyle aklımı meşgul ediyordum ki henüz yirmisini bulmamış bir kardeşimin de dün akşam hayatını kaybettiği haberini aldım. O anda aklımdaki sorular bir bir soldu ve yerini derin bir hüzne, hapsolunmuşluğa bıraktı. Murakami kitabında, zamanının büyük kısmını birlikte geçirdiği hatta içten içe hayranlık beslediği yakın bir arkadaşını kaybeden bir gencin bu trajik olaydan dolayı düştüğü boşluktan ve hissettiği çaresizlikten bahseder. Yıkıcı haberi aldığımda ben de kitaptaki gencin yaşadığı çaresizliğin içinde buldum kendimi ve hâlâ da bu çaresizliğin kapanına kısılmış olduğumu hissediyorum. Henüz önceki gün, etrafına neşe saçan çehrenin o akşam eriyip gittiği duygusu beni kahrediyor. Onun ailesinin, yakınlarının, tanımasa da denk geldiği bir fotoğrafıyla onu sevmiş herkesin akıttığı gözyaşını düşündükçe hissettiğim inanılmaz acının ve yıpranmışlığın, bir şeyi sorgulayacak gücü bende bırakmadığını görüyorum. Dün yaşananlar, Murakami‟nin, kitabında bahsettiği tarzda bir özgürlük kısıtlanmasıyla ya da çoğu başka yaşanmışlıkla kıyaslanamayacak derecede şiddetli, yıkıcı, yıpratıcı olsa da neticede yine bir olayın, insanın hissetikleri üzerinde ne kadar etkili olabileceğini aklımda bir soru işareti bırakarak gösteriyor bana. 13 Mart akşamı yaşananları öğrendikten sonra peş peşe hissettiğim bağımsız duygular, bir öğrenci grubunun dikkate alınmasını dilediği talebin bende uyandırdıkları ve sorgulattıkları, güler yüzlü, hakkında kötü şeyler düşünülemeyeceğini bildiğim bir insanın kaybının beni süreklediği uçurum… O pazar akşamı, 18.44‟te bütün bu düşüncelerden herhangi biri aklımdan geçebilir miydi ya da bu derinden acıtan duygulardan bir tanesini bile hissedebilir miydim? KAYNAKÇA ● Murakami, Haruki. Renksiz Tsukuru Tazaki’nin Hac Yılları. Çev. Hüseyin Can Erkin. İstanbul: Doğan Kitap, 2014. Baskı. Deniz Nasır Karanlığın İçindeki Beyaz Kelebek Tedirginliğin eksik olmadığı şu zamanlarda çoğu insanın içini bir huzursuzluk, karamsarlık kapladı. Dürüst olmak gerekirse benim de son zamanlarda bu salgının yarattığı tedirginlikten dolayı içimde huzursuzluk eksik olmuyordu. Kendimi daha iyi hissetmek için bir komedi filmi izlemeye karar verdim ve ilginç bir şekilde bu film üzerimde bambaşka bir etki yarattı. Bu film sayesinde şunun farkına vardım ki, içimde kısa süreliğine de olsa körelmiş duyguları uyandırmak benim elimde olan bir şeymiş. Bazı negatif duygularımız, bazı dönemlerde hayatımızı kontrol altına alabilir ama içimizi ısıtan güzel duygularımızı asla yok edemez. Çünkü bu güzel duygular, içinde kendimizi bulduğumuz ve bizi bambaşka dünyalara götüren tutkularımızın içinde daima yaşar. Julie ve Julia adlı film yalnızca içimi ısıtmakla kalmadı, hayattaki tutkularıma daha da sıkı bir şekilde sarılmama sebep oldu. Filmin afişinde de görülebildiği gibi, Julie ve Julia her bakımdan birbirinden farklı iki kadındı. Ancak görünüşleri sizi şaşırtmasın çünkü bu farklılıklara çok güçlü bir ortak nokta eşlik ediyordu. Bu iki kadının da hayatın çeşitli zorluklarına rağmen hayatlarının merkezine en büyük tutkuları olan yemek yapmayı yerleştirebilmiş olmaları beni çok etkiledi. Özellikle de bu hikâyenin geçek bir hayat hikayesinden uyarlanmış olması ve yemek yapmak benim de en büyük tutkularımdan biri olduğu için bu film resmen kalbime dokundu. Hayatta karşılaştığımız türlü zorluklara rağmen her zaman bizi mutlu edebilecek bir şeyin olduğunu gördüm. Tıpkı bir Yunan efsanesi olan Pandora’nın kutusu gibi… Kutu bin bir çeşit kötülük barındırıyor olabilir: ızdırap, hüzün, korku… Ancak her daim o kutunun bir köşesinde kıvrılmış bembeyaz bir kelebek vardır. Biraz düşününce, hayatımızın beyaz kelebeği değil midir tutkularımız? Eminim ki sizin de çevrenizde hayatından memnun olmadığını söyleyen insanlar vardır. Bu insanlar kimi zaman yaptığı işten memnun olmadıklarını söylerler, kimi zaman aile ilişkilerindeki problemlerden bunaldıklarını, kimi zaman okuldaki derslerin zorluğundan bıktıklarını… Ama hepsinin ortak bir noktası vardır, mutsuzdurlar. Peki hayatı kusursuz sürüp giden, toz pembe bir dünyada yaşayan bir insanın olması gerçekten de mümkün müdür? Bazı insanlar problemleriyle başa çıkabilirken neden bazı insanlar omuzlarında taşıdıkları yükün ağırlığından durmaksızın şikayet ediyorlar? Aslında cevabı hepimiz biliyoruz, bazı insanlar hayatlarında tutkularına bir pay ayırırken; bazı insanlar tutkularını ya keşfedememiştir, ya da unutmayı tercih etmiştir. Kim bilir, belki de hayatımızın küçücük bir bölgesinde yeşermesine izin verdiğimiz tutkularımız ileride bize nice kapılar açar. Bu fikir düşündüğünüzde biraz ütopik geliyor olabilir ancak her gün televizyonda yapılan röportajlarda bunun örneklerini görüyoruz. İnsanlar alınlarında “oyuncu” ya da “sanatçı” damgalarıyla doğmuyorlar, ancak o damganın mürekkebi olan tutkularıyla doğuyorlar. Kişi isterse kendisini o mürekkeple damgalar, isterse o mürekkebi kullanmadan biçimsizce kuruyup gitmesine izin verir. Elbette insanlar tutkularını unutanlar veya tutkularını hayatının merkezine yerleştirip yaşayanlar olarak ikiye ayrılmıyor. Aslında bu kişiler uç noktalarda yaşayan insanlar. Benim ve çoğu insanın ait olduğu kesim ise tutkularına zaman ayıran ancak bunu iç huzurunu bulmak için yapan bireyler. Gün içinde karşılaştığımız sorunların getirdiği karamsar ruh halini tutkularımızla bütünleştiğimiz zaman unutuveririz. Bunu düşünmek bana çocukken izlediğim bir okul tiyatrosunu hatırlattı. Sahnede, kocasına sinirlendiğinde örgü ören ve sinirlerini yatıştıran bir kadını izlediğimde çocuk aklımla gülüp geçmiştim ancak şimdi o sahnede anlatılanı daha iyi anlıyorum. Bazen başımıza simsiyah kelebekler üşüşür; bu kelebekler korku, pişmanlık, öfke gibi bizi huzursuzluğa boğan duygulardır. Ama biraz dikkatli baktığımızda, o karanlığın içinde aslında hep bir aydınlık vardır. Küçük, beyaz bir kelebek… İçinde yaşadığımız bu Pandora kutusunda o beyaz kelebek bize umutla seslenir, tutkularımızı taşıyarak. Kaynakça: 1) Julie ve Julia. Yön. Nora Ephron. 2009. Scott Rudin Productions, Columbia Pictures. Film. 2) Julie ve Julia filminin kahramanlarının gerçek hayatta nasıl olduğunu keşfedin. Web, Görsel. 22.12.2013. http://redeglobo.globo.com/novidades/noticia/2013/12/descubra-como-sao-protagonistas-do-filme-julie-e-julia-na-vida-real.html İki Yanlış Tasvir İçinde ölüm geçince hep sonbaharın ve kışın nasıl yaşlılığı ve ölümü tasvir etmekte kullanıldığı aklıma gelir ve bu iftiraya her yerde olduğu gibi bu blok yazısında da karşı çıkmayı görevim bildiğimden bu ufak düşünceleri yazmadan durmayacağım. Kış beraberlik ve kardeşlik mevsimidir. Hiç kuzey ülkelerinin nasıl bu kadar refah içinde ve güvenli olduğunu merak ettiniz mi? Örneğin İzlanda, Finlandiya, Danimarka, Norveç… Yüksek refahın yanında hepsinin ikinci ortak yanı uzun ve acımasız kışlara sahip olmaları. İzlanda Vikingler zamanında ilk kez yerleşilmiş ve o zamanlardan beri başkasının evine girip bir bardak çay hazırlamak ve tuvaletlerini kullanmak yasal olarak kişilerin sahip olduğu bir haktır. Ülke vatandaşları arasında birbirini uyarmak için söylenen bir cümle şudur: “ dikkat et ortalık çok tekinsiz oldu artık. Ayda bir kişi vurularak ölüyormuş!”. Bu inanılmaz emniyet ve dayanışmanın tabii ki uzun ve sert kışlarla alakası var. Olay şu ki kış çok az kaynak sağlıyor ve uzun sürüyor. Bu nedenle eldeki tüm kaynakları dikkatli kullanmayı gerektiriyor. Muhtemelen duymuşunuzdur. Savaşın kazananı olmaz diye bir söz vardır. Birbirinin arkasından entrika çevirmek, savaşmak, öldürmek, çalmak ve türevlerinin hepsi kaynak tüketir. Savaşlarda İnsanlar ölür, malzemeler kırılır, insanlar hayatta kalmak için kullanacağın malzemeleri rüşvet vermek ya da fazladan güvenlik önlemi almak için kullanılır. Sonunda zaten az miktarda olan kaynaklar sadece hayatta kalmak için değil de insanların birbiriyle çatışmasında kullanıldığı için insanlar açlık ve soğukla yüz yüze gelir. Bunu ölüm takip eder. Şimdi aklınızdan geçiyordur kışın ölümü tasvir için kullanılmasının yanlış olduğunu anlatmak istemenle başladın ve kışı tekrar ölüme bağladın. Bu çizdiğim senaryo eğer zaten az olan imkânları insanlar birbirine karşı kullanırsa olacakların tablosudur. Kısacası kış aslında toplumlara bir seçim sunar ya birlikte, barış içinde yaşamayı seçer toplum ya da ölümü. Kış acımasız, sert, ölüm getiren abi tasvirinden daha çok nefret edilme ve hor görülme pahasına seni senin kendine yapacağın zararlardan korumaya çalışan, kaslı ama aslında iyi niyetli abiye daha çok benzetilebilir. Bu gün o abi tarafından dövülüyorsan seni daha iyi biri yapmaya çalıştığı ve bunu yapmanın tek yolu bu olduğu için. Kışları milletimiz sorular yaşıyorsa bu bolca bulunan kaynaklarımızı çok kötü kullandığımızdandır. Temelde İzlandalılar ne yapmıyorsa onu yapışımızdandır. Biz değişmeye istekli olduğumuz sürece her şey değişebilir. Nasıl Mario’nun kardeşi Luici’nin çok net bir karakteristik özelliği olmasa da abisinin şanından nasibini alıyorsa ve ikisi hep bir arada akla geliyorsa sonbahar da kışın şöhretinden nasibini alır ve kışla aynı şekilde yanlış yargılanır. Sonbaharda tam olarak sen ne görmek istersen onu görür ve bulursun. Bir umutla belki son anda toplum kendini toparlar ve hatalarından geri döner diye kışı önceden haber verir ve son hazırlıklar için gereklilikleri sağlar. Son öğütülecek buğday ve elektrik için yel değirmenlerine rüzgâr verir, son yağmurlar yağar son temiz su ihtiyaçları giderilsin diye, yapraklar dökülür ilkbaharda tohumlarından çıkacak yavru ağaçları soğuktan korumak için. Tabii bu dökülen yaprakların farklı kişiler ve canlılar için farklı kullanılış yolları vardır. Ressam için güzel bir tuval; kış uykusuna yatan canlılar için yorgan, yastık ve soğuktan korunmak için yalıtım malzemesi; melankolik şairlere yeni şiir yazmak için gerekli hüzün kaynağı; eğlence arayan gençlere eğlence (hışırdayan yapraklara basmak ve onların arasında yürümek çok keyiflidir. Eğer denemediyseniz denemenizi tavsiye ederim) olur. Tabii sadece yapraklar değil sonbaharın getirdiği her şey kişiden kişiye farklı anlamlar içerir. Sonbaharın getirdiklerinin her birey için farklı anlamları vardır ancak merdiven şiiri ve daha onlarca edebi eserle sonbaharın bu çeşitliliği silinip tıpkı kış gibi sadece ölüm ve acı anlamı yüklenmeye kalkışılmaktadır. Bu da sonbaharın kışın şöhretinden nasibini almasıdır tıpkı Luici’nin Mario’nun şöhretinden nasibini alması gibi. Zola, Emile. Kim Nasıl Ölüyor?. çev. Alper Turan. İstanbul: Sel Yayıncılık, 1. Baskı Yasin İlkağan Tepeli TR 101-6 ÖLÜM GÖTÜRECEK YORGUNLUĞU Kafamda kulaklarımı sağır eden isyanlar, bağırışlar, çığlıklar; tüm tenimde soğuk bir esinti hissi veren aykırılıklar, ayrılıklar, sinirlenmeler, kızgınlıklar… Sanırım karanlık bir boşluğa düşüyorum. Yine çıkabilecek miyim bu kapkara boşluktan? Bu sefer her zamankinden daha derin, hiç bitmeyecek gibi. O da ne? Yine tutunacak bir dal! Yine kurtuldum sanırım. Bir dahakine bu şansım yine olacak mı bilmiyorum ama bu heyecanı yaşamaya ve her seferinde o dalı bulduğumda vücuduma dolan huzuru hissetmeye değer doğrusu. Bakalım bu sefer hangi olaya dalacağız. Hiç bilinmeyen kahramanımızla iç içe geçip, hiç bilinmeyen bir olaya ortadan dalacağımız fikri artık beni heyecanlandırıyor. Adı, cinsiyeti, işi, geçmişi, ailesi, yeri ve yurdundan yalnız bir tanesini çok yüzeysel olarak bilebileceğimiz bir kahraman. Başı ve sonu belirsiz hiç beklemediğiniz bir imge sizi tutup bir olaya daldırıp çıkarıyor. Tadı damağınızda kaldığıyla kalıyorsunuz. Sanırım her seferinde bu heyecanı yaşamak istememin nedeni hiçbir zaman doyamamam o tada, o ana. Tabii bilemezdim ki başka dal uzatılmayıp boşluğun dibini bulacağımı. “Eylül Yorgunu” hiçbir dal uzatmazken üstüne bir de “Kırkbirinci Gün”ün karanlığın dibini göstermesi beni adeta hevesi kursağında kalmış çocuğa dönüştürdü. Hâlâ kendi kendime “Ee sonra? Niye hâlâ düşmüyorum? Niye bitti?” gibi sorular sorarak şaşkınlık ve üzüntümü açıklamaya çalışıyorum. Güner Ener gerçekten insanlığın içindeki tüm karanlıkları, içimize işlemesini engelleyerek ortaya serip toplum eleştirisi yapan harika bir öykü kitabı yaratmış. Neredeyse tüm öykülerde o karanlığı çok sert bir dille bize aktarıp biz tam o karanlığın içine dalacakken bizi bol imgelerle o karanlıktan kurtarıp yumuşak hafif bir öyküye daldırıyor. Takip ettiğiniz ışık sandığınızın aksine pek de aydınlatıcı içinize huzur doldurucu değil ancak çıktığınız karanlıktan sonra adeta bir masal dünyası gibi geliyor. Her hikâyede, her romanda kendimizden bir parça buluruz kendimizi bir karaktere ait hissederiz. Ancak bu sefer bu kadar basit değil. Neredeyse her satırda kendimden bir şey buluyorum ancak kendimi henüz kimsenin yerine koyamadım. Koyamıyorum çünkü kimse yok. Evet, birileri konuşuyor, hissediyor ve ben de aynı şekilde hissediyorum ancak birileri kim? O kadar özgürlük veriyor ki öyküler; ben, sen, o ve hatta bazen “ikinci kişi”den başka kimse olmuyor. Kendinizi bir karaktere ait hissetmenize gerek yok, kendinizi benzetemezsiniz çünkü tamamen bilinmeyen karakterler sizi karşılıyor. Uzun zaman sonra bir kitabı okurken kendimi bu kadar rahat, özgür, kuş gibi hissettim. Kendimi bir karaktere hapsetmek yerine olayın içine dalıp o ana kendimi adapte edebilmem, bir kişiye bağlı kalmamam, önyargılardan uzak olaylara dahil olabilmem; hepsi o tuttuğum dalın daha anlamlaşmasını sağlıyor gözümde. Peki ya onlarca anlamsız gelen, dikkat edilmeyen, kulağımıza ufak ayrıntı olarak gelen kelimeler… Onların hiç büyüyüp bir anlam ifade edebileceğini, bütün bir olayı yaratabileceğini düşündünüz mü? Kitap dolu sandıklar veya aşağıdan gelen türkü sesleri benim de ilgimi çekmemişti ta ki sonunda bütün olayların sırf onları anlatmak için yaratıldığını anlayana kadar. Düşünüyorum bundan önce okurken yitip giden onlarca yüzlerce kelimeyi. Belki hepsi farklı bir anlam, düşünce, fikir ifade ediyordu ancak okurken, dinlerken hepsi belki birkaç saniyeliğine kafamızda depolanıp unutulmuştu. İlk defa adeta yüzüme tokat gibi vurulmuştu. Belki bir mesajdı bu. Emin olduğum şey kesinlikle işe yaradığıydı. Artık sadece kelime değil onlar. Sadece okunmak için değil. Hepsi hayal gücümü sonuna kadar zorlayan imgeler. Hepsinin içi dolu, hepsi mutlu bir işe yaradıkları için. Ben de mutluyum her kelimenin bana ayrı haz vermesinden, beni ayrı dünyalara götürmesinden. Tutunacak son dal bitti. Geride kaldı. Boşluktan düşmek artık heyecanlı gelmiyor. Ne beni yeni olaylara çekebilecek bir imge kaldı ne de bir dal. İçim karardıkça kararıyor bu sefer. İsyan, kan, anlaşılamamak, patlamak… Son olarak ölüm geliyor, karanlığın en dibi en ucu. Ölüm her insanı bir süre masum ve iyi kılar. Ölen için üzülünür. Fakat önemli soru: Ölüm bir insanı ne kadar süre koruyabilir, sözlerin, lafların öldürücü keskinliğinden? Busenur Başaran DEĞERLİ DOSTUM YALNIZLIK İnsanların, yalnızlıktan köşe bucak kaçtığı bir zamanın içindeyiz. Yalnızlığın acınası bir hâl olduğunu düşünen insanlar, beton yığınları arasında, kendine bir yer edinebilmenin telaşıyla geçiriyor ömürlerini. İlginçtir, ısrarla içinde yer edinmeye çalıştıkları samimiyetsiz kalabalıklarda, bir başına olduklarının farkına varmaları her daim mümkün olmuyor. “Dünya bir kalabalık ıssızlıkmış, anladık.”(Çobanoğlu) dizesi üzerine düşünmeye vakti yok birçoğunun ve böyle bir dizenin varlığından bile haberdar değiller. Güneşin, günün başını okşamaya başladığı vakitlerde gözlerini göğe çevirmeyi aklına getirmeyen insanlar, gün devrildiğinde karşısında bir çift göz aramıyor. Böyle bir hevese kapıldıkları vakitlerdeyse önemsemediği o bir çift gözü dahi bulamıyor. Herkes, insana doymuş oluyor çünkü. Herkes, kendi görkemli kalabalığında, kalbinin ve dilinin olanca kudretini tüketmiş oluyor gün geceye varamadan. Böyle vakitlerde, insanlar yer edinmeye çalıştığı “biz”lerin içindeki “ben”lerin farkına varıyor. Yalnızlık üzerine düşünmek de işte böyle bir sürecin sonucunda gerçekleşme fırsatı buluyor. Uzak denemeyecek bir zamanın akşamıydı, insanların yaptıkları eylemleri sorgulamayışını fark etmiştim. Etrafımdaki her şey, belirli bir sırayla, belirli önceliklerle gerçekleşiyordu. Annem, yıllardır olduğu gibi işten gelir gelmez yemek hazırlamaya başlamıştı. Hayatına dair kararlar almak yahut benim günümün iyi mi kötü mü geçtiğinden fazlasını dinlemek için bile vakti yoktu. Hiç olmamıştı da zaten. Her günü, bir diğerinin gölgesi gibiydi. Daha önce bunu fark etmemiştim. Birbirimize her daim laf yetiştirdiğimizi ancak birbirimizi anlamaya en ufak bir çaba göstermeyişimizi de öyle… Bahsettiğim gibi bir sürecin sonundaydım ve kendi yalnızlığımı da böylece fark edebildim. Devamlı kaçmakta olduğum şeyin, bana durup düşünme hatta hayatıma bir virgül koyma fırsatı vermesi, beni hayrete düşürmüştü. Belki de Cem Şancı’nın Yalnızlık Doktorası’nda bahsettiği gibi yoksunluktan ziyade şiddetli bir ihtiyaçtı yalnızlık. Ruhsuz kalabalıkların içinde yitmemek için bir farkındalık hâliydi. Yalnızlığın, bir insanın içselleştirebileceği en özel duygu olduğunu da yine o vakit anlamıştım. İnsanın “ben” dediğimiz şeyi tanıyabilmesi, kendisi tarafından kabul edilmiş bir yalnızlık hâlini gerektiriyordu. Yalnız insan, tozlu düşünce bulutlarından uzaklaşarak kendi göğüne erişmiş oluyordu. Kendini tanıyan -bilhassa anlayan- insan, hemfikir olduğu kalabalıklardan sıyrılıp kendi penceresinden seyretmeye başlar dünyayı. Her bakışında, esasen kendine ait olan fakat aidiyetinden bihaber olduğu şeyleri öğrenmeye başlar. Bu açıdan, yalnızlığımız, bizi bize hatırlatan değerli bir dosttur aslında, tıpkı geçen günlerde yanımda olduğu ve elimden tuttuğu gibi. Tatil haftası olduğu için anneannemin yanına gitmiştim ve üç dört gün onun evinde kalmıştım. Öyle çok alışmıştım ki ona, o tonton yanaklarına, samimiyetinin gerçekliğine… Okula geri döndüğümde, hissiz insan yığınları arasında kalakaldım yine. Kimsede ne samimiyet vardı ondaki gibi ne de bir tebessüm. Yine o zaman anladım, insan sayısı değildi yalnızlığımızı dindiren, o sayılar içindeki insanın hisleriydi, gülümsemesiydi, sıcaklığıydı… İşte tam da böyle düşünürken çıkageldi yalnızlığım. Değer vermediğim insanlar için kendimi üzmememi söyledi. Hissizce o insanlarla olmaktansa, onunla kalıp kendimi bulmayı öğütledi. Daha da olgunlaştırdı beni. Sevdiklerimin özlemine sabretmeyi öğretti çünkü. Onlar olmadan, masada tek başıma yemek yemenin burukluğunu tattırdı; çamaşırlarımı annemsiz yıkamaya, okuldan yurda döndüğümde kapımı açacak birinin olmadığına alıştırdı. Kısacası onlarsız yaşamayı, birey olmayı acı da olsa öğretti. Yalnızlığım, içimdeki güçlü “ben”i ortaya çıkaran dostum olmuştu artık. Her zaman, sevdiklerim yanımda olsaydı nasıl tanışabilirdim ki bu dostla? Ya da etrafımdaki kalabalıklar hiç azalmasa duyabilir miydim onun sesini? Yalnızlığa verdiğim bu anlamları, kitapta da görmem, kitap ile duygudaşlığımızın temelidir aslında. “Yalnızlık bir mahrumiyet değil, lükstür.”(Şancı,13) cümlesi, nasıl da derin anlamlar içerir bugünün insanı için. Çünkü insanlar, bu cümleyi anlamlandırabildiği zaman, televizyon ekranlarındaki popüler evlilik programlarının yalnızlığı bir kusur olarak karşımıza dikmesi bir anlam ifade etmeyi bırakacaktır. Bunu anlayabildiğimiz zaman, belki de annem gözlerime bakıp kötü geçen günümü anlamaya çalışacaktır… İşte o zaman, bu insanlar için de yalnızlık, eksiklik değil aksine seni tamamlayan bir dost hâline gelecektir. Kaynakça Çobanoğlu, Süleyman. «Yılkı.» İtibar, 56 (2016). Şancı, Cem. Yalnızlık Doktorası. İstanbul: Remzi Kitabevi, 2014. TEKDÜZE HAYAT Koşar adım sokağa çıktı. Çevresini çabucak süzdü. Annesinin sokağı inleten sesiyle irkildi. Söyleneni yapmak için harekete geçti fakat ona hiçbir şey söylenmemiş gibi bir tavrı vardı. Ekmek almak için fazla ciddi bir kıyafeti vardı ama o ceketi hiç çıkarmazdı ki zaten. Ben yüzünün bile seçilmediği bir mesafeden annesinin sesinin bu kadar net duyulmasına şaşırırken onun yüz hatları gitgide belirginleşti. İçerisi hıncahınç doluydu. Yazları babamın yanında çıraklık yaptığım bakkalın dışına kadar taşan sıranın en sonuna geçti. Henüz 14 yaşındaydı ama üstünde ağır bir yük varmış gibiydi. Babasından dolayı mı arkadaş çevresinden mi bilinmez bazı kötü alışkanlıkları vardı. Sigarasını gizli gizli içer kokunun gitmesi için her şeyi yapardı. Çokça da yalan söylerdi. Mahalledeki çocuklar ondan hep ürkerdi. Çok otoriter ve inatçı bir yapısı vardı. Büyük bir adam gibiydi ben onun yaşında dışarıda sadece oyun oynarken o bunları yapmıyordu. Ne yaptığını da asla öğrenemiyor kısıtlı görev alanımda da bu kadar gözlemleyebiliyordum ve tüm bu gözlemlerim hayata karşı son derece etkileyici bir biçimde göğüs gerdiğini ve ne kadar güçlü olduğunu anlamaya yeter de artar bile. Çünkü onu kendisi yapan güçlü duruşunu onu gözlemlemedden bile anlayabilirsiniz. Dalgınlığımdan bir anlık kurtulup yanına kadar sokuldum. Belki hiç uzun uzadıya konuşmamıştık ama birbirimizi tanımamıza güvenerek birkaç klasik soru sordum. Her zamanki kendinden emin tavrıyla sorularıma tek kelimelik cevaplar verdi. Bu cevaplar belki çoğu insana soğuk veya ukala gelebilir ama ben onda bu özelliklerin olmadığını biliyordum çünkü babamın küçüklük hikayelerinin hayat bulmuş haliydi. Belki de en belirgin özelliğinin bir götürüsüydü bu ama yine de içine kapanık olması onu kötü biri yapmazdı. Babama bu denli benzemesi gerçekte beni çok mutlu etse de bir ihtimal beni aşırı derecede ürkütüyordu. Derken o tek kelimelik cevapların birinden okula gidemediğini öğrendim. Fotoğraftaki çocuğun hali bi anda gözümün önüne geldi. Kendisine sorsanız belki en istemeyeceği işi yapıyordu ama zorundaydı. Tıpkı fotoğraftaki çocuk gibi onun da okula gitmemeyi istemesi imkansızdı. Çünkü bilgiye aç olduğu her halinden belliydi onun. Belki hiçbir anne çocuğunun böyle biriyle arkadaş olmasını istemezdi kötü alışkanlıklarından dolayı ama herkesin sahip olmak isteyeceği bir isteği vardı bilgiye karşı. Birçok kötü özelliğine şahit oldum fakat okuldan bir kere bile kaçtığını görmedim. Bu kadar içine kapanık bir çocuk hakkında bu denli çok şey bilmemin tek sebebi mahallenin diğer çocuklarıydı ve onlardan muazzam bir şey öğrenmiştim o muhteşem bir resim yeteneğine sahipti. Onun kendini apaçık bir şekilde yansıtabildiği tek yer belki de karakalem çalışmaları yaptığı kağıtları ve en büyük teşviği matematik öğretmeniydi ama az önce okuldan ayrıldığını duymuş ve yıkılmıştım. Babası onun artık okula gitmesine izin vermeyecekti. Bütün hobileri, hayalleri, bilgi aşkı artık olmayacaktı. Kendi adıma büyük bir boşluktaydım ama o çoktan kabullenmiş gibiydi çünkü onu güçlü yapan şey bedeni, yaşı değil zihniydi. Belki o hayatı boyunca artık sevmediği bir şeyi yapmaya zorunlu kılınmıştı. Babası muhtemelen durumun ciddiyetinin farkında değildi ve doğru olanın böylesi olduğunu düşünüyordu çünkü böyle görmüş öğrenmişti ama yarattığı tekdüze ömür tamamıyla kendi hatasıydı ve o çocuk bunun üstesinden bile gelebileceği için itiraz etmeye cesaret bile bulamayacaktı. Tıpkı bu fotoğraftaki isimsiz çocuğun yüzündeki burukluğa rağmen hayata devam etme cesaretini kendisinde bulmasını sağlayan güçlülüğe sahipti o. Bu fotoğraf ve o belki çok küçük birer örnek ama binlerce çocuk ,ailesinin çocuğun hayallerinde ve geleceğinde gereğinden fazla söz hakkına sahip olması dolayısıyla sevmediği işlerde yıllarca çalışıp göçüp gidecekti. Bilgiye olan inançları belki hiç sönmeyecekti ama çocukluğunu yaşayamayan bireyler olarak büyüyecekler ve önlerindeki koskocaman kötü örneği ya istemeden hayatının bir parçası olarak devam ettirecek ya da dersler çıkarıp asla olmak istemeyeceği adam olmayacaklardı. O ve fotoğraftaki çocuk o kadar birbiriyle bağdaşıyordu ki her seferinde kendimi düşünmekten alıkoyamıyordum çünkü bu güç ne yaşla ne bedenle alakalıydı ve çoğumuzun asla sahip olamayacağı bir özellikti. Nihayet babamın sesiyle irkildim. Onun hakkında bu kadar yoğun düşünceler içinde olduğumu bilse belki bir şeyler söylerdi ama o hala sırada duruyordu tüm umursamazlığıyla. Ben ise o düşüncelerle bir sonuca varmıştım. Babasının da kendi ailesinden öğrendiği bu geleneği devam ettirmeyecekti çünkü bilgiye açlığı ve yeteneği nereye giderse gitsin dur durak bilmeyecekti ve o dayanma gücü hiçbir zaman onu hayattan koparamayacaktı.Tıpkı benim babamda olduğu gibi. Hüseyin UZUN Elvan Galatalı 21902752 Tek Bir Dilek Çoğu insan gibi ben de hayatım boyunca birbirinden farklı bir sürü dileğe sahip oldum. Kimileri akıl almayacak kadar renkliydi. Kimileri ise karne hediyesi olabilecek kadar ayakları yere basan isteklerdi. Dileklerim arasındaki bu uçurumlar yaratan fark bir bakıma işimi kolaylaştırıyordu çünkü uçuk hayallerim maaşımı harcarken veya doğum günümde ne istediğime ilişkin soruları cevaplarken bir seçenek olmuyordu. Peki ya onlar da işin bir parçası olsalardı? Ya istediğim herhangi bir şey ne olduğu fark etmeksizin gerçek olabilseydi? Büyürken izlemiş olduğum filmlerin de etkisiyle, lambadan çıkan sihirli bir cinin veya bir perinin dileklerimi gerçekleştirmesini hep çok istedim. Doğum Günü Kızı’nı okurken bu çocuksu düşüncenin daha gerçekçi bir versiyonu ile karşı karşıya kaldım. Baş karaktere hediye olarak verilen dilek hakkının ardından gelen “ Ne var ki, tek bir dilek hakkın var, iyice düşünesin” (Murakami 38) koşul cümlesi ile istekleri sayısal olarak sınırlandırmanın zorluğunu fark ettim. Tek bir dilek hakkım olsa ne seçerdim? Eğer geleceğe yönelik bir dilek dilersem bundan otuz sene sonra pişman olur muydum? Ya dilediğim şey zaten gerçek olacak bir şey olursa? Emin olduğum bir şey varsa bu da para ile elde edilebilecek bir şey dilemeyeceğimdi. Annemlerden doğum günümde isteyebileceğim bir şey olmamalıydı dileğim. Her genç kız gibi aşk dilemek istedim önce. Fakat şu an birlikte olduğum kişiyle devam edecek bir şey dilesem, belki de sonradan karşıma çıkacak olan doğru kişiyle tanışma şansımı kaybederdim. Ardından aklıma en büyük korkum olan ölüm geldi. Ölümsüzlük, her insanın en büyük 1 Elvan Galatalı 21902752 arzusu değil miydi? Bu arzu da doğanın dengesine aykırıydı. Sevdiğim herkesin öldüğünü izlemek de dayanılmaz olurdu. Zengin olmak isteyebilirdim ama para her zaman mutluluk getirir miydi? Asıl koşul mutluluk ise mutluluk dilemek mantıklı olurdu ama herkes için aynı mıydı mutluluğun tanımı? Tek bir soruyu cevaplamaya çalışırken beynimde binlerce soru oluştu. Üstelik çoğu boyumu aşıyor ve cevapsız kalıyordu. Hem böyle zaman gerektiren dileklerin gerçekleşip gerçekleşmediğini de büyük ihtimal anlayamayacaktım. Zengin olup iflas edebilir, aşık olup boşanabilir ve ölümsüz olduğuma inanarak yaşadığım bir hayatta beklemediğim bir son ile karşılaşabilirdim. O zaman da bir dilek dilemiş olmamın hiçbir anlamı olmazdı. Belki de çok klişeydi fakat içimden dilek dilememin kaderimi değiştireceği düşüncesini atamıyordum. Yapacağım her seçimin önceden belli olduğunu düşünmesem de seçeneklerimin belli olduğuna inanıyordum. Dilek dilemem ise bu seçenekler arasındaki özgür irademi kısıtlayacaktı. Hata yapmama izin vermeyecek, canımın acımasına olanak tanımayacaktı. O zaman da güzelliklerin, iyiliklerin ve mutlulukların hiçbir anlamı kalmayacaktı. Kendi kendimi bir dileğe ihtiyacım olmadığına ikna ederken böyle bir şansın da insanın karşısına bir defa çıkacağını düşünerek kendime uygun bir dilek bulmaya çalışmaya devam ettim ve buldum. Kocaman bir yapbozun küçücük bir parçası olduğumu unutmuştum. Dünya benden ibaret değildi. Ayrıca herkes dilekler hakkında benim gibi hissetmek zorunda da değildi. Ben sıcacık evimde otururken, sokakta çırılçıplak yatan bir çocuk, silahın namlusuyla burun buruna gelmiş bir kadın ve hasta yatağında son nefesini verecek bir adam da vardı bu dünyada. Dilek dilemek en çok onların hakkıydı. Hayatlarına müdahale etmek istemeleri gayet doğaldı. Ben 2 Elvan Galatalı 21902752 de tek dilek hakkımla binlerce isteği karşılamanın yolunu buldum. Şu an aklından bir dilek geçiren herkesin dileğinin kabul olmasını dilemenin en güzeli olduğuna karar verdim. Pastasının üstündeki mumları üflerken yavru köpek isteyen kızdan tutun da savaşın bitmesini dileyen anneye kadar herkes içindi bu dileğim. Bir kereliğine herkesin güldüğü bir dünya hayal etmek istedim. Hayal dünyası uçsuz bucaksızdır fakat çoğu zaman insanın hayallerinin ve isteklerinin baş rolü kendisidir. Fark ettim ki bu sınırsız alanın sadece bir köşesinde gezinmek aslında insanı sığlaştırır. Dolayısıyla bir dileği tek bir adet olmakla sınırlandırırken de sınırları geniş tutmak mümkündür. Bazen en güzel dilek, başkası adına dilenendir. KAYNAKÇA Murakami Haruki, Doğum Günü Kızı, Ali Volkan Demir, İstanbul, Doğan Kitap, 2019 3 HÂLÂ YOL KAT EDEMEDİKBazı kitapları okuduktan veya bazı filmleri izledikten sonra, böyle olaylar da ancak ya kitaplarda ya da filmlerde gelir insanın başına diye düşünürüz. Kitabın veya filmin hikâyesinin gerçekliğine inandıramaz bizi yazar. O kadar gerçekten uzak ve inanması güç olaylar var ki bunlar bizleri gerçekçiliği konusunda ikna edemez. Ya hayatta karşılaşamayacağımız kadar fazla tesadüf vardır ya da bu kadarı da fazla dedirten talihsizlik. Bu onlar kötü film veya kitap demek değildir. Gerçek hayatta olabilecek olaylara benzer kitap ve hikâye yazması güçtür; çünkü kitabın veya filmin beklenen ilgiyi görmemesinden çekinir yazarlar. Fakat edebiyatımıza adını altın harflerle kazıtmış olan yazarımız Sabahattin Ali “Kağnı, Ses ve Esirler” adlı öykü kitabında sıradan ve basit olayları öyle güzel ve akıcı bir dille anlatmış ki kitabı okurken vakitin nasıl geçtiğini anlayamıyor okuyucu. Sayfalar su gibi akıp gidiyor çünkü. Günlük hayatın telaşe ve koşuşturmasından biraz olsun uzaklaştırıp, biz süratle bir yerden başka bir yere yetişmeye çalışırken, bir an olsun bile acele etmekten sağımıza, solumuza dönüp bakamadığımız anlarda etrafımızda olup biten basit olayların garipliğine götürüyor bizi.Sabahattin Ali'nin “Kağnı, Ses ve Esirler” adlı öykü kitabı beni akıcılığıyla, üslubuyla, olayların sıradanlığı ve sadeliğiyle derinden etkiledi. Her bir hikâyeyi okuduktan sonra biraz durup düşündüm. Gerçek hayattaki sıradan olayların doğurduğu beklenmedik sonuçlar, bazı insanların merhamet duygusundan ne kadar yoksun ve acımasız oluşu beni hayrete düşürdü aynı zamanda da üzdü. Sabahattin Ali'nin yıllar önce, bence o zamanın toplumsal sorunlarına değinmek ve bu sorunlardan dem vurmak için yazmış olduğu kitabındaki sorunlar hâlâ toplumumuzda var oluşu beni çok şaşırttı. O kadar sene geçmiş kitabın yazılışından ve biz, koca memleket hâlâ ders çıkaramamış aynı vurdumduymazlıkla kalmışız.Teknoloji, sosyal hayat ve bir çok konuda hem ülkemiz hem dünyamız çok yol kat etmiştir orası doğru, tartışılamaz bir gerçek ama o kadar sene içinde insanlığımıza bir şey bile katamamışız. Bu kitabın “Kağnı” bölümünde “Arabalar Beş Kuruşa” adlı öyküde yaşanan olay ile günümüzde yaşananlar çok farklı değildir sadece koşullar farklıdır o da yaşanılan gelişmelerden kaynaklanır. O öyküde nasıl ki zengin çocuğun annesi, sokak ortasında oğlunu fakir bir çocukla konuştuğu için azarlayabiliyor ve o fakir çocuğu da annesi yanında olmasına rağmen dövüp, rencide edebiliyor, günümüzde de durum bu şekilde olmasa da zengin hâlâ fakiri küçük düşürmeye devam ediyor. Her zengin insan böyleydi ve hâla da böyledir diye bir genelleme yapılamaz fakat bu gerçek de görmezden genilemez. Günümüzde hâlâ devam eden sorunlara bir başka örnek vermek gerekirse; “Apartman” adlı öyküde olduğu gibi erkeklerin evde estirdiği terör. Geçmiş zamanlarda evdeki eşini, çocuğunu dövmek bu öyküdeki karakterimizde olduğu gibi erkeklere bir rahatlama duygusu ve adamlık hissi veriyormuş belliki. Öyküde işinden bunalan karakterimiz eve gidip eşine ve çocuklarına bağırmayı ve onları bir güzel dövmeyi hayal eder. Ne yazıkki bu insanlığa sığmayan, can sıkıcı düşünce tarzına hâlâ bazı erkekler sahiptir. Her gün yenileri ekleniyor kocası tarafından sudan sebeplerle öldürülen kadın haberlerine. Ya da yine öyküde olduğu gibi eve para getirsin diye okuldan alıp, çocuklarını işe gönderen gaddar babalar hâlâ var. İnanılmaz değil mi günümüz dünyasında bir çocuğunun eğitimini yok sayan ailelerin hâlâ var oluşu? Ya da eşlerini kum torbası gibi döven, daha da beteri öldüren kocaların adam yerine konuluşu? Keşke teknoloji geliştikçe, insanlık da gelişse, fakat ne mümkün. Dünyada hep var olacak böyle geri kafalı insanlar.Çelik 1Kadir Can Çelik21502043TURK101 – 008Başak Berna Cordan15.11.2015DİNDAR TOPLUMLARLA LAİK TOPLUMLARDin olgusu yüzyıllar boyunca insanları ve dolayısıyla toplulukları etkilemiş bir olgudur. Doğaldır ki her topluluk bu olgudan farklı boyutlarda etkilenmiştir. Bazı toplulukların bir numaralı yol göstericisi, meşalesi din olmuşken bazıları ise din ile olan ilişkilerini bireysel düzeyde bırakmıştır. Bireysel düzeyde bırakmakla kastettiğim durum her bireyin din alanında özgürce kararını verebilmesidir. Laikliğin kitabi tanımını biraz yorumlayacak olursak bahsettiğim durumun laiklik olduğunu fark edebiliriz. Özdemir İnce, Cehaletin Rönesansı adlı eserinde bu iki tür toplumubirçok açıdan kıyaslamış. Kıyaslamak ne kelime, âdeta savaş meydanına çıkarıp çarpıştırmıştır. Bunu bu denli sert yapmasının sebepleriyle ilgili birkaç fikir var kafamda. Kitabın içeriğine azıcık göz atacak olursak yazara göre laik toplumlarla dindar toplumlar arasında çok büyük mesafeler olduğunu görebiliriz. İkinci sebep ise kitabın isminde gizlidir aslında. Cahilliğin yeniden doğuşunu kitabına isim olarak uygun gören yazar, Türkiye'deki laiklik karşıtı hareketlerden rahatsızlığını ifadeetmiştir bu isimde. Özdemir İnce'nin yaptığı karşılaştırmaları ben de kendi içinde bulunduğum durumlar açısından yapmak istiyorum. Merak ettiğim soru ise gerçekten laik toplumlarla dindar toplumlar arasında bu kadar büyük farklar olup olmadığı. Olaya önce özgürlükler açısından bakacağım. Laik toplumların sağladığı özgürlüklerin dindar toplumların sağladığından fazla olduğu hepimiz için su götürmez bir gerçektir. Dinin doğası böyledir çünkü, insan hayatını düzenleyen kurallar bütünüdür din. Peki, özgürlüklerin fazla ya da azolmasının nasıl avantajları veya dezavantajları olabilir? Öncelikle özgürlüğün insanı düşünmeye, Çelik 2sorgulamaya iten bir olgu olduğunu fark etmeliyiz. Özgür olan insan merak eder her sabah doğan sarı nesnenin ne olduğunu ve neden bir süre sonra kayıplara karıştığını. Yalnızca özgür insan sorgulayabilir gezegenlerin hareketlerini, Dünya'nın yuvarlak olup olmadığını. Din ise sınırlar çizer insanın karşısına, aşılmaması gereken sınırlar. Dindar bir toplumda din adamları evrenin merkezinde Dünya'nın olduğunu savunuyorsa böyle bir toplumda Dünya'nın merkezde olmadığını söylemek kolay olmayan bir davranıştır. Tarihe baktığımız zaman çok acı örnekler görmekteyiz bu hususta. Kimi aydınlar çağlarının önüne geçerek kendilerini olduklarından daha özgür görmüşlerdir.Sonuçta ise günahkâr oldukları düşünülmüştür içinde bulundukları toplum tarafından. Bazılarının çalışmaları engellenmiş, bazıları ise canlarıyla ödemiştir özgürce davranışlarının borçlarını (!). Özdemir İnce'nin Cehaletin Rönesansı demesi haklıdır baktığımızda, zira günümüze baktığımızda gördüklerimiz bu tablolardan çok da uzak değildir, ne yazık ki. Günümüzde daha hafif tepkiler var belki ama yine de bazı düşünceleri özgürce ifade etmenin zor olduğunu itiraf etmeliyiz. Fark etmemiz gereken ise dinle bireyi baş başa bırakan uygarlıkların, bırakmayanlara göre ne kadar öndeolduğudur. Buradan bir ders bile çıkarabiliriz belki.Özgürlük deyince hemen arkasından onun can yoldaşı hak gelir. Herhangi bir bağlama girmeden önce hakların ne kadar önemli olduğu vurgulanmalıdır. Hak kişinin kazandığı şeylerin tamamıdır. Örnek vermek gerekirse ay boyunca ter döken çalışanın hakkı, ay sonunda aldığı maaşıdır. Ne kadar güzel işleyen bir çark, değil mi? Maalesef dindar toplumlar bu çarka sokulmak isteyen çomaklarla doludur. Dinin bağlayıcı unsur olduğu toplumlarda hak edene hakkının verilmemesi yahut hak etmeyene bir şeyler verilmesi alışılmamış bir durum değildir, ne yazık ki. Rüşvet bunun çok acı bir örneğidir. Bir başka çarpıcı örneği ise beşik ulemalığıdır. Yeni doğmuş çocukların, henüz hiçbir eğitim dahi almadan din bilgini sıfatıya anılmaları ve bu sıfatın haklarındanyararlandırılmaları ne kadar normal karşılanabilir? Bütün bu anlattıklarımın en üzücü olan tarafı ise bu olayların dindar toplumlarda oldukça yaygın olmasıdır. Beni oldukça şaşırtır bu, din ahlak Çelik 3gerektirir çünkü ve ahlak bu yanlışlıkları yasaklar. Belki de laik toplumlar ahlaklarını korumanın etkili yöntemlerini bulmuştur, dindar toplumlar bu yozlaşmışlıklarla baş etmeye çalışırken. Hakikaten büyük farklar olduğunu görüyorum dindar toplumlarla laik olanlar arasında. Söylediğim şeylere yapılması muhtemel bir itiraza cevap vermek istiyorum. Diyebilirsiniz ki bahsettiğin durum yozlazmış bir din anlayışı içeriyor, dinin özünden uzaklaşmış bir din anlayışı. Buhaklı bir itiraz olacaktır fakat gözden kaçırmamamız gereken bir nokta var. Dinin bağlayıcı olduğu toplumlarda bu yozlaşma kaçınılmaz gibidir çünkü bu toplumlarda dine inanan insanlar ve onları istedikleri şekilde yönlendirmeye çalışan insanlar yer alır. Bu da doğal olarak dinde veya dinin uygulanmasında bazı bozukluklara yol açar. Laik toplumlarda da başkalarını yönlendirmeye çalışanlar vardır ancak laik toplumlarda kurallar üzerine düşünülerek yorumlar yapıldığı için yozlaşma daha zordur. Dindar toplumlarda yozlaşmayı kolaylaştıran etken dinin dogmatik yapısıdır,insanların sorgulamadan inanma eğilimidir. Tokman 1 Caner TOKMAN 21300684 TURK-102 Section 15 Esra Fındık 23.02.2015 Aşkın MucizesiHayatlarımızda gerçekleşen veya gördüğümüz çok ender gerçekleşen olaylara “Mucize” diyoruz. Peki, mucizeler gerçekten de çok ender mi görülür yoksa sadece biz mi görmeyiz o gerçekleşen mucizeleri? Mucizelere olması imkânsız olaylar olarak baktığımız için midir onların çok nadir olarak gerçekleşmesi ya da mucizelerin gerçekleşmesi için yeterince çaba göstermediğimizden midir bu kadar nadir olmaları? Aslında her gün yüzlerce mucize gerçekleşir etrafımızda sadece biz bu mucizeleri görmeyiz çünkü artık onlar sıradanlaşmıştır. Yolda yürürken bir arkadaşımızı görmemiz bile bir mucizedir aslında çünkü dünya üzerinde milyonlarca bulunabileceği yer varken karşılaştığımızda bizimle aynı anda aynı yerde bulunmuştur. Bunun gerçekleşme olasılığı bir kanser hastasının iyileşme olasılığı ile neredeyse aynıdır ama arkadaşımızı yolda görmeye bir mucizeymiş gibi bakmayız. O zaman bir olayın mucize olması için çok ender gerçekleşmesinin bir önemi yoktur. Asıl önemli olan bu gerçekleşen olayların bizi nasıl etkilediğidir. Yani bir olay bize ne kadar derin duygular hissettirebiliyorsa o kadar mucizedir. Tokman 2 Bir olayın insana yaşatabileceği birçok duygu vardır. Üzüntü, mutluluk, kızgınlık, nefret ve daha birçoğu ama bunların içinde bize en derin duyguları hissettirebilecek sadece bir duygu vardır ki o da aşktır. İnsanlar her gün karşı cinsten birçok kişiyle karşılaşır konuşur veya birlikte vakit geçirirler ama sadece birine âşık olurlar ve bu gerçek bir mucizedir insanlar için. Çünkü âşık oldukları kişiyle birlikte hayatlarının sonuna kadar mutlu yaşayabilirler. Bugünlerde hangimiz mutlu olabiliyoruz? Fakat aşkın yarattığı mucize bize hayatımızın sonuna kadar mutlu olma imkânı veriyor. Aşkı sadece karşı cinse duyulan bir duygu olarak göremeyiz çünkü aşkın gerçekten geniş bir alanı vardır. Ama en önemlisi yaptığımız işe karşı duyduğumuz aşktır. İşimizi yaparken onu sadece gelir kapısı olarak gördüğümüz zaman yaptığımız işten ne bize bir hayır gelir ne de başkalarına. Dünya üzerinde şimdiye kadar milyonlarca icat yapılmış yeni şeyler keşfedilmiş tüm bu mucizevi buluşların altında işine âşık olan insanlar yatmaktadır. Thomas Edison’un ampulü buluncaya kadar denemelerine aşkla devam etmesi mucizenin gerçekleşmesini sağlamıştır. Şu anda kullandığımız birçok teknoloji de aşkın bir ürünü olarak ortaya çıkmıştır. İşine âşık olan insanlardır aslında mucizeleri gerçekleştirenler. Mucizeler kendi başlarına gerçekleşemezler arkalarında her zaman bir neden vardır. Çoğu zaman bu neden aşktır. Çünkü aşk bize bu mucizeleri gerçekleştirme gücü verir. Mucizeler gerçekleşinceye kadar ellerinden geleni yaparlar hatta mucize gerçekleşmese dahi duydukları aşk sayesinde sonuna kadar çaba gösterirler. Bu tarz insanlar sayesinde insanlık gelişir ve daha iyiye gider. Bu insanlara karşı her
diğer insanlar ile anlaşmalar yapılmasını ise başka toplumlar ile ittifaklar kurulması olarak düşündüm. Gördüğünüz gibi kitabı ilk okuduğumda aklımda oluşan düşünceler kitapta anlatılmak istenenler ile örtüşmüyor. Yaşadığım bu tecrübeden dolayı Hayvan Çiftliği ile ilgili yapılan: "Bu kitap komünizmi çok güzel bir şekilde açıklamış.", "Komünizmin gerçek yüzünü görmek için bu kitap birebir." gibi değerlendirmeler bana göre gerçeği yansıtmıyor. Komünizm ile ilgili temel bilgilere sahip bir insanın bu kitabı okuduğunda komünizm ile bir bağlantı kurması bana göre imkansız. Bu düşüncelere ve tecrübeye sahip olan benden başka daha birçok insanın olduğundan da eminim. Bana göre - ve diğer birçok insana göre - Hayvan Çiftliği normal bir fabl kitabından farklı özellikler taşımıyor. Orhun KAR 16. 12. 2014 Ayberk Cem SerinEdebiyat AlışverişiBir yazar, bir hikâye kitabı, okur ve okura kalanlar… Edebiyat alışverişine hoş geldiniz! Edebiyatın alışverişi olur mu demeyin. Neden olmasın? Alışveriş, bir almak ve vermek eylemi değil midir? Edebiyatta da yazar, eserini okuyucuya verir ve okuyucu da yazardan eseri almaz mı? Verir de alır da. Bu süreç, yazarın kitabı okuyucuya ulaştırmasıyla başlar. Yazar, yazdıklarını verir ve artık kitap okuyucunundur. Bir de kitabını okuyucuya verirken “Üstü kalsın.” diyorsa değmeyin okuyucunun keyfine. İşte kitabını, üstü size kalsın diyerek okura ulaştıran yazarlardan biri de Cemil Kavukçu. Hikâyelerden oluşan kitabı da Üstü Kalsın…Siz hiçbir alışverişte “Üstü kalsın.” dediniz mi? Ben demedim sanırım. Ama bir edebiyatçının eseriyle bana, üstü kalsın demesi çok hoşuma gider dersem yalan söylemiş olmam. Yazar hem kitabını artık size veriyor hem de fazlası yine sizde kalsın diyor. Tıpkı bu hikâyede olduğu gibi. Bir şeyler yazılmış ama yazılandan daha fazlası sizin hayalinizde. Adeta yazar “Size kâğıt parçaları sunuyorum, yazdıklarım kocaman bir dünya. Alın, artık bu sizin. Tamam canım “üstü kalsın”! Üstü kalsın derken verdiklerim sadece kâğıt parçaları değil, sadece bir dünya değil. Görebilene kocaman sonsuz bir evren...” demek istiyor bize. İnsanın nasıl hoşuna gitmez? Sanki kocaman bir dev aynasından başka diyarlara geçer gibi.Almak vermek eylemiyle var olan edebiyat, fedakârlık konusunda da cömertliğini koruyor. Bir alıp bin vermeye devam ediyor. Ama artık yaşam öyle bir hâl aldı ki kimse kimseye bedava hiçbir şey vermiyor. Komşu komşunun külünü alırken acaba o bana ne verecek diye düşünür olduk. Neden o işi yaptığını bilmediğimiz küçücük avuçlu çocuklar, ellerini uzatıp yalvaran gözlerle baktığında bile bir çocuk gülsün yeter diyemiyoruz artık. Sadaka unutuldu, “Çalışsın onun da olur.” sözü popüler oldu. Sadaka dursun bir yana hediye bile almıyoruz artık sevdiklerimize özel günler dışında. Hoş özel günlerde bile alamıyoruz bazen. İşte böyle bir dünyada bize hediyeler sunan kitaplar kaldı bir tek. Bir de yazarlar… Aldığınız şey bir kapak ve sayfalardan ibaret ama bize sunduğu hediyeler çok daha fazla. Çarşıdan aldım bir tane eve geldim bin tane misali. Bir de şu yanı var ki, verdikleriniz az ama aldıklarınız daha fazla. Bir esnafın ürününe biçtiği fiyattan daha fazlasını “üstü kalsın” ifadesinden dolayı kazanması gibi. “Üstü kalsın” diyebilen fedakâr yazar; kitabını güvenle teslim ederken okuyucusuna, artık kitabın kendisinin değil okuyucunun olduğunu da bilir. Bilir ve bir kenara çekilir. Sayfalar arasına gizlediği kelimelerin onlara farklı pencereler açacağına da emindir. Öyle bir durum ki belki yazdıklarından daha farklı şeyler anlayacaklardır. Hâlbuki yazarın amacı anlaşılmaktır ama farklı anlaşılacağını da göze alarak bırakır kitabı okuyucusunun avuçlarına. Üstü kalsın deyişinin sırrı işte tam da burada. Kitaba yükledikleri verdiklerinden daha fazlası eder. Düşündüklerinden daha fazlası… Bu alışverişte aldıkların verdiklerinden daha fazla amane alan ne de veren bu durumdan rahatsız. Hatta veren, verdiklerinden daha fazlasını veremedi diye üzülür. Sizce de bundan keyifli alışveriş var mı? Eserler kaleme alınırken anlaşılmak gayesi taşır. İfade algısı bu yüzden önemli olmuştur yazar için. Yazar, düşündüklerini yazmak ister ve yazdığı şeylerin de anlaşılmasını ister. Fakat eser, öyle bir olgu ki oluşturulduğu şekilden çok farklı hâllere girebilir. Bu alışveriş, alınanların verilenlerden fazla olduğu bir alışveriştir. Bu alışveriş, verilenlerin taşıdığı anlamdan farklı anlamlara büründüğü bir alışveriştir. Fedakâr yazarlarla yapılan alışveriştir. İşte böyle sanatçılar, toplumsaldır. Ve inanın ki böyle toplumsal sanatçılarla edebiyat alışverişi çok keyiflidir. Almadan da verirler. Verdikçe çoğalır aldıklarımız. Üstünü de size bırakırlar ve sessizce kaybolurlar. Aydoğan 1 Bertan Aydoğan 21301113 Bilkent ELIT TURK 102-7 Roman İKİ YÜZLÜ ADAM Dr. Jekyll and Mr. Hyde, Robert Louis Stevenson adlı yazarın 1886 yılında yayımladığı kısa romanın adıdır. Bence kitabın ismi daha dikkat çekici ve ilgi uyandırıcı olabilirdi. Dr. Jekyll isimli karakterin adının İngilizce okunuşu “Jackal” şeklindedir ve bu kelimenin Türkçe karşılığı çakaldır. Diller arası yapılan bu çalışma aslında tüm dillerin bir araya gelerek, birbirlerine benzeyerek türediği izlenimini veriyor bana. Dr. Jekyll saygıdeğer, mesleğinde belirli bir yere gelebilmiş, profesyonel bir adamdır. Diğer yanda Mr. Hyde Dr. Jekyll’ın tam tersine, gizemli ve korkunçtur. Mr. Hyde Dr. Jekyll’a kıyasla tıfıl, genç ve delidoludur. Bence iki zıt karakteri aynı kitaba koymak her yazarın yaptığı şeyi yapmış, üstüne sadece karakterlerin kendine has özelliklerini yazmış. Kitabın en başlarında Dr. Jekyll ve Mr. Hyde arasında anlayamadığımız bir ilişki ile karşılaşıyoruz ve benim ilk düşündüğüm şey Dr. Jekyll’ın Mr. Hyde tarafından öldürülmesiydi. Aydoğan 2 Kitaba başlamadan önce Mr. Hyde’ın Londra’daki Hyde Park ile bir alakası olduğunu, o parkta yaşayan işini ve ailesini kaybetmiş bir adam sanmıştım. Ancak kitabı okudukça gerçeği anladım. Dr. Jekyll çift kişilikliydi ve Mr. Hyde onun diğer yarısıydı. Kitabın ikinci yarısında dikkatimi çeken bir şey vardı. Dr. Jekyll bir vasiyet hazırlamıştı ve eğer “ölürse ya da kaybolursa” bütün mal varlığının ve diğer varlıklarının Mr. Hyde’a verilmesini talep etmişti. Bugünlerde kimse vasiyetini ortadan kaybolmak üzerine yazmıyordur herhalde, dedemi yeni kaybettik. Aslında Dr. Jekyll’ın çift kişilikli olduğunu buradan anlayabilirdim ancak Mr. Hyde’ın Dr. Jekyll ile alıp veremediği ve ölümle sonuçlanabilecek bir anlaşmazlıkları olabilirdi. Mr. Utterson Dr. Jekyll’ın bir arkadaşıdır ve Mr. Hyde ile barda karşılaşıp Dr. Jekyll’ın evine giderler. Mr. Utterson Dr. Jekyll’ı görmek ister ama ona göremeyeceğini söylerler. Bir insanın kendi evinde onun hakkında bilgi sahibi olunamaması beni hayrete düşürdü açıkçası. Orası Mr. Hyde’ın evi olmamasına karşın, evdeki tüm hizmetliler onun tüm emirlerine ve sözlerine uyuyorlardı. Burada Mr. Hyde’ın Dr. Jekyll’ı öldürüp, hizmetlilere para verdiğini düşünmüştüm. Mr. Utterson da benim gibi düşünerek arkadaşı için korkmaya başlar. Gelecek haftalar içerisinde Dr. Jekyll bir parti düzenler ve Mr. Utterson onunla konuşmak için herkesin partiden ayrılmasını bekler. Herkes gittikten sonra Mr. Utterson Dr. Jekyll ile konuşmaya çalışır ve Mr. Hyde’ın kim olduğunu sorar ancak, Dr. Jekyll büyük bir korku ile bu konuşma isteğini reddeder ve ona bir daha Mr. Hyde ile ilgili soru sormamasını hatta konusunu bile açmaması için yalvarır. Burada yine Mr. Hyde’ın Dr. Jekyll’ı tehdit ettiğini düşünmüştüm. Çünkü, Dr. Jekyll gibi saygıdeğer bir insanın Mr. Hyde gibi bir şeylerin üstünü kapatmaya çalışan, gizemli ve korkunç bir adamla ne işi olabilirdi ki? Mr. Hyde, Dr. Jekyll’ın şehvetli yanını temsil ederken, genç kızlara tecavüz ederek ve sonra özür dileyerek yaşamına devam eder. Aydoğan 3 Mr. Hyde tıfıl olmasının yanı sıra, Dr. Jekyll’ın tersine genç olduğu için erkeklik hormonları yüksektir ve bu hormonların sonucu olarak cinselliğe düşkündür. Victoria döneminin İngiltere’sinde yazılan kitap, aslında o zamanın gerçeklerini de anlatmıştır. Victoria döneminde yazılan İngiliz ana dilli bütün kitaplar aslında o zaman artan cinayet ve hırsızlık vakalarını anlatır biçimde bence. Kitabın özgün dili İngilizcedir ve anlaması çok zor değildir ancak, Türkçeye çevrildiğinde hem aynı duyguları yaratmamakta, hem de cümle çevirilerinde yanlışlıklar bulunmaktadır. Bir edebiyat öğrencisi olarak aldığım çeviri derslerinde gördüğümüz teknikler, cümlenin aynısını çevirmek değil, ana dilde anlatılması istenen kelimelerin seçimleri üzerine ve cümlenin uzunluğuna bakılmamasının üzerineydi. Ki bence de, eğer bir eserin diller arası çevirmesi yapılıyorsa, dikkat edilmesi gereken en önemli şey aynı duyguları verebilmektir. Kitapta gerçekler yansıtılarak, aslında her insanın içinde bir iyi bir de kötü tarafı olduğu, ve insanların üstüne gidildiğinde kötü taraflarının ortaya çıkabileceği anlatılmış, bunun yanı sıra insanın doğa gereği olarak yaptığı tüm hareketlerin bir nedeni olduğu açıklanmıştır. Bence her insanın içinde olan iyilik ve kötülük mutlaka bir gün kendisini gösterecek ve ayrıca dünyada kıyamete kadar iyi ve kötü insanlar var olmaya devam edecektir. Ancak Müslüman bir ülkede yaşamamıza rağmen, din hala insanlara yeterince doğru aktarılmamış ve aşılanmamış. Bu yüzden de kötülük yapan insanlar, yaptıkları hareketlerin sonucuna aldanmadan, düşünmeden hareket ediyorlar. ÖZGÜRLÜĞÜMÜZ ÇOK YAKINDA ‘Açlık Oyunları’ kitap serisini, ‘Alaycı Kuş’ u da okuyarak tamamlamış bulunuyorum. ‘Açlık Oyunları’ ve ‘Ateşi Yakalamak’ geçen sene okumuş olduğum serinin diğer kitapları. Son derece fantastik ve hayal dünyamın sınırlarını zorlayan, bir o kadar da gerçek hayattan kesitler taşıyan bu kitapları okurken her anım merakla etmekte geçti. Sürükleyici olduğundan olsa gerek, bağımlılık yaptı diyebilirim çünkü bulduğum her boş anımda, okula giderken serviste, evde ve hatta derste bile okumaya devam ettim. Kısa bir zaman diliminde serinin son kitabını bitirmem beni boşluğa düşürdü. Harry Potter kitap serisinden sonra bağımlısı olacağım başka bir seri düşünememiştim, yanılmışım. Kitapta en çok hoşuma giden şey diğer kitapların aksine ana karakterin cesaretli ve güçlü bir kız olması. Bu bence birçok kıza umut olmuş olabilir çünkü her şey onun sayesinde oluyor diyebiliriz. ‘Açlık Oyunları’, kitaplarında sadece bir oyun gibi yansıtılsa da aslında günümüzde tanık olduğumuz ama üzerinde durmadığımız olayları yansıtmakta. Şu anda dünyanın herhangi bir ülkesinde, uzağa gitmeyelim, benim ülkemde açlıkla mücadele eden milyonlarca insan var. Bir o kadar da bolluk içinde yaşayan, hayatında hiç aç kalmamış, aç uyumanın ne demek olduğunu bilmeyen milyonlarca insan var. İşte kitaplarda da aynen bu resmediliyor. Sizce de çok kötü bir tablo değil mi? Kötüden ziyade adaletsiz çünkü hangi insan komşusu aç iken tok uyuyabilir ki. Sistemin kurulu düzenine boyun eğip hiyerarşiyi kabul eden, kendini hayatın akışına bırakan insanları uyandırmanın vakti gelmedi mi? Ben sistemi bozalım, yıkalım demiyorum, sadece uyanalım ve muhtaç olan insanlara yardım edelim diyorum. İnsanların ailelerine bakmak için çalışmak zorunda kaldığı ve bu yüzden başına gelen trajik olayları, çoğunlukla ölümle sonuçlanan, duyduğumuzda sadece üzülmeyelim artık. Her şey bir yana benim en çok üzüldüğüm ve kitapta da beni derinden etkileyen çocukların yoksulluk içinde oluşu. Hayatında hamburger yememiş olan bir çocuk olur mu diye düşünmeyin, ben tanıştım. İlk duyduğumda inanamadım çünkü hamburger yemenin benim için bir anlamı yoktu o zamana kadar, aslında ne kadar değerliymiş. Biz kendi hayatımızın akışına kendimizi bırakmış sanki dünyada açlık ve susuzluk çeken, kurulu düzenin altında ezilmiş binlerce belki de milyonlarca insan olduğunu unutuyoruz. Kitapta zenginler ve onlar tarafından köleleştirilen ve maden ocaklarında çalışmaya mecbur bırakılan ve özgür olmak isteyen insanların mücadelesi anlatılıyor. Güncel haberleri takip ediyorsanız eğer, okuduğunuz cümle size hiç yabancı gelmemiş olabilir. Aslında toplumda insanları birbirlerinden ayıran sınırlar keskin olsa da durumdan kimse rahatsız değilmiş gibi gözüküyor. Herkes hiyerarşiye uymuş ve sistem tarafından yerleştirildiği sınıfa göre yaşıyor, buna ben de dâhilim. Serinin ilk iki kitabı olan ‘Açlık Oyunları’, ve ‘Ateşi Yakalamak’ bizim dünyamızla neredeyse aynı ama serinin son kitabı olan ‘Alaycı Kuş’ ile yazar kendi dünyası ile dünyamızı birbirinden şiddetle ayırıyor. Yukarıda görmüş olduğunuz fotoğraf , alaycı kuş yani meydana gelen devrimin sembolü, köleleşen kesimin özgürleşmesini temsil ediyor. Hiyerarşik düzenin bozulmasıyla, herkesin eşit olduğu sınıfsız bir dünya kuruluyor ki bu bizim için hayal edilmesi bile zor ve hatta imkânsız diyebilirim. Ama her şeye rağmen hayal de olsa herkesin eşit olduğu, huzurun ve refahın yüksek olduğu bir dünya hayal etmek güzel. Bir kişinin özellikle bir kızın yanlış giden bir durumu düzeltmesi için bir şeyin onu teşvik edip, cesaretlendirmesi gerekiyorsa bu kitabı okumasını kesinlikle tavsiye ederim. Yazarın dünya üzerinde kurulmuş olan hiyerarşik düzeni hayal dünyasında harmanlayıp kitaplarında konu etmesi beni çok etkiledi. Serinin üç kitabı da hayran olunacak bir hayal gücü ve zekâ ile yazılmış. Bu yüzden okurken en ufak ayrıntıları bile atlamadım. Dünyada sözü geçen büyük insanların oyuncağı olduğumuz ancak bu kadar net anlatılabilirdi. BEN”İ ARARKEN Bir insanın kendisiyle karşılaşması, hayatın dönemecinde kendisiyle buluşması… Ya da merhaba demesi kendi içine... Aynada gözünün içine bakarak tebessüm etmesi güzel bir başlangıç benliğiyle buluşması için. Çoğumuz kendimizle tanışmanın başındayız henüz. Bu yüzden en basit görülen soru cevaplanması imkânsız oluyor bazen: “Sen kimsin?”. Gerçekten “Kimiz biz?”. İnsanlar bizi sevsin mi istiyoruz daha biz kendimizi kabul edip sevemezken? Hafife almadan, kimseye aldırmadan, derinlerde boğulmadan açılmalıyız sularına benliğimizin. Hep kıyılarında su çırptık hayatın, yüzeysel anlaştık kendimizle. Bu yüzdendir kendimizden kaçışımız, bu yüzdendir maddiyatla oyalanışımız, işte bu yüzdendir aynalara gerçekten bakamayışımız. Hepimiz zevk almak istiyoruz bu hayattan. Cebimizde paramız, oturduğumuz lüks bir evimiz, yanımızda güya kendi standartlarımıza uygun bir eşimiz… Kısacası maddiyata boğulmuş bir yaşamımız… Peki ya maneviyatımız? Yastığa kafamızı koyduğumuzda bizi huzura erdirecek ne var elimizde? Günümüzü gün ederken düşünüyor muyuz sonrasını? Anı yaşıyoruz, güzel şey. Kolaya kaçıyoruz, kendimizden kaçıyoruz, düşünmüyoruz gerçekten ne istediğimizi. Ufacık bir düşüşte hayal kırıklığı yaşıyoruz, sanki dünyanın en kötü şeyi bizim başımıza gelmiş gibi davranıyoruz. Ufacık bir kazancımızda abarta abarta bitiremiyoruz anlatmayı. İnsanlara göstermeye bayılıyoruz kendimizi. Fakat bu biz değiliz ki. Neden bu gösteriş merakımız? Çünkü yüzleşmedik hayatla, yüzleşmiyoruz kendimizle. Hatalarımızla, eksiklerimizle, belki doğru belki yanlış düşüncelerimizle kabul etmek istemiyoruz kendimizi. Biz bizi kabul etmezsek dünya bizi nasıl kabul edecek? Anlık heveslerimizle kendimizi mutlu ettiğimizi zannederek günleri kovalıyoruz ardı ardına. İlk üzüntümüzde dünya başımıza yıkılıyor. Evet yıkılan bir dünya var. O dünya bizim mükemmel sandığımız maddiyatlarımızdan ibaret.Kazandığımız en ufak şeyde bir şey zannediyoruz kendimizi. “Toplumun içinde olduğum zamanlarda da hayranlığımı ifade ederken yapay bir heyecan sergileyip etkileyici şeyleri abartarak içimin ne kadar hissiz ve kayıtsız olduğunu gizlemek için bir anlamda gösteri yapıyordum.” Mutluyuz, eğleniyoruz, hayatımızı yaşıyoruz. Güya. Yeni bir güne açıyoruz gözümüzü, yalnızız. Kabul etmiyoruz bunu çünkü yettiğimizi sanıyoruz kendimize ama yetemiyoruz. Hırslıyız; en iyisi, en güzeli, en yakışıklısı, en mükemmeli olmak istiyoruz bu dünyanın ama çabalamıyoruz. Çırpınıyoruz açık sularda, inciler var derinlerde. İnci bulacağım derken nefes almayı unutuyoruz, boğuluyoruz derinlerde. Kendimiz için mi feda ediyoruz kendimizi? Bulamadığımız benliğimiz için mi bu anlamsız çırpınışlarımız? Bir el mi arıyoruz bizi derinlerden çekip çıkaracak? Kendi kendimizi kurtarabiliriz ancak oradan, biz kendimizi anlamlandırabiliriz ancak. Nasıl mı? Stefan Zweig’in “Olağanüstü Bir Gece” kitabında bahsettiği gibi biz de öyle bir anda ansızın fark edebiliriz bir gerçeği. Biz kendimiz olabilirsek bir şeyler başarabileceğiz ancak. İşte o zaman hayallerimiz, isteklerimiz yerini bulabilecek bu hayatta. O zaman kafamızı çevirdiğimizde tebessüm edebileceğiz bu dünyaya. Yosunlarımızdan arınıp yüzebileceğiz doyasıya kendi denizimizde. Dalgalar vuracak yine yüzümüze ama baş etmeyi öğreneceğiz kendimizi öğrendikçe. İlk dalgada savrulmayacağız oradan oraya. Büyük meziyet insanın kendini çekip çıkarabilmesi kendi içinden. Bütün aynalara haykırması kendini büyük cesaret. Sonrası ise büyük bir ödül benlik için. Sevinçlerin, üzüntülerin, pişmanlıkların, kaybettiklerin, kazandıkların sen yapıyor seni. Hissedebiliyorsun en azından. Bir şeyi yapıyorsan kendin için yapıyorsun, kimse seni olmadığın biri gibi tanıyıp sevsin diye değil. Özgünleşiyorsun, bir birey oluyorsun sonunda bu dünyada.“ Bir kez kendini bulmuş olan kişinin bu yeryüzünde yitirecek bir şeyi yoktur artık. Ve bir kez kendini anlamış olan bütün insanları anlar.” Bir kez kollarını sardığında kendine o zaman köklerini salacaksın bu hayata. Sulayacaksın benliğini, kocaman bir ağaç olacaksın. Baharda çiçeklerin olacak; kışın haşin soğukla baş etmeyi öğreneceksin. “Ben” olacaksın sonunda. Sezin Özkara KAYNAKÇA Zweig, Stefan. Olağanüstü Bir Gece. İstanbul: Türkiye İş Bankası Kültür Yayınları, 2015. Baskı. KOSE 1 HAZAL KÖSE 21302574 SECTION:001 TÜRKÇE DERSİ BAŞAK BERNA CORDAN 02.07.2015 MASUMDUK ÇÜNKÜ ÇOCUKTUK Ayfer Tunç’un Taş-Kâğıt-Makas adlı eseri 4 farklı öyküden oluşsa da her öyküde anlatılan temalar birbirine çok yakın. Bu temalar genel olarak yalnızlık, hayatın anlamsızlığı, umutsuzluk, hayatın gerçeği ve mutsuzluk gibi kavramlardır. Kitap günlük hayatta yaşanmış ya da yaşanabilecek olayları konu almış, bu da benim kitabı büyük bir keyifle okumamı sağladı. Okurken çoğunlukla hüzünlendim. Bunun yanı sıra birçok yerde de kendime ders çıkardım. Kitabı bana okutturan ve içeriğini merak ettiren neden ise kitabın bana çocukluğumu hatırlatan ismiydi. Taş-Kâğıt-Makas… Yeni neslin oynarken zevk almadığı, belki de bilmediği, oyuncaksız çocukların geçmişte kalmış oyunu. İki kişinin hiçbir araç gerektirmeden sadece ellerini kullanarak birbirini yenmeye çalıştığı en basit eğlencelerden biri. Parmaklarını birleştirir dümdüz uzatırsın adı kâğıt olur. Parmaklarını kapatır yumruk yaparsın adı taş olur. İki parmağın makas gibi açılır kapanır. Makas kâğıdı keser, kâğıt taşı sarar, taş makası kırar. Şimdiki çocuklar bilmez bu oyunun zevkini, oyuncak ya da elektronik aletleri olmayan çocuklardı bu oyunla eğlenebilenler. Çok eski değil, benim çocukluğumda da oynanırdı. O yüzden kitabın ismini ilk okuduğumda anılarım canlandı, hüzünlendim. Çocukluk yılları kimilerinin en güzel yıllarıdır, benim de öyle. O kadar saf, o kadar masum ve o kadar içtendi ki her şey. Hayat çok daha kolay gelirdi. Düşerdik, dizimizi yaralardık. Ağlama sebebimiz bu olurdu. Oyuna almadı diye kızardık, küserdik arkadaşlarımıza. Ama tabii ki sonra barışırdık, hiçbir şey olmamış gibi gülüp oynamaya devam ederdik. Büyüyünce anladık hayatın canımızı acıttığında üzerine merhem süremediğimizi. Ağlayınca geçmediğini, annemize hayatı şikâyet edemediğimizi hatta günün birinde ağlayarak koşup sarılabileceğimiz annemizin bile olmayacağını anladık yaş ilerledikçe. Ölüm, yalnızlık ve ayrılık gibi kavramların hayatın gerçekleri olduğunu canımız yana yana öğrendik. Ama masum çocuklardık biz. Sokaklarda oyunlar oynayan, orada samimiyeti görmüş, annelerimizin sanki hepimiz kendi çocuklarıymışız gibi davrandığı, boğazımızdan geçecek her şeyi birbirimizle paylaşan çocuklardık. En büyük eğlencesi taş-kâğıt-makas oynamak olan çocuktan kimseye zarar gelmezdi. Bu çocuklar birçok şeyin değerini ve kıymetini daha iyi bilirlerdi. Peki, ya şimdi? Aile olmayı, arkadaşlık ilişkilerini, düşe kalka büyümeyi ve arkadaşlarıyla tartışmalarının yeni bir oyun oynana kadar süreceğini sokaklarda öğrenmiş çocuklar gitti, onların yerine insanlarla değil elektronik aletlerle bir bağ kuran, kapalı ortamlarda hapsolmuş ve daha duygusuz bir nesil geldi. Bizim avuçlarımızda bilyelerimiz vardı mahallede toplanıp yarışmalar düzenlediğimiz, onlarınsa ellerinde bilgisayarları var çeşitli oyunlar oynayabildikleri. Peki hangisi daha iyi? Bilyeleri ellerinde hissederek o heyecanı yaşamak mı yoksa parmak uçlarınla klavyenin tuşlarına dokunarak oyun oynamak mı? Şimdiki neslin gerçekten çocukluklarını yaşadıklarına inanmıyorum. Oyun oynarken, koşarken düşüp dizini kanatmanın tadına hiç bakmamış çocuklar nasıl deneyimlere sahip olabilirler ki? Teknoloji çocukların bile hayatına bu kadar işlemişken yazarın bu öyküsünde KOSE 2 bahsettiği yalnızlıkların bir sebebi de bu olamaz mı? Yüz yüze iletişimin bile çok azaldığı bu dönemde, çocukların arkadaş çevresi ne kadar az ne kadar kısıtlı. İnsan ilişkilerinde zayıf olan bireyler yetişiyor. Birçok insan kabul etmiyor ancak o basit ve eski moda olarak görülen oyunlar çocukları bir araya getiriyor ve bir şeyler öğretiyor. Çocuklar masumdur. Hiçbir şey bilmeden dünyaya gözlerini açarlar ve hayata dair her şeyi gözlemleyerek ve yaşayarak öğrenirler. Saflığı, iyi niyeti simgelemek için ‘Çay içen insandan zarar gelmez’ derler. Taş-kâğıt-makas oynayan çocuklar da zarar vermek nedir bilmezler. YANSIMAYAN KARANLIĞIM Yansıma denen şey, hep çarpıtmadan aktarır mı gerçeği? İçimdeki beni de göstebilir mi başkalarına? Açıkçası, aynanın öz benliğimi bana bile gösterebildiğini düşünmüyorum. Pablo Picasso’nun “Girl Before a Mirror” (1932) tablosunu ilk gördüğümde bu bahsettiğim eksikliğin vurgulandığını anladım. Aynaya bakan kızın yansımasındaki deformasyonlar ve farklılıklar bende çok derin bir etki bıraktı. Tabloya baktıkça içimden bir parçayla bağlantı kurulduğunu hissettim. Sanki oradaki kız bendim. Kendini değiştirmek için ayna karşısında bir cevap arayan, ama sonra cevabın dışarıda değil de tam da içinde saklı olduğunu fark eden bir kız... Aynaların hem fiziksel hem duygusal olarak daha çok gerçeği mi yoksa görülmek isteneni mi yansıttığı benim için hep bir merak konusu olmuştur. Belki de görmek istediğimi görüyorum aynaya her baktığımda. Hep “bedenimde bir şeyler daha farklı olsaydı” veya “şu an daha mutlu görünmeliyim” gibi düşüncelerle kendimi değiştirmeye çalışıyorum. Picasso öyle derin imalar ekmiş ki tuvalinin toprağına, tablonun detaylarına daldıkça kızın hayatının karanlık ormanında kayboluyorum. İçinde hissettiği karanlık, yorgun ve mutsuz ruhu bir tek Picasso ve kız görebiliyor belki ama, ben de onlarla en derinden hissettim o karanlık boşluğu. Artık neredeyse her aynaya baktığımda anımsıyorum bu tabloyu. Aynaya baktıkça düşünüyorum, düşündükçe uzaklaşıyorum kendimden. Keşke iki suretim birbirine bu kadar uzak, birbirinden bu kadar farklı olmasa. Sanki aşamadığım bir duvar var etrafımda. Gerçek benliğimi kendim dahil çok az kişiye gösteriyorum hayatımda. Belki üç ya da dört kişi görmüştür beni en çaresiz anlarımda ağlarken. Şu an bu yazıyı yazarken bile kendimden ödün veriyormuşum gibi geliyor. İçimi döküyorum ama göğsümü gere gere değil; derinlerime inmekten çekinerek yapıyorum bunu, konforlu alanımdan çıkarak. Ama bu kadarını da yapabilmeliyim bence. Aynadaki gülümseyen benliğime sığınamam artık. Gözyaşlarımı içime akıttıkça daha da düğümleniyor boğazım, boğuluyorum. En yakınlarıma bile uzak hissediyorum bazen anlatamadığım şeyler yüzünden. Sanki tek güvenebileceğim kişi kendimmişim gibi bir güvensizliğe düşüyorum sürekli. Beni ancak kendimi saf ve şeffaf bir şekilde görebildiğim yansımam anlayabilir. Umutsuzluğumun, hayal kırıklıklarımın ve ağrıyan kalbimin bir ilacı yok belki ama, onları baskılamak yerine yüzleşip başa çıkmayı denemek biraz da olsa dindirebilir acımı. Asıl korktuğum şey düşüncelerim ve tavırlarım yüzünden yargılanmak ve dışlanmak. Bunun sebebi ise bazı “yakın çevrem” olarak nitelendirdiğim insanlara tam güvenememem. Bana göre tablonun arka planındaki gözleri andıran desen de yargılanma ve sürekli izlenme kaygısını yansıtıyor. Kız sanki onlar için geçiyor ayna karşısına. Dik duruyor, karnını içeri çekiyor ve en güzel gülümsemesini takınıyor. Evet, belki o an için güzel görünüyor dışardan ancak bir tek kendi görüyor içindeki bıkkınlığı, saklanmış duyguları ve üzüntüleri. Ardından ben bakıyorum aynaya, farkında olmadan aynı adımları izleyip. Etrafımdaki gözlere mi baksam, kendime mi baksam yoksa önüme mi baksam karar veremiyorum çoğu zaman. Aslında kimin için yaşadığımı bilmiyorum. İnsanları mutlu etmek için yaşadığım kadar kendim için yaşayabilsem belki daha mutlu olacağım. Keşke çoğu insan gibi kendi çıkarlarım doğrultusunda yaşayabilsem, kendim dışında bir şey düşünmeden. Vicdanımı bir kenara koyup sadece kendi düşüncelerime göre hareket edebilsem kurtaracağım kendimi bu çukurdan, ama huyum değil kendime başkalarından daha çok değer vermek. Kaç kere denesem de günün sonunda içime attıklarımla eve dönen hep ben oluyorum. Çevremdekilerin içine atacak bir şeyi olmasın diye hep ben taşıyorum o ağır yükü omuzlarımda. Ne zaman vazgeçsem kendimi görmezden gelmekten; daha da küçülüyorum, büzüşüyorum. Olmuyor, yapamıyorum işte. İç sesim ve duygularım hep farklı dilleri konuşuyor. Çoğunlukla kendimi kötü duruma sokmamak için iç sesimi dinliyorum, iyi bir şey yaptığımı sanarak. Oysaki sonuç hep aynı. Kabuğumu daha da kalınlaştırıp soyutluyorum kendimi. Yansımamdaki gerçek kendimi görmezden gelemiyorum, her gün daha da sokuluyor yanıma yardım istercesine. Aynadaki yansımamı iyileştirmenin yolunu bilmiyorum ama ben. Tek bildiğim şey, ancak kendime daha çok değer vermenin bir yolunu bulduğum gün, kendime daha çok değer vereceğim. Ezgi ÖZMEN KAYNAKÇA Pablo, Picasso. Girl before a Mirror. 1932, Museum of Modern Art, New York. Öztürk 1 Selim Öztürk 21401469 Başak Berna Cordan TURK101 ­ 13 09.12.2014 Ödev 6 ­ 2 Erken Kaybedenler Emrah Serbes’in bu kitabı bana biraz ilginç geldi çünkü öyküler yaşı 14 civarı olan çocukların dilinden anlatılıyor ve anlatılan bazı şeyler utanç verici sayılabilir. Bunun yanında dili ve anlatımı da biraz garip olunca kitabı okurken biraz garipsedim. Kitap için okuduğum yorumlarda kitabı okudukça erkeklerin kendilerinden parçalar gördüğü yazılmış. Çocukluğumda ben de bazı şeyler yaşadım ama ben bunları yazıya dökemezdim hiçbir şekilde ve Serbes’in de getirmesi beni oldukça şaşırtmıştı. Kitabı bu yönüyle biraz yadırgasam da kitabı okumak farklı bir tat vermişti. Kitabın henüz ilk bölümünde aklıma takılan birkaç satırla karşılaştım: “Çünkü büyüdükçe arzularım küçüldü, şaşkınlıklarım küçüldü, beklentilerim küçüldü. Büyüdükçe öyle bir küçüldüm ki içimde taşacak bir şey kalmadı. Büyümenin bir bedeli varsa işte bu, yarım metre uzadım, yirmi kilo aldım ve dünyadan vazgeçtim.”1 Hayattaki en acı gerçeklerden birisi değil midir bu? Büyüdükçe beklentilerin azalması, yaşadıklarımız fazlalaşmasıyla birlikte geleceği değiştirmek için şansımızın azalması… Şu an başarmak istediğimiz şeyleri başaramazsak, geleceğimiz nasıl olur? Bu konu hakkında babamın kuzeni Hakan Abim ile konuşmuştuk. Tam anlamıyla benim idolümdür kendisi, tabii ki bir yerden sonra isteklerimiz farklılaştı ama onun yaşadıkları 1 Emrah Serbes, Erken Kaybedenler Öztürk 2 önemliydi benim için ve pek desteklemesem de bu konu hakkında söylediği şeylerden birisi şuydu. Bana “herkesin doğduğunda sınırları belirlenmiştir onun içinden çıkamazsın, sınırları değiştirmek de senin elinde olan bir şey değil, insanlar isterse değişir demişti” demişti. Bu ne kadar doğrudur şu an bilemiyorum, doğruysa da kabullenmek istemiyorum çünkü her zaman bir şeyleri başarmak, yapamayacağım düşünülen şeyleri yapmak isterim ve hayatı uç seviyelerde yaşamak en büyük isteklerimden birisi. Başka insanların benim için düşündüğü yerlerde değil, kendi seçtiğim yerde olmayı tercih ederim. Tamam doğru, herkes her şeyi başarmak ister, Peki hangilerimiz bunu başaracak kadar şanslıyız? Yoksa hepimiz “Erken Kaybedenler” miyiz? Hayat bazen gerçekten hiç adil değil. Geleceğimizin küçük bir kısmı elimizde sadece. Bazen arkadaşlarımızı dostlarımızı bile seçemiyoruz. Hayatın bize sundukları karşısında bazen istediğimiz şeyleri yapamıyoruz. Emrah Serbes de bu haksızlıkları gösteriyor bize. “Beni boş ver. Konu ben değilim ki. Hiçbir zaman da olmadım. Asıl sen kimsin? Senin heyecanların neler, tutkuların neler, hayallerin neler? Şu hayatta başın sıkıştığında ilk kimi ararsın? Seni karşılıksız seven insan kimdir, ne bok yersen ye seni bağrına basacak insan kimdir? Eğer böyle biri varsa bu akşam onu ara, halini hatırını sor bu vesileyle. Yoksa sen de bir gün benim gibi yapayalnız kaldığında ufacık bir şey danışmak için bile arayacak kimseyi bulamazsın. Bu sözlerimi harcanmış yıllarımın manifestosu olarak kabul edebilirsin. Çünkü büyük bir tecrübeyle konuşuyorum, tecrübe ıztıraptır güzelim ve zannettiğinden çok daha fazla ıztırap çektim. İstersen sonra yine araşalım, daha 64 dakika bedava konuşma hakkım var çünkü.”2 Henüz 14 yaşlarındaki bir çocuğun ağzından yazılmış bu sözler. Adaleti aramak mümkün mü bu çocuk için? Hayat ona 2 Emrah Serbes, Erken Kaybedenler Öztürk 3 neler sunmuş ve o bunlar karşısında ne yapmış, daha doğrusu ne yapabilmiş, sevgiye en çok ihtiyacı olduğu anlarda kimsesiz kalmak ve yalnız hissetmekten başka. Belki okulumuzdaki insanlar olarak çoğumuz yaşamadık böyle bir durumu ama Anadolu’nun bir ucundaki hatta Ankara’nın bir ucundaki insanlar ne yapsın, onları anlamak için yeterince acı çekmedim belki, belki empati dahi kurabilecek seviyede değilim ama herkes bir şeyler için savaşıyor bu dünyada, hayata karşı dimdik ayakta durabilmek için. Onların sınavının bir kısmı kitapta anlatılıyor, peki bizim savaşımızı kim anlatacak? Emrah Serbes’den istesek mi bizim de zorluklarımızı anlatsın, ama anlatımı biraz daha güzel olsa fena olmaz. Ramazan Çetin21202545TALİHSİZLİKLERİN KİTABI: KÜRK MANTOLU MADONNAMerhabalar sevgili takipçilerim! Umarım beni özlemişsinizdir, ben sizi özledim çünkü. Biliyorum size eskisi kadar zaman ayıramıyorum fakat okulum şu aralar o kadar yoğun ki başımı kaşımaya zor zaman buluyorum. Ödevler, devamsızlıklar, yazılması gereken İngilizce makaleler yetmezmiş gibi bir de vizeler başladı. İnanır mısınız bilmem ama şehirlerarası otobüste Türkçe ödevimibile yapmıştım. Neyse sizi daha çok dertlerimle boğmadan konumuza gelelim, bugün sizlere Sabahattin Ali’nin Kürk Mantolu Madonna romanından ve bendeki etkisinden bahsedeceğim. Kürk Mantolu Madonnayı ilk olarak liseye başladığım sene okumayı denemiştim, tabii o zaman üstümdeki cahillik ve biraz da fazlaca bulunan popüler kültür aşkından dolayı kitabın bildiğimiz pop müziğin kraliçesi olan Madonna hakkında olduğunu düşünüp okumaya kalkmıştım ama öyle olmadığını öğrenip yarısında bırakmıştım, iyi de yapmışım aslında çünkü muhtemelen o kafayla anlamayacağım ya da anlayamacağım olayların var olduğu bir esermiş çünkü kendisi. Ayrıca edebiyat öğretmenim yeterince eski Türkçe kullanıyordu, bunu da okumak fazla gelirmiş kesinlikle. Eğer siz de kitabın o Madonna hakkında olduğunu düşünüp okumayı planladıysanız bu kötü haberi verdiğim için üzgünüm ama bence kesinlikle okuyun. Ana karakterleri Raif Efendi ve Maria Puder arasında geçen aşk hikayesi ve yaşanan olaylar sizleri yer yer tebessümlere boğacakken yer yer de gözlerinizi dolduracak. Sonunun hüzünlü olduğunusöylememe rağmen gelin biz en baştan olayların kısaca nasıl geliştiğine bakalım. Raif Efendi genç yaştababası tarafından sabunculuk zanaatını öğrenmesi için Almanya’ya gönderilir fakat kendisinin sabunculukla pek yakından ilgisi yoktur. Daha çok dil öğrenmek, kitap okumak ve resim, müzik gibi de sanat dallarıyla ilgilenen Raif Efendi bir gün gittiği bir sergide bir tabloya, daha doğrusu tablodaki kadının bakışlarına abayı yakar. Sonrasında uzun bir süre düzenli olarak bu sergiye gider ve dakikalarcabu resmi seyreder. Ta ki eseri yapan isim, Maria Puder, yanına gelip neden bu resme bu kadar taktığınısorana kadar. Eser otobiyografik olmasına rağmen Maria Puder’i tanıyamayan Raif Efendi o kadın da dahil olmak üzere ressamların kendisiyle dalga geçeceğini düşünerek sergi alanından koşarak uzaklaşır. Sonrasında sergiye bir daha uğramayan Raif Efendi büyük bir tesadüf eseri sonunda Maria Puder’le tanışmayı başarır. Başta Maria Puder sadece arkadaş olmak isterken, hasta olduğunda kendisine bakan ve onu sevdiğine gerçekten inandıran Raif Efendi’ye aşık olur. Birkaç ay kadar gayet mutlu giden ilişkileri Raif Efendi’nin babasının ölümü sonucunda Türkiye’ye dönmesiyle bozulmaya başlar, bir süre mektupla iletişim kuran ikili daha sonra Maria Puder’in mektuplara karşılık vermemesiyle sonlanır, Raif Efendi çok üzülür ve insanlara olan güvenini tamamen kaybeder. Üstelik kendisini de bir hiç saymaya başlamıştır, fakat bilmediği ve yaklaşık on sene kadar bir süre bilmeyeceğişey ise Maria Puder’in ikilinin çocuğunu dünyaya getirdikten kısa bir süre sonra hayatını kaybettiğidir. Kitabın bendeki en büyük etkisi ise hem Maria Puder’de hem de Raif Efendi’de kendimden bir şeyler buluşum oldu. Raif Efendi’nin insanlara güvenmediğinden dolayı kendisini başkalarına kapatması, Maria Puder’in insanların ona sevebileceğini inanmıyor oluşu bunların başındaydı. Her iki karakterin psikolojiisini de uzunca bir süre rahatça anlayabilmiştim fakat bir süre sonra yaptıkları şeyler saçma gelmeye başladı ve ben de “neden böyle yapıyorsunuz?” diye kızmaya başladığımdan kendimi onların yerine koyup okumak yerine sadece okumayı tercih ettim. Benim okuduğum baskıdaki Türkçe biraz eski olduğundan bazen anlamakta çok zorluk çektim, hatta anlamadan sadece okuyarak geçtiğim küçük kısımlar da olmuştu. Bir yıldaki ayların Arapçasını anlamasam da olur diye düşünmüştüm, hala da öyle düşünüyorum açıkçası. O yüzden sadeleştirilmiş ya da günümüz Türkçesine adapte edilmiş bir versiyonunu çıkartsalar bence daha çok ilgi çekebilecek bir kitap halini alabilir Kürk Mantolu Madonna. Ayrıca kitaptaki zaman aralıklarının net olmayışı da çok kafa karıştırıcı fakat onun için yayımcıların yapabileceği bir şey olduğunu düşünmüyorum. Keşke zamanında Sabahattin Ali ayrıntılara biraz daha özen gösterseymiş, demek yapabileceğim tek şey. Zamanlar bazenöyle sorunlu geliyor ki kafanızdan hesaplamaya çalıştığınızda mantıksız gelen olaylar da olabiliyor. Ya da dediğim gibi zamanların net olarak belirtilmemesinden kaynaklı bir hata olabilir bu. Maria Puder’inkısmen feminist bir karakter olarak yansıtılması ise çok hoşuma gitmişti. Özellikle olayların yaşandığı zamanı düşünürsek bayağı ileri görüşlü bir karakter gibi görünüyor Puder, ta ki kadınların birbiriyle cinsel ilişkide bulunmasına yaptığı kısmi homofobik yoruma kadar. Kadınların birbirleriyle sevişmesini estetik bulmaması kendi düşüncesi olsa da sonrasında söylediği “tabii olmayan şeylere karşıyım” demekle eşdeğerde olan cümlesi kendisinin o dönemde yaşayan insanlardan pek de bir farkı olmadığını gösteriyor bence. Bu karaktere karşı beslediğim sempatinin yok olduğu nokta tam burası olmuştu. Kitabı bitirdikten sonra keşke daha fazla işlenseymiş dediğim tek şey ise Raif Efendi’nin genel olarak psikolojisi olmuştu ama onun için ek bir kitap bile yazılabilirdi sanırım. Bana o kadar yoğun ve karışık geldi en azından, bir de kendisinin fazla takıntılı bir birey olması yer yer beni çok sıkmıştı. Beni en çok üzense ana karakterlerin ikisinin ölümüne de yeterli derecede yer verilmemesi olmuştu. Keşke arada Tanrısal bir bakış açısıyla neler olduğunu ve o sırada neler düşündüklerini ayrıntılı olarak öğrenebilseydik. Mert Ozan Mutluay 21200586 Ahmet Kaya TURK 102-13 09 Aralık 2014 Salı BEŞ OYUN BEŞ ÇIKARIM İnsanlığın ortaya çıkışından beri tiyatronun insan hayatın bir parçası olduğuna dair birçok kanıt bulunmaktadır. İlk başlarda tiyatro, birtakım toplumların dini inançlarını yansıtan, dini törenlerle birlikte ortaya çıkmış bir faaliyet olmakla birlikle tiyatro zaman geçtikçe dini bir boyuttan arınarak sanatsal bir aktivite olarak boy göstermiştir. İlk çağlardan beri tiyatronun insan hayatının bir parçası olduğuna dair en büyük kanıt şüphesiz ki ilkel toplulukların mağaralara çizdiği resimler olacaktır. Eğer bu resimleri yorumlarsam, insanlar başta elleri ve yüzleri olmak üzere, vücutlarının çeşitli yerlerine giydikleri hayvan postları ile hareketler yapmaktadırlar ve bu durum tiyatronun o dönemde bile kabaca var olduğunu açıkça göstermektedir. Günümüzde de tiyatro önemini kaybetmemiş, insan hayatının bir parçası olmaya devam etmiş, gelecekte de insan yaşamının etkili bir öğesi olmaya devam edecektir. Dün akşam, Bilkent Üniversitesi’nde “Kültür ve Mizah Topluluğu” tarafından organize edilen bir tiyatro etkinliğine katılma imkânı buldum ve Aziz Nesin’den Beş Kısa Oyun adlı tiyatroyu izleme, hatta oyuncularla tanışma fırsatı yakaladım. Bu sayede, Aziz Nesin’in edebi ve mizahi yönünü daha yakından da tanıyabildim. Eserde de görüldüğü gibi, Aziz Nesin geleneksel mizah ile çağdaş bakış açısını tek bir düşünce etrafında toplamış, Dünya toplumlarının geleneklerine ve kültürlerine mizahi bir pencereden bakabilmiştir. Aziz Nesin’in oyunlarındaki mizah, gerçeğe bir ayna tutmuştur, fakat o her yönüyle insanlara gerçeği saf bir şekilde, olduğu gibi göstermek yerine, daha mizahi bir bakış açısıyla yaklaşarak aşırı realist bir tutumdan kaçınmıştır. Bu beş kısa oyunu ayrı ayrı incelediğimde, her oyunun farklı ana fikirleri olduğunu, birbiriyle bağlantılı olmadığını ve her toplumun yüzleştiği sorunları bir ayna gibi seyircinin üzerine tuttuğunu gözlemledim. Bu beş kısa oyunun isimleri: Bir İnsan Mert Ozan Mutluay 21200586 Ahmet Kaya TURK 102-13 09 Aralık 2014 Salı Başı Üzerine Üç Sesli Üzünç, Bir Kadın İçin Düet, Hazır Ol, Sen Gara Değilsin ve Yaşasın Kavuniçi’ dir. Bu oyunları tek tek incelediğimde insanoğlunun her oyundan farklı bir mesaj çıkarabileceğini rahatça söyleyebilirim. İlk oyun olan Bir İnsan Başı Üzerine Üç Sesli Üzünç’ te, kaçmakta olan bir suçlu, bir asker ve muhbir yer almaktadır. Oyunda da sürekli replik olarak kullanılan ‘‘olaya neden benim açımdan bakmıyorsun’’ cümlesi açıkça gösterir ki, bu üç insanda da görülen ortak özellik, farklı amaçları olmasına rağmen hepsi kendi derdindedir ve kendini kurtarmak için diğerlerini yok saymaktadır. Aziz Nesin bu trajik olayı anlatırken bile araya mizahi cümleler katarak bir anda izleyiciyi nasıl kolayca güldürebildiğini anlamak mümkün değil! Bu işin sırrı da büyük sanatçı da gizli tabi ki… İkinci olarak, Bir Kadın için Düet adlı oyunda şizofren bir kadının başından geçen trajikomik bir olay mizahi bir şekilde anlatılmaktadır ve bir hastalığın nasıl saçma bir hal alabileceği gözler önüne serilmektedir. Üçüncü olarak, Hazır Ol adlı eser izleyiciyi bir anda hüzünlendirip bir anda neşelendiriyor, oyuncular da seyircinin nabzını öyle iyi tutuyor ki, seyirci en çok bu oyundan keyif alıyor. Zaten Aziz Nesin değil midir bir anda güldürüp bir anda hüzünlendirmenin üstadı? Bu oyundaki ana düşünce ise, insanların yaşlanınca ne kadar muhtaç ve aciz, ancak bir o kadar da aksi oldukları çok güzel bir olay örgüsüyle anlatılıyor. Ayrıca, yaşlanınca, elden ayaktan düşünce en yakınlarının bile sana sırt çevirebileceği, sana yakın duranların ise mutlaka bir çıkarı uğruna yakın duracağı izleyici tarafından anlaşılması isteniyor. Dördüncü oyun Sen Gara Değilsin’ de, insanların kahraman, iyi, doğru, dürüst, vatansever vb. diye bildiği bazı insanların aslında öyle olmadığı mizahi bir kurguyla seyirci tarafından algılanması sağlanıyor. Ayrıca eserde karakterlerin Gara’ nın sandıkları kişi olmadıklarını öğrenince diğer karakterlerin tutumları bir anda değişiyor ve olayın üstünü örtmeye çalışmak için çirkin işlere başvuruyorlar. Bu olayda insanoğlunun kendi çıkarları uğruna ne kadar zalim olabildiği ortaya konuluyor. Son oyun olan Yaşasın Kavuniçi adlı eserde, insanların ilişkilerini nasıl çıkar üzerine kurduğu izleyiciye aktarılıyor ve bu çıkar ilişkisindeki insanların anlık değişimleri seyirciyi gülmekten kırıp geçiriyor. Yukarıda da bahsettiğim gibi, her toplumda görülebilecek benzer sorunlar, Aziz Nesin’in oyunlarında mükemmel, mizahi bir kurguyla yeniden hayat buluyor. Bu beş oyun da kişiye göre değişik anlamlar ve çağrışımlar kazanabiliyor. İnsanların hayata dair farklı bakış açılarıyla dersler çıkarabileceği Aziz Nesin’den Beş Kısa Oyun adlı eseri mutlaka izlemelerini şiddetle tavsiye ediyorum… AYŞENUR BOYAN SANA GÜVENEBİLİR MİYİM? Hayatımızı,tecrübelerimizin bize öğrettiklerini kısa bir film gibi gözümüzün önünden geçirelim. Aşkı mı seçeriz arkadaşlığı mı? Yoksa ikisi de olmalı mı hayatımızda? En yakın arkadaşımızdan aşk, aşkımızdan en yakın arkadaş olur mu dersiniz? Kimileri karşı cinsten hiçbir zaman en iyi arkadaş olamayacağını söyler. Kimileriyse hemcinsin arkadaşın en tehlikelisi olduğunu. Aşkın zaten arkadaşlık tohumunda filizlendiğini, hayatında bir aşk varsa arkadaşa gerek duymayacağına inananlarsa çok fazla. Ama en naif duygularla kurduğu arkadaşlığın hiçbir zaman aşkın insana verdiği zararı veremeyeceğini düşünen ve bu yüzden de ikisini birbirinden net çizgilerle ayıran insanları da azımsayamam. Tabii arkadaşlık zannettikleri gibi acıtmıyorsa.. Sen hangi taraftasın derseniz eğer; ben arkadaş olmadan âşık kalamayacağıma ve herkesin hayatında gerçek bir arkadaşa ihtiyaç duyduğuna inanırım. Buna herkes gibi ben de ihtiyaç duyarım. Net çizgilerle ayıramam çünkü ikisinin birbirinden farklı olduğunu düşünür, ikisinin değerini ayrı ayrı hissederim hayatımda. Ne aşkı ne de arkadaşlığı alıp bir yerlere koyma ihtiyacı duymadan, sınırlarını çizmeden, kendi halinde, kendi halimde yaşarım ve yaşatırım. Ne aşkın tatlı soğuk rüzgarından vazgeçerim ne de arkadaşlığın o şefkatli kollarından alabilirim kendimi. Siz karar verin. Hangi taraftasınız? Gerçekten taraf mısınız? Yaşamımız boyunca hayatımızdan hep birileri gelir geçer. Her birinin muhakkak bir hikâyesi vardır. Yok diyen ya yalan söyler ya da yaşadıklarını görmezden gelirken unutup gitmiştir bile. Bir de dünyaya pembe gözlüklerle bakmanın mükemmel hissettirdiğini düşünenler vardır ki asla onlar gibi olamayacağımı bilerek arada sırada o sihirli gözlüğü ben de takarım. Ama sanırım benim gözlüğümün camları biraz pis ve bu yüzden tam pembe göremiyorum.. Ne diyorduk? Hikâyeler.. Aşkın ihanetini mi ararsınız, arkadaşın tekmesini mi, yoksa küçük bir ihanet meleğine dönüşen insanların hırsını mı.. Hayatımız hikâyelerle dolu ve en çok bu ikisi arasında gidip gelen yaşam mücadelemiz.. Aşk ve Arkadaşlık.. Jane Austen'ın kaleme aldığı Aşk ve Arkadaşlık romanında da bahsettiği gibi, hırslar ,kıskançlıklar ,çarpık ilişkiler ve doyumsuzluk hayatımızın her yerinde var. Bazılarımız ise tam ortasında. Bu kadar da olmaz dediğim ne varsa yaşamış biri olarak, hem aşkı hem arkadaşlığı kutsal sayarım, hem de korkarım. Şimdi ne demek bu böyle derseniz; Ne çok samimiyetin iyi olduğuna inanıyorum ne de kendimi korumak için kurduğum setlerin bir işe yaradığına.. Kısaca kaderin getirdiklerine, getireceklerine ve bizi bulan insanlardan kaçamayacağımıza inanırım. Kendi hayatıma bakıyorum da.. Şimdi olsa yapmam dediğim ne çok şey yapmışım ama derste almışım. Kafamda mükemmel olduğuna inandığım ama kalbimde bir yerlerde yanlış olduğunu hissettiğim, buna rağmen sımsıkı sarıldığım ve şimdiyse keşke hiç tanımasaydım dediğim insanın üzerinden tam dört yıl geçmiş. Diğer yarım sandığım, hani derlerya üstüne basa basa kardeşim gibi gördüğüm ve bugün adını bile ağzına almadığım 'dostumu' kaybedeli de 5 sene olmuş. Bugünse ne dostumun diğer yarım olması gerektiğine inanıyorum ne de aşkın sımsıkı sarılabileceğim kadar sonsuz olabileceğine.. Bizi, hayatımızı hem bu kadar güzelleştiren hem de bu kadar mahveden ve birbirine bu kadar benzeyen başka bir ikili bulamayız. Ne onunla olur ne de onsuz derler ya , işte öyle bir durum içimizdeki, dışımızdaki, yanımızdaki ya da ötemizdeki için.. En yakınımızın aynı zamanda en uzağımız olabileceği gibi, derdimize deva bulduklarımız da derdimiz olabiliyor bazen. Ama dedim ya, ne ördüğümüz duvarlar kurtarabilir bizi ne de iyi niyetimizin en saf hali. Nasıl aşık olacağımız insanları seçemiyorsak, yara alacağımız insanları da seçemeyiz. Aşkın da arkadaşlığın da üzerine felsefe yapmaya bayılırız ama teoride iyiyizdir pratikte kötü.. Neden bu kadar umutsuz konuşuyorsun derseniz; cevabı basit. Söyledim ya, başından olay geçmeyen yoktur. Geçmedi diyen ya yalan söyler ya da unutmuştur. Hem pembe gözlüklerim yokken umut dolu konuşmak zor oluyor haliyle.. Nerede kaldık? Dediğim ve diyeceğim o ki; bir aşkınız olsun arkadaş da olabildiğiniz. Bir arkadaşınız olsun gerçek diyebildiğiniz. Duvarlarınız olmasın bırakın başınıza ne gelirse gelsin. Sevin, sevilin. Âşık olun, arkadaş olun, mutlu olun.. Olacakları engelleyemezsiniz.. Kaynakça: Austen, Jane. Aşk ve Arkadaşlık. İstanbul : Alakarga, 2015. Baskı. HAYALDİR RÜYANIN BEYNİ Bir dünya düşünün; siz tasarlamışsınız, istediğiniz her şey var, içindeki insanları bile siz belirliyorsunuz. Binalar, arabalar, çiçekler hatta dünyanın şekli... Hepsi istediğiniz gibi. Hemen bana, “Olur mu öyle şey? Dalga geçme bizimle.” demeyin. Bir düşünün; bütün bu şeyler nerede gerçek olabilir? Rüya görmeyi sevenleriniz hemen, “Tabi ki rüyamda”, dedi bile. Ya da “Bunu, anca rüyanda görürsün”cüler hemen cevaplarını verdiler. Evet, izlediğim “Inception” adlı film de temel olarak tam da bunu konuyu ele almış, bana göre mükemmel bir film. Filmi izlerken ilk başta bunların gerçek olamayacağına emindim, sonuçta rüyayı kontrol etmek demek herkesin hayallerinde olan bir şeydi. Sonra filmi durdurup biraz araştırma yaptım ve gerçekte de böyle bir şeyin var olduğunu öğrenince çok şaşırdım. İnsanlar bunun için önce kendilerine bir maskot belirleyip onu her gördüklerinde kendilerine, “Ben şu an rüyada mıyım?” diye soruyorlarmış. Mesela kol saatiniz, kol saatinize her baktığınızda, “Ben rüyada mıyım?” diye soruyorsunuz kendinize, sonra eğer rüya görüyorken de bir yerde kol saati görürseniz beyniniz bilinçaltınızdan dolayı “Ben rüyada mıyım?” diye otomatik olarak soruyor ve rüyadayken rüyada olduğunuzu fark ediyorsunuz. Gerisi size ve hayallerinize kalmış; ister uçun, ister ışınlanın. Bu başlığı biraz da bu yüzden, hayallerimizle rüyalarımızı kontrol edebileceğimizden dolayı koydum sanırım. Ben kontrol etmeyi denedim, oluyor. Fakat ne yalan söyleyeyim normalde hayal gücüme güvenirim ama başkalarının rüyalarına girip onlardan bilgi çalmak aklımın ucundan bile geçmemişti. Bana göre filmi süper yapan biraz da bu tahmin edilemezlik olmuş. Çünkü tam diyorsun ki, bu âlem gerçek, artık rüyadan çıktılar, rüya içinde rüya çıkıyor. Hele o rüya âleminde geçen birkaç saatin, gerçek hayatta uyurken geçirdiğimiz dakikalara denk gelmesi bana biraz da “Intersteller” filminde geçen Einstein’ın görelilik teorisini hatırlattı. Orada uzayda geçirilen dakikalar dünyadaki yıllara eş değerdi. Şimdi biraz saçma gelebilir size ama hadi bu ikisini bağdaştıralım. Dünya hayatına karşılık rüya hayatını; uzay hayatına karşılık da filmdeki uyku durumunu koyalım. Yani sanki dünyada yaşarken bir rüyadayız ve aslında içinde yaşadığımız zaman kavramı garip bir şekilde göreceli. Hadi biraz daha derine inelim; inançlı olan insanlar kabir denen şeye inanır ve gerçek olduğunu bilir. Peki, mesela ölen insanlar kıyamet kopana kadar kabirde beklerken sıkılmıyorlar mı? Ben zamanın görecelilik kavramını araştırırken buna da denk geldim ve edindiğim bilgilere göre ölen insanların zaman kavramıyla bizim zaman kavramımız da farklı. Belki onlara göre şu an kıyamet koptu... İş zamanın göreceliği olunca tabi ister istemez karmaşık bir hal alıyor ama merak etmeyin ben sizin kafanızı daha fazla karıştırmadan konumuza döneceğim. Filmde beni derinden etkileyen bir diğer olay da ana karakterin karısı kendisini rüyada sandığı için ve bunu da kocasına kanıtlamak için kendisini camdan aşağı atıp intihar etmesi oldu. Bu olay Inception’ı araştırdıktan sonra mantıklı gelmeye başladı, çünkü insan belli bir yerden sonra rüyayla gerçeği ayırt edemiyor. Ayrıca sürekli uyumak istiyor, bu da çeşitli ruhsal bozukluklara sebep oluyor. Bana kalırsa onlar da haklı, siz de kendinizin oluşturduğu bir dünyada yaşasaydınız ve istediklerinizi, aklınıza gelen her şeyi yapabiliyor olsaydınız siz de o hayal dünyasından çıkmak istemezdiniz. Ben bu filmi izledikten sonra bu olayı denemeye karar verdim ve kendime telefonumu maskot olarak belirledim. Telefonumu her gördüğümde, “Ben rüyada mıyım?” diye sordum kendime. Bir gün geçti iki gün geçti rüyamda bir türlü telefonumu göremedim. Sonra yaklaşık bir ay sonra rüya görürken rüyada olduğumu anladım ama işte tam emin olamadığımdan dolayı o riski alıp uçurumdan atamadım kendimi. Ardından da bu ruhsal olayları okuyup bıraktım. Neyse yeniden filme dönelim; bence filmin en can alıcı sahnesi son sahneydi, çünkü tam her şey rayına oturdu, adam çocuklarına kavuştu, mutlu son diyorsunuz ki adamın maskotu olan topaç, adam onu kontrol etmekten vazgeçip gittiğinde dönmeye devam ediyor… Yani aslında her şey bir rüyaymış. KEMAL KESKİN Mustafa Gerger 23.10.2014 21202622 TURK102-12 Ahmet Kaya. . . . . … . . . … . . . . . . . . . . . . . . . . … . . . . . … . . BİN BİR ÇİÇEKLİ BAHÇEDİR HAYAT Edebiyat dünyasının güzide yazarlarından Yaşar Kemal’in 2009 yılında kaleme almış olduğu ‘Bin bir Çiçekli Bahçe’ adlı deneme kitabı usta yazarın daha önceden çeşitli yerlerde yayımlanmış fakat kitap haline getirilmemiş olan yazı ve söz öbeklerinin bütününden oluşmaktadır. Basına vermiş olduğu demeçler, farklı zamanlarda vermiş olduğu röportajlar, mahkemelerindeki savunmaları, gazete ve dergilerde yazmış olduğu yazılar, çeşitli çalışmalarda kullanmış olduğu önsözler gibi birçok yazı ve konuşmalarının bir araya getirildiği bu eserde yazar siyaset, toplum doğa, sanat ve edebiyata dair hayat görüşlerini okuyucularına aktarmıştır. Yazarın yaşamına, dünya görüşlerine adeta ayna tutmuş olan eser birlik içerisinde, sevginin, huzurun hakim olduğu bir dünya, bir yaşam adına bir çok ipucu da vermekte olup, okuyucuları için son derece faydalı bilgiler içeren ve ufkunu açabilecek niteliktedir. Kitabı okuyunca Yaşar Kemal’in sevgiye, hoşgörüye dayalı dünya görüşünden esintileri görmek son derece mümkündür. Yaşar Kemal, sanatı, siyaseti ve edebiyatı ne kendinden ne de toplumdan ayırmış, bunları bir bütün halinde kendi düşünceleri eşliğinde yansıtmıştır. Sanat, sanat içindir anlayışına katılmayan Yaşar Kemal, sanatın toplum için yapıldığının üzerinde durmuştur ve pek de haksız sayılmaz da… Çünkü, sanat ve hayat bir bütün içinde ele alınması gereken olgulardır ve bu iki durum da ancak toplum ögesinin varlığıyla ele alınabilir. Bir çok ülkeye, ırka ve toplum yapısına ev sahipliği yapan Dünya, bin bir çiçekli bir kültür bahçesidir adeta. Yaşar Kemal eserinde dünyanın sahip olmuş olduğu kültür çeşitliliğinden ve bu durumun hayatımıza kattığı önemli olgulardan sık sık olumlu yönleriyle bahsetmiştir. Fakat günümüzün teknolojiyle gelişmiş, bizleri internete ve telefonlarımıza bağımlı hale getirmiş dünyasına baktığımızda bu durum tam tersi bir şekilde karşımıza çıkmaktadır. Sahip olunan kültür çeşitliliğini korumak ve onun olumlu yönlerini hayatımıza yansıtmak yerine sorunların çözümüne başlıca bir aracı olarak seçilmiş olan zorluğun ve şiddetin egemenliği altında yaşamak farkında olmadan birçok konuda geri dönülmez bir şekilde birçok konuda kayıplar yaşamamıza sebep olmaktadır. Usta yazar Yaşar Kemal de bu durumun farkına varmış ve kitabında bu konulara da değinmiştir. Çağımızda, özellikle de milenyum sonrası içinde bulunduğumuz süreçte dünyamız tek kültür yapısının hâkim olduğu bir dünyaya doğru ilerlemektedir ve bu durum insanlık için son derece kötü sonuçlara sebep olabilecek ve içinden çıkılması bir hayli zor bir durumdur. Yaşar Kemal, ülkemizin 30 yılı aşkın süredir başlıca sorunlarından olan Kürt sorununa da ayrıntılı bir şekilde yer vermiş ve mevcut bazı düşünce yapılarının değişmesi gerektiğini savunmuştur. Yazarın dediği gibi etnik kimlik, farklı kökenlere dünya bahçesinde bulunan farklı çiçekler gözüyle bakılmalı ve karşılıklı saygı çerçevesi içinde hoşgörülü bir yaklaşım sergilenmelidir. Bu şekilde dünyamızın çok daha güzel bir yer olacağı yadsınamaz bir gerçektir. Günümüzde sıkıntıların, savaşların son derece yoğun olduğu dünyamızdaki bütün insanlar, bahçenin bütün çiçekleri barış içerisinde huzurun egemen olduğu bir ortam yaratmak için elinden geleni yapmalı, sahip olduğumuz dünya bahçesine bir çiçek de onlar ekmek için çaba sarf etmelidirler. Eğer herkes bu bilinçte olur ve sevgi tohumlarını ekmede insanlığa yardımcı olursa daha yaşanılabilir bir dünyada yaşamımızı sürdürmek içten bile değildir. Hep birlikte ayrımcılığın hâkim olduğu, barış ortamının gün geçtikçe azaldığı, hoşgörünün azaldığı dünya bahçemize dil, din, ırk ve cinsiyet gözetmeden bir çiçek ekmemiz ve daha güzel günlere ulaşmamız dileğiyle… Eda Çaldemir Doğa’nın bir parçası olmak Çocukluk yılları bence insan hayatındaki en önemli yıllardır. İleride nasıl bir insan olacağımız çocukluk yıllarında şekillenir. Bazı genetik faktörlerin yanı sıra çocukken büyüdüğümüz ortamın, zaman geçirdiğimiz insanların bizim biz olmamızda büyük payı vardır. Başarılı, topluma faydalı insanlara baktığımızda büyük bir kısmının güzel bir çocukluk dönemi geçirmiş olduğunu görürüz ancak topluma ayak uyduramamış, suç işleyen, kötü insanlar ise pek parlak bir çocukluk geçirmemişlerdir. Çocukluğun yaşamımızdaki yerini belirttikten sonra bu yazıyı yazmamda ilham kaynağı olan filmden bahsetmek istiyorum. Geçenlerde yönetmenliğini ve senaristliğini Yüksel Aksu’nun başrollerini ise Cem Yılmaz ve Berat Efe Parlar’ın oynadığı İftarlık Gazoz adlı filmi izleme şansı buldum. Çok şirin bir Ege kasabasında bir çocuğun gözünden anlatılmıştı film. Bu yüzden bana çok sevdiğim memleketim, çocukluğumu geçirdiğim İzmir’in Kozak Yaylası’nı hatırlattı. Kozak Yaylası benim dünya üzerinde en sevdiğim, en özel yer olma özelliğini hiçbir yere kaptırmıyor. Muhteşem doğasıyla, havasıyla, suyuyla, toprağıyla her şeyiyle çok güzel bir yer. Yazın en sıcak günlerinde bile serinleten rüzgârı, sıcakkanlı insanları, meşhur çam fıstığı ile herkesin ölmeden önce mutlaka gitmesi gereken bir yer olduğunu düşünüyorum. Filmdeki mekânları gördüğümde de direkt aklıma burası geldi. Filmin o tatlı havası, ağaçların altındaki köy çeşmesinde insanların dinlenmesi bana çocukluğumu anlatan küçük detaylardı. İşte benim de çocukluğum bu güzel Ege kasabasında iki katlı, çok büyük ve güzel bahçesi olan bir evde geçti. Şimdiki çocuklar gibi televizyonlara, tabletlere, bilgisayarlara, cep telefonlarına bağlı değildim ki zaten çoğu o dönemde bu kadar yaygın değildi hatta bazıları yoktu bile. Bahçemizdeki kiraz ağacına kurulu salıncağımda başlardım güne. O zamanlar tüm arkadaşlarım o salıncağa imrenirlerdi. Ben büyüyünce o da yok oldu gitti maalesef şu an bile olsa da sallansam diyorum. Doğasıyla ünlü bir yerde büyümek şu anda doğayı bu kadar sevmemin, şehir hayatından bunalmamın en büyük nedeni olsa gerek. Salıncakta sallanırken karıncaların da canı salıncakta sallanmak isterdi diye düşünüp kiraz ağacının yaprağında onları sallayan bir çocuktum. Aşure ayı geldiğinde annemler aşure yaparken ben yine çiçeklerin de canı çekmiştir diye düşünüp çiçeklerin taç yapraklarını suya atıp karıştırıp aşure diye çiçeklere dökerdim. Çiçeklerin de bu şekilde aşure yediğini düşünürdüm. Tamamen saf duygularla yaptığım bu şapşal davranışları filmin başrol oyuncusu Adem’in davranışlarına benzettim; aklıma kendi çocukluğum geldi. Daha sonra arkadaşlarımla birlikte çam ağaçlarına tırmanmaya çalışmak o dönem en sevdiğim aktivitelerdendi. Çam yapraklarından yerel deyimiyle “pürkeçlerinden” taçlar yapmak yine en sevdiğim şeylerdendi. Böyle bir çocukluk geçiren birinin de büyüyünce doğa aşığı olması kaçınılmaz oluyor haliyle. Belki ben böyle bir memleketim olduğu için, böyle bir yerde büyüme şansı bulabildiğim için kendimi çok şanslı hissediyorum. Çevremdeki çocukları gözlemlediğimde ise hepsinin televizyon, tablet, bilgisayar bağımlısı olduklarını görüyorum. İnternette gördüklerinin, izledikleri çizgi filmlerin, oynadıkları bilgisayar oyunlarının etkisinde kalıyorlar ve hırçın davranışlar sergilemeye başlıyorlar. Bir insanın doğası bu değil dolayısıyla sürekli televizyona, bilgisayara, telefona maruz kalmak çocukları çok kötü etkiliyor. Şimdiden böyle davranan çocuklar ileride neler yapmaz diye düşünmeden edemiyor insan. Bu yüzden bence doğa insanın hayatının bir parçası olmalı, çocukların eğitiminde önemli bir yer kaplamalıdır. Büyükşehirde yaşamanın dezavantajlarından biri olarak birçok çocuk bundan yoksun ama artık bu değişmeye başlıyor. Doğa eğitimin bir parçası haline geliyor. Böylece ileride çok daha sağlıklı, başarılı nesiller ortaya çıkacak. Doğayla iç içe olan çocuklar okulu da daha çok seviyor. Bunları bu kadar emin söylememenin nedeni de Türkiye’de bu işin öncülerinden birinin benim halam olması ve çocuklara doğada eğitim vermenin onların üzerindeki olumlu etkilerine bizzat şahit olmam. Umarım bu uygulama yaygınlaşır ve daha mutlu, sağlıklı nesilleri görürüz. Özetle modern hayatın eksilerinden biri olarak gün geçtikçe doğadan kopuyoruz. Bu durum da özellikle çocuklar için çok olumsuz sonuçlar doğuruyor. Kendi çocukluğumdan yola çıkarak doğada vakit geçirmenin ne kadar önemli olduğunu gördüğüm için de tüm çocukların böyle bir imkâna sahip olmasını umuyorum. Halamın öğrencilerinden biri Kaynakça Aksu, Yüksel. İftarlık Gazoz. 2016. Mars Entertainment Group. Film. Büşra Koç HER ŞEY BİR YANA, UMUDUM BİR YANA Hayatınızda yolunda olmayan şeylere şikâyet ettiğiniz, üzerine birçok kez dert yandığınız oldu mu hiç? Elbette olmuştur. Peki ya bu dertlendiğiniz şeylere, dünyanın bir başka yerindeki bir insanın, sahip olsa başına taç yapacak hâlde olduğunu hiç düşündünüz mü? Ya da bir başka yönden bakacak olursak, evde sevmediğiniz bir yemek pişirildiğinde, önünüzdeki tabağı reddedercesine baktığınız saniyelerde, bir yerlerde sizinle yaşıt bir insanın açlıktan hayatını kaybettiğini aklınıza getirdiniz mi? Etgar Keret’in Domuzu Kırmak adlı romanı, küçük bir çocuğun babasından Bart Simpson oyuncağı istemesi ve babasının ona paranın kıymetini öğrenmesi için domuz şeklinde bir kumbara hediye etmesiyle başlıyor. İlk başlarda oyuncağını bekleyen minik kahramanımız, yerine kumbarayı gördüğünde pek mutlu olmuyor. Bir an önce parayı biriktirse de kumbarayı kırsa diye hayal ederken, zamanla kumbarasıyla arada bir bağ kuruyor, hatta kumbarasına bir isim bile veriyor. Ve babasının ona paranın kıymetini öğrenmesi için verdiği kumbara, minik kahramanımıza başka bir şey daha öğretiyor. Birikip çoğalan dertlerinden ve sıkıntılarından kurtulmanın yolunun içindeki kumbarayı parçalamaktan geçmediği gibi… Bazen kendime kızmıyor değilim çok kolay hayal kırıklığına uğruyorum diye. Bir işim yolunda gitmediğinde ya da biz diyelim ona benim planladığıma ters düştüğünde, bir anda darmadağın olabiliyorum. Sadece kendime ruhen zarar vermekle kalmıyor, nazımın geçtiği insanları (ki başta ailem) yersiz üzüntüye sokuyorum. Sakinleşip, aklım yerine geldiğinde, bu sefer de sevdiklerimi üzdüm diye bir kat daha derin düşüncelere dalıyor, tekrar kendimi üzdüğümle kalıyorum. O an diyor ki sesim: “Değdi mi Büşra? Üzüldüğün şey senin canından, sağlığından, huzurundan önemli miydi?” Cevap veriyor duygularım: “hayır değildi, ama kendimi kontrol edemedim” ve şöyle devam ediyor iç sesim: “senin bilmediğin bir yerlerde, kim bilir kaç insan senin gibi bir hayata sahip olmanın hayalini kuruyor. Saçmalamayı artık bırak Büşra. Kendine gel ve şükret. Bugün de sağlıkla nefes alarak güne başladığın için şükret.“ İç sesimi dinlemeye başladığımda o derinlere sakladığım umudumu da gün yüzüne çıkarıyorum bir bakıma. Derin nefes alıyorum ve başlıyorum dertlerime çözümler bulmaya. Bu hayatta her şeyin bir çaresi var, ölümden başka. Küçüklüğümden bu yana ne zaman canım sıkkın olsa anneannemin kucağına başımı koyar, Büşra Koç konuşmaya başlarım. Bakmayın şimdilerde ayrı illerde yaşıyoruz ama her ziyaretine gittiğimde yine dizlerine yatıp tüm dertlerimi döküveriyorum. Hiç değişmedi, ben her konuşmaya başladığımda anneannem de bir yandan başımı okşarken, bir yandan da sabırla beni dinler. Ve der ki: “bu hayatta Allah hiçbir zaman taşıyamayacağın yükü yüklemez sana. Her ne yaşarsan yaşa, hepsinin bir çözüm yolu var. Sabret ve umudunu yitirme.” Anneannem çok haklıymış, şimdilerde yaşım ilerledikçe daha da farkına varıyorum. Her şey içindeki o umudu yitirmeden yeniden denemeye bakıyor. Sınavında başarısız mı oldun, yeniden dene. Zaman planlamanı yapamadığın için yetişemedin mi derslerine, bir dahaki sefere daha planlı ol. Yaşadığın her şey bir deneyim olsun sana. Sen yeter ki ümidini kaybetme. Her ne hayat koşuluna sahip olursak olalım, hepimizin bir ortak noktası var aslında. O da umuda sahip olmak. Ve öyle güçlü bir anahtara sahibiz ki aslında, sadece fark etmemize, hissetmemize kalıyor her şey. Başına ne gelirse gelsin, hayat seni neyle sınarsa sınasın, sahip olduğun gücü unutma sakın. Umut etmekten korkma, umudunu kaybetmekten kork sadece bu hayatta. Kaybetmek de, hissetmek de senin elinde. Sen sadece hayatının, sağlığının, huzurunun kıymetini bil ve öyle yaşa. KAYNAKÇA Keret, E., & Pardo, A. (2016). Domuzu Kırmak. İstanbul: iren. Sevim Coşkun 21202662 İKİ ADAM http://www.dagmedya.net/wp-content/uploads/2013/01/Fareler-ve-%C4%B0nsanlar-1-1024x640.jpg Yasaklanmadığı zamanlarda okudum John Steinbeck’in Fareler ve İnsanlar adlı kitabını. Sonunun beni çok üzdüğünü hatırlıyorum, bazen bu kitabı yeniden okumaya cesaret edemiyorum. Bir zıtlıklar kitabı sanki bu, bahsedilen şeyler aynı zamanda tezatlarıyla bir bütün oluşturuyorlar. Steinbeck’in bir dönemini de yansıtan bu eser, gerçek bir yaşam öyküsünü anlatır gibi. İki adam var: Biri iri yapılı olan ama zekâsı az olan, neredeyse çocuk gibi davranan “Koca Adam” (Lennie) ve görece daha ufak tefek olan ve ötekinin tam tersi olarak da zeki olan “Akıllı Adam” (George). Bu kadar farklı olmalarına rağmen birbirlerine tutunmaları ve aralarındaki o kuvvetli dostluk beni alıp götürüyor. Birine sahip olmak, onun yanında kendini güvende hissetmek, onunla birlikte hayaller kurmak ne kadar güzeldir. Ne kusurunuz olursa olsun, sizi kabullenen ve dostum dediğiniz birisiyle yan yana yürümek gibisi yoktur. Tabir-i caizse arkanızı kollayan biri vardır. Sizi seven ve sayan, size geleceğinde de bir yer veren biri… Koca Adam’la, Akıllı Adam da böyledirler. Mevsimlik çalışan işçilerdir onlar ve nerede iş varsa oraya giderler. En büyük hayalleri kendilerine ait küçük bir ev, küçük bir arazi ve bakacakları hayvanlarıdır, ama en önemlisi özgür olmalarıdır. Kimsenin altında çalışmadan, kendi hayatları üzerinde söz sahibi olarak mutlu bir şekilde yaşamayı arzu ederler. Bu yüzden Koca Adam, Akıllı Adam’a defalarca anlattırır bu gelecekteki yaşamlarını ve her seferinde de çocuklar gibi mutlu olur. Çünkü onun tavşanları olacaktır, onlara bakacaktır. Tavşanların tüyleri yumuşaktır ve o, yumuşak şeylere dokunmaya bayılır. Zaaflarımız felâketimiz olabilir. Sevmek güzel de, severken öldürmek nedir? Bir de bunu kötü niyetin olmadan ya da akıl edemediğinden yaptıysan cezanı kim çeker? Bu yüzden Koca Adam bir fareyi ve hatta bir köpek yavrusunu öldürür. Akıllı Adam, Koca Adam’ı o kadar sever ki; onunla birlikte çeker yaptıklarının cezasını. Onunla birlikte kaçar, hayatını değiştirir ve bütün bunlara rağmen o, hayal kurmaktan vazgeçmez. Gün gelip de bir kadın öldüğünde ise Koca Adam’ın cezası daha ağır olacaktır. O, sadece kötü bir şey yaptığını ve Akıllı Adam’ı üzdüğünü bilir. Gerçekler onun için göründüğünden daha az ciddidir. Onun niyeti, ölen kadının kocası içi önemli olmayacaktır; çünkü bu Koca Adam, onun sevdiği kadını elinden almıştır ve bunun intikamı alınmalıdır. İşte burada olaylar karışır. Bu, hayallerin suya düştüğü zamandır. Akıllı Adam’ın üstesinden gelemeyeceği kadar büyümüştür olaylar. İş öyle bir noktaya gelmiştir ki, Akıllı Adam’ın istediği tek şey dostunun daha az acı çekmesi ve mutlu bir şekilde ölmesi olur. Ağlayarak tetiği çeker. Özünde çocuk, dışında dev olan bu adam toprağın üzerine yığılır kalır. Zıtlıklar kitabı demiştim ya başta bu esere, belki de Steinbeck’in bir sistem eleştirisidir bu. Hayallerine en güçlü şekilde bağlı olanlar ve bunlara ulaşmak için çabalayanlar, nedense çabaladıklarıyla kalırlar. İyi insanlar yaptıklarının bedellerini en hızlı şekilde ödeyenlerdir. Yalnız insanlar, en sevdiklerini bulduğunda bir şekilde onlardan koparılırlar. Fakir insanlar, en kötü şartlarda bile çok mutlu olabilirler. Koca bir adam az akıllı ya da akıllı bir adam zayıf yapılıdır. Günü gelince kişinin kendisi, bütün güzel şeylere kendi elleriyle bir son vermek zorunda kalabilir. Bunlar gibi bir sürü şey çıkarabiliriz bu kitaptan. Bahsettiğim kitaba dair yazılmış ve benim de aklımdan hiç çıkmayan, kitabın özeti niteliğindeki şu dizeler Robert Burns’e aittir: “Ah farecik, yuvan bir sapanla yitti. Kış için dayayıp döşediğin evin yıkılıp gitti. Dert etme kendine, yalnız değilsin, İnsanoğlu da yaşadı bunları bilesin. Bir rastlantı yıkıp gider düşlerini, umutlarını Fareler ve İnsanların.” Benim tek tesellim, Steinbeck’in ifade ettiği gibi Lennie’nin gerçek hayatta bir akıl hastanesinde yaşıyor oluşudur. Çünkü o, sonuçlarını kestiremeden hareket eden, yumuşak şeylere dokunmayı seven, takıntılı ve yarım akıllı bir çocuktur. Kurallar Karşısında Vicdanlarımız Zihinsel olarak yedi yaşında tek kız çocuğu ile tek başına ilgilenen bir baba için sorun ne zaman başlar? Elbette çocuğu yedi yaşına bastığı zaman. Hayatımda gördüğüm en ilginç senaryolardan birini anlatan bu mükemmel film, yine harika bir oyunculuk sergileyen Sean Penn’e en iyi erkek oyuncu dalında Oscar ödülünü kazandırmış. yedi yaşındaki bir çocuğun algılama gücüne sahip Sam Dawson sevgilisinin hamile kalması ile filmin konusu başlıyor. Ama bir sorun var ki Sam’in sevgilisi sorumluluk duygusunu kaldıramadığından mıdır yoksa zeka geriliği yaşayan bir adamla yaşamak düşüncesinden utandığından mıdır bilinmez çocuğu Sam’e bırakıp kaçar. Çocuğun bütün ihtiyaçları ile ilgilenen Sam’dir. Zaman zaman komşularından da yardım alır ve bu devlet için bir sorun çıkarmaz çünkü Sam çocuğa gayet iyi bakmaktadır. Sam’in kızı Lucy büyür okul çağına gelir ve yedi yaşına basar. Artık filmin düğüm noktasındayız. Devlet Lucy’i Sam’den almak ve bakıcı bir aileye vermek ister. Sam ve Lucy ise doğal olarak ayrılmak istemez. Peki kim haklıdır? Bu soruyu şöyle de sorabiliriz : “Adaletli olan sadece kızın geleceğini düşünmek midir, yoksa babasının haklarını da hesaba katmalı mıyız?”. Tam bir birey-devlet çatışmasından bahsedilebilir. Devletin bir çocuğu, çocuğun ailesinden uzaklaştırmasını adaletli bulabilir miyiz? Burada söz konusu olan kızına zarar veren değil onu seven onun için her şeyi yapan bir baba olduğunu hatırlatmalıyım. Devlet böyle bir hakkı nereden almaktadır? Baba veya kız, devlet ile kendi hakları için bir sözleşme yapmış mıdır? Bütün hukuk kurallarının ötesinde bir kurum bir bireyi ailesinden ayırabilir mi? Anlaşılan o ki en azından Amerika Birleşik Devletleri’nde bu işler böyle yürüyor. Devletin tarafından bakacak olursak ise küçük çocuğun en iyi şekilde yetiştirilmesi ve büyütülmesi devletin sorumluluğu. Kızına yeterli desteği sağlayabilecek akıl gücünden yoksun kimseye bir çocuğun sorumluluğunun bırakılması da pek akıl karı durmuyor açıkçası. İlerde, bundan yirmi-otuz yıl sonra, bu küçük çocuk yetişkin bir birey olduğunda devlete hesap sorma hakkını kendinde bulmaz mı? “Neden benim eğitimimi, hayatımı bana destek olamayacak bir adama emanet ettiniz” demez mi? Filmde Lucy’nin Sam’e akıl olarak üstünlük sağladığı anları görüyoruz. Burada bir savaş gibi düşmanlık barındıran bir üstünlükten bahsetmiyorum. Lucy babasından daha zeki olduğunu biliyor, babası Lucy’nin daha zeki olduğunu biliyor ama ikisi de bu durumu istemiyor. Çünkü gerçek bir baba-kız ilişkisinin oluşmasını engelliyor. Burada Lucy’den bahsetmişken Dakota Fanning’in oyunculuğu da kelimenin tam anlamıyla etkileyici. Adeta film boyunca gözümüzün önünde büyüyor Lucy karakteri. Sam’in yaşadıklarını, hissettiklerini biz de yaşıyor, hissediyoruz. Film oldukça duygu yüklü bir dram filmi. 7 yaşındaki bir çocuğun zekasına sahip babanın nasıl sevebileceğini kızı için neler yapabileceğini izlerken kendinizi ister istemez Sam’in yerine koyuyorsunuz. Klasik insan ilişkilerinin dışına çıkan bir ilişkiye dönüşmek zorunda Sam ve Lucy arasındaki bağ. Koruyan, kollayan, eğiten, bilmediklerini anlatan, yönlendiren bir baba figürü değil de seven, ilgi gösteren bir baba figürü izliyoruz. Baba öğreten değil, öğretilen oluyor. Sam’in kızı için avukat arayışı, mahkemelerin görülmesi, Lucy’nin başka bir aileyi verilmesiyle son buluyor ve izlerken ister istemez insan adalet anlayışını sorguluyor. Ümit verici olan şey filmin saçma sapan bir mutlu sonla bitmesi değil gerçekçi mutlu bir sonla bitmesi. Lucy’i evlat edinen aile Lucy’nin Sam ile görüşmesine izin veriyorlar ve bu sayede Lucy evrendeki en saf, en temiz insanlardan birinin sevgisinden mahrum kalmıyor ayrıca evlat edinildiği için kendisine gerekli olan ilgi ve alakayı da sağlayacak bir aile bulmuş oluyor. Buradaki baba-kız ilişkisinden de çıkarabileceğimiz üzere, insan ilişkilerini sadece mükemmele, doğruya yönlendirerek insan vicdanını her zaman rahatlatamayız. Kurallar, yasalar insan ilişkilerini düzenleyen ana hatlar olabilirler fakat insanların vicdanları, kişilikleri her kuralın, her yasanın üstündedir. Çağrı ÇAVUŞ Efsun Bal Bu Bakışlarımız Niye? Hayatımızda dönemler olur liseden üniversiteye geçiş, öğrencilikten çalışma hayatına geçiş ve hatta bekarlıktan evliliğe geçiş. Yalnızca kadınlar için değil, bu geçişler erkeklerin hayatlarında da farklılık yaratır. Aslında her insan ilkokuldan üniversiteye kadar kendisine ve doğal olarak ailesine iyi bir gelecek için çalışır. Daha varolmayan çocuğunuz içindir bütün çabamız. Peki bir anne ve baba olarak başınıza gelebilecek en kötü şey nedir? Hayatınıza can katan, onun sağlığından mutluluğuna, başarısından başarısızlığına hayatınızın her dönemini beraber geçirmek istediğiniz evladınızın hasta olduğunu öğrenseniz ne hissederdiniz? Zamanınızı parklarda, oyun bahçelerinde geçirmek yerine doktor doktor, gerekirse ülke ülke gezmek ne kadar mutluluk verir bilemem ama bana kalırsa bir anne babanın başına gelebilecek en zor şeylerden biridir otizm. Manevi bir boyutu olan otizmin ayrıca yüklü bir maddi yönüde var. Okuduğum “Elveda Otizm” kitabında da bir ailenin maddi, manevi çektiği zorluklarını ve mücadelesini inceleme fırsatı buldum. Zorluklardan bahsetmişken, her gün yüzlerce engelli vatandaşımız hayatlarını belli bir düzen içinde sürdürmek için büyük bir mücadele içerisinde. Onların utanç kaynağı olarak görülmesinden daha çok, bu insanları topluma kazandırmak ve bunu çabalayan insanların olduğunu görmek isterdim. Bugün ailelerin engelli çocuklarını evlere tıktığını gördüğümde diğer insanlardan onlarla ilgilenmeleri konusunda beklentim düşüyor. Genelleme yapmak ne kadar zor olsa da şunu biliyorum ki bazı ebeveynler kendi egoları yüzünden engelli çocuklarını bir utanç olarak görüyorlar, bunu itiraf edemeseler bile içten içe onları evlere tıkmalarının ve insanlarla etkileşiminin azaltmalarının sebebi kendilerine bunu yedirememeleri ve toplum tarafından nasıl gözükürüm korkusu. Bugün baktığımızda fakirinden zenginine birçok ailede engelli çocuklar büyüyor. Ekonomik güçleri oldukları halde sırf kendi isimleri bu şekilde duyulmasın diye çocuklarına özgürlük tanımayan bu insanlara karşı inanın öfkem çok fazla. Bir yandan aileler farkındalık gösterdiklerini, engelli çocuklarını anladıklarını vurgulasalar bile, bizler yılda bir kez hatırladığımız duyarlılık günleri düzenleyerek engelli vatandaşlarımızın hayatında bir farklılık ne yazık ki yaratamıyoruz. Her yıl otizme ve down sendromuna farkındalık günü düzenliyoruz. Herkes yeterince farkında olduğunu, bu konuya önem verilmesi gerektiğini düşünüyor. Peki kaçımız onlarla zaman geçirmeyi, hayatlarına dokunmayı istiyor? Bugün down sendromlu bir çocuk sokağa çıktığında, insanların ona karşı bakışları gözünüzün önüne geldiğini görür gibiyim. Korkan, acaba bir şey yapar mı soruları kimin aklına gelmedi ki? Farkındalık günleri düzenlerken bile bakışlarımızla, sorularımızla onları toplumdan daha çok izole etmiyor muyuz? Kendinizi bir gün sokağa çıktığınızda garip bakışları üstünüze alırken düşünün, insanların yanınıza oturmaktan çekindiği zarar verme korkusu olduğunu hayal edin. Otizmli veya down sendromlu birisine neden bir birey gibi davranamadığımızı düşünün. Otizmin neden oluştuğunu nasıl baş edilebileceğini, ne gibi önlemler eğitimler alınabileceğini okuyun. Bugün içten içe yargıladığımız sokakta görünce çekindiğimiz o çocukların yarın sizin de evladınız olabileceğini, sizin de hayatınızın başına yıkıldığını görebilirsiniz. Büyük bir hüsran, hayal kırıklığı ve hatta korku yaşayabilirsiniz. Kendimden örnek vermem gerekirse her perşembe okulumun toplumsal duyarlılık projeleri adı altında gittiğim Ziçev yani Zihinsel Engelliler Vakfında üç saat engelli dostlarımızla ilgileniyorum. Onlarla iletişime geçebilmek ve sevgilerini kazanmak itiraf etmem gerekirse ruhumu dinlendiriyor. Üç saat boyunca hayatımda hiçbir şey düşünmediğim, onların bir ablası olduğum için yeri geldiğinde kendimle gurur duyuyorum. Ben Ziçev’de otizmin, down sendromunun veya diğer mental hastalıkların kişinin sonradan sahip olduğu bir hastalık türü olmadığını, genetik bir farklılık olduğunu derinlemesine öğrenme fırsatı buldum. Bu yüzden onları bir yük olarak görmektense sevgi vermek, iletişime geçmek beni iyi ve duyarlı
güvenilir bir müttefik bulmanın zor olması hiçbir ayrım yapılmadan savaş, meydan okuma ve gelir elde etmekten oluşan eski sistemin tamamen çökmüş olması ve devşirme sınıfının yeteneksizliğinden kaynaklanıyordu. Louis, Bâbıâli'de artık müttefikten çok bir kurtarıcı gibi görülüyordu ve tehlikelerden kurtulmak için körü körüne tavsiyelerine uyuluyordu. Fransa'nın programı, İmre Tökeli'nin desteklenmesini ve Kayser ile savaşın devam ettirilmesini öngörüyordu. Lehler ile derhal barış yapılacaktı. Fransız temsilci Wohner, Fransa'nın gelecekteki müttefiki Sobieski için sadece Kamaniçe'yi değil, iki Romen Prensliği'ni ve Lehistan savaşı sırasında Boğdan'ın doğusunda Bucak Eyaleti'ne yerleşen Tatarların65 gönderilmesini isteyecek kadar ileri gitti. Sadrazam, Mayıs ayında haklı olarak Neden Edirne'yi de istemiyorsunuz. diye sordu66. Böylece 1689 yılında Osmanlılar tekrar büyük bir fetih seferi için hazırlıklar yapıyorlardı. Venediklileri güvence altına almak için, yedi yılını kadırgalarda geçiren ünlü deniz korsanı ve bir Manyot olan Liberakis, Mora'nın Hristiyan Beyi olarak atandı Lehistan'da ölen Romen Prensi Duka'nın dul eşi Anastasia'ya eve dönüş yolunda eşlik etti ve onunla 20 gün yaşayıp, 40 kese gümüş para aldı . Kısa bir süre sonra ise Venediklilerin tarafına geçti67. Diğer taraftan Tatar Hanı, Gelizin'in yeni akınını tek başına geri püskürtecek güçte idi68. Lehistan, Kamaniçe'nin kendisine teslim edilmesini bekliyordu ve başka umutlar da besliyordu. Böylece II. Süleyman'a savaş için bir tek Alman Kayser kalıyordu. Almanların genel komutanı Lotringen Dükü aynı dönemde Ren Nehri kenarında Fransızlarla meşguldü. Almanların programında büyük fethin en büyük zaferi olarak üçyüz yıl önce eski Macaristan'a vasal prenslerin sadakat yemini ile bağlı Boğdan, Eflak ve Sırbistan'ın fethini öngörüyordu. Boğdan Prensi Kantemir'in ülkesine neredeyse tamamen işgal edilmiş Erdel'den – sadece Kronstadt ve Fogaras kalmıştı - akın etmek imkânsızdı. Ama Yaş'da hüküm süren bu eski Leh paralı askeri, Hristiyan davası, yani Macaristan topraklarının Avusturya'nın çift başlı kartalı altında genişletilmesi için kazanıldı. 1690 yılında Kantemir'in temsilcileri Peter Yuraşku ve Johann Buhuş, General Heissler ile Boğdan asilzâdelerine ve Boğdan'daki inanca o güne kadar tanınan imtiyazların muhafaza edildiği çok kısa bir süre önce tahta çıkan Kantemir'in ailesinin Batı stilinde bir hanedan olarak tanındığı – Kantemir'in İstanbul'da rehine olarak tutulan oğlu Dimitri da kurtarılacaktı – ve Alman ordusuna erzak temin etme yükümlülüğünün yanı sıra Boğdan tarafından ödenecek verginin de belirlendiği bir anlaşma yaptılar69. Eflak konusuna gelince, Doğu için Osmanlıların Avrupa'dan kovulmaları70, İmparatorluk hayalleri ve armasındaki Roma Kartalı ile bağlantılı büyük projeleri olan Şerban Kantakuzen, Mohaç71 Muharebesi'nden önce Viyana ile bağlantı hâlinde idi. Katolik misyoner Del Monte ve halefi Antide Dunod72 1687 yılının yaz aylarında Şerban'ın Avusturya hakimiyetini tanıması ile ilgili görüşmeler yapmışlardı73 ve 1 Eylül'de Kayser Leopold, sevgili Eflak Prensi'ne Hristiyan Cumhurunu genişletmek için, kazandığı büyük zaferlerden sonra Eflak sınırına gelen Lotringen Dükü ile anlaşmaya varması yönünde uyarıda bulundu. Kayser ordusunun Romen generali ve ordu komutanı olarak kısa bir süre sonra kayser adına komşu Hristiyanlar ve Hristiyanlığın kurtarılması için herkes ile Avusturya'nın eline geçen ulusların yasalarını ve imtiyazlarını, inançlarını ve özgürlüklerini garanti edecek anlaşmalar yapma yetkisi verildi. Şerban'ın tavsiyesi üzerine Viyana saray başkanlığı İstanbul Patriği Kallinikos'a tuhaf bir mektup gönderdi. Bu mektupta, patriğin Kutsal Katolik Kilisesi yararına Eflak'ta Alman Kayser'in yetkilisi olarak Şerban Kantakuzen ile bir anlaşma yapması tavsiye ediliyordu74. 1688 yılının ilk aylarında Şerban'ın yeni temsilcisi, Niğbolu Piskoposu ve Eflak yöneticisi Antonio Stefani75 ve tıpkı Stefani ile diğer misyonerler gibi, tüm bu rafızî halkların Katolik Kilisesi'ne döneceğini umut eden76 Dunod ve Csaky, Viyana'da Kayser Leopold ile geçici bir anlaşma imzaladılar. Bu anlaşma ile Kantakuzenlerin Eflak tahtı üzerindeki miras hakları Tuna boylarında Türkler tarafından ele geçirilen bölgelerin tekrar birleştirilmesi ilgili tüm ülkeler için yukarıda belirtilen garantiler Eflak Prensliği'nin kadim geleneklerinin muhafazası Eflak'ın tekrar Türkler tarafından işgali hâlinde Erdel'e sığınma hakkı yıllık 75 bin taler vergi, ki Şerban sadece 50 bin ödemek istiyordu ve Eflak'ta bulunmasına izin verilecek birliklerin 6 bin Macar veya Alman ile sınırlanması gibi konular düzenleniyordu. Kantakuzen hanedanının üyeleri ayrıca Kont unvanını taşıyacaklardı. Şerban, aynı yılın kış aylarında Lotringen Dükü'ne de doğrudan Innsbruck'a mektuplar göndermiş ve savaş haberleri vermişti77. Hırsına rağmen Rumlara özgü dikkati hiçbir zaman elden bırakmayan Şerban, resmî bir açıklama yapmayı reddediyordu 1687 yılında, anlaşmanın geçici bir şartı olarak Tımışvar'ın ele geçirilmesini ve Erdel'in işgalini istemişti78. Ayrıca Eflak asilzâdelerini sadakat yemini etmeye ikna edememesinin sebebi olarak asilzâdelerin henüz tam organize olmadığını ve sadakat yemini etmek için en uygun zamanın ortak düşmana karşı silahlara sarıldıklarında gelmiş olacağını öne sürmüştü. Kantakuzen hanedanının üyeleri, en azından kardeşi ve yeğeni daha Mart ayında sadakat yemini etmişlerdi79. Bunun karşılığında ve sadece şartları yerine getirildiği takdirde, Alman ordusuna 4 bin süvari ve 2 bin piyade vermeyi taahhüt ediyordu. Eflak tarafından temin edilecek erzak miktarı tespit edildi. Bunun yanında Avusturya birliklerinin masraflarına katılmaya niyeti yoktu. Tuna Nehri üzerine kurulacak köprüyü malzeme ve işçi eksikliğinden dolayı vaat etmedi ve vazgeçilmez şartlarından biri, ortak düşmanın artık harap olmuş ülkeleri talan edemeyecek duruma gelecek şekilde zayıflatılması ve aşağılanması oldu80. Ayrıca Tatarlar da intikam almak üzere çetelerini artık Eflak'a gönderemeyecek duruma getirilmeli idi81. Nihayet 1688 yılının Mayıs ayında Niğbolu Piskoposu, Georg Brankoviç82 ve Fogaras yakınlarından bir Romen olduğu muhakkak olan Erdelli Basilius Nagy ile birlikte Viyana'ya gittiğinde, her üçünü de Dunod'un böbürlenmelerine karşı Şerban'ın sadakatini ön plana çıkartma ve zavallı ülkenin daha fazla harap olmasını engellemek için birliklerin ülkeye mümkün olduğunca geç gönderilmesi için ricada bulunma görevi verildi önce Bucak Eyaleti Tatarlardan temizlenmeli idi83. Şerban Kantakuzen, aynı amaçla Lehler, hatta bir keşiş aracılığıyla Bucak'ı işgal etmelerini istediği Ruslar84 ile irtibata geçmişti85. Her iki ülke, bir barışın sağlanması hâlinde, tüm Hristiyan dünyası için bir duvar oluşturmak üzere Osmanlı İmparatorluğu'ndan ayrılmalı ve Hristiyan prensleri ile eski sınırlarını muhafaza etmeli idi86. Kayser Leopold, cevap yazısında peder Dunod'u güvenilir bir ruhban olarak niteledi ve Şerban'a verilecek onayı taahhütlerini yerine getirmesine bağladı. Eflak Prensi, en azından Belgrad'ın alınmasından sonra resmen Kutsal Roma İmparatorluğu'nun himayesinde olduğunu açıklama cesaretini göstermeli idi87. Şerban Kantakuzen'in Macaristan Kralı ilan edildiğinde vakit kaybetmeden karşıladığı Macaristan Kralı Josef ayrıca Romen ulusunun barbarların baskısından kurtulan ilk ulus olmasını ve eski parlak günlerine kavuşmasını dilediğini açıklamıştı. Ama daha Ağustos ayında General Veterani, hiçbir şeyden çekinmeden, Orsova üzerinden Eflak topraklarına ayak basmıştı bile. Ama prensin endişe içinde generali karşılamaya gönderdiği akrabaları Konstantin Brinkoveanu, Mihail Kantakuzen ve Konstantin Balaceanu, General Veterani'yi Cimpulung üzerinden Erdel'e yönelmeye ikna ettiler88. Sonbaharda (12 Ekim) nihayet Şerban'ın emri ile kardeşi Yordaki, Kont ve albay unvanını alan damadı Konstantin Balaceanu, Draghici'nin oğlu ve Şerban'ın aynı adı taşıyan yeğeni ve Şerban'ın vaftiz babalığını yaptığı sırdaşı Şerban Vladesku89, 130 kişilik bir toplulukla resmî elçi olarak Viyana'ya gittiler. 1689 yılı başlarında tekrar geri döndüklerinde, Prens Şerban artık hayatta değildi Kasım ayında henüz genç ve güçlü olduğu bir dönemde hayata veda etmişti ve kimileri erken ölümünün suçunu Türklere atıyordu. Boyarlar tarafından Şerban'ın kız kardeşi Stanka'dan olma yeğeni olduğu için İstanbul'dan herhangi bir emir beklemeden apar topar seçtikleri Konstantin Brinkoveanu'nun yürüttüğü siyaset, Şerban'ın siyasetinden daha belirsiz olup, aslında sadece ayakta durma iç güdüsüne ve ülkesi ile halkının gerçek menfaatlerine yönelik bir siyasetti. Halefinin, arkalarından kendi elçisini gönderdiği elçileri aracılığıyla, tahta çıkışının kayser tarafından onaylanmasını talep etti90. Boyar olarak kaysere uzun zaman önce sadakat yeminini etmişti. Aynı zamanda bir Osmanlı ağası sultanın91 onayını getirdi ve Konstantin, Şerban ölmemiş olsa idi yapacağı gibi92, Bâbıâli'ye vergisini uygun bir anda ödemeye kararlı idi93. Bosna'nın Eflak asıllı knezlerinden bazıları Almanlara boyun eğmiş olmasına rağmen94, Sırbistan'ı Osmanlı hakimiyetinden vazgeçirmek kolay olmadı. Aksine Georg Brankoviç burada, kaysere hizmet etmek istediğini bahane ederek, kendisi için bir şeyler kazanmayı umut ediyordu. Brinkoveanu'nun temsilcisi olarak faaliyet gösterdiği sırada Viyana'da kendisine Erdel ve Macaristan'da, yani son zamanlarda fethedilen güney bölgesinde miras kalan yerleri istedikten sonra95, kendini İllirya ve Doğu İmparatorluğu'nun miras hakkına sahip despotu, Yukarı ve Aşağı Misya'nın ve Kutsal Roma İmparatorluğu'nun Büyük Dükü, San Sabbas ve Karadağ Prensi Hersek, Sirem ve Yanova'nın ebedî beyi, Macaristan ve bağlı ülkelerinin kontu96 olarak tanıtıyordu Sırp asıllı komutanlar atıyordu Banat'ta İpek Patriği Arsenius ve Yanova Piskoposu Sabbas ile irtibata geçiyor ve Orsova'dan 1689 yılından itibaren Doğu ve Batı İllirya, Trakya ve Misya'da Sırp ve Bulgar ulusunun ve aynı dili kullananların97 kurtarılması için faaliyetlerde bulunuyordu. Ne Georg Brankoviç, ne kendini Kont Matimir, İllirya ve Dalmaçya'nın mirasçısı ve Chlum Dükü olarak tanıtan ve son Dük Stefan'ın gerçek halefi olduğunu iddia eden rakibi Nikolas İliyanoviç98, ne de Georg'tan farklı bir hanedan kolundan gelip, Alman Kayser tarafından Yayçe Kontları olarak atanan üç Brankoviç kardeşler99 ciddi sayılacak hiçbir teşebbüsde bulunamadılar. Georg, Bükreş'ten ayrılarak Orsova'ya geldi ve 50 bin Sırp'tan bahsetmesine rağmen, ancak 800 kadar kişi toplayabildi. Almanlar, kısa bir süre sonra bu sahtekarlığı sona erdirmek için gerekli tedbirleri aldılar100. Georg nihayet tutuklandı101 ve Osek, Komorn ve Budin'de yerleşik Sırpların hiçbir çabası kurtarıcı Georg'u kurtarmaya yetmedi102. Georg tüm bunlara rağmen cesaretini kaybetmedi ve 1693 yılında eski unvanlarının yanına bir de Braniçevo, Severin, Kuçevo, vs. beyi unvanlarını da ekledi103. Alman Kayser çok daha sonraları Pojega ve Sirem bölgelerinin de ruhban liderliğini yapan Sırp asıllı Patrik Arsenius Çernoyeviç'in etrafındaki voyvodalar ve knezler arasında Osmanlılara karşı cesur ve sadık savaşçılar buldu104. Şubat ayında Viyana'ya gelen ve en ağır hakaretlere maruz kalan – elçiler derin referanslar yapmak, kayserin eteğini öpmek , başları açık huzura gelmek ve huzurdan yüzleri kaysere dönük ayrılmak zorunda bırakılmıştı - Osmanlı elçilerinin teklifleri Hristiyan birliğinin temsilcileri tarafından geri çevrildi105. Caraffa yine de eski örneklerden sonuç çıkartarak, Macarlara ve Lehistan Kralı'na güvenmemek gerektiğini106 ve Alman birliklerinin geçimi için gerekli meblağların çok zor bulunduğuna dikkat çekmiş ve bizzat kayser bu iki cepheli savaşın sürdürülmesinin imkânsız olmasa da çok zor olacağını107 söylemişti. Türk elçiler kesin öneriler getirmemiş ve Caraffa ile Starhemberg gibi genelde tedbirli Avusturyalı siyasetçiler bile Tuna boylarında devrettikleri yerler ile birlikte Eflak'ın tamamını ele geçirme olasılığını düşünüyor ve Boğdan'ı himaye etme yükümlülüklerini hatırlıyorlardı108. Lehistan, Boğdan'ı ve Eflak'ı109 istiyor ve başarısızlıklarına rağmen Kamaniçe dışında Podolya'yı, Ukrayna'yı talep etme kutsal yerlerin Latin keşişlere geri verilmesini ve reayalara yeni kiliseler inşa etme ve çanlarını çalma hakkının verilmesini talep etme cüretini gösteriyordu110. Mavrokordato, yazılı teklifler yapmaya zorlandığında, ateşkes teklif etmekle yetindi ve kaysere işgal edilen bazı yerleri geri vermesi ve kalanlarını kendine saklaması yönünde çağrıda bulundu111 ve bunun dışında Erdel'in tekrar vergiye tâbi vasal devlet olarak eski konumuna kavuşturulmasını diledi112. Aldığı cevap, Bâbıâli'nin eski Macaristan'a ait ne varsa hepsinden feragat etmesi, Latin keşişlere iyi davranması ve barış bozucu Tökeli'yi teslim etmesi gerektiği oldu113. Bunun üzerine Mavrokordato ve Zülfikâr Efendi, şimdilik Tımışvar ve Varad dolaylarında bir sınırı kabul edebileceklerini açıkladılar114. Ölen Köngismark'ın yerine Brandenburglu General Schöning'i hizmete alan Venedik, barışı kesinlikle reddediyordu115. Lehistan, taleplerinden vazgeçmeyerek, hatta Nisan ayının başlarına kadar kesin bir cevap bile vermeyerek, hadiselerin gidişatını bekliyordu116. Türkler, ateşkes antlaşmasında etrafındaki bölgeleri değil, sadece kaleleri elinde bulundurmayı ve barış görüşmelerini İstanbul'a aktarmayı teklif ettiler. Son olarak Sava Nehri'nin ötesinde herşeyden feragat etme teklifi dikkate alınmadı117. Elçiler, Kasım ayında nihayet Viyana'dan ayrıldılar, ama 1690 yılının ilk aylarında tekrar gelerek, barış görüşmelerini devam ettirmeye kararlıydılar118. Sultan II. Süleyman, 1689 yılında ordunun başına geçti119 ve 6 Haziran'da İstanbul'dan ayrıldı120. Hedefi, Belgrad'ı tekrar geri almaktı. Adını taşıdığı atasının fethi olan Zigetvar'ın düşmanların komutanı General Vecchi'nin121 eline düştüğünü öğrenince, Sofya'da teşebbüsünden vazgeçti ve serasker olarak Receb Paşa'yı ordunun başına getirdi122. Mora'da Venedik'e karşı savaşın bir kısmı, herşeye rağmen Benefşe (Monemvasia)'nin kuşatılmasını önleyemeyen123 Liberakis'in sorumluluğuna nasıl verildi ise sadrazam, Sırp Tuna boylarında Macaristan'da ne taraftarı, ne de mülkü kalmayan, ancak hâlâ Kral tacının hayalini kuran İmre Tökeli'nin sorumluluğuna vermek istiyordu. Almanlar ile ilişkilerini sürdüren Brinkoveanu124, prensliğinin en uç sınırı Cerneti'ye gitme ve burada Macarlar ile irtibata geçme emrini aldı. 2 Ağustos'ta (Efrenci/Rumî tarihtir) karargâhında idi125. 23 Temmuz'da Fethülislâm (Kladova) Türklerin eline geçmişti126. Avusturyalıların Eflak ile bağlantısını koparmak için Tuna boylarının seraskeri Hüseyin Paşa ve Ali Paşa tarafından işgal edilecekti. Brinkoveanu, Kronstadt'ta bulunan General Heissler'in yanında bulunan Balaceanu lehine Eflak'a girmeye niyetli olduğundan şüphelenmesine rağmen, bunu General Heissler'e bildirdi ve Almanlar derhal Orsova'yı savunmak üzere Erdel'den buraya geldiler. Ali Paşa, Almanları geri püskürtmeyi ve kaleyi 3 Ağustos'ta ele geçirmeyi başardı127. Osmanlı birliklerinin bir kısmı Tökeli'nin yanındaki Kuruçenler (yani Haçlılar ) ile Orsova'dan Mehadiye'ye (bugünkü Herkulesbad) yönelmiş ve Temmuz ayının sonunda Karansebes'e varmışlardı. Şehir, General Heissler'in işgali altındaydı ve kısa bir süre sonra General Herbeville de buraya gelerek düşmanı geri püskürttü. Ancak Ağustos ayının ortalarında Orsova'yı tekrar geri almayı başaramadı128. Sonbahara doğru, bu yılın Osmanlıların aleyhine sonuçlanmasına neden olan bir hadise meydana geldi. Alman ordusunun genel komutanlığına getirilen Baden Kontu, Poyarevaç'ta Morova Nehri'ni aşmış ve 29 Ağustos'ta Grabova'da Tatarları 30 Ağustos'ta Batoçin'de Türkleri ve nihayet 24 Eylül'de Niş yakınlarında Hristiyan ordusunu yolunu kesip, erzaksız bırakabileceğini umut eden Serasker Arap Receb Paşa'yı ikinci kez büyük bir muharebede bozguna uğrattı129. Geri çekilme hattından tamamen vazgeçmiş olan kontun bu cüretkâr kararı, seferin kaderini belirledi. Düşük ücret alan ve erzak sıkıntısı çeken 17 bin askeri ile 40 bin kişiden oluşan Osmanlı birliklerine karşı savaşmak zorunda kaldı. General Heissler, yeniçerilerin saflarını dağıtmış ve Osmanlı ordusunun tertibini bozmuştu. Düşmanın üzerine gönderilen sipahiler, düşman piyadeler ile amansız bir savaşa girişmişti. Alman ordusu, kaçanları ya şehre kadar ya da Nişava Nehri'nin dalgalarına kadar takip etti. Sofya'ya kadar takip edilen serasker, 10 bin adamını kaybetmişti130. II. Süleyman, seraskeri idam ettirip, Sadrazam Bekri Mustafa Paşa'yı görevden aldıktan sonra Edirne'ye dönerken, Piccolomini yönetiminde 8 bin Alman Niş'e yerleşti. Tatarların ve Türklerin 1690 yılında gelişine kadar Pirot'a, 9 Kasım'da Piccolomini'nin hayata veda ettiği Priştine'ye, Kosova'ya, Yenipazar'a ve Arnavutluk'ta Komonova ve Kaçanik ile 14. yüzyılın önemli yerlerinden Üsküp ve Prizren'e131 Alman askerleri yerleşti. Diğer Alman birlikleri Baden Kontu'nun yönetiminde terk edilmiş olarak buldukları Orsova'ya, oradan da Kladova ve Vidin'e yöneldiler. Vidin, General Veterani'nin neredeyse hayatını kaybettiği amansız bir mücadeleden sonra 29 Ekim'de ele geçirildi. Ardından Florentin, Belgradçık ve Kladova kaleleri işgal edildi132. Brinkoveanu, Cerneti'den Krayova'ya geldi, ama 8 Kasım'da arkasından buraya gelen Almanları, 1688 yılında olduğu gibi Erdel'e göndermeyi başaramadı133. Böylece Baden Kontu'nun görevden geri çekilmesinden sonra, Erdel'den buraya çağrılan General Heissler, yanında Balaceanu ile birlikte Bükreş'e törenle girdi. Eflak Prensi, zenginliğini ve diplomatik yeteneğini kullanarak, General Heissler'i Draganeşti'te gerçekleşen bir toplantıda (15 Ocak 1690) dağlardan geçerek geri çekilmeye ikna edebildi ve Tatarlar, Brinkoveanu'yu tekrar başkentine geri götürdüler134. Osmanlı İmparatorluğu'nun içinde bulunduğu şartlar, Fransız savaşının yarattığı fırsatları değerlendirip, Avusturyalıların elinden son fetihlerini alabilecek ve böylece Osmanlı Devleti için avantajlı bir barış yapacak muktedir bir devlet adamı gerektiriyordu. Bu gereklilik, devletin en yüksek makamındaki ürkek ve çekingen sultan için kaçınılmazdı. Niş'teki mağlubiyet ve bu mağlubiyetin getirdiği kayıplardan sonra, ulemanın tavsiyesi üzerine Serasker Receb Paşa'yı idam ettirdi ve sadrazamı Malkara'ya sürgüne gönderdi. II. Süleyman'ın tahta çıkışını asıl borçlu olduğu Köprülü Mustafa Paşa, Sakız Adası'ndan135 geri çağrıldı ve sadrazam tayin edildi (7 Kasım). Anadolu kadıaskerinin ısrarları üzerine savaşa karar verildi ve Mavrokordato ve Zülfikâr Ağa, görüşmeleri uzatıp, Almanları güvencede tutarken, büyük bir seferin hazırlıkları başladı136. Köprülü Mustafa Paşa, diğer iki Köprülü'nün ordularının şanına yakışır bir ordu kurabilmek için, yeniçerilerin ve sipahilerin yanı sıra paşaları ve beylerbeylerini de kendi güçleri ile birlikte çağırdı. Kutsal savaş ilan edildi, ama bir araya getirilen fanatik birliklerin geçimleri için büyük meblağlar gerektiğinden, Köprülü Mustafa Paşa öncelikle vergi sisteminde reformu ele aldı. Fransız elçi De Girardin'in kayıtlarından Osmanlı İmparatorluğu'nun 1687 yılında maddi durumu anlaşılmaktadır. Olağan ve olağanüstü vergiler, para olarak tahsil ediliyordu. Her mülk sahibinin ödediği avarız vergisinden 7.500.000 Fransiz Livre toplanıyordu. Yahudiler dahil olmak üzere, her reaya baş haracını ödüyordu Rum aileler için 3 Ermeniler için 4 ve Çingeneler için 5 skudi. Böylece toplam 6.750.000 Fransız Livre toplanıyordu. İmparatorluk sınırları içinde yerleşik olmayanların ödedikleri haraç 1.500.000 Livre getiriyordu. Celep vergisi saraya gönderilen etten alınıyor ve 600.000 Livre kazandırıyordu. Tüm bu paralar, bundan kendi paylarını da çıkaran icarcılar tarafından tahsil ediliyordu. Köprülü Mustafa Paşa, uyguladığı Nizâm-ı Cedid ile maliyeye düzen getirecek önemli tedbirler aldı138. Bundan böyle hiç kimse haraçtan ve avarızdan muaf tutulmayacaktı. Rum keşişlere verilen imtiyazlar kaldırılıyordu. Camilerin mülklerine herhangi bir muafiyet sağlanmayacaktı. Haraca tâbi olanlar üç sınıfa ayrıldı Birinci sınıfa ait olanlar on, ikinci sınıfa ait olanlar altı ve üçüncü sınıfa ait olanlar üç altın ödeyecekti. Bunun karşılığında Hristiyan köyler her türlü istismara ve baskıya karşı güvencede olacak ve yeni kiliselerin kurulması engellenmeyecekti139. Savaş, bir yıl önce olduğu gibi Batıda ve Doğuda aynı anda yürütülecekti. Kış aylarında birçok insan, İmre Tökeli'nin Erdel'e akın etmeye niyetli olduğunu ve Heissler'den Balaceanu'yu desteklemesi, ülkenin fakirleşmesi ve elinden alınan büyük meblağlar için intikam almak isteyen Brinkoveanu tarafından destekleneceğini biliyordu140. Köprülü Mustafa Paşa'nın İstanbul'dan ayrılışı yaz ortalarına kadar gecikirken, Serasker Receb Paşa'ya yardım etmek üzere141, Eflak'ta kışı Niğbolu'da geçiren İmre Tökeli'nin adamları Saadet Giray Han'ın bir yıl önce Üsküp'e kadar ilerleyen Tatarları ve Çerkes Ahmed Paşa'nın yönetiminde 1.000 kadar Türk toplandı. Yaşlı Apafi, 15 Nisan'da hayata veda ettikten sonra İmre Tökeli, Erdel Prensi olarak tanındı ve müttefik Türklere, Tatarlara ve Eflaklar142 ile Macar Pribeklere Tökeli'yi tahta cülûs ettirme görevi verildi. 22 Ağustos'ta seraskerin ve Eflak Prensi'nin yönetimindeki ordu, Kronstadt yakınlarındaki Zernest'te Heissler, Teleki ve kayser tarafından Eflak'taki generali olarak atanan Balaceanu143 yönetimindeki Avusturyalılar ile karşı karşıya geldi. Çıkan çatışmada Sizekler yetersiz kaldı ve Almanların saldırıları, Türklerin saflarını dağıtamayacak kadar zayıftı. Çerkes Ahmed Paşa, düşman kurşunu ile hayatını kaybetti. Ama Teleki ve Balaceanu da öldü ve Heissler ile Marki Doria esir alındı. Galipler derhal yeni Serasker Fındık Mustafa Paşa komutasında Hermannstadt'a yöneldiler ve burada daha önce gelen iki paşa ile buluştular Bu büyük Sakson Şehri'nin yakınlarındaki Grossau Köyü'nde, etrafında 6-7 bin kişilik bir Erdel ordusu bulunan Tökeli'ye prenslik alametleri verildi ve köyün kilisesinde büyük bir merasim yapıldı. Tökeli'nin makamı böylece yeterince sağlamlaştırıldığından, ordu Mediaş ve Schafsburg üzerinden Eflak geçitlerine yöneldi. Güvenli Eflak topraklarına ayak basanlar arasında, dostu Brinkoveanu'nun topraklarını yağma eden Tökeli de vardı. Daha sonra yağmacı Kuruçenleriyle bir kez daha Törzburg'a kadar ilerleyip, Karpatlarda görünen Avusturyalıları geri püskürttü, ancak Avusturyalılar saldırıya geçince, sadrazamın emri ile Belgrad'a çağrılacağı Vidin'e kaçtı144. Erdel Seferi'nin Türkler açısından hedefi, yeni bir prens atayarak Erdel üzerinde yeni haklar kazanmak ve bunları barış görüşmelerinde ileri sürmekti. Sobieski, 1691 yılında sırf kendi taleplerinin daha büyük bir enerji ile yerine getirilmesini sağlamak amacı ile Boğdan'a saldıracaktı145. Almanlar, 9 Nisan'da Kanije'yi ele geçirmişlerdi146 ve yeni başarılar için yeni bir yol açmıştı. Ama Tökeli'nin Erdel seferi yüzünden Baden Kontu Erdel'e gitmek zorunda kaldı147 ve Köprülü Mustafa Paşa, hiç rahatsız edilmeden, özellikle barış görüşmelerinde Sava Nehri'ni sınır olarak kullanabilmek amacı ile geri kazanmaya çalıştığı Sırbistan'a yöneldi148. Niş'teki müdafaa kıtalarının aynı dönemde güçlendirilmesi, Tatar Hanı'nın buraya gelmesini imkânsız hâle getirdi, ama Guido Starhemberg'in Niş'te bulunan Alman birlikleri 25 gün sonra, 8 Eylül'de teslim olmak zorunda kaldılar. Teslim şartlarının ihlal edilmesinin gerekçesi olarak savunucuların arasında Osmanlılara karşı hiçbir zaman silah kullanmamaya yemin etmiş Haydukların149bulunması gösterildi. Hayduklar idam edildi veya kadırgalara gönderildi. 29 Ağustos'ta Rumeli Beylerbeyi Vidin'i ele geçirdi. Orsova ve Güğercinlik teslim olmak zorunda kaldı ve Semendire de 24 Eylül'de Köprülü Mustafa Paşa'ya teslim oldu. Belgrad'da Aspremont ve De Croy komutasında 8 bin Alman asker bulunuyordu ve Giritli Levanten Andreas Cornaro'nun yaptığı yeni surlar uzun süre top atışlarına dayanabilecekmiş gibi görünüyordu. Buna rağmen kale tek bir patlama ile öyle büyük zarar gördü ki, 28 Eylül'de Belgrad önlerine gelen Türkler, 8 Ekim'de Belgrad'a tekrar sahip oldular. Patrik Arsenius Çernoyeviç yönetiminde Alman ordusunu karşılayan ve destekleyen tüm Sırplar Macaristan'a kaçmak zorunda kaldılar. Üç yıldır etrafı sarılı olup, açlıktan kırılan Tımışvar'a derhal erzak götürüldü. Göle, tehlikeden kurtuldu, Varad'a yeni birlikler yerleştirildi ve Lippa, Karansebes ve Lugos yine Osmanlıların eline geçti. Osek'i de fethetmek için zaman kalmamıştı. Kasım ayında oraya gelen öncü birlikler birkaç gün sonra geri çekilmek zorunda kaldı150, ama Köprülü Mustafa Paşa başarılı bir fatih olarak, hasta sultanı da yanına alıp, İstanbul'a dönebildi. General Veterani'nin sekiz taburla kaldığı Erdel'in Kont Ludwig tarafından işgal edilmesi ve Veterani'nin Klausenburg ve Torda'ya kadar ilerlemeyi başaran Tatarları Aralık ayının sonunda yapılan bir sefer ile geri püskürtmesi, Köprülü Mustafa Paşa için haklı olarak kazandığı zaferin tadını çıkartmasına engel değildi 151. Bunun üzerine derhal Mora ve Dalmaçya'da kaybedilen yerleri tekrar savaşarak geri almak için gerekli tedbirleri aldı. Daniele Dolfin, kaptan-ı deryaya Midilli'de mağlubiyet yaşatırken, Venedik'in kara birlikleri Benefşe'yi ele geçirmiş ve Kanina ile Vallona'yı işgal etmişti. Nişancı Ali Paşa'nın düşmanın elinden Dalmaçya'da birkaç yeri alma teşebbüsleri başarısız oldu. Ama Kaplan Ali Paşa, Kanina ve Vallona'yı tekrar geri kazanmayı başardı ve Venedik'in hakimiyetini kabul eden Arnavutlar, Osmanlı İmparatorluğu'nun gücünü bir kez daha hissetmeye başladılar152. Düşmanlıklar kış boyunca devam etti. Avusturyalılar, Banat'ta kaybedilen yerleri tekrar geri almak için ısrarla savaşıyorlardı. Karansebes, Zidovar ve Lugos'a girip, buraya gelen Tatarları top atışları ile durdurdular153. 1691 yılının bahar aylarında Tökeli Orsova'ya geldi. Karansebes ve daha sonra Lugos'ı, Temmuz ayında ele geçirdi154. Büyük Türk ordusu ile buluşmak üzere buradan Zemun (Zemlin)'a yöneldi. Genç Apafi ve (atalarının mirası olan Fogaras'ı tekrar geri almak istediği için) Brinkoveanu tarafından desteklenen Kont Ladislas Szekely, Bâbıâli'ye bu konuda teklifler götürdükleri Erdel tahtına getirilmesinin mümkün olmadığını biliyordu155, zira General Veterani ülkede hüküm sürüyor ve geçitleri çok iyi koruyordu156. Veterani ayrıca Orsova'da Osmanlıların bu sınıra tekrar saldırmasını önlemek için bir beşgen kurmayı düşünüyordu157. Emrinde 100 bin158 disiplinli, hırslı ve Fransız subaylarının danışmanlık yaptığı159 asker bulunduran Köprülü Mustafa Paşa, uzun süredir su inmesinden muzdarip olan sultanın yakın zamanda beklenen ölümünden dolayı 1691 yılında sefere çıkmaktan geçici olarak vazgeçti. II. Süleyman, 23 Haziran'da hayata veda edince, Mustafa Paşa veliaht olarak, ağabeyi ile aynı hastalığa yakalanan kardeşi Şehzâde Ahmed'i tahta çıkartmayı başardı. Mustafa Paşa, Şehzâde Ahmed'i yanında Edirne'ye götürdü160. Getirdiği her teklife olumlu cevap veren yumuşak başlı Sultan II. Ahmed'i, kesin tedbirler ile haset hadımağalarının entrikalarından kurtardı161. Mustafa Paşa, harekete geçti ve muhteşem ordusu kısa bir süre sonra Tuna Nehri'nin kıyılarına geldi. Titel Kalesi derhal teslim oldu. Düşmanın tahkim ettiği Petervaradin'e kadar hiçbir direnişle karşılaşmadan ilerledi. Osmanlı Kaptan-ı Deryası Mezemorta Hüseyin bu arada Tuna Nehri'ni hakimiyeti altına almıştı. Mustafa Paşa, Zemun yakınlarında 200 top ile savunulan güçlü bir mevkii ele geçirdi. Buradan 16 ve 17 Ağustos'ta kurnazca geri çekilen Hristiyanları takip etti. Etraflarını sarmayı ve Petervaradin'den uzaklaştırmayı başardı. Alman ordusunun tekrar Salankamen'e karargâh kurduklarına dair haberler gelince, zaferinden emin olarak genel bir taarruz emri verdi. 19 Ağustos öğleden sonra idi. Aralarında Macarların ve Brandenburgluların da bulunduğu 55 bin kişi ve 90 toptan oluşan Alman ordusunun Osmanlıları mevkilerinden uzaklaştırma teşebbüsü üç kez yeniçerilerin ateşi ile geri püskürtüldü. Almanlar geri çekilmeye başlamışlardı. Sağ kanadı yöneten Kont Souches, ilk ölenler arasında idi. Guido Starhemberg, göğsünden vuruldu. Öncü birliklerinden 5 bin kişi hayatını kaybetmişti. Türk filosu da zafer kazanmıştı ve sipahiler, düşmanın etrafını sarmıştı. Osmanlıların artık tek yapması gereken düşmanı genel bir taarruzla tamamen yenmekti. Baden Kontu, kısa bir süre sonra ordunun diğer bölümleri ile birleşerek, savaşı kendi lehine çevirmeye çalıştı ve sipahileri geri püskürtmeyi başardı. Türklerin tabyalarında sıcak çatışmalar devam ediyordu. Sadrazam Mustafa Paşa, yedek birlikler ile Avusturyalıların geniş cephesine bizzat saldırmıştı ki, başına isabet eden bir kurşunla hayatını kaybetti. Savaşın kaderini belirleyen hadise bu oldu. Askerler, Mustafa Paşa'nın cesedini Almanlar tarafından takip edilmeden geri çekilerek kurtardılar. Mustafa Paşa ile birlikte aralarında yeniçeri ağasının ve ordu kadısının da bulunduğu 28 bin asker ölüme gitmişti162. Karargah, Hristiyanların eline geçti. Geri çekilen Türkler, sultana danışmadan barış talep ettiler. Lippa'nın Avusturyalılar tarafından tekrar ele geçirilmesi (12 Eylül) ve ancak bir yıl sonra 6 Haziran 1692 tarihinde 80 topu ile birlikte teslim olan Varad'ın kuşatılması, savaşın doğrudan sonucu idi. Bu beklenmedik mağlubiyetten dolayı, Osmanlı İmparatorluğu neredeyse kesin bir zafer esnasında, o güne kadar hayatının eserini başarılı bir şekilde sürdüren ve gücünün doruğunda olan büyük bir insanı kaybetmişti163. Mustafa Paşa'dan sonra, bir daha yerini tutabilecek hiç kimse çıkmadı. Kendi makamını korumak için kolayca ölüm fermânları dağıtan, ancak devletin savunması için hiçbir şey yapmamış olan Sadrazam Arabacı Ali Paşa, 21 Mart 1692 tarihinde tekrar görevden alındı164. Halefi Çalık Ali Paşa, yaz aylarında 60 bin askerle Belgrad'a geldi, ama sadece kaleyi daha iyi bir duruma getirmekle yetindi. Baden Dükü de aynı şeyi, 10 Eylül'de gelmiş olduğu Petervaradin'de yaptı165. Safa Giray Hanı artık başında istemeyen Tatarlar, yardıma gelmediler bu yüzden Tatarların başına Selim Giray Han getirildi166. Sadece Girit yakınlarındaki Karabuse kayalığı işgal edildi ve Venedik'in Hanya'ya yaptığı bir çıkartma, kısa bir kuşatmadan sonra başarısız oldu. Arnavutluk Beylerbeyi Süleyman Paşa bu arada Karadağ'ı ilhak etmeyi başardı. Bunun karşılığında Osmanlılar, 1693 yılında Venediklilerin Klobuk'a saldırdıkları Dalmaçya'da kayıplar verdiler ve İnebahtı, tüm çabalara rağmen, Hristiyanların elinden alınamadı167. Bu kısmî başarılarda, Köprülü Mustafa Paşa tarafından oluşturulan ordunun payı hâlâ çok büyüktü. 1693 yılında yeni savaş yılı başlamadan, uzun süre Lehistan'a karşı serasker olarak görev yapmış Bozoklu Bıyıklı Mustafa Paşa ile devletin yönetimine tekrar atak ve kararlı bir adam geldi168. Bu yaşlı savaşçıda gerçekten de selefinin büyük gücünden bir parça yaşıyordu. Fransızların planlarına kapalı değildi ve Eflak ile Erdel'e saldırmaya niyetli görünüyordu169. Eflak Prensi'ne, sadrazam ve Tatar Hanı'nın gelişi için hazırlıklar yapması emredildi, zira ülkeye gelip, buradan Erdel'e geçip, Erdel'i Almanlara bağımlılıktan kurtaracaklardı170 Haziran ayında Brinkoveanu, güçlü misafirlerini karşılamak üzere Yergöğü'nde hazır bekliyordu. Tatarlar, Eflak steplerinde ilerlerken, Bıyıklı Mustafa Paşa Rusçuk'a geldi. Bu sefer de 1690 yılında Tökeli'nin hamileri tarafından ele geçirilen Teleayen Geçidi kullanılacaktı171. Ancak, Yergöğü'nun batısında Oltenita'da Tuna Nehri'nin sol kıyısına geçmiş olan Bıyıklı Mustafa Paşa, Belgrad'taki komutan Cafer Paşa'dan Baden Kontu'nun Ren Nehri kenarında savaşan ordusuna geri dönmesinden sonra genel komutan ilen edilen De Croy'un, Vilagos ve Yanova'yı ele geçirdikten sonra Belgrad'a yöneldiğine dair bir haber aldı172. Eflak'ı Vidin Geçidi'ne kadar boydan boya geçen Bıyıklı Mustafa Paşa, 12 Eylül'de Belgrad'a yaklaştığı sırada, Belgrad'ın iç surları ağır top atışları ile topa tutulmaya başlanmıştı bile. Karargahlarında salgın hastalıklar baş gösteren Hristiyanlar, derhal kuşatmadan vazgeçtiler ve acilen Sava Nehri'ni geçtiler. Onları takip eden Tatarlar, Çanad'da büyük bir direniş gösterdikten ve nihayet yaya olarak da savaşmaya devam ettikten sonra yenildiler173. Belgrad, Osmanlılar tarafından kuzeybatı sınırını tamamen güvenceye almak için gerekli herşeyle tahkim edildi. Genel olarak ağabeyinden çok yetenekli olmayan Sultan II. Ahmed'in en büyük zaaflarından biri iftiracılara ve entrikacılara kulak asması ve onlara devletin en iyi adamlarını kurban etmesi idi. Bu yüzden Sadrazam Bıyıklı Mustafa Paşa, alması gereken ödül yerine azli ile karşılaştı ve ne yazık ki, bu azli geri alacak kadar nüfuzlu ve kurnaz değildi174. Yerine Trablus Beylerbeyi Sürmeli Ali Paşa getirildi. Eflak ve Erdel'e akın eden Tatarlar, Osek bölgesini yağmalamışlar ve İmre Tökeli'nin Kuruçenleri Alman Haydukların bölgesinde idi ki, Ağustos ayında Sürmeli Ali Paşa Petervaradin'i bizzat kuşatma altına aldı. Ancak 23 gün sonra yağan yağmurlar yüzünden teşebbüsünden vazgeçmek zorunda kaldı. Titel Kalesi'nin üzerine gönderilen birlikler, General Caprara tarafından geri püskürtüldü. Tımışvar'a Rumeli Beylerbeyi Cafer Paşa bizzat gönderildi ve Göle'ye erzak temini sağlandı175. Sultan II. Ahmed'in 6 Şubat 1695 yılında vefatı, Osmanlı İmparatorluğu'nu sıkça tekrarlanan kaprislerinin daha büyük sonuçlar doğurmasından kurtardı. Sadrazam Sürmeli Ali Paşa'nın isteği, II. Ahmed'in üç yaşındaki oğlunu tahta çıkartmaktı. Ama tahttan feragat ettikten birkaç yıl sonra hayata da veda eden atak IV. Mehmed'in hatırası henüz silinmemişti ve en büyük oğlu, Şehzâde Mustafa, gerek diplomatik çevreler, gerekse halk176 üzerinde olumlu bir etkiye sahipti. Hazinedarbaşı Nasır Ağa, genç şehzâdeyi esaretten kurtardı ve birkaç saat sonra Şehzâde Mustafa, kendisini Sadrazam Sürmeli Ali Paşa'dan daha güçlü bir sadrazamın bile indiremeyeceği tahta cülûs etti. Bu yüzden nihayet Sultan II. Mustafa'nın elinden makamının onayı olarak kaftanı alabilmiş olmaktan memnundu177. İktidarının daha ilk günlerinde yeni sultan uzun zamandır umut edilen özellikler geliştirdi. Sanki Sultan IV. Murad'ın bir parçası tekrar canlanıyordu. Sultan'ın bizzat emri üzerine, başına geçeceği büyük bir ordu oluşturmak için gerekli tedbirler alındı ve II. Mustafa tebdil-i kıyafet ile manevi değerlerini kendi gözleri ile belirlemek üzere askerlerin arasına karışıyordu. Bir süre sonra sadrazam da kurduğu komplonun kurbanı oldu ve uzun süredir ilk defa yine bir sadrazamın kanı aktı. Sürmeli Ali Paşa'nın cesedi tam üç gün Sırık Meydanı'nda kaldı. Ölen Sultan II. Süleyman'ın bir musahibi olup, II. Ahmed zamanında Bosna'da komutanlık yapmış olan Elmas Mehmed Paşa, onun yerine sadrazamlık makamına atandı178. Sultan II. Mustafa, bizzat kendi yönetimi altında yapacağı bir seferle o güne kadar yaşanan tüm haksızlıklar için Almanlardan öcünü almaya niyetli idi179. Tökeli bu arada tüm nüfuzunu kaybetmiş ve kendisine sorulmadan İstanbul'a çağrılıp, açığa alınmış ve bu yüzden Almanlarla irtibata geçerek tekliflerde bulunmuştu180. Saksonya Elektörü II. Frederik August'un zayıf yönetimi altında Tımışvar'ı ele geçirmeye çalışan Avusturyalılar, Haziran ayında yola çıkan Sultan II. Mustafa'nın Ağustos ayında Belgrad önlerinde karargâh kurduğu haberi karşısında şaşırdılar. Osmanlı ordusu, hiçbir direniş ile karşılaşmadan, Tımışvar Banatını geçerek hâlâ geri alma umudu taşıdıkları Erdel'e ulaşmak üzere Tuna Nehri'ni geçti. 7 Eylül'de Lippa ele geçirildi ve Tatarlar burada Osmanlı ordusuna katıldılar. Aynı zamanda Belgradlılar nihayet Titel Kalesi'ne girmişlerdi181. Saksonya Elektörü geri çekilmek zorunda kaldı. Yardımına Erdel'den gelen General Veterani, Lugos'ta kendi için avantajlı bir mevzi kurdu. Burada önce Rumeli Beylerbeyi Beyoğlu Mahmud Paşa'nın, sonra da bizzat sultanın saldırılarını karşıladı. Veterani'nin yönetimi altında 5-6 bin Alman askeri Osmanlı ordusunu iki kez başarılı bir şekilde geri püskürttü, ama üçüncü taarruzda Veterani ölümcül bir yara aldı ve toplar bataklığa saplanıp kalırken, askerleri acele ile kaçtılar. Veterani, 22 Eylül'de gerçekleşen bu saldırıdan sağ kurtulamadı182. Türkler tekrar Lugos, Karansebes ve Orsova'ya yerleştiler. Muzaffer sultan, Severin ve Tatar Hanı'nın ayrıldığı Niğbolu üzerinden başkentine geri döndü183. Bu arada her iki Romen Prensi de serhad boylarında huzuruna kabul etmiş ve ikisi de sultanın eteğini öpmüşlerdi184. 1696 yılında Saksonya Elektörü, 3 Ağustos'ta başlatılan, ancak kısa aralıklarla kesilen Tımışvar kuşatması ile onurunu kurtarmaya çalıştı. II. Mustafa yine ordusunun başında derhal buraya geldi185. Frederik August, sultanın bizzat emri altında 20 Nisan'da yola çıkan Osmanlı ordusu ile karşılaşma cesaretini gösteremedi. Ancak Torontal bölgesinde Bega Nehri kenarında eski bir köy olan Olaş'a geldiğinde, sultanın aralarında bulunmasından dolayı ellerinden gelen tüm çabayı gösteren sipahilerin saldırısını beklemeye başladı. 26 Ağustos'ta başlayan muharebe, akşama kadar sürdü. Top atışları ile desteklenen Almanların saldırıları, yeniçerilerin yiğitliği, Serasker Mısırlızâde İbrahim Paşa'nın kahramanca cesareti ve Sadrazam Elmas Mehmed Paşa'nın gözüpekliği sayesinde durduruldu ve Almanları geri çekilmeye zorladı. Özellikle sarayın bostancıları bu muharebede büyük bir ün kazandılar. Ama Osmanlılar, yenilen düşmanın düzenini bozup, dağıtmayı başaramadılar. Her iki ordu, karargâhlarında beklemeye çekildiler ve II. Mustafa nihayet geri dönme emrini vermek zorunda kaldı186. Şeyhülislâm, efendisinin bu kararını bir fetva ile duyurdu187. Bozguna uğrayan Saksonya Elektörü, Sobieski'nin 17 Haziran'da vefat etmesi üzerine Lehistan Kralı olarak tahta çıkartıldı. Muharebe sırasında kaybettiği 24 top ve bir yıl önce Lugos'ta esir alınan Alman subaylar, II. Mustafa'nın zafer alayını süslüyorlardı188 Üç gün sonra muzaffer sultana Eyüp Cami'inde kutsal kılıç kuşatıldı189. 12 bin yamak ve 8 bin levent ile güçlendirilen ordu, [Kağıthâne'deki] eski kağıt imalâthanesinin yakınlarında ilk kez Batı stilinde talim yapıyordu190. 1697 yılının yaz aylarında iyi alâmetler altında, Sultan II. Mustafa'nın bizzat komutasındaki düzenli birliklerden 135 bin askerin katıldığı üçüncü Macaristan seferi başladı191. Sultan, 10 Ağustos'ta Belgrad'a geldi. Tuna Nehri derhal geçildi ve Pançova'da karargâh kuruldu. Seferin hedefi yine Erdel'di. Sultan II. Mustafa, Avusturya karargâhında bulunan yaklaşık 40 bin kişi ile başa çıkabileceğine veya rahatsız edilmeden geçebileceğine inanıyordu. Tokay'da isyan bayrağını çeken Macarlar – ki ayaklanma Vaudemont Kontu tarafından bastırıldı - yolda ilerleyen Osmanlılara katılacaklardı192. Ancak 5 Temmuz'da atanan yeni genel komutan Savoyenli Eugen, Temmuz ayı sonunda Titel'e yöneldiğinde önceki plandan vazgeçildi ve kısa zaman önce ele geçirilen bu önemli kaleyi kurtarmak için bir muharebe bile göze alındı. Birçok birlik, daha 28 Ağustos'ta kayıklar ile Titel yakınlarında Zemun Nehri'ni henüz geçmişlerdi ki, Hristiyan topçuların genel bir ateşi başladı. Yine de kayıklar ile Zemun filosunun koruması altında birçok yeniçeri ve sipahi karşı kıyıya geçirilebildi. Bunun üzerine General Nehem yönetiminde sayıca az Almanlar geri çekilmek zorunda kaldılar. II. Mustafa, Petervaradin'i kuşatmaya kararlı idi. Üç gün içinde bitirilen yeni bir köprü kuruldu. Bu arada, Segedin'den daha fazla birliğin gönderilmesi için haber gönderen ve Erdel'deki Alman komutan General Rabutin komutasındaki birlikler ile birleşen Prens Eugen O'Becse'den buraya geldi. Türkler, sadrazamın tavsiyesine rağmen meydan muharebesinden kaçınmak istiyorlardı. Şeyhülislâm, Kovil hattında kalma emrine itaat etmeyenlerin Tanrının laneti ile karşılaşacağına yemin ediyordu. Bunun üzerine Elmas Mehmed Paşa en azından Segedin'i fethetmeyi denemek istedi. Acilen ve düzensiz bir biçimde Zemun Nehri'ne doğru Zenta köyü yönünde yola çıkıldı193. Almanlar da derhal aynı yolu takip ettiler. 10 Eylül gecesi, Macar süvarileri, köprünün başında kalan Osmanlılara saldırıp, hepsini katlettiler. Almanlar, 11 Eylü'de Osmanlı ordusuna yaklaştığında, ordu durdu. Birkaç saat içinde nehrin üzerine bir köprü kuruldu. Kantemir, bu konu ile ilgili olarak sadrazamın sultan tarafından azl edileceğini öğrendiğini ve bu yüzden düşmanın, ordunun diğer bölümleri, sipahiler ve sultanla birlikte nehri geçen paşaların komutasındaki birliklerle bağlantılarını her an kesebileceğinden Zemun Nehri'nin diğer kıyısında kesin ölümü beklemek üzere rakiplerini de yanına çağırdığını iddia etmektedir. Gerçekte ise köprüyü Almanların topçuları tahrip etmemiş, aksine köprü Türklerin ağırlığı altında çökmüştü. Sadrazamın emri altında henüz nehrin sağ kıyısında bulunan yeniçeriler, çaresizlik içinde subaylarına karşı açık bir ayaklanma başlattılar. 13 beylerbeyinin de bulunduğu paşalar, biri dışında hepsi öldürüldü. Ölenlerin arasında Koca Cafer Paşa, Mısırlızâde İbrahim Paşa ve Diyarbakır ile Şehrizor paşalarının dışında Sadrazam Elmas Mehmed Paşa da bulunuyordu. Hristiyanlar bunun üzerine asilerin etrafını planlı bir biçimde sardılar ve hepsini katlettiler, ancak bu arada ayrıca 6 bin Alman da hayatını kaybetti. II. Mustafa, çaresizlik içinde aralarında neredeyse tüm yeniçerilerin bulunduğu en iyi birliklerinden 30 bin askerin katlini izlemek zorunda kaldı. Gece vakti, yanında birkaç kişi ile birlikte tebdil-i kıyafetle gireceği ve ordu açlıktan ve susuzluktan dolayı birçok kurban verirken ve bazı kısımları anarşi içinde ayrılırken üç gün saklanacağı Tımışvar'a çekildi. Ancak Tökeli ve birkaç Fransızın bulunduğu kaçakların arasına tekrar katılma cesareti bulduğunda, askerlerin içindeki askerî düzen duygusu ve Osmanlı gururu tekrar canlandı. Kaptan-ı Deryalık ve kaymakamlık yapmış olup, Köprülü kanı taşıyan Belgrad Beylerbeyi Amcazâde Hüseyin Paşa'ya194 tuğralar teslim edildi. Alman süvari birlikleri Prens Eugen komutasında, 24 Ekim'de yağmalanıp, ateşe verilen Saraybosna'ya kadar ilerlerken – Doboy'u 16 Ekim'de ele geçirmişlerdi – Osmanlı ordusunun kalan kısmı, Bihaç'ın Almanlar tarafından bir ay boyunca (9 Haziran – 7 Temmuz) kuşatma altında tutulduğu195 Bosna'ya sürgün edilmiş eski Babadağ Seraskeri ve Anadolu Beylerbeyi Daltaban Mustafa Paşa komutasında Sava Nehri boyunca Osmanlıların öç duyguları için teselli sayılabilecek birkaç başarı elde etti196. Düşük ücretli ve erzak temini kötü olan Alman ordusu, bu zaferi kullanamayacak kadar yeteneksiz olduklarını gösterdikleri hâlde Zenta'daki bu gün çok önemli idi Sultan'ın bundan böyle büyük sayıda hırslı ve umut dolu, iyi eğitilmiş yeniçerilerin başında ve yetenekli paşaların arasında tekrar ortaya çıkması imkânsız hâle gelmişti. Amcazâde Hüseyin Paşa, bir daha savaşa yönelik bir siyaset yürütecek araçları bulamadı. Bundan böyle söz, barış dostlarına geçmişti. Ancak Prens Eugen de Tımışvar'a veya Belgrad'a saldırabilecek durumda değildi. 1698 yılını bu yüzden hiçbir faaliyet göstermeden geçirmek zorunda kaldı ve askerler paralarını alamayınca, tıpkı yeniçerilerin Zenta'da liderlerini katlettikleri gibi, onlar da kendi subaylarını katletmek istediler. 1690 yılında Alman ordusunda itaat etmeyen askerlerin sakatlanıp, kötürüm bırakılması geleneği uygulanmaya başlamıştı197. Artık Almanların tarafında da ateşkes sağlanmasını isteyen sesler gitgide yükseliyordu. Mavrokordato ve Zülfikâr Efendi, daha uzuncu bir süre Avusturya topraklarında kalmalarına ve Rum asıllı tercüman bazı anlaşmazlıklar konusunda Kont Kinski ile şahsen dostluk kurmuş olmasına rağmen198, kesilen barış görüşmelerini tekrar başlatmak için hiçbir sebep görmemişlerdi. İstanbul'da Köprülüzâde Mustafa Paşa sadrazamlığa getirildikten sonra ikisi de artık barış elçisi olarak değil, aksine talimatlarının dışına çıkan ve tutuklu bulundukları Almanlardan serbest bırakılmalarını istemeye bile lâyık olmayan sadakatsiz temsilciler olarak görülüyorlardı. Nihayet Avusturya'daki zorunlu ziyaretlerini kesip, geri dönmelerine izin verildiğinde, herhangi bir barışın sağlanması veya sağlanmaması açısından ikisinin de hiçbir önemi kalmamıştı199. Şimdi ise gösteriş hastası ve inatçı Osmanlı Zülfikâr Efendi'nin ve kıvrak, açgözlü ve kendini beğenmiş Rum Mavrokordato'nun yerini İngiliz ve Hollandalı arabulucuların akılcı ve bilinçli diplomatik faaliyetleri alıyordu. Louis'ye karşı düşmanlıklarından dolayı üstlenmiyorlardı. Aksine Doğu Akdeniz'deki sürekli büyümekte olan ticarî çıkarları, bu konuya doğal olarak müdahalelerini gerektiriyordu ve Osmanlı İmparatorluğu'na böylece ilk kez eski dinî düşmanlıkların etkisinden arındırılmış tamamen ekonomik ve siyasî bir ilgi gösteriyorlardı. Osmanlı İmparatorluğu'nda satılan kumaşların en büyük bölümü İngiltere menşeli idi ve Anadolu'dan gelen ürünlerin en iyi alıcıları, yine ürünlerin tüm tüccarlar tarafından kabul edilen sabit fiyatını peşin para ile ödeyen İngilizlerdi. 1680 yılında 20 bin top İngiliz kumaşı satılmıştı200. Otuz yıl sonra Doğu Akdeniz'deki İngiliz şirketi 43 bin top satacaktı201. İpek, pamuk ve Doğudan gelen diğer ürünler büyük miktarlarda satın alınıyordu202. İngilizlerin İzmir'de 20 ticarethanesi vardı ve iki banker, North ile Montague, İstanbul'a yerleşmişlerdi203. 1662 yılında Winchelsea, 1675 yılında ise Venedik'te de İngiliz tüccarların temsilciliğini yapmış olan halefi Finch, kapitülasyonları yenilemişlerdi ve yüzde 3 oranındaki gümrük vergisi İngiliz şirketlerinin üyeleri için oldukça avantajlı sayılırdı204. 1662 yılında Lord Sandwich Afrika sahillerine gelerek, Berberileri İngilizlere serbest ticaret hakkı tanımaya zorlamıştı205. Lord Sandwich İstanbul'da çok nüfuzlu bir kişi idi ve gerek Osmanlı Hazinesine, gerekse saray memurlarına daha 1680 yılında 300 bin kadar Riyal kazandırıyordu206. Girit savaşından sonra da İngiliz Donanması büyük itibar görüyordu. 1661 yılında Bâbıâli 15 İngiliz gemisi talep etmişti207. 1670 yılında olduğu gibi, paşası halkın nezdinde artık hiçbir önem taşımayan208 Cezayir'i ara sıra cezalandırabilecek konumda idi ve İngiltere temsilcisi, hükümdarının tıpkı Fransa Kralı gibi Padişah sıfatının verilmesini talep ediyordu. Hollanda sikkeleri, özellikle de altınları, Osmanlı İmparatorluğu'nun her köşesinde Venedik altınları ile aynı değerde Mısır'da darbedilen sultanî ve riyallerden ise daha iyi bir kura sahipti209. Hollanda temsilcisi Collier, Kefe'yi ve Karadeniz'in ticaretini Hollandalılara kazandırma, hatta Alman kumaşlarını Ren Nehri, Tuna Nehri ve deniz üzerinden İstanbul'a gönderme teklifini getirdi210. Bu yüzden ikisi de kısa bir süre sonra vefat eden Houssey'in211 ve William Harbord ile İngiltere tarafında Paget'in ve Hollanda temsilcisi olarak Collier'in çabaları gayet doğaldı. Batı'daki ticaret güçlerinin arabuluculuk yapmasının başka sebepleri de vardı. Sırbistan, Banat ve Güney Macaristan muharebe alanlarındaki savaşlar devam ettiği sürece, Osmanlı İmparatorluğu Venedik ve Moskova ile başarılı bir şekilde savaşma fırsatı bulamazlardı. 1692 yılında Venedik'in Hanya'ya yaptığı saldırı başarısız olduktan sonra Liberakis, Megara'daki karargâhından yola çıkarak aynı yıl içinde tekrar kurulan Germe Hisarı (Heksamilion/Eksamil)'a saldırmış ve hafif Osmanlı birlikleri Mora'da Venedik'e ait toprakları yağmalarken, Gürdüs'ü kuşatarak Venedik Valisi Marino Michele'yi iki hafta burada esir tutmuştu. Ekim ayında Yanya Beyi Halil Paşa'nın İnebahtı'ya yaptığı saldırı başarı getirmedi. 1693 yılında Venedik Docası Francesco Morosini bizzat Mora'ya geldi. Eğriboz'u alabileceğine212 dair umutlarından vazgeçmişti ve bu yüzden Mora'daki Venedik yerleşim yerlerini gerekli erzaklar ile donattıktan sonra, donanma ile birlikte, Köprülü Mehmed Paşa'nın Venedik'e yardım etmelerini engellemek için boşaltmayı düşündüğü Takımadalara yöneldi. Niyeti İskenderiye filosunu zapt etmek ve kaptan-ı deryayı nihai deniz muharebesine çekmekti. Her iki teşebbüsü de başarısız oldu ve yaşlı Morosini, 6 Ocak 1694 tarihinde Anabolu'da vefat etti ve kalbi buradaki San Antonios Kilisesi'ne gömüldü. Sakız Adası'nın Katolik halkı, Morosini'nin yerine geçen Antonio Zeno'dan müdahale etmesini talep etti. Bunun üzerine Ağustos ayı başlarında Sakız Adası önlerine gelen güçlü filoda Malta ve Papa'nın gemileri de bulunuyordu. Birkaç gün sonra Sakız Adası'nın içinde sürgün olarak yaşayan Hasan Paşa tarafından teslim edilen kalesi böylece ele geçirilmiş oldu. Zeno, bunun üzerine kaptan-ı deryanın gemilerine yöneldi. Zeno, Osmanlı Donanması'na İzmir Limanı'nda saldırmak üzere idi ki, gerek İngiliz, gerekse Hollanda konsolosları itiraz ettiler. İtirazları bu önemli ticaret şehrinin zarar görmesini engelledi213. Savaş yine denizlere sıçramıştı ve tüccar devletlerin ticareti bu şartlar altında büyük zararlar görüyordu. Kaptan-ı Derya, Venedik Donanması'nı alt edebilmek için 15 yıl boyunca Hristiyan zindanlarında esir kalan ve olağanüstü bir enerjiyi tükenmez bir intikam duygusu ile besleyen ünlü korsan Mezemorta Hüseyin'i kullandı214. Emrine 24 kadırga ve diğerlerinden 20 gemi verildi. Anadolu sahillerindeki İngiliz ve Hollanda gemileri de ister istemez katılmak zorunda kaldılar. 1695 yılı Şubat ayında Osmanlılar, dinî açılarda kesinlikle uzlaşmasız Venedikliler ile çoğunluğu Rum asıllı halkın birbirlerine iyice yabancılaştığı Sakız Adası'nı tehdit ettiler215. 9 ve 18 Şubat'ta Venedik komutanını geri püskürttüler ve komutan geri çekildikten sonra kale tekrar Osmanlıların eline geçti Ana kiliseleri ellerinden alınan Latinler, 800 kese altınla özgürlüklerini satın almak zorunda kaldılar – ki daha önce 1.500 kese istenmişti – ve İstanbul'daki Fransız temsilcinin onlar adına konuşması da işlerine yaramadı. 1695 ve 1696 yıllarında Venedik gemileri sık sık Mezemorta'nın filosu ile karşı karşıya geliyorlardı. 1697 yılında Mezemorta'nın üç tuğlu vezir olarak emrinde 36 büyük gemi vardı, ama o, yine de her zaman sade bir balıkçı gibi giyinirdi216. Genel kaptan Molino'yu Limni Adası açıklarında mağlup etti ve bir yıl sonra halefi Giacomo Cornaro'ya Midilli önlerinde başarılı bir şekilde direndi217. Bunun yanı sıra yeni bir Rus deniz gücünün oluşturulması, Cenevizlilerin218, özellikle de Venediklilerin Karadeniz'de hedefledikleri gemiciliği imkânsız hâle getiriyordu. Çar Petro'nun emrinde Kazakların hafif kayıkları ile hiçbir benzerlik göstermeyen 70'in üzerinde savaş gemisi ve sayısız nakliye gemisi vardı. Mürettebatı, İngiltere ve Hollanda'dan getirtilmişti. Amiral vekilinin adı Schautbeyrecht idi ve kara birliklerinin komutanları arasında Lefort adında bir Cenevreli bulunuyordu. Rusların Karadeniz'deki egemenlik için yürütülen savaşların tarihini General Patrick Gordon kaleme alıyordu219. Çar, bu filo ve sayısız kara birlikleri ile eskiden kendinin ve Sobieski'nin yaptığı gibi Bucak Eyaleti'nde Kırım Tatarları ile başarısız bir şekilde savaşmak yerine Özi boyundaki Türk kaleleri Azak ve Kerç'i fethetmek ve bu sayede hana karşı kendi güvenliğini sağlamak ve oradaki sularda mutlak hakimiyetini kurmak istiyordu. 1695 yılının Temmuz ayında başlatılan ve Çar Petro'nun gözleri önünde sürdürülen Azak kuşatması başarısız oldu. Son olarak 14 Eylül'de yapılan taarruz da geri püskürtülünce, 100 gün süren kuşatmayı nihayet Ekim ayında kaldırmak zorunda kaldı220. Lefort, Amiral Karl Loser, Cenevizli Lima ve Alman İmparatoru ile Brandenburg Elektörünün buraya gönderdikleri birçok Alman mühendisiyle221 birlikte Çar Petro 1696 yılı Mayıs ayının sonlarına doğru Azak'a yeniden saldırdı ve 18 Temmuz'da bu önemli kaleyi yiğitçe savunan 6 bin Türk, Azak'ı teslim etmek zorunda kaldılar Çar Petro, büyük meblağlara ve birçok hayata mal olan bu ilk fethine 8 Ağustos'ta törenler eşliğinde girdi. Azak ve komşu Taygan'da Rusların Karadeniz kıyılarında yayılışı için üsler kurmak amacı ile geniş çaplı çalışmalar başlattı ve donanmanın güçlendirilmesi için Venedikli ustalar getirtti222. 1697 yılının yaz aylarında Taman ve Gazikerman'ı tehdit eden Yedisan Tatarlarına ve Türklerine karşı gerekli tüm tedbirler alındı ve Çar Petro, yeni eyaletini bizzat savunmak üzere yeniden muharebe alanına indi223. 1690 yılında Alman Kayser'in hizmetinde bir Bolonyalı ve daha sonra Tuna Nehri üzerine önemli bir coğrafî eserin yazarı olan Kont Marsigli224, Hollanda'nın Viyana'daki temsilcisi Heemskerk adına İstanbul'daki meslektaşı Collier ile irtibata geçmek üzere İstanbul'a geldi. Daha sonra İngiliz elçisinin sekreteri olarak Viyana'ya döndü. 1691 yılında, ülkesini harap eden rakibi İmre Tökeli'ye beslediği nefretten dolayı gizlice Alman Kayser'in sıhhatine kadeh kaldıran225 Brinkoveanu ile görüşmelere oturmak üzere Eflak'a gitti. Kısa bir süre sonra tekrar İstanbul'a gelip226, 1692 yılının yazında buradan geri döndü. 1692 yılının sonlarına doğru Heemskerk Osmanlı ordusuna Rusçuk, Belgrat ve Edirne'ye227 kadar eşlik etti ve Fransız temsilci De Castagnieres228, barışın sağlanmaması veya en azından Kral Sobieski ile Osmanlıların arasını bulmak, Tökeli'yi makamında tutmak ve Brinkoveanu'yu gerektiğinde boyarların komplosu ile devirmek için elinden geleni yaptı. 1695 yılında Marsigli yeniden Bükreş'e geldi ve Eflak Prensi'ni Tökeli'nin kuryelerini öldürtüp, Fransızlarla yazışmalarını ele geçirmeye hazır bir vaziyette buldu229. Nihayet 1698 yılının bahar aylarında Paget ve Collier, barışın imzalanması için gerekli yetki belgelerini aldılar. Lehistan, Boğdan'ın bugünkü Bukovina'nın batısındaki Cimpulung bölgesini kapsayan kısmını eline geçirme umudu ile elçi Malahovski aracılığıyla tereddütlerinden vazgeçtiğini bildirdikten sonra230, Sava Nehri'nin tarafsız bölgesinde bulunan Karlofça'da resmî barış görüşmeleri başladı. Kayser'in temsilcileri Kont Kinski, Öttingen Kontu ve Schlick Kontu idi ve Marsigli onlara refakat etmekteydi. Venedik adına görüşmelere Karlo Ruzzini Lehistan adına Malahovski ve Rusya adına Prokopi Vosnitzin katılıyordu. Vazgeçilmeyen tercüman Mavrokordato'un yanında Türkler adına görüşmelere Reis Efendi Râmi Mehmed Paşa231 katılıyordu. 26 Ocak 1699 tarihinde bu temsilciler 25 yıllık bir ateşkes antlaşması biçiminde, Alman Kayser'e Erdel ve Banat'ın dışında tüm Macaristan'ın verildiği Venedik'in Mora ve Ayamavra ile Dalmaçya'da Klis, Sing, Ciclut ve Gabella ve Arnavutluk'ta Kastelnova ve Risano'yu kazanarak, Zenta için vergi ödemekten kurtulduğu232 ve Lehistan'ın Kamaniçe ile birlikte Podolya ve Ukrayna sınır hatlarını geri aldığı ünlü Karlofça barış antlaşması imzalandı. Özi boylarındaki kaleler yüzünden önceleri sadece bir yıllık bir ateşkes imzalamak isteyen Rusya, Azak'ı aldı. Kesin olarak belirlenen diğer anlaşma şartları, genel olarak bakıldığında yeni bir şey sağlamıyordu233. Hristiyan devletler, kazandıkları büyük zafer ve elde ettikleri ilhaklardan cesaret alarak, görünürde parçalanmaya yüz tutmuş bir imparatorluğa karşı fetih seferlerini bundan böyle de fazla kayıp vermeden devam ettirebileceklerini düşünüyorlardı. Ellerindeki araçların hâlâ bilincinde olan ve Köprülüler tarafından yeniden canlandırılan özsaygılarında1 gelecekteki güzel günlerin bir garantisini gören Osmanlılar ise geçici olarak vazgeçilen eyaletleri tekrar geri kazanabilmek için uygun zamanın gelmesini bekliyorlardı. Bir taraf, romantik hayallere dalarken, diğer taraf intikam saatini hızlandırmaya çalışıyordu. Erdel'de kısa bir süre sonra tekrar baş gösteren anlaşmazlıklar ve Katolik inancın mutlak hakimiyetini sağlamaya çalışan Cizvitlerin devletin tüm işlerine müdahalelerine rağmen Avusturya, Türkiye yönündeki sınırlarını, Banat'ı en kısa zamanda işgal ederek genişletebileceğini ve sağlamlaştırabileceğini umut ediyordu. Bir süre sonra Kuzey savaşına dahil edilecek olan Lehistan, Boğdan ve Eflak üzerinde Ortaçağdan kalan haklarını artık hiçbir yerde kabul ettiremiyordu. Venedik, yeni kazandığı Mora Eyaleti ile tatmin olmuştu. Rusya, her an yeni bir savaşa hazırdı. Karlofça barışına ilişkin görüşmeler sırasında Rus Çarı, devletinin geleceği için çok önemli iki talebinden vazgeçmişti. Tatarların ve Bucak'taki soydaşları arasındaki bağlantının kesilmesine yol açacak olan Özi boylarındaki kaleleri büyük üzüntü içinde geri vermek zorunda kalmıştı. Kudüs'teki kutsal yerleri himayesi altına alma dileği ve sultana ait yerlerden herhangi birinde mevcut Ortodoks inancına bağlı kutsal kiliselerin ve manastırların ve farklı uluslara ait halkların, Rumların, Sırpların Bulgarların, Slavların ve aynı inanca sahip diğerlerinin hiçbir engel ile karşılaşmadan ve gereksiz vergi vermeden, her türlü özgürlüğe ve muafiyete sahip olmaları, hatta bunlardan alınan vergilerin ebediyen kaldırılması2 talebi, Türkler tarafından kesinlikle reddedildi. Bu yüzden Rusya, Bâbıâli ile sadece iki yıllık bir ateşkes imzaladı. Buna rağmen Rus Çarı, savaş sırasında Boğdan'da işgal edilen bölgeleri barış antlaşmasının şartlarına rağmen terk etmek istemeyen Nogay Tatarlara destek vermedi. Tatar Hanı bu yüzden Özi ve Kamaniçe beyleri ve Boğdan Prensi Antioh Kantemir'in desteği ile bunların ayaklanmalarını bastırmayı başardı3. Yerleşim yerleri olan Bucak Eyaleti'nde yeniçerilerin düşman olarak kışı geçirdikleri Nogay Tatarlarının 1701 yılındaki isyanı ve müteakiben nefret ettikleri hanın kardeşinin yönetiminde olarak, İsmail'de seraskeri muhasara altına alan hakarete uğramış bu barbarların tekrar ayaklanması, Moskova'da destek görmedi ve kolayca bastırıldı4. Kamaniçe'de ellerinden alınan topları tekrar geri almak, esirleri karşılıklı olarak değiştirmek, savaş tazminatı almak ve Boğdan'daki Katolik Kilisesi'ni kendi himayelerine almak isteyen Lehler, bu karışıklıklardan yararlanmak için fırsat kolluyorlardı5. Ama Leh Kralı'nın gönderdiği elçi, böbürlenmesine rağmen – yanındaki askerler 1683 yılında sipahilerin elinden alınan zırhları taşıyorlardı –konumuna yakışır bir şekilde karşılanmadı6. Öttingen Kontu'nun kayserin barış şartlarını bildirmek7 ve bazı açıklamalar istemek üzere İstanbul'a geldiği tarihlerde – Öttingen Kontu 1700 yılında Prens Duka'nın evinde kalmıştı8 - Çar Petro'nun elçisi olarak Emilian Ukrainzov, Sultan II. Mustafa'dan Özi boylarındaki kalelerde Rus hakimiyetinin tanınmasını ve Osmanlı İmparatorluğu'na bağlı tüm eyaletlerde Ortodoks inancın serbestçe icra edilmesini talep etmek üzere İstanbul'a geliyordu9. Bir atın 12 saat içinde kat ettiği yol büyüklüğünde olarak belirlenen Azak bölgesi tahrip edilmeyecek ve Rus savaş gemileri Karadeniz'e11, ticaret gemileri Akdeniz'e kadar serbestçe inebilecekti ve Moskova, tıpkı Batılı güçler gibi Bâbıâli'de elçiler bulundurabilecekti. Bunun karşılığında Ruslar, aralarında Taman da olmak üzere, Özi boylarındaki kalelerden vazgeçecekti12. Daha o dönemlerde, çift başlı kartalı Öttingen Kontu'nun İstanbul'a girişinde Latin haçının yanında gururla ve özgürce dalgalanan Batıdaki kayserin temsilcisi ve gücü günden güne artan ve adı, zaferleri ve Türklerin baskısı altında bulunan dindaşlarını kurtarma niyeti, ellerinde Ortodoks aziz resimleri13 ile gezgin propagandacılar, gerçek ve sahte keşişler ve tüccarlar tarafından her yere yayılan14 Doğudaki yeni İmparatorun temsilcisi arasında bir çeşit rekabet başlamıştı ve bu rekabet, din kisvesi altında aslında devlet çıkarlarını barındırıyordu15. Mavrokordato'nun gençliğinden dostu olan piskopos Camilli, Avusturya topraklarında bulunduğu sırada Latin inancına döndüğünü düşündüğü Mavrokordato'yu ziyaret etti. Erdel'in Romenlerini Katolik inanca çevirmeye çalışan Kardinal Kollonics, yine ikili oynayan Mavrokordato'ya Ayasofya'da Katolik âyini yönetmek hayalinden bahsetti16. Öttingen Kontu, Halep ve Sakız Adası'na Katolik bir patrik tayin etmek ve Fransiskenlere kutsal Mezar Kilisesi'ni geri vermek istedi17. Tüm Ortodoksların hamisi olan Rus Çarı, bu gibi eğilimlere kesinlikle izin veremezdi. Her iki taraf, Türkiye'nin tasfiyesinin ya Batıdaki İmparator ya da Doğudaki İmparator lehine sonuçlanması gerektiğine inanıyorlardı ve hiçbiri bölünmeyi kabul edemeyeceğini düşünüyordu. Tekrar geri kazanılan İstanbul'a Haçlı Seferi liderlerinin mirasçısı olarak Alman bir kayserin mi, yoksa Büyük Konstantin'in yasal halefi olarak bir Rus Çarı'nın mı son sultanın yerine geçeceği konusu, geleceğin en önemli sorusu hâline gelecekmiş gibi görünüyordu. Bu kavgalar, Osmanlı İmparatorluğu'nun, Türklerin mağlup ettiği ve ilhak ettiği, ama henüz yok etmediği ve şimdilik kontrol edilebilen uluslardan çok Hristiyan krallık taçları takan yabancı fatihlerin eline geçmesi gerektiği düşüncesinin hakim olduğu iki yüzyıl boyunca sürdü. Tüm diğer Avrupa ülkelerinin Türkiye'de veya Türkiye'ye karşı çıkarları, bu nihai düşünceye tâbi idi, zira Lehistan, Sobieski'nin vefatından sonra, Tatarları yardıma çağırmakla suçlanan18 oğlu Prens Jakob'un taht üzerindeki bahtsız adaylığından ve kararsız ve âtıl bir adam olan Saksonya Herseki August'un tahta çıkmasından sonra, tarafların sürekli kavgaları ve şahsi düşmanlıkları sebebiyle ülkeyi parçalayabilecek güçte olan devletler için iyi bir ganimet olarak görülüyordu. Fransa, İngiltere ve Hollanda'nın aslında sadece Doğu Akdeniz'de ticarî menfaatleri vardı, ama yine de yürüttükleri siyaset, 18. yüzyılda zaman zaman hükümdarların, bakanların, musahiblerin ve metreslerin kaprislerinden etkileniyordu. Osmanlı İmparatorluğu, kendini o güne kadar sabırsızca çökmesini bekleyen komşularına karşı silah gücü, sipahilerin ve yeniçerilerin disiplini, sadrazamların askerî yetenekleri ve Osman Bey'in yarattığı devletin tahtına cülûs eden kimi olağanüstü kişilik ile savunabilmişti. Zaman değişiyordu ve bir devletin gerçek gücü artık böyle faktörlere bağlı değildi En büyük zaferleri muzaffer generaller değil, yetenekli diplomatlar kazanıyordu artık. Ancak Osmanlı İmparatorluğu'nda ciddi bir diplomat sıkıntısı yaşanıyordu ve Türk devlet adamları arasında en yeteneklisi olan Sadrazam Râmi Mehmed Paşa, bilgisine rağmen, sadece Batılı diplomatlar ile değil, imparatorluğun her yerinde casusları, yardımcıları ve hainleri bulunan bir Ukrainzov veya Tolstoy ile karşılaştırıldığında bile kaba bir Doğulu ve bilgisiz bir barbar19 idi. Diplomatik entrikalar, Batıda ve Doğuda ortaya çıkan her fırsatı değerlendirerek, kurnazca yalan söyleyerek ve en bariz gerçeği bile inkâr ederek, sürekli tehdit altında bulunan bir imparatorluğun bütünlüğünü koruma görevi Rumlara kalmıştı. Onlar, Latinlerin hüküm sürme hırslarından ve dinî hoşgörüsüzlüklerinden, fazla harcamadan çok kazanmak isteyen Frenklerin cimriliğinden, Doğu Akdeniz limanlarını gitgide daha fazla hükümleri altına almaya çalışarak, eski Rum ticarethanelerini iflasa sürükleyen ticarî rekabetlerinden20 uzun zamandan beri bıkmışlardı. Türk düşmanlarının dinleri, kültürleri, ulusal hayatları ve gelecekleri için en iyi Hristiyan dostlarından bile daha az tehlikeli olduklarına ikna olmuşlardı. Ancak siyasî açıdan Doğu Roma İmparatorluğu'nu tekrar canlandırma ideallerinden yine de vazgeçmemişlerdi sadece yabancı hükümdarlardan yardım dilemek yerine kiliseyi, Romen prensliklerini ve Osmanlı İmparatorluğu'nun dış siyasetini yavaş yavaş ellerine geçirerek, yeni Bizans İmparatorluğu'nu kimseye fark ettirmeden içten canlandırmaya karar vermişlerdi. Daha Sultan IV. Mehmed zamanında Panagiotes Nikusios (ölümü 2 Ekim 1673) önemli bir rol oynuyordu. Yalnızca sadrazamın yargı yetkisine tâbi idi haraç ödemiyordu bir vezir gibi etrafında adamları ile geziyordu ve sultanın huzuruna istediği zaman çıkabiliyordu21. Öngörü güçleri olduğu söyleniyordu ve ünlü Türk ilahiyatçı Vanî Efendi ile din ve dogma üzerine tartışmalar yapıyordu22. Tüm diplomatik işler onun elinde idi ve açgözlülüğü ile Rumlara sağlamaya çalıştığı avantajları o kadar iyi gizliyordu ki, Osmanlı İmparatorluğu'nun gerçek menfaatlerini savunun biri olarak kabul ediliyordu. İstanbul'da kalan Kantakuzenler ve Paleologlar hayatlarını zorluklar altında sürdürürken23 ve ruhban sınıfı, sürekli seyahatlerde olan Kudüs Patriği Dositheos ve yeğeni ile daha sonraki halefi Krisantos Notaras dışında her türlü itibarını kaybetmişken, Helenizm sadece Bükreş ve Yaş'daki gibi bazı çalışkan bilginler ve ünlü öğretmenler tarafından temsil ediliyordu. Genelde dönemin kültürü ve halkının düşünceleri ile hiçbir alakası olmayan zavallı keşişler dinî konularda halkı yönlendiriyorlardı24. Soyut dilbilgisi ve boş felsefeler ile çalışan kuramcılar sadece klâsik geçmiş ve Ortodoks inanç ile ilgilenen Helenistik hitabet ustaları ve şairleri İtalya'da eğitim gören hekimler ve Teofilos Koridaleus, Johannes Komnen, eskiden Brankoviç'in sekreteri olan Hieremias Kakavelas, Georgius Trapezintios Hipomenas gibi felsefeciler , okulları, matbaaları, vaazları ve yazıları ile zengin Brinkoveanu'nun onların yanında bulunmalarını sevdiği ve onlar için büyük paralar harcadığı Romen ülkelerinin şekillendirilmesinde rol oynuyorlardı25. İngiltere'de, aralarında Helladius'un eleştirisel kişiliği ve halkının dinî ve ahlakî yönden ateşli bir savunucusu olarak sivrilen birçok Rum genci eğitim görüyordu26. Helladius, polemik yazılarını Rus Çarı'na ithaf ediyordu, ama onu Bizans İmparatorlarının öcünü alacak biri olarak görmüyordu. 40-50 kadar diğer Rum ailesi ise, gerek bankercilik faaliyetleri, gerekse Romen prenslerinin tayini sırasında 60-100 bin Riyal civarında olan önemli servetler edinmişti ve Rumlar arasında yeni bir aristokrasi oluşturmuşlardı27. Tuna boylarındaki prenslerin tayininde çoğunlukla nihai sözü söyleyen Nikusios'un Osmanlı memuru olarak hizmetleri çok daha büyüktü. Halefi Aleksander Mavrokordato ise bilgi, zeka, kurnazca davranışlar ve Türkiye'de ve sınırları dışında edindiği itibar açısından Nikusios'tan bile üstündü. Aleksander Mavrokordato'nun babası Sakız Adası sakinlerindendi. Romen Prens Aleksandru Kokonul'un dul eşi ve iyi eğitim görmüş bir kadın olan annesi Roksandra, zengin ve itibarlı Skarlati hanedanından geliyordu. Mavrokordato'nun eşi sultana Krisoskoleos'un damarlarında, annesi Kassandra'dan dolayı, dedesi Aleksandru İliaş'ın mensup olduğu eski Boğdan prenslerinin kanı akıyordu28. İlk öğretmeni İstanbul patrikhanesinin Logofeti Johann Kariofilles'ti. Yetenekli ve büyük beklentilere cevap verebilecek bu genç adam daha sonra uzun zamandır Rum asıllı gençlerin eğitim almak için gittikleri Padua'daki yüksekokula29 ve daha sonra da Floransa'ya gitti. Bir kavga sırasında cinayet işlediği ve bu yüzden Padua'dan ayrılmak zorunda kaldığı söylense de artık Latince ve İtalyanca'ya vâkıftı ve bir hekime gereken bilgilerin yanı sıra hümanist eğitimi de almıştı. İstanbul'da belli bir süre Sultan IV. Mehmed zamanında kurulan Büyük Rum Mektebinde muallimlik yaptı, İstanbul Patrikhanesinde önemli görevlerde bulundu ve kısa bir süre sonra Edirne Metropolitliği'ne getirilecek kadar nüfuz kazandı30. Nikusios, genç ve eğitimli soydaşından birkaç kez yararlandı, ancak Mavrokordato kısa bir süre sonra onun yerine göz dikti. Söylentilere göre bu makama gelmesini kullandığı zehir hızlandırmıştı ve böylece Eflak'ın kurnaz kapı kethüdasının ve Fransız elçisinin işlerinde kullandığı Yanaki Porfiritas'ın rakibi hâline gelmişti31. Yakışıklı, saygılı ve kibar32 bir adam olan Mavrokordato, diğer rakiplerine karşı zafer kazandı ve Bâbıâli'nin baş tercümanlığına getirildi. Kara Mustafa Paşa'nın vefatından sonra baş tercümanlık görevinden alındı, ama halefi o kadar yeteneksiz çıktı ki, kısa bir süre sonra bu sadakatsiz Rum tekrar aynı göreve geri çağrıldı. Ama özgürlüğünü satın almak ona pahalıya patlamıştı ve zenginliğini tekrar geri kazanmak zorunda idi. Bunun en kolay yolu elçilerin hediyeleri idi, ama o böyle bir şey talep etmiyor, sadece kendisine sunulan hediyeleri saygılı bir biçimde kabul ediyordu. Ayrıca Avusturya nezdinde Osmanlı menfaatlerini temsil ederken, bir taraftan onurlu bir Osmanlı temsilcisini oynayarak, diğer taraftan Avusturya'dan rüşvet alabiliyor ve iyi bir Ortodoks, gizli bir Katolik ve güzel Batı'nın kitaplarına düşkün bir adam olabiliyordu. Almanlar, kendisine Friaul'de sığınma hakkı vaat ediyorlardı ve Türkler kendisine Değirmenlik, Andre (Andros) ve Mikone adalarının gelirlerini bırakıyorlardı. Şayet kızlarından birini en büyük oğlu Skarlatos ile evlendirdiği33 Brinkoveanu o kadar zengin olmamış olsa idi34 belki de Eflak Prensi olarak tahta oturabilirdi. Gerçekte kendi menfaatleri Osmanlı menfaatleri ile o kadar uyuşuyordu ki, Hristiyanlar ile dostane ilişkilerini gizli veya önemsiz mektupların tercümesine ve ifşasına kadar götürebiliyordu. Osmanlı İmparatorluğu'nun politikasını 18. yüzyılın başlarında yürüten adam buydu. Hedefi belli idi Güçlü Brinkoveanu ile evlilik dolayısıyla aile bağları kurmuştu kızı Roksandra'yı Grigore Gika'nın oğlu Beyzâde Matheus'a verdi. Hırsının yarattığı en büyük hedef, kendisi veya oğulları için olmasa da – oğlu Skarlatos'un ölümünden sonra Eflak Prensi ile düşman olmuştu – Romen prensliklerini en azından Boğdan ve Eflak hanedanları ile kurduğu aile bağları aracılığıyla kendi kanını taşıyanların eline geçmesini sağlamaktı. Panagiotes Nikusios, kızını Trabzonlu Asimakis Murusis ile evlendirmişti. Bu evlilikten doğan Dimitri daha sonra Mavrokordato'nun torunu ile evlendi ve onların oğlu gerçekten de daha sonra Boğdan tahtına oturdu35. Mavrokordato, Romen tahtları için mücadele eden diğer rakiplerini, yani Georg Dukas'ın oğlu Konstantin'i, Kantemir'in oğulları Antioh ve Demeter'i bir şekilde gözden düşürmeyi ve ortadan kaldırmayı ya da tahta çıkmalarını bir şekilde imkânsız hâle getirmeyi düşünüyordu. Bu aileler arasında ve bu aileler ile Brinkoveanu arasında çıkan anlaşmazlıkları da kendi çıkarları için kullanmaya çalışıyordu. Rum Ortodoks Kilisesi içinde Mavrokordato sınırsız bir egemenlik sürüyordu. Sadece üst düzey ruhban sınıfı arasında himayesine aldığı üyeleri olan Brinkoveanu ara sıra engel çıkarıyordu. İstanbul Patriği veya Kudüs Patriği sadece iyi bir para karşılığında himayesi altına aldığı insanlar olabiliyordu. En ünlü Rum bilginler, onu üstadları veya destekleyicileri olarak kabul ediyorlardı. Yeni canlanmaya başlayan Rum toplumunun odak noktası parlak bir şahsiyet olarak ortaya çıkan Aleksander Mavrokordato ya da Türk çevrelerinde bilindiği adı ile İskerletzâde Aleksandre Mavrokordat idi. İstanbul'un Fener mahallesine henüz Fenerli lakabını üne kavuşturdukları kadar küçümseme ve nefret uyandıran zengin, hırslı ve bencil Rum aileler yerleşmemiş olsa da, Mavrokordato, yeteneği, becerileri ve Rumların çıkarları için, Rumların kurnazlığı ile yönetilmesi gereken bir Osmanlı İmparatorluğu'na olan kesin inancı sayesinde, Rumlar tarafından yönetilen bir Türkiye ve her zaman başarılı ve her yere Fener ruhunun hakim olduğu bir dönem başlattı. Diplomasi devrinin başladığı gerek Osmanlı İmparatorluğu'nun içteki gelişiminden, gerekse sultanların ve sadrazamların gündemdeki meseleler karşısındaki tutumlarından belli oluyordu. Karlofça barışı imzalandıktan sonra Sultan II. Mustafa tüm devlet işlerinin yönetimini Amcazâde Hüseyin Paşa'nın eline vermişti ve Karıştıran Köyü'nde kaybedilen eyaletlerin acısını dindirmeye çalışıyordu36 ve Edirne'de kalıp, devlet işleri ile hiç ilgilenmedi. Yorgun ve hasta Amcazâde Hüseyin Paşa da devlet mühürlerini çok fazla elinde tutamayacaktı Ruslar Voroneş, Azak ve Taganrog'u tahkim edip, Özi Nehri'nin akımını daha büyük gemilerin geçmesini sağlayacak hâle getirdiklerinde ve Don Kazakları'nı Tatarların üzerine gönderdiklerinde, Amcazâde Hüseyin Paşa gözden düştü ve 5 Eylül 1702 tarihinde, vefatından 17 gün önce makamından affedilmesini talep etti37. Yeni Sadrazam Daltaban Mustafa Paşa daha önce uzunca bir süre Osmanlı İmparatorluğu'nun kuzeydoğu sınırını Lehistan'a karşı korumuş ve Fırat Nehri kenarında kesin bir zafer kazandığı ve boyun eğdirdiği Arapların tehdidi altındaki eyaletleri kararlı bir şekilde yönetmişti. Makedonya'da Manastır38 yakınlarındaki Petriçik doğumlu ve Slav asıllı olan Daltaban Mustafa Paşa, birçok yönden yüzyıl önce Anadolu'da Osmanlı hakimiyetini tekrar kuran gaddar komutanlara benziyordu. Sadrazam olarak geçmişinden dolayı beklentileri haklı çıkartacak kadar acımasız, gaddar ve intikamcı idi. Çoğu insan, Tatar Hanı'nın dostu ve güce dayalı eski rejimi destekleyen Şeyhülislâm Feyzullah Efendi'nin39 himayesinde biri olarak Batıya veya Doğuya doğru yeni bir savaş başlatacağına inanıyordu ve kendisi de Budin Beylerbeyliğini tekrar kurma niyetinden bahsediyordu40. İşte bu yüzden kendi şahsi çıkarları yüzünden şeyhülislâmın da dahil olduğu meseleleri diplomasi yoluyla çözmek taraftarı olan klik tarafından devrildi (24 Ocak 1703) ve kısa bir süre sonra idam edildi. Mavrokordato'nun temsilcisi olduğu yeni siyasetin en iyi Türk asıllı temsilcisi olarak Karlofça barış görüşmeleri sırasında meslektaşı Râmi Mehmed Paşa sadrazamlığa getirildi41. Daltaban Mustafa Paşa her ikisini de hain olarak ölümle tehdit etmişti. Şiirler yazan ve devlet adına yazdığı mektuplar [Münşeât] birer şaheser kabul edilen bir bilgin, General Rabuten'in bir figüran olarak nitelediği, Eyüp Camii yakınlarında doğmuş bu iyi eğitimli, barışsever adam, dostu İskerletzâde Aleksandre'nin tavsiyelerine sıkça başvuruyordu. Rami Mehmed Paşa'nın ve yardımcısının faaliyetlerini yıllarca sultanın tebaası arasında en iyi eğitimi görmüş bir adamın eleştirisel gözleri ile takip eden Kantemir, bu konuda şöyle yazar Râmi Mehmed Paşa'nın yeteneğine ve dahiliğine ithaf edilen birçok şey gerçekte bunları akıl edecek tek kişi olan Mavrokordat'ın eseridir42 . Bâbıâli'nin baş tercümanı artık kendini Brinkoveanu'nun İstanbul'a geri çağrılmasını talep edecek kadar güçlü hissediyordu. Brinkoveanu hayatını, özgürlüğünü ve tahtını (Haziran 1703) ancak zengin hediyeler ve vergiyi 500 kese daha artırarak satın alabildi43. Mavrokordato ve Brinkoveanu'nun ortak entrikaları yüzünden Rus dostu olarak tanıttıkları Boğdan Prensi Konstantin Duka tahtını kaybetti44. Onun yerine Mavrokordato'nun oğlu Nikolas getirilecekti45 ve Mavrokordato, Eflak'a kendisi olmasa da, damadı Matheus Gika'yı getirmeyi düşünüyordu. Kısa bir süre sonra çıkan askerî ayaklanma, Kantakuzen hanedanından bir kadınla evli olan Boyar Mihail Rakoviça Boğdan Prensliği'ne getirilmeseydi, Boğdan'a ilişkin planları muhtemelen gerçekleşecekti. İstanbul'da büyük kahraman Daltaban Mustafa Paşa'nın idam edildiği duyulduğunda, başkentte özellikle tutuculukları ile tanınan ulema arasında, Hristiyan dostları ve vatan hainleri olan korkak katillere karşı büyük bir öfke baş gösterdi ve diploması kliği tarafından yeni rotayı Köprülülerin gelenekleri ile birleştirmek üzere 1703 yılının Haziran ayında İstanbul'da kaymakam olarak atanan, henüz daha 18 yaşındaki Köprülüzâde Abdullah Paşa çok kötü bir şekilde karşılandı. Gürcistan'a hareket edecek cebecilerin ulûfelerini ödemeyi reddettiğinde, açık isyan başladı. Yeniçeriler, öğrenciler, softalar ve esnaf 18 Temmuz 170346 tarihinde birleştiler ve klâsik bir ayaklanma yeri hâline gelen At Meydanı'nda yeni bir kaymakam, yeni bir şeyhülislâm atandığı ve Kavonoz (Torican) Ahmed Paşa'nın yeni sadrazam olduğu ilan edildi. Sultan'ın ancak 10 gün sonra gelen temsilcisi asiler tarafından kötü muamelelere maruz kaldı. 12 Ağustos'ta 15 bin kişi sancak-ı şerif altında, etrafında büyük bir ordu bulunmasına rağmen, korkarak saklanan Sultan II. Mustafa'nın bulunduğu Edirne üzerine yürüdü. Hollanda elçisinin eski Osmanlı itibarını geri getirecek adam olarak gördüğü47 Rami Mehmed Paşa ve Mavrokordato kesinlikle doğuştan serasker değildiler. Yeni başkent [Edirne] ve burada yapılan şölenler asilerin içini öfke ile dolduruyordu. Önce hainlerin başını istediler, hatta onları tarafsız bir mahkemeye vereceklerdi. Hasan Paşa ve Rami Mehmed Paşa'nın emrindeki ordu 20 Ağustos'ta asilerin tarafına geçti ve Rami Mehmed Paşa Varna'ya kaçarak hayatını zor kurtardı48. Solak Çeşmesi karargâhındaki ordu artık sadrazamı, o zındık kızılbaş şeyhülislâmı [Feyzullah Efendi] ve 40 çeşit yüksek makama getirilerek kayırılan oğullarını ve Mavrokordato'yu istiyordu. Ama aralarından sadece birkaç gün önce makamından alınan şeyhülislâm diploması kliğinin günahlarının cezasını hayatı ile ödedi. Bir Yahudi'nin çektiği eşek üzerinde İstanbul sokaklarından geçirildi, daha sonra boynu vuruldu ve sergilendi. Tahkir için Ermeni Papazlarının eşlik ettiği darbelenmiş cesedi, Osmanlı İmparatorluğu'nun çıkarlarına tamamen ters bir anlaşmayı onayladığı için ceza olarak denize atıldı. Yeniçeri Ağası Çalık Ahmed sayesinde sıkı bir disiplin içinde hareket eden asiler, sadece kadınlara ve ava ilgi gösteren ve tepkisizce mahbesine gidecek olan II. Mustafa'yı oldukça sakin bir şekilde tahttan indirdiler. II. Mustafa burada 31 Aralık'ta hayata veda etti49. Ahmed geçti. 21 Ağustos'ta kendisini tahta oturtanlar, bunu ellerinde oyuncak olacak yeni bir padişah bulma umudu ile yapmışlardı50. Ahmed, asilerin himayesinden çabuk sıyrılmayı bildi. Zengin eyaletlere atanan asilerin başları Karakaş Ahmed ile Çalık Ahmed'i idam ve Sadrazam Kavanoz Ahmed'i azl* etti. Yeniçerilerin ve cebecilerin cesetlerinden binlercesi denizde yüzüyordu. Ahmed'in affına nail olan Baltacı Mehmed Paşa (2 Mayıs 1706 tarihine kadar)53 ve II. Mustafa'nın kızlarından biri ile evli olup, barış politikasının başarılı temsilcilerinden54 Çorlulu Ali Paşa'ya geçti (15 Haziran 1710 tarihine kadar). Çorlulu Ali Paşa 1705 yılının Temmuz ayında yine isyan çıkartan bir grupu geri püskürttü55. Daltaban Mustafa Paşa'nın niyetlendiği, ancak Avusturya'nın İspanya'daki veraset savaşı yüzünden mümkün olduğunca girmek istemediği savaş gerçekleşmedi. 1704 yılının Eylül veya Ekim ayında İzmit'te ölümüne kadar56 Fransızlar tarafından desteklenen Tökeli, Bâbıâliye boşuna başvurdu. Sultan'ın huzuruna belinde kılıcı ile çıkmak isteyen57 çılgın elçi De Ferioli58, İstanbul'da hiçbir nüfuza sahip değildi. Liderleri Kral Rakoçi, Sirmay ve Vay 1701 yılında tutuklanan Macaristan ulusal bağımsızlık grubunun şikayetlerine de Edirne'de kulak asılmadı. Asilerden biri olan Bercsenyi, Rakoçi'nin de belli bir süre sığındığı Lehistan'a kaçtı59. 5 Haziran 1703 tarihinde geri dönen taht varisi bir savaş beyannâmesi çıkarttı. Ama Montecuccoli, özgür köylerin Romenleri arasında taraftar bulmasına rağmen Rakoçi'yi Marmaros'tan uzaklaştırdı. Asiler kısa bir süre sonra Kesmark, Levoca ve Lewencz'i, ardından Huszt, Munkaş ve Kövar'ı ele geçirdiler. 1704 yılında Rakoçi'nin Macarları bağımsız bir güç olarak kayser ile pazarlığa oturdular ve reformistler Macaristan davasına destek verdiler. Yılın sonuna doğru Rakoçi'nin emrindeki güçleri Schafsburg'u ateşe verdiler ve Bistritz'i işgal ettiler Rakoçi, Weissenburg'da Erdel Prensi ilan edildi. Ancak Koloszvar'daki mağlubiyet (Ekim) Avusturya'ya yönelik düşmanca hareketlerinin yayılmasının sonunu getirecekti. Birkaç ay sonra, Kayser Leopold'un 5 Mayıs 1705 tarihindeki vefatından sonra Rakoçi Koloszvar'da kurtarıcı olarak karşılandı. Kont Herbeville, Erdel'i yeni Kayser Josef
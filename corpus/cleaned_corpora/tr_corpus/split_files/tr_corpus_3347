arkadaşımın yüzüne yakın helyum gazı dolu balon patlamıştı. Yüzü bakılamayacak hale gelmişti de ancak anlayabilmişti o aşağıladığı insanları. Senin de illaki başına gelmeli mi ki bu kötü huylarından vazgeçesin? Anla artık bir farkımız yok. Benden daha güçlü olduğunu düşünüyorsun değil mi? Haklısın da ama bunu beni itip kalkmak için kullanma. Biraz tevazu istediğim senden. Onu da düşünerek elde edersin. Mesela balıkları, filleri, aslanları, kuşları... Hepsi senden üstün bir nevi. Balık gibi yüzemez, kuş gibi uçamazsın, fil gibi de asla yiyemezsin. Dağları, gökyüzünü, evreni düşün. Ne boyca dağlara erişebilirsin, ne de gökyüzüne. Sonuç olarak koca mavi noktanın koca koca insanları olaraktan aslında ne kadar da küçük olduğumuzun farkına var ve kurtul sana kendini büyük gösteren kibrinden. Oğuzhan Dağlı Kaynakça: Sagan, Carl. Pale Blue Dot - A Vision of the Human Future in Space. Ayrıntı Yayınları. 2017. Doğa Bilici HER CAN DEĞERLİDİR. Geçen hafta sonu beni çok etkileyen bir olay oldu. Bazı insanlar için üstünde durulacak bir konu değil belki ama ben oldukça hassasım böyle bir durum karşısında. Gözümün önünde dikkatsiz bir sürücünün kurbanı oldu bir kedi. Ayrıca dikkatsiz olduğu kadar, çarptıktan sonra hiçbir şekilde yavaşlamadan yoluna devam edecek kadar da vicdansız! Hayvanları zaten çok severim ama beni tanıyan herkes tam bir kedi insanı olduğumu söyleyebilir, gördüğüm her yerde güzel, çirkin, temiz, pis ayrımı yapmadan üstlerine atlayıp uzun uzun severim hatta küçüklüğümde bir kediye tekme attığı için arkadaşlığımı bitirdiğim insanlar da olmuştur. Ama bu kadar sevdiğim bir hayvan olmasa da o an hissettiğim öfke, şaşkınlık, üzüntü ve çaresizlik aynı seviyede olurdu sanırım. O gün, her zamanki gibi kulaklığımı takmış müzik dinleyerek eve yürüyordum. Yolda çok tatlı bir kedi gördüm, sevmek istedim ama karşı taraftan seslenirsem yola atlar diye düşünerek yoluma devam ettim. Birkaç metre gitmiştim ki karşımdaki bir adamın şaşkın bir şekilde yola baktığını fark ettim. Gördüğüm kedi yolun ortasında hâlâ kulağımda yankılanan acı dolu sesler çıkararak kıvranıyordu. Dondum kaldım bir an, ne yapacağımı bilemedim. Hayvanın o hâli gözümün önünden gitmiyor hâlâ. Can havliyle kendini yoldan çekip kaldırıma gelişi, tutmayan bacakları... Oradaki adama kediye göz kulak olmasını söyleyip yokuşun aşağısındaki veterinere koştum. O kadar yakında bir veteriner olduğu için şükrediyordum o sırada. Telaşla çaldım kapısını, anlattım olayı bir çırpıda. Kediyi almaya çıkması gerektiği için çok memnun görünmüyordu veteriner, tutup getirmemi beklemişti sanırım. İçeriden bir kutu alıp beraber çıktık yokuşu, birkaç kişi toplanmıştı orada zaten. Aldık hayvanı, can çekişmeyi bırakmış sessizce yatıyordu zaten orada, nedenini sorunca şokta olabileceğini söyledi veteriner. Arka tarafta da orta boyda kediler onu izliyordu. Yokuşta benimle olaya şahit olan adamın söylediğine göre yaralı kedinin yavrularıymış o kediler. Zaten çok üzülmüştüm, bir de diğer kedilerin bakışlarını görünce başladım ağlamaya. Orada duran insanlar pek anlam veremedi ağlamama sanırım, değişik değişik baktılar bana. Veteriner, gelin siz de dedi, bu sırada bekleyen insanlar dağılmaya başladı zaten, ben de gittim veterinerin peşinden ne yapmam gerektiğini bilmeksizin. Yapılması gereken işlemler ve masraflarını çıkarttı bir güzel önüme, karşılayıp karşılayamayacağımı sordu. Bir anda o kadar çok parayı karşılamamın mümkün olmadığını söyleyince belediyenin iki adet hayvan ambulansı olduğunu, arayınca geldiklerini söyleyip numarayı verdi. Aradım hemen, uzun bir kayıt sürecinden sonra ambulansın yoğunluk yoksa bir saate geleceği söylendi. Bu sırada tam olarak sorunun ne olduğunu sordukları için veteriner sonunda hayvanı muayene edip “çok da önemli bir şeyi yok gibi görünüyor kalçasında bir sorun var ama kırık olmayabilir ”dedi. Hayvanın gıkı çıkmayarak o şekilde yatması hiç normal gelmemişti ama bana. Kanama ihtimaline karşı bir iğne yaptı neyse ki ve kendi kutusundan çıkarıp karton bir kutuya delikler açarak içine kapattı kediyi koydu bir kenara. Kapkaranlık bir kutu... Hayvancağız ne oldu bana da bir anda böyle bir hâle düştüm diye düşünmüş müdür acaba? Biraz konuştum orada kediyle, “sakin ol geçecek düzeleceksin” dedim. Bir süre sonra, “ambulansın gelmesi vakit alabilir, bizden alırlar hayvanı beklemenize gerek yok” diyerek yolladı beni veteriner. Birkaç saat sonra da mesaj geldi; “merhaba, getirdiğiniz kedi öldü ambulans gelmeden.” Dağıldım işte o an. Aslında düşününce yaşadığımız ortamda bir hayvanın değeri ne ki? Her gün kaç tane insanın ölüm haberini alıyoruz. Sürekli askerler şehit oluyor, terör olayları desen zaten rutin hale geldi hayatımızda. Ben kalkmış gözümün önünde bir hayvanın hayatı bitti, hem de bir insanın hız yapıp dikkatsiz davranması yüzünden diye üzülüyor öfkeleniyorum… İyice saçmaladım sanırım ama elimde değil tepkisiz kalamıyorum bu duruma. Bir saniye, ufak bir dikkatsizlik ve bir can! Aslında o kadar ufak şeylere bağlı ki hayatta olmamız… Bir insana da çarpmış olabilirdi o araç ama o durumda umursamadan basıp gidemezdi. Belki de giderdi bilmiyorum. Artık ne beklemem gerektiğini bilmiyorum insanlardan. Şiddet, ölüm gibi olayların sıradanlaşıp hayatımızda artık umursamayacağımız, bizi etkilemeyen bir hâle gelmesi korkutuyor beni. Bir cana bu kadar az önem verilmesi, önem veren kişilerin garipsenip anlaşılamaması... Umarım her ne olursa olsun merhamet duygusunu kaybetmeyen insanlar olmayı başarabiliriz şu hayatta. Rüştü Mesut Eser 21601220 İÇ GÜZELLİĞİN DIŞA YANSIMASI: MERHAMET Arkadaşımın tavsiyesiyle Reis Bey filmini seyretmeye karar verdim. Film, Necip Fazıl Kısakürek tarafından tiyatro eseri olarak yazılmış, birçok kez de tiyatrolarda oynanmış ve sinemaya uyarlanmış bir eser. Filmi izlerken gözyaşlarınıza hakim olamıyorsunuz. Sergüzeşti hayatınız hızlıca gözünüzün önünden bir sinema filmi gibi akıyor. Film sizi adeta farklı dünyalara götürüyor. Bir yandan buğulanan gözlerimi silerken, diğer yandan farkında olmadan filmin etkisine girmiştim. Filmin verdiği mesaj yerine ulaşmıştı zira ağlamaya başlamıştım… Merhametten ve sevgiden yoksun bir dünyada yaşamak istemediğimi fark ettim. Merhamet ve sevgi varlığın özü ve mayasıdır. Kâinat adeta merhamet üzerine var olmuştur, merhametle varlığını sürdürmektedir. Merhamet bütün ilahi dinlerde üstün bir vasıf olarak anlatılır. Ve insanın içinde yaşadığı topluma, insanlığa, hatta bütün canlı varlıklara merhametle yaklaşmasını emreder yaratıcı. İnsan merhamet ettiği müddetçe yaratıcı tarafından ödüllendirilir; zulme, insafsızlığa ve gadre yol açtığı ölçüde de cezalandırılır. Merhamet insandaki sevginin dışa vurmuş halidir adeta. Bazen kendini gözyaşlarıyla, bazen şefkatle, bazen acıma hissiyle, bazen hoşgörüyle, bazen de fedakârlık ile belli eder. Bir annenin yavrusuna karşı merhameti ve şefkati, onun hiç düşünmeden kendini her türlü tehlikeye atmasına sebebiyet verir. Çocuk annesinin kendisine olan kızgınlığını yine annesinin şefkatli ve merhametli kollarında giderir. Annedeki bu karşılıksız şefkat, sevgi ve merhamet çocuğuna öyle bir güven telkin eder ki, çocuk hiç düşünmeden kendini annenin şefkatli ve merhametli kollarına teslim eder. Bilir ki annesindeki merhamet onun yüreğinden gelmektedir ve onu korumaya yöneliktir. Yavrusunu kurtarmak için başını köpeğe kaptıran tavuktaki şefkati, küçücük gagasıyla taşıdığı yiyecekleri yavrusuna yediren kuştaki merhameti, yapılan duvar içinde yanlışlıkla kalan kaplumbağaya gagasıyla yiyecek taşıyan kuştaki sevgi tabiatta var olan yardımlaşmanın ötesinde, canlı varlıklarda olan sevgiyi ve merhameti de göstermektedir gören gözler için. Küçükken alıp büyüttükleri yavru aslanı ait olduğu doğaya bırakan bakıcılar, yıllar sonra aslanı ziyarete giderler. Yıllar geçmiş olmasına rağmen bakıcılarını tanıyan ve onlara sevgi ile sarılıp oynayan aslandaki bu duyguyu ne ile izah ederiz? Aslan yıllar sonra olsa bile bakıcılarının kendisine göstermiş olduğu sevginin ve merhametin hatırına olsa gerek onları hatırlayıp sadakat gösteriyor. Kendisine yapılan merhametli davranışları karşılıksız bırakmayarak bir vefa örneği sergiliyor. Bir günahkârın, susuzluktan kıvranan zavallı bir köpeğe merhamet ederek su vermesinden dolayı cennetle ödüllendirildiği, oysa evindeki kediyi aç bırakıp, ölümüne sebebiyet veren bir başka kişinin ise cezalandırıldığı anlatılmaktadır dini kitaplarda. Bütün canlı varlıklarda merhameti görmek mümkündür. Canlı varlıkların en temel özelliklerindendir merhamet. Ve sadece kendi cinslerine değil bütün canlı varlıklara karşı merhamet duygusu ile hareket ederler. Merhametin zirvesini ise canlı varlıklar içerisinde düşünen tek varlık olan insanda görürüz. Merhamet kalpteki sevginin, iç güzelliğin dışa yansımasıdır. Merhamet edin ki, merhamet edilesiniz. Acıyın ki, acınacak hale düştüğünüzde acıyanınız ve yardımınıza koşanınız olsun. Böyle bir düşünce ile yetiştirilmiş bireyde bu davranışlar tabii olarak kendini gösterir. Sevgi ve merhametten iyilik doğacağını bilir. Herhangi bir karşılık beklemeden kendine yakışanı yapar. Sevgi ve merhametin bir erdem olduğu bilinciyle hareket eder. Merhamet, canlı varlıklara özellikle de insana gösterilmesi gereken bir vazifedir onun için. Bu düşünceyi kendine şiar edinmiş atalarımız, her yerde merhamet ocağı kurmuşlardır. İnsanları koruma vakıfları kurdukları gibi, hayvanları koruma ve himaye etme vakıfları da kurmuşlardır. Göç eden kuşların yolları üzerine dinlenmeleri için merkezler (barınaklar) yapmışlar. Hasta ve yaralı hayvanlar için tedavi merkezleri kurmuşlardır. Bu ise onlardaki merhamet düşüncesinin fiiliyata geçmiş hali. Atalarımızın canlı varlıklara karşı gösterdikleri sevgiyi, şefkati ve merhameti keşke bizler de günümüzde insanlarımıza gösterebilsek. Bazen denizden karaya vuran bir balık için seferber oluyoruz - öyle de olmalı- ancak merhamete muhtaç insanlar için elimizi bile kıpırdatmıyoruz. Fiili bir yardım yerine meseleyi sadece sözde kalan süslü kelimelerle geçiştiriyoruz. Belki sadece iç dünyamızda kalan küçük bir merhamet kırıntısıyla dua ediyoruz. Merhameti önce kendi vicdanımızda hissetmeliyiz. Özümüzde olanı hissetmek zor olmasa gerek. Yeter ki isteyelim. Oysa kendimizden bile esirgediğimiz ve kendimize göstermediğimiz merhameti canlı varlıklara nasıl göstereceğiz? Çevremizdeki merhamet sahibi insanları hep takdir ederiz ancak böyle güzel bir hasletle takdir edilmeyi neden düşünmeyiz? Merhametin maraz doğurduğu inancı mı yoksa zaman içinde yitirdiğimiz merhamet duygusunun eksikliği mi bizi acımaktan alıkoymakta? Oysa yukarıda da örnekleriyle anlatmaya çalıştığım gibi, sevgi ve merhametin ne büyük iyilikler doğurduğunu hayatın her karesinde görmekteyiz. Olumsuzluklar bizi daha güzeli yapmaya mani olmamalı. İnsandaki sevgi ve merhametin istisnalar hariç hep iyilikleri doğurduğu yadsınamaz bir gerçektir. Sonuç olarak “merhamet edin ki, merhamet edilesiniz ve merhamete layık olasınız” şeklinde ifade edeceğimiz duygu ve düşünceler fert ve toplum için bir erdemdir. “Merhamet ederseniz acınacak hale gelirsiniz” düşüncesi ve yaklaşımı ise vicdanların köreldiğini gösterir. Merhametin maraz doğuracağı inancı toplumu kemiren manevi bir hastalıktır. Böyle bir yaklaşım erdemli olmadığı gibi insanlar arasında sevgi yerine kavgayı, merhamet yerine düşmanlığı körükler. Oysa dünyamız kavgadan çok sevgiye, düşmanlıklardan ziyade merhamete ne kadar da muhtaç. Kaynakça: Uçakan, Mesut. (Yön.), Reis Bey, Türkiye 1988. DOĞU AVRUPA’YA YOLCULUK Prag’da güzel bir sokaktan. Uzun yola hüküm giymiş birisiyim ben. "Uzak nedir? Kendinin bile ücrasında yaşayan benim için gidecek yer ne kadar uzak olabilir?" der İsmet Özel. Bu sözün, sözler içinde bir yeri var benim için. Kendi içimde bile uzak olduğum birçok yer varken neden uzak şehirler bu kadar güzel gelir bana, bilmem. Bunun sebebinin, etrafımdaki hayatın monotonluğundan kaçıp yeni maceralar yaşama ve farklı insanlar tanıma isteğimle ilgili olduğunu yorumlardım çoğu zaman. Ancak bana güzel gelen uzaklar değil, uzaklara gitme düşüncesidir belki de, yani yolcuğun kendisi. Emin olduğum tek şey ise yolculuğun hayatımdan asla eksilmeyeceğidir. Tıpkı bu yazıyı dahi Ankara'dan İstanbul'a giderken yazmam gibi. Seyahat etmenin benim için önemini belirttikten sonra uzun zamandır gerçekleştirmek istediğim ve sonunda bu ara tatilde başardığım hayalimden bahsetmek isterim. İlk defa yurtdışına çıktım ve bunu en yakın lise arkadaşlarımla beraber yaptım. 14 gün boyunca 5 Avrupa şehrini(Budapeşte, Bratislava, Viyana, Prag ve Berlin) trenle gezdik. Bu 2 hafta boyunca unutamayacağım birçok anı edindim. Bunun ötesinde, deneyimlemeden öğrenemeyeceğim yeni şeyler de öğrendim. En önemlisi, yıllardır içimde tutuşan uzaklara gitme ve yeni yerler keşfetme isteğimi tam anlamıyla bu geziyle şimdilik tatmin ettim diyebilirim. Bu gezinin öncelikle kültürel yanlarından bahsedecek olursam bana çok şey kattığını söyleyebilirim. Gittiğimiz her şehirde farklı bir mimari doku bulmak gerçekten heyecan vericiydi. Bir yanda Gotik mimarisiyle Prag, diğer tarafta komünist dönemden izler taşıyan Budapeşte, modern mimarinin başkenti Berlin ve tabii ki en iyisi, göz alıcı mimarisiyle batı kültürünün başkenti Viyana. Her şehirde karşılaştığımız bu farklı doku, o şehrin karakterini kafamızda oluşturuyordu. Çetin Altan'ın çok beğendiğim bir sözü var bu konuda: " Belki de sabahları bir saat yürümek ve beşinci senfoniyi dinlemek için gelmişizdir dünyaya." Viyana bana huzur dolu yapılarıyla, tam anlamıyla bu sözü yaşatan bir şehirdi. Freud'dan Mozart'a kadar birçok tarihi karakterin yaşadığı bu şehirde binlerce yıllık kültür birikimini hissetmemek imkansız ve bu his gerçekten benim için ufuk açıcı ve büyüleyiciydi. Diğer dikkatimi çeken şey ise, gittiğimiz tüm şehirlerde, insanların kültürel aktiviteleri bir zorunluluk veya eğlence aracı yerine gündelik hayatın bir parçası olarak görmesiydi. Kültürel aktivitelerin elit bir kesimin uğraşından ziyade maddi durumdan bağımsız, tüm topluma mal olduğunu fark ettim gittiğimiz opera ve müzelerde. Avrupa'daki sosyal yaşamı ve genel olarak yaşam koşullarını da biraz kıskançlıkla beğendiğimi söyleyebilirim. Öncelikle gittiğimiz her şehirde Türk dönercilerine ve Türklere rastlamak benim için mutluluk vericiydi. Gurbette ana dilinle konuşabilmek güven veren bir şey. Beni diğer etkileyen şey ise insanlardaki rahatlıktı. Bizim halkımıza göre daha mutlu ve güler yüzlüylü çoğu insan. İnsanlar yaptıkları iş fark etmeksizin işlerinden zevk alıyorlardı. Türkiye’den sonra buraya gelip somurtkan yüzler yerine gülümseyen insanlar görmek bana ülkemizin birçok bakımdan vahim durumunu hatırlattı. Avrupa halkına dair diğer bir gözlemim ise kızlarının gerçekten çok güzel olması ve aynı zamanda bir o kadar da mütevazı olmalarıydı, ülkemizin aksine. Berlin’de kaldığımız hostelden. Kaldığımız hostellerde hem Türk hem yabancı birçok maceraperestle tanıştık. Tanıştıklarımızın çoğunun bizim hayatlarımızın monotonluklarını ve küçük hesaplarını yüzümüze vuran bir yaşam tarzı vardı. Örneğin Kanadalı dostumuz Alex Amerika kıtasını baştan sona dolaşmış, şimdiyse Avrupa’yı keşfeden, kafası estiğinde şehir değiştiren biriydi. Diğer biri üniversiteyi bırakıp Avrupa’da hostellerde küçük işler işler yaparak gezen Serhat’tı ve bunu bizimle yaşıtken yapması gerçekten cesur bir hareketti. Bu insanlarda öğrendiğim en önemli şey sistemin kalıplarının dışına çıkmanın hiç de sanıldığı kadar zor ve göz korkutucu olmadığıydı. Açıkça söylemek gerekirse 5 kişi olarak seyahat etmenin zorlukları olmadı değil. Zaman zaman tartışmalar ve anlaşmazlıklar oldu ama bunun yanında en yakın dostlarla beraber gezmenin getirdiği heyecan ve eğlence bu eksileri götürdü. Seyahat etmenin insanı özgürleştiren ve vizyonunu genişleten en önemli aktivitelerden biri olduğunu tecrübemle söyleyebilirim. Bu yüzden günümüz gençlerinin okumak kadar gezmenin de öneminin bilincine varmalı. Muhammet Kamil Gök 21600879 Ozan Karapür TUTUNABİLDİK Mİ? Her insan belirli bir topluma mensup olsa da aynı toplumdaki üyelere kıyasla doğumdan ölüme kadar içinde bulundukları durumlar farklılık gösterir. Bu yüzdendir ki insanların başarılı olma kıstasları farklıdır. Toplumun bazı üyeleri mutluluğu hayattaki başarı olarak görürken bazı bireyler parayı ve lüksü hayattaki başarı olarak görürler. Başarının bir gaye olduğunu düşünmeyenler ise tutunamayanlardır. Onlar içinde bulundukları toplumdan dışlanmış olmanın verdiği hislerle yaşarlar. Bu hisler tutunamayan olmanın toplumca kötü karşılandığını ve kendilerinin kaybeden olduklarını insanlara düşündürebilir. Ama önemli olan bu kaybedenlerin hayata hangi çerçeveden baktığıdır. Belki de kazanan olmak kaybedenlere o kadar çekici gelmemiştir. Bu düşünce bize kaybetmenin veya kazanmanın bir seçenek olabileceğini gösterir. Toplumun size koymuş olduğu hedeflerin üstesinden gelirken bu kadar çabayı neden harcadığınızı bilmezsiniz. Sadece size yapılması gereken şeyleri yapmanız gerektiğini düşünürsünüz. Ama her şey son bulduğunda aklınızı kurcalayan bazı sorular olabilir. Şimdi ne olacak? Bu kadar çaba ne içindi? Bu noktada olmaktan memnun muyum? Bunun gibi sorular size kaybeden olduğunuzu anlatır. Belki de toplumun gözünde kazanmış veya hayata tutunmuş olabilirsiniz ama kafanızdaki düşünceler size kaybettiğinizi söyler. Ancak o zaman anlayabilirsiniz toplumun veya bireylerin size koyduğu hedeflerin aslında gereksiz birer meşgale olduğunu. Bu düşünceler aklınızda şekillendiğinde anlarsınız bir kaybeden olduğunuzu. Bazı insanlar bu durumda tutunamayan olduklarını kabul eder ve hayatlarına devam ederler. Ama bazı şeyler değişmiştir onlar için. Artık kazanmak için harcanan çaba ve vakit onlara komik gelmeye başlar. Toplumun gözündeki kazananlara üzülmeye başlarlar çünkü kimsenin kendini kanıtlamasına gerek yoktur. Para, mutluluk, refah kaybedenler için sadece anlamsız kelimelere dönüşmüştür. Ama ayrılık, mutsuzluk, hayat gibi kelimeler sözlükte anlatıldıklarından çok daha fazla anlamlı olur onlar için. Bir büyük tutunamayanın da yazdığı gibi “Kelimeler, albayım, bazı anlamlara gelmiyor.”(Oğuz Atay 1973) Peki, tutunamamanın en büyük götürüsü nedir? Çevremizdeki her şeyi sorgulayıp aslında hiçbir şeyin düşündüğümüz gibi olmamasının verdiği acı mıdır? Yoksa bir kişiye, düşünceye, kitaba ve hatta bir soruya tutunamayacak olduğumuzu bilmemiz midir? Yoksa bu tür soruların aklımıza verdiği acılar mıdır? Aslında bir tutunamayan olunduğunun bilinmesidir en büyük götürü. İçinizdeki tutunma isteğinizi karşılayamadıkça büyüyen bir götürü. O zaman nedir bu düşüncelerden kurtulmanın yolu? Aklınızı yitirecek derecede sizi düşüncelere boğan bu çıkmazın çözümü var mıdır? Ne yazık ki ben de bulamıyorum bir çözüm. Bu yüzdendir ki çıkmaz diye tanımlıyorum bütün bu duyguları. Bakın bir kelime daha bazı anlamlara gelmiyor. Çıkmaz. Sözlüklerde yolun sonu anlamına gelse de insan bir çözüm bulabileceği umudundan vazgeçmiyor. Belki de insanın doğasında olan bir şeydir umut etmek. Şimdi hepimiz düşünelim asıl sorumuzu. Tutunabildik mi? Doğduğumuz zamandan beri bize sunulan fırsatları değerlendirdik. Şu okula gideceksin dendi biz de gittik. Şu kitapları okuyacaksın dendi ve okuduk. Bu yaşımıza kadar bir yerlere gelmek için çabaladık ve hâlâ çabalıyoruz. Şimdi düşünme zamanı geldi. Bu insanların bize sunmuş olduğu fırsatları ne için değerlendirdik? Amacımız neydi? Yapmış olduğumuz eylemler gerçekten biz istediğimiz için mi yapıldı? Bundan yıllar sonra geleceğimiz nokta şu an istediğimiz nokta mı olacak? Eğer öyle olacaksa bile bu bize ne katacak? İstediğimiz şeylerin gerçekleşmesi bize ne katabilir ki? Mutluluk mu? Yoksa sadece kendimizi tatmin etmek için mi yaşıyoruz? Bu sorular sizi derin düşüncelere sürüklüyorsa asıl sorumuza cevabınız da belli oluyor. Tutunamayanlara hoş geldiniz. Kim bilir belki de tutunamamak size daha çekici gelecek ve siz de bu çıkmazda umut etmekten ve yolun sonundaki soğuk duvara çarpmaktan zevk alacaksınız. BU BEKLEYİŞE VE İNANIŞA DEĞSİN YETERLİ Güven... Her birimizin diline dolanmış olan fakat sahip çıkılması büyük bir felaketmişçesine zor hâle gelmiş olan duygu... Arkadaşlıklar, dostluklar ve aşklar bu "alt tarafı" bir kelimenin yörüngesinde dönüyor. Her zaman döndü, dönüyor ve dönmeye devam edecek. İnsan sadece yaş almaya başladığı zaman büyümüyor. Kişi, küçük yaşlarda büyüttüğü güveninin bir bir hasar alıp ardından küçük taşlara dönüşerek kırılmasıyla büyümeye ve hatta olgunlaşmaya başlıyor. Tertemiz bir güven zaman içerisinde kir tutup paslanıyor. Canımız diye nitelendirdiğimiz dostlarımızdan yediğimiz kazıklar, sırtlarımızda hissettiğimiz keskin ihanetleriyle beliriyor önceleri. Temiz ve iyi kalmak için mücadele veren tüm benliğimiz ilk mücadelesini bu savaşta kaybediyor. Kendimizden verdiğimiz ödünlerden, neredeyse tüm iyi niyetlerimizden nefret etmemize neden oluyor tüm bu ihanetler. Uzaklaşıyoruz sonra. Sanki en iyi çözüm buymuş gibi, sevdiklerimizden daha fazla yara almamak adına belki de tam anlamıyla kaçmayı tercih ediyoruz. "İnsan iyi olmaktan yorulur mu hiç? İyi olup yalnızlığı gırtlağına kadar dolar mı bir insanın? Sahi iyiler neden yalnız? Neden bir bıçağın en keskin izleri hep en temiz insanların sırtında?" (Ünsal, 18). İhanetlerin dehşet verici ilk izlenimlerini yavaşça kabullenmeye başladıktan bir süre sonra içine düştüğümüz yalnızlıktan insanları daha suskun ve hareketsiz bir şekilde izliyoruz. Öğrenmemiz ise tam olarak bu noktada başlıyor. Belki de büyümenin ilk adımı olarak insanların dönüşmüş oldukları filmlerdeki kötü karakterleri aratmayan davranış biçimleriyle tanışıyoruz. İlk izlenimi kabullenmek zorunda kalıyoruz da dönüştükleri kişilikleri kabullenemiyoruz. "İnsanların sahte samimiyetini hazmedemiyorum. Menfaatleri, çıkarları uğruna kendi benliğini kaybetmiş kişilere tahammül edemiyorum. Acıyorum." (Ünsal, 164). Bencillik ruhumuza işlediğinde olduğumuz asıl kişiyi kaybediyoruz aslında. Fakat bunun farkındalığını kazanan insanlar her zaman saf kişiliklerini korumayı tercih ediyorlar. En azından bu eylem için büyük bir mücadele veriyorlar. Nitekim kişiliğine belki de sahip olduğu en değerli varlıkmışçasına sahip çıkan bir insan olarak bu hareketin en doğrusu olduğuna inanıyorum. Bana göre insanlar iyi veya kötü olarak doğmazlar. Bugün olduğumuz insanı da, bu insanın içinde var olmuş olan o tüm duyguların da sebebi biziz. Ruhumuza ne ekersek karakterimizden onu biçtiğimize inanıyorum. Eğer ruhunuza sadece küçücük bir tohum iyilik ekerseniz, biliyorum ki sadece sokakta bile yanından yürüyüp geçtiğiniz bir insanın yüzünde gülümseme oluşturmaya vesile olursunuz. Gözlerinizden, kelimelerinizden taşar iyiliğiniz. Karşınızda olan kim olursa olsun gözlerinize samimiyetle baktığı her an bunu hissedebilir. Önemli olan da bir yer de budur zaten, samimiyet. Samimiyeti bulduğumuz yerde değil midir güven? Güven, ailemizde görüp edindiğimiz daha sonrasında ise ailemizde hissettiğimiz samimiyeti yabancı insanlarda bulduğumuzda sığınmak istediğimiz duygu değil midir? Bundandır sevdiğimiz insanlardan gelen ihanetin böylesine yakıcı ve yıkıcı olması. Güvenin kırılması bir insanın hayatının temellerinde derin bir sarsıntıya neden olabilecek kadar kuvvetlidir. Dosttan, arkadaştan gelen güvenin kırılmasının yanı sıra bir sarsıcı güven kırılması daha vardır ki insanda büyük korkular yaratacak kadar derin yaralar açar. İnsan âşık olduğu kişi tarafından da yarı yolda bırakıldığında ya da ihanete uğradığında iyileştiremeyeceği bir güvensizlik ile baş başa kalır. Âşık olduğunuz insanın kalbinizi kırması bana sorarsanız kendine has dehşet niteliğinde buruk bir tâda sahiptir. Yarı yolda bırakılmak, verilen sözlerin tutulmaması, kurulan hayallerin bir buluta binip hüzün hüzün üzerinize yağması ve geçmişin canlanıp geleceğinizi sabote edercesine baskın bir acıyla size işkence etmesi sadece tek bir insanın içinizdeki o kocaman güveni yerle bir etmesiyle olur. Birini sevmek bence dünyadaki en muntazam duygu. Gerçekten de çok eşsiz. Düşünsenize dünyadaki 7.442 milyar insan içinden birini buluyorsunuz ve onu, size bir o kadar yabancıyken gene de seviyorsunuz. Tanıdıkça daha da çok seviyorsunuz. Her şeyiniz olmaya bile başlıyor bir zaman sonra. Fakat bir şeyler ters gitmeye başladığında, neredeyse nefesinize karışmış olan bu kişi sizi yerle bir edip, hayatınızdan bir doğal afet misali gelip geçtikten sonra kendinize olan güveninizi bile sorgulatmaya yetecek kadar büyük bir yara bırakıyor sizde. Başka insanlara vereceğiniz şansı da gidişiyle birlikte kendisiyle götürüyor. "Bir başkasına verecek ne güven ne de sevgi kaldı bende. Yeni bir başlangıç için geç kaldım. Sen başlangıçların bitişisin. Sen umudumu, huzurumu, gülüşümü de koydun valizine giderken." (Ünsal,17). En derin sancılarımız her zaman en sevdiklerimizden geliyor. Un ufak ettikleri güven duygumuzun kalıntılarıyla yenilikler, yeni insanlar aramaya çalışsak da bir nevi başarısızlıkların içersinde boğulup gidiyoruz. Deniyoruz hiç bıkmadan, usanmadan, durmadan. İnsan en tükenmiş anında bile bir umut tekrar inanmak istiyor. Tekrar güvenmek... Bizim yaradılışımızda güvenmeye duyulan bir açlık var bana sorarsanız. Ne kadar darbe yersek yiyelim asla pes etmiyoruz, asla vazgeçmiyoruz güvenme isteğimizden. Yazarımızın da dediği gibi, "Kimseye güvenmiyorum derken bile, birisi çıksa da karşıma kurtarsa diye geçiriyorsun beyninin odalarından. İnsan acılarla açılıyor dünya denizine,". (Ünsal,25) Bu açlığımızı gerçekten, tam anlamıyla birisi karşılayabilecek mi orası bilinmez ama bütün bu hayal, umut ve güven kırıkları ardından hak ettiğimize inandığım karşılığı verilmiş bir güven var. Kendisini temiz tutmak için bunca çaba sarf ederken insan, istiyor ki karşısına güvendiğinde pişmanlık duymayacağı birisi çıksın. Kim olduğu, ne olduğu aslında pek de mühim değil. Sadece bu bekleyişe, tüm o yıkıntılara ve usanmadan devam edilen bu inanışa değecek birisi olsun yeterli. Güveni alsın ve hakkıyla versin. ŞEVVAL ŞAŞMAZ Senfoni Konseri Geçtiğimiz günlerde uzun zamandır aklımızda olan bir fikri arkadaşımla birlikte gerçekleştirme fırsatı bulduk. Okulumuzun gurur kaynağı olan Bilkent Senfoni Orkestrası’nın bir konserine gitmeyi çok istiyorduk. Uygun tarihi bulduktan sonra biletlerimizi aldık. Konser salonuna geldiğimizde konsere yaşıtlarımızın değil bizden daha yaşlı insanların ilgi gösterdiğini gördük. Bu durumu az çok tahmin ediyordum ama konsere yaşıtlarımızdan bu kadar az ilgi olmasına gerçekten üzüldüm çünkü yapılan müzik her yaş grubuna hitap edecek kalitedeydi. Sıkılacağımı düşünerek geldiğim bu konser beni oldukça etkiledi. Konserin beni en çok etkileyen tarafları, yapılan müziğin verdiği melankolik his ve müziğin evrenselliğinin bu denli çarpıcı bir şekilde dinleyicilere sunulmasıydı. Başlangıçta orkestra topluluğu sahnede yerlerini aldıktan sonra orkestra şefi ve ünlü çellist Julian Steckel alkışlarla sahneye çıktı. Dünya çapında da bir tanınmışlığa sahip olan Steckel sadece konserin ilk yarısında performans sergiledi. Çello benim gerçekten çok sevdiğim bir enstrümandır. Lisede çalmayı çok istediğim ancak bir türlü öğrenme fırsatını bulamadığım için içimde bu konuda bir ukde kalmıştı. Sesi gerçekten büyüleyici ve insanı her türlü duyguya kolayca sürükleyebilen bir tınısı var. Bu nedenle Steckel’ı ayrı bir ilgiyle dinledim. Daha önce çok fazla çello performansı izlemediğimden bu konserde dikkatimi en çok çeken durum Steckel’ın çaldığı enstrümanla bir bütün hâline gelmesi ve çelloyu gerçekten hissederek çalmasıydı. Steckel’ın çelloyu çalarken bastığı her notayı hissetmesi ve âdeta enstrümanla bütünleşmesi beni farklı duygulara götürdü. Konseri dinlerken salondaki herkes aynı duyguları mı hissetti bilmiyorum ancak ben çok farklı duygular hissettim ve ara ara oradaki ortamdan kendimi soyutlayıp çellonun tınılarını başka bir boyutta algıladım. Aslında bir şarkıda duyguyu karşıya geçiren, o şarkının sözleridir. Ancak bu konserde şarkılar enstrümantal olarak çalınmasına rağmen konser bana çok yoğun duygular yaşattı. Aşk, hüzün, acı, nefret, coşku… Konseri dinlerken bir çok duyguyu ruhumun derinlerinde yaşadım. Bunlardan en ağır basanı melankoliydi. Çellistin çaldığı her parça hüzün içermemesine rağmen, çelloyu çalarken sergilediği tiyatral hava daha çok melankoli barındırıyordu. Açıkçası bunun da benim duygu durumuma olan etkisi büyüktü. Sergilenen performans bana daha çok geçmişi düşündürdüğünden orkestranın ve çellistin dinleyiciye vermek istediği alt metinin bununla bir ilgisi olduğunu düşünüyorum. Elbette bu sadece benim yaptığım bir tahmin. Konserin ilk ve ikinci yarısında çalınan müziklerin konseri dinlemeye gelen dinleyicileri etkisi altına aldığı insanların surat ifadelerinden açıkça belli oluyordu. Kimisi ailesiyle kimisi sevgilisiyle kimisi de arkadaşlarıyla gelmesine rağmen herkes ortak bir paydada buluşmuşa benziyordu. O da müziğin büyüsüydü. Orada dinlediğimiz performansın dünyanın herhangi bir yerinde çalındığında da insanlarda hemen hemen aynı etkiyi uyandıracağını söylemek yanlış olmaz. Bu durumun böyle olmasının çeşitli sebepleri var bana göre. Amacı sadece müzik dinlemek olan insanların kendilerini hayatın sıkıntılarından, politikadan, etnik kimliklerinden, dinî farklılıklarından soyutlayarak dinledikleri müzikte yeni bir benliğe kavuşmaları başlıca etkenlerden diye düşünüyorum. Senfoni konserinde benim aldığım his de bu yöndeydi. İnsanlar kendilerini dış etkenlerden arındırıp sadece müziğe odaklanmışlardı. Konser bittiğinde de salondaki herkesin ruhsal anlamda beslendiklerinden ve konser öncesinden konser bitimine kadar geçen sürede dünyaya olan bakışlarında kum tanesi kadar bile olsa da bir değişim olduğundan ben eminim. Senfoni orkestrası konserine gitmek bugüne kadar gittiğim aktiviteler içinde belki de en doğru olanlardan biriydi. Konser bittiğinde tüm salonun orkestrayı, çellisti ve orkestra şefini dakikalarca elleri yorulana kadar alkışlaması da beni doğrular nitelikteydi. Bugüne kadar gittiğim herhangi bir konserde sahnedeki sanatçıların bu kadar uzun süre alkışlandığını daha önce hiç görmemiştim. Performansa verilen emek ve orkestranın büyüklüğü bu kadar çok alkışı da hak ediyordu doğrusu. Böylesine kaliteli müziklerin dünyada ve Türkiye’de diğer müziklerden daha çok ön plana çıkması gerekiyor. Popüler olanla sanatsal olan elbette farklı kulvarlarda değerlendirilmeli ancak doğruyla yanlışın ayrılması da bence önemli. Benim o gece Bilkent Senfoni Orkestrası’ndan dinlediğim müzikse kesinlikle doğru olandı. Evet Bunu Biliyorum! Yazarların kurguladıkları dünyayı yaptıkları betimlemeler ve benzetmeler aracılığıyla gözümüzde canlandırırız. Edebiyat ustaları kişilerini, mekânlarını, duygularını ve benzeri şeyleri bize sözcüklerle resmederler. Kimisi sade bir dille yani basit, kısa ve anlaşılır tanımlamalarla yapar bunu; bazısı da karmakarışık, sanatlı ve ağır bir dille yapar. Bizim topraklarımızdaki edebiyat kavgası hep bu iki cephe arasında gerçekleşirdi, hiç üçüncü veya daha farklı bir ihtimalin olduğunu düşünmezdik. Ancak Umberto Eco, bu iki yol dışında bambaşka bir yola da başvuruyor Sıfır Sayı adlı kitabında: daha önceden bildiğimiz herhangi bir şeyi kullanarak betimleme. İfadelerim biraz havada kalmış olabilir, kitaptan bir örnekle pekiştireyim: “Sana aşağıdan yukarıya bakan her kadın Bambi’ye benzer.”. Bunun kadar popüler kültüre hitap etmeyen başka bir örnek de yine aynı kitaptan: “Yüzü, Telly Savalas’ın Yüzbaşı Kojak yüzüydü”. Kararında ve yerinde kullanıldığında okuyucu için yüzde bir tebessüm etkisi yaratır bu betimleme şekli, en azından anladığım benzetmelere ben böyle bir tepki verdim. Ancak bu betimlemelerin, bu referansların etkisi yarattıkları gülümsemeyle sınırlı kalmaz, bilinçaltımıza derinlemesine işlerler. Tanıdığımız yüzleri, mekânları, olayları bazen birebir ama daha çok benzer biçimde; bizi tanımayan bir yazarın sayfalarında gördüğümüzde zihnimiz yazarı ve kendimizi bir ortak paydaya oturtur. Kendimizi yazara ve esere daha yakın hissetmeye başlarız, bazen eser okunmayacak gibiyse bile bu yakınlık duygusu baskın gelir ve okumaya devam ederiz. Bu yakınlığın arkasında bir aynaya bakıyormuşluk hissi olabilir ama baktığımız ayna düzlem bir ayna değil. Alışveriş merkezlerinde, lunaparklarda görmüşsünüzdür belki, insanı zayıf/kilolu/uzun/eğri büğrü gösteren aynalar vardır, işte onlara bakar gibi hissederiz. O aynaların başında hep insanlar olur, daha önce milyonlarca kez gördükleri kendilerini yine de hayretle incelerler. Yukarıda verdiğim iki örnekten ilginç başka bir sonuca daha ulaştım: eğer betimleme basit ve popüler kültüre yönelikse (ilk örnek) kitabı okuyan neredeyse herkes bunun farkına varıyor, ancak bu herkesçe fark edilme durumu örneğin birey başına düşen etkisini azaltıyor. İkinci örneğim ise bende bir etki yaratmadı, çünkü ne aktörü ne de canlandırdığı karakteri tanıyorum. Ancak eğer biliyor olsaydım ve biliyor olmamın bana/bir azınlığa özgü olduğunun farkında olsaydım ciddi bir şaşırmışlık ve ortaklık hissi içinde olacağımdan hiç şüphem yok, çünkü benzer olayları defalarca kez yaşadım. Eğer bu bilinirlik ve birey üstündeki etki arasındaki ilişkinin bir grafiğini çizecek olursak tam olarak yandaki grafik çıkıyor. (Ters orantı!) Yukarıda etkilerini incelediğim yöntem yazar ve okur arasında duygusal bir bağ oluşturmakta epey etkili ancak bazı durumlarda duygusal bağa engel de olabiliyor. Sıfır Sayı kitabı da aynı dertten muzdaripmiş aslında. İnternette okuduğum eleştirilerden birinde, bu kitabının İtalya’da çok yoğun bir ilgi görmediğinden bahsediliyordu. Sebep olarak da İtalyanların “zaten bildikleri komplo teorileri”nden bahsedilmiş olması gösterilmiş (The Untranslated). Yani anlayacağınız insanlar bu aynaya ilgi göstermemişler. Kendilerini oldukları gibi gösteren bir aynayı kim ne yapsın değil mi? Buradan şu önemli sonucu çıkarmak gerekli, eğer bir yazar var olandan çok fazla faydalanırsa bu bir noktadan sonra sıradan ve sıkıcı olmaya başlar, özellikle bu varlıktan haberdar olanlar için. Yazarın yeni bir şeyler katması bile kurtarmayabilir durumu bazen, tıpkı bu kitapta olduğu gibi. Bu sonucu da yukarıdaki grafikten çıkarmak mümkün aslında, ancak madalyonun öteki yüzünü de açıkça göstermek lâzım. Sonuç olarak, sanat eserlerinde bilincimizi, kültürümüzü oluşturan eserlere referanslar, onlar üzerinden kurgulanmış benzetmeler ve tasvirler görmek bizlere farklı hisler yaşatır. Yazarların bu yolu izlemesi de onlar açısından farklı kolaylıklar getirir, özgün olmadan (kafalarından bir mekân/bir karakter üretmeden) özgün (istedikleri karakteri farklı bir eserdeki tasvire referansla anlatma) olabilirler, daha ne olsun! Üstelik yazarın bizimle ortak bir kültürü paylaştığını bilmek o yazarın ortaya koyduğu esere karşı bir sıcaklık, olumlu bir ön yargı oluşturur. Yani sonuçta herkes mutlu. Ayna metaforuyla özetlersek berrak bir düzlem aynada kendimizi birebir görmekten rahatsız oluruz, ancak yukarıda anlattığım şekli deforme eden aynalar bize ilginç gelir ve onlara saatlerce bakmaktan keyif alırız. Referanslar Eco, Umberto. Sıfır Sayı. İstanbul: Doğan Yayıncılık, 2015. The Untranslated. 25 Eylül 2015. <https://theuntranslated.wordpress.com/2014/09/25/forthcoming-zero-issue-numero-zero-by-umberto-eco/>. Can Bayar KARA MİZAH BİZİ ÖLÜMDEN KURTARIR MI? Kurt Vonnegut’la üç dört yıl önce ünlü romanı Slaughterhouse Five’ı okuduğumda tanışmıştım. Slaughterhouse Five’ın kara mizah anlayışını son derece etkileyici ve düşündürücü bulmuştum. Bu yüzden de kitap listesinde Kurt Vonnegut’un ismini gördüğümde okuyacağım kitabı seçmem kolay oldu. Mavi Sakal’da da Kurt Vonnegut savaş, ölüm, insan ilişkileri ve sanatı kendine özgü mizah stiliyle inceliyor. Kitap Kurt Vonnegut’un her zamanki stilinde, sade ve günlük bir dil ile yazılmış fakat her cümle okuru düşünmeye itiyor. Bence Mavi Sakal’ın bu kadar düşündürücü olabilmesi Kurt Vonnegut’un kara mizahı doğru yerde ve zamanda ustaca kullanmasından kaynaklanıyor. Kitaptaki mizah ögeleri, son derece trajik olayların arkasında yatan, insanların dikkatini çevirmediği soruları gözler önüne seriyor. Kara mizah kesinlikle kendisiyle beraber birçok ahlaki sorunu da getiriyor. Trajik olayların bir mizah malzemesi olarak kullanıması ne kadar doğrudur? Peki ya kendimizin değil de başkasının hayatında önemli etkisi olan bir trajediyi mizah malzemesi olarak kullanmak o kişinin duygularını küçümsemek midir? Bana göre kara mizah bazı durumlarda sadece rahatsız edici olmak amacıyla kullanılıyor ve bu tür kara mizahın ahlaki açıdan doğru olduğunu düşünmüyorum ve hatta bazı durumlarda böyle bir mizah anlayışını bu trajediden etkilenen insanların yaralarına tuz basmak olarak değerlendiriyorum. Son zamanlarda insanların trajediyle nasıl başa çıktığı hakkında çok düşünmeye başladım. Sanırım bunun kaynağı da yakın zamanda Phil Elverum’un yeni albümü A Crow Looked at Me’yi dinlemem. Phil Elverum sanat hayatı boyunca ölüm konusunu farklı açılardan işlemiş bir sanatçı. A Crow Looked at Me albümü ise çok ayrı bir kulvarda çünkü Phil Elverum’un eşi Genevieve’in ölümünden sonraki hislerini içeriyor. Albümde ölüm sanatsal bir kavram olarak değil de gerçek ve yıkıcı gerçekliğiyle işleniyor. Albümde Elverum’un eşinin ölümü üzerine sarsıldığını açıkça görebiliyoruz, hatta albümün bazı noktalarında Elverum’un eski eserlerinde ölüm hakkında yaptığı yorumlardan pişmanlık duyduğunu düşündüm. Ölüm, savaş gibi kavramlar hakkında düşüncelerimiz bu trajedileri yakından tecrübe ettiğimizde değişebilir. Bu konuda düşündükçe benim de ölüm, savaş gibi dünyada neredeyse her insanın derinden etkilendiği trajedilerin mizah veya sanat malzemesi olarak kullanılması konusundaki fikirlerim son zamanlarda değişti. Eskiden herhangi bir olayın her durumda mizah veya sanat malzemesi olarak kullanılabileceğini düşünürdüm. Fakat şu anki düşünceme göre trajedi hakkında yapılan sanat, o trajedi üzerine insanın yüklediği değerlerden ortaya çıkıyor bu yüzden de ne kadar kabul edilebilir olduğu tamamen kişisel bir tercih. Yani trajediler insanın hayatını, düşüncelerini şekillendiren önemli etkenler ve herkesin bu trajediler ile baş etmek için kendine özgü bir yolu var. Bence bu yol her ne olursa olsun kişinin kendi tercihi olduğu için saygı duyulmalıdır. Kara mizah da insanlar trajediyle karşılaştığında onlar için bir sığınak görevi görebilir. Kara mizah rahatsız edici olmadığında, aksine içten ve doğal olduğunda kötü zamanların üzerinden gelmek için yararlı bir araç olabilir. Bence Kurt Vonnegut da kara mizah stilinde, açıkça rahatsız edici kara mizah ile düşündürücü kara mizah arasındaki dengeyi çok iyi kuruyor. Kurt Vonnegut’un eserlerinde görebildiğimiz gibi kara mizah acının üzerine gidip onu daha da güçlendirmek zorunda değildir, aksine okuru derin düşüncelere iterek bir trajedi hakkında hislerimizi daha açık, daha içten ve daha doğru bir şekilde katılaştırma yetisine sahiptir. Bu yüzden Kurt Vonnegut’un yazılarında kahkahalara boğulmasam da yazılarını her zaman yüzümde bir gülümsemeyle okuyorum, bu gülümsemenin yanında ise sürekli olarak ölüm ve savaş gibi kavramların anlamsızlığıyla yüzleşiyorum. Ve sanırım Vonnegut’un kara mizahı da en iyi olarak, okurun anlamlı bir şekilde başa çıkamadığı bazı kavramlar için okura bir yol gösterici olarak nitelendirilebilir. Kaynakça Vonnegut, Kurt. Mavi Sakal. İstanbul. Can Yayınları, 2015. Elverum, Phil. A Crow Looked at Me. 2017. Neden Sarajevo Değil de Saray Bosna “Nereleri gezdin?” hayatımda en çok duyduğum sorulardan biri olmuştur hep. Bu seferki cevabım ise doğa ve tarihin ustaca harmanlandığı Bosna Hersek’in başkenti Saray Bosna. Saray Bosna’ya gitmeden aklıma gelen ilk soru “Dünya genelinde Sarajevo (Sarayevo) olarak bilinen bir şehrin adı neden Saray Bosna” oldu. Osmanlı döneminde şehre hem Bosna Saray hem de Saray Ova denmesinden kaynaklanıyormuş, rehberimizin anlattığına göre tabiki. Havalimanından çıkar çıkmaz Mostar Köprüsüne yola çıktık. Şimdi sizden bir fotoğraf hayal etmenizi istiyorum. Etrafınız dağlar ile sarılı ve bir vadinin içerisindesiniz. Tek şeritli asfalt bir yoldasınız sağ tarafınızda bir nehir var ve önünüzde de dik bir dağ yamacı. Yamacın içinde de küçük bir tünel. İnternette paylaşılan popüler fotoğrafların birebir aynısı, insanı ağzı açık bırakan bir manzara. Yolda seyahat etmeye devam ederken büyük bir tünelin girişinden hemen önce karşına bir restoran çıkıyor. İki saatlik yol ardından restoran sanki Sahra Çölü’nde bir su birikintisi bulmak gibi mutlu ediyor insanı. Akan küçük bir derenin yanına kurulmuş bu restoran misafirlerine muhteşem bir manzara karşısında yemek yeme fırsatı sunuyor. Rehberimiz bize menüden Türk mutfağına ve damak tadına en uygun yemek ve çorbaları söyledi. En beklemediğim yemekler mercimek ve domates çorbasıydı. İşin kötü yanı domates çorbası hakkında fazla umutlanmışım, meğer domates salçalı suymuş. Tam anlamıyla bir hayal kırıklığı. Ana yemek olarak kuzu çevirme geldi ve garanti veririm ki on numara beş yıldız desem abartı olmaz. Kuzu çevirmenin ağzımda dağılırken verdiği tat ve his kelimeler ile anlatılamayacak kadar güzel! Otobüs ile bir saatlik daha yolculuğun ardından Mostar şehrine vardık. Üç saatlik yolculuğun ardından seksen üç yaşındaki babaannemin bu yolculuğa dayanması çok merak uyandırıcıydı otelde ayaklarını uzatarak dinlenebilecek olmasına rağmen. Düşünsenize hayatınızda ilk defa yurt dışına çıkıyorsunuz, uçak inişte pisti pas geçiyor üstüne üç saat yol gidiyorsunuz. Keçi inadı dedikleri bu olsa gerek. Babam ile babaannem bir kafede oturdu ve biz Mostar Köprüsüne yürümeye devam ettik. Arnavut kaldırımı yolları, cumbalı evleri izlerken kendimi bir an Beyoğlu, Karaköy ve Antalya Kaleiçi’nin birleşmesinden oluşan sokaklarda buldum. Penrose merdivenlerinden oluşan bir labirent gibi olan sokaklar kafa karışıklığının yanında insanı düşünmeye de itiyor. Bütün bu karmaşanın içinde huzuru bulmanı sağlıyor. Yolunuzu bulmaya çalışırken karşınıza Mostar köprüsü çıkıyor. Köprünün ilginç yanı ise Mostarlı gençler sevdikleri kızın babasına sevgilerini kanıtlamak için köprüden balıklama atlarlarmış. Köprünün üstüne konan çitlere rağmen atlayanlar olması çok etkileyiciydi. Aşk sınır tanımaz doğru bir sözmüş. Mostar gezisi ardından kimsenin önemsemediği hediyelik eşya olan magnetleri aldıktan sonra otele yola koyulduk. Otel Europe Saray Bosna’daki Başçarşı’nın hemen yanında bulunuyor. Otel odasının balkonundan Saray Bosna’nın her yerini görebiliyorsun. Dağlar, camiler, cumbalı evler, manzara nefes kesmekle kalmıyor ciğerlerinizdeki havaya bile el koyuyor resmen. Valizimi odaya atıp direk Başçarsı’ya gitmek oldu ilk işim. Sokaklar Mostar Köprüsü bölgesine çok benziyor. Cumbalı evler, arnavutkaldırımı sokaklar, minik dükkanlar sanki Türkiye’deyim. Memleket özlemimin artışını hissedebiliyordum. Biraz daha yürümeye devam edince karşınıza minyatür bir Kapalı Çarşı çıkıyor. Çatı hizasında pencereler, taş yerler, kubbemsi bir tavan. Farklı farklı mağazalarla dolu çarşıda ne arasan var. Bakır Türk kahvesi takımları ve cezvesinden tutun; gözlükler, çantalar, mücevherler, takılar, hediyelik eşyalar, kıyafetler akılına gelebilecek her şey var. Düğün ve Saray Bosna gezisi amaçlı gittiğim iki gecelik bu maceranın en zor zamanı gelmişti artık, vedalaşmak. Valizimi hazırlarken gezinin sonu olmasının getirdiği hüzün içimi kaplarken, memleket hasretim adeta karanlıklarla savaşan bir ışık hüzmesi gibi çırpınıyordu. Saray Bosna’nın tarih dolu sokaklarında keşfedilmeyi bekleyen yerler varken ben valizimi hazırlayıp kendimi bir daha gelme planları ile avutmaya çalıştım. En azından elimde gezdiğim yerlerden anılar ve iki porsiyon kıymalı Boşnak Böreği vardı eve götürebileceğim. Ahmet Kaan Bayazıt SOLUKLANMA Güneş yavaş yavaş içeriye süzülüyor.Gözlerim mi hareket ediyor yoksa kelimeler mi uçuyor önümden anlayamıyorum.Umursamazlık giderek içime işliyor.Daha önce duymadığım sesleri duymaya başlıyorum.Başımı kaldırıyorum, insan yüzleri.Hepsi kendilerine öğretilmiş amaçları doğrultusunda hırsla geriliyor.Odada hırsı görüyorum.İnsanları dört nala koşturuyor.Gemleri elinde ve bırakmaya da niyeti yok.Ağzından köpükler çıkan insancıklar.Tekrar kitaba döndüğümde o karşımda.Hırsı olmayan bir insan.Hayattan beklentisi, çarşamba ya da perşembesi yok.Sadece dün ve yarın.Her gün sadece doldurulması gereken bir sayfa.Onu nasıl, niye ve ya kimin için doldurduğunun önemi yok.An, doyumsuzluğumuz altında ezilen, romanlarda okuduğumuz soylu duyguları içermeye zorlanan bir zavallıcık.Belki bir saniye belki de daha azı.İşte o zavallı, yükünden kurtulan Atlas gibi kurtuluyor bütün zorunluluklarından.Artık kendine zorla anlam yükleyen acımasız sahipleri yok.Umursamaz bir çobanla yaşlı bir eşek gibi Meursault ve an.Bir sigaranın tükenmesini bekliyor sırf öbürünü yakabilmek için.Aydınlığın gelmesi çok da farklı olmayan karanlığın ardından.O an düşüncem sallanıyor.Nasıl bırakırsa Atlas Dünya’yı yer sallanır hiddetle, öyle sallanıyor fikir dünyam. Çünkü karşımdaki karakter ömrüm boyunca karşılaştığım bütün insanlardan farklı düşünüyor.Duyguları öyle zorlama anlam kabuklarıyla sarıyoruz ki, içlerindeki inciyi unutuyoruz.Fakat Camus yırtıp atıyor bütün çeperleri, o paha biçilmez inciyi gözlerimizin önüne seriyor.Ve duvarların karanlığına alışmış olan bizler, gözlerimizi kaçırıyoruz bu umarsızca parlayan nesneden.Örneğin süslemeyi en çok sevdiklerimizden, aşk.Karakter sevdiceğine öyle yalın bir aşk duyuyor ki, ne kendi hayalleri uğruna kırpılmış, ne de kulaktan dolma boş sözlerle kirlenmiş bir aşk.O ki olanca yalınlığıyla maşuk unu sarhoş ediyor.Peki biz ne yapıyoruz.En değerli hislerimizi market raflarından alır gibi seçtiğimiz yollarla sevdiceğe beğendirmeye çalışıyoruz.O kadar alışmışız ki buna sevilen de içindeki cevhere değil, aldığımız onca örtünün etiketine bakıyor.Sevginin ışığı solmuyor, sadece kirletenler artıyor.Bir ses geliyor, irkiliyorum.Bütün bunları düşünürken akıp giden sayfalara ve akan zamanın sessizliğine şaşıyorum.Yazar acaba kendini mi yazmış diye düşünüyorum.Öyle olmalı çünkü ancak Meursault gibi yalın bir insan böyle bir kitap yazabilir ve Meursault da ancak böyle bir dille anlatılabilir.Ne gereksiz bir sıfat, ne yolunu kaybetmiş bir cümle.Kitaptaki her kelime, hem imge öyle uyuyor ki birbirine, dalgasız, ölü bir denizde son sürat kayıyorsunuz.Bu mu düşünmeye zorlanan beynim, bu mu duygusuz kalbim?Böyle bir hızda bile her satırda ayrı bir düşünceye dalıyor; bir cümlede dertlere boğulurken, noktasında coşuyor.Keşke bu kitabı zaman kısıtlaması altında, yaklaşan bir günün düşüncesiyle güçlenen hırsla değil, karakter gibi sokaktan gelip geçenleri izlediğim, hayattan tek derdimin sivrisinekler olduğu, gerçekten boş ve rahat bir günde okusaydım.Çünkü kitabı okurken bütün sıcaklığıyla yüzüme vuran ikindi rüzgarını, üstünde sıkılmadan gelip geçen insanları, bulutları izlediğim izlediğim sedirimi özledim.Geçmiş günlere duyulan özlemle gelecek için umudum aynı noktaya kenetlendi, aynı An’ ı istedi.Sonra yine şu an a döndüm. Etrafımızda hırs o kadar çok pohpohlanıyor ki, sahip olduğumuz her özelliği delicesine ortaya döküyor, alkış bekliyoruz.Hiç kimse başkasından daha dikkatsiz, daha hedefsiz ve ya daha yeteneksiz değil.Şu durumda halimiz sirklerde hünerlerini göstermek için sahnede tutulan ayılardan farklı değil.Bizim tek farkımız ayağımızın altındaki ateşi unutup alkışlara kanmamız.Oysa döneminin en büyük yazarlarından Dostoyevski bile yeraltına çekiliyor, tacını kralı olduğu yalnızlıkta takıyor.Biz ise ödül için zıplayan hayvanlarız ancak. Oğuz ODABAŞI 21301667 ŞAŞIRMADAN EDEMİYORUM Bir saniye durun ve etrafınıza bakın. İnsanlık olarak neler yaptığımızı bir düşünün. Muazzam binalar inşa ediyor, devasa şehirler geliştiriyoruz. Doğa olaylarını kontrol altına alıyor, 2 milyon ışık yılı uzaklıktaki yıldızları inceliyor, hatta ve hatta 2023’te Mars’ta koloni kurma planları yapıyoruz. Ne zaman insanlığın sahip olduğu bilgi birikimini ve teknolojiyi düşünsem, hayrete düşüyorum. Bütün olup bitenleri kanıksayan insanların çoğunlukta olmasına da şaşırmadan edemiyorum.Sahip olduğumuz bilgi birikimi bize atalarımızdan kalan en büyük miras, Onların bize bıraktıkları bu baş döndürücü mirasın nasıl meydana geldiğinin açıklaması ise zaman ve -İngilizcede hayatta kalma anlamına gelen- “survival” güdüsü. 200.000 yıldır doğanın olumsuz şartlarına karşı savaş veren bir yaşam formu, mücadelesine devam edebilmek için kendisine avantaj sağlayan birtakım eşyalar geliştirmek zorunda kaldı. Vahşi hayvanlardan korunma ihtiyacı, sivri uçlu eşyaların icadını tetiklemiş; yağmur, kar gibi doğa olaylarını olabildiğince az zararla atlatma gereksinimi, bizleri barınak inşa etmeye zorlamıştır. Öyle görünüyor ki teknolojinin de ilk temelleri böylece atılmış oldu. İnsanlığın ve teknolojinin gelişiminin 200.000 yıllık hikâyesinin özetini, adaya düşen ve yıllarca orada tek başına yaşayıp kendine alet geliştiren bir adamı anlatan Robinson Crusoe’da bulmak mümkün. Bizi ve Robinson Crusoe’yı gelişmeye mahkûm eden zalim doğaya da buradan bir teşekkür yolluyorum. Çok uzun süreler sonunda, doğadan gelecek zararı en aza indirmenin yanında doğayı en verimli şekilde kullanmayı öğrendik. Eskiden bize zarar vermesin diye kaçtığımız yağışları, barajlarda biriktirip bugün sulama ve enerji üretme amaçları için kullanıyoruz. Doğayı en verimli şekilde kullanmayı öğrenmek bize refah getirdi. Refah seviyesine ulaşan insanlık, kendinde bulunan merak duygusunun ancak farkına varabildi. Bu insanlardan bazıları ise var olan şeyleri sorgulamayı seçti. Kendi varlıklarını, kavramları, itaat etmek zorunda olduğumuz fizik yasalarını ve daha birçok şeyi sorgulayan insanlar, bilim ve teknolojinin gelişmesi için üçüncü bir sebep ortaya koydular. Bundan sonra teknoloji, gelişim merdiveninin basamaklarını teker teker çıkmaktan vazgeçip üçer, dörder basamak zıplamaya başladı. Bu baş döndürecek kadar hızlı ilerleme sayesinde, binlerce yıldır insanlığın en temel ihtiyaçlarına hizmet eden teknoloji, artık başka amaçlara, lükse hizmet etmeye başladı. Peki, sorgulamayan insanlara ne oldu? Zaten her şeyi kanıksama eğiliminde olup sorgulamayı reddeden insanlar, teknolojinin bir getirisi olan lüksün kaymağını yediler ve yemeye hala devam ediyorlar. Eski zamanlardaki gibi gerçek bir “survival” ihtiyacı olsaydı, bu insanlar varlıklarını daha verimli şekilde sürdürmek zorunda kalırlar ve bizler bu sayede insanlık olarak çok daha ileri bir seviyede olurduk. Şimdi bu insanlar teknolojinin bir getirisi olan bilgisayarlarının ve televizyonlarının karşısında günlerini en verimsiz şekilde nasıl geçirebileceklerinin planlarını yapıyor, insana hiçbir şey kazandırmayan saçma televizyon programlarını izliyorlar. Teknolojinin ilk kıvılcımı “survival” güdüsü, sorgulamayan beyinlerin “survivor” güdüsüyle insanlığı yakıp kavuruyor. Acun Ilıcalı’nın programı Survivor’ı duymayan yoktur herhâlde. Bu program, en temelde Daniel Defoe’nin Robinson Crusoe’suna benzer bir içeriği anlatmak için televizyon programı olarak çıkmış olabilir. Bunların ikisi de adaya düşen insan(lar)ın yaşam mücadelesini anlatıyor. Lakin Survivor bu mücadeleyi, insanları bir adada aç bırakarak, yemek vaadiyle hayvani hareketler sergiledikleri yarışmalara zorlayarak anlatıyor. Bu adada insanlar ikiyüzlü davranıp birbirlerinin kuyularını kazıyor, ağır tartışmalara giriyor. Ne yazık ki birbirlerine ağır hakaretler eden, yemek için hayvani şekillere giren bu insanların bir kısmı da Türkiye’nin ünlüleri. Daha kötüsü ise her gün televizyonu açıp saatlerce bütün bu olanları keyifle izleyen çok büyük bir kesimin var olması. Türkiye Cumhuriyeti tarihinin en kritik seçimlerinden bir tanesi geçtiğimiz 7 Haziran 2015 tarihinde gerçekleşti. 1999’dan sonra ilk defa sandıktan koalisyon çıktı. Neredeyse kanalların tamamında seçim analizleri vardı. Bu kadar önemli, bu kadar kritik bir durumun analizlerini takip etmek yerine işte bu insanlar, Survivor izlemeyi tercih etti. O kıvılcım bizi işte o zaman gerçek anlamda yaktı. Oysa atalarımız bizlere bu mirası bu nedenle bırakmadı. Bütün bunlara şaşırmadan edemiyorum, anlayamıyorum… Fatih Yavuz GÜNDÖKÜMÜ Hayatımızın yoğun ve aceleci temposunda bazen hayal ettiğimiz gibi yaşayamıyoruz. Elimizdeki imkânlar ya da kısıtlamalar bizi farklı yollara itebiliyor. Başka birisini dışarıdan izlediğimizde ben bunu asla yapmam dediğimiz şeyleri, başka bir gün kendimiz yaparken görebiliyoruz. Geçmişe dönüp baktığımızda da bunun gibi birçok örneklerimizle karşılaşabiliriz tabii ki bunu fark edebilmenin en kolay yolu günlük tutmaktır bence. Günlük tutmanın verdiği ferahlığı başka hiçbir insan sağlayamıyor. Çünkü kendime bile itiraf edemediğim şeyleri, günlüğe aktarırken gerçekten büyük bir yükten arınmış gibi hissediyorum. Herhangi birine söylemektense kâğıda dökmek çok daha basittir. Karşındaki ne düşünür, ne hissedir ve ilerisinde ne oluru düşünmek zorunda değilsin bu yüzden ne istiyorsan onu yazabilirsin. İstediğin zaman geriye dönüp anılarını tekrar tekrar yaşayıp onları taze tutabilirsin. Belki de günlük sahibi olmanın en güzel yanı budur. Fakat tabii ki herkes günlük yazacak diye bir şey yok. Günlük yazabilmek zaten çok zor bir iştir. Benim de belli bir dönem günlük yazamadığım dönemler oldu. İlkokuldayken sürekli günlük yazardım. Bugün böyle geçti, şöyle oldu, onu yaptım diye. Fakat lisenin ilk iki yılı günlük yazmak çok mu çocukça geldi yoksa yazmaya vakit mi bulamadım bilmiyorum. Ama yazmadığım dönemlerin Barnes’in Bir Son Duygusu kitabındaki Tony karakteri gibi benim için flu bir süreçti. Bazen anıların birbirine girdiğini, başkalarının o olaylarda var olup olmadığına karar veremediğimi fark ettim. Belki de hatırlamak istemediğim ve kendimce bilinçaltıma gönderdiğim şeyler de olabilir. Ama günlük yazıyor olmanın değerini anladım böylece. Hâlâ da kendimce günün sonunda uzun ya da kısa notlar düşerim. Ne yaptım, nasıl yaptım, neden yaptım. Böylece kendimi vicdanen de rahat hissediyorum. Çünkü bazen isteyerek ya da istemeyerek bir şeyler yapmak zorunda bırakılıyoruz. Bunların sonucu da her zaman pespembe sonuçlar doğurmuyor. O anın şartları ve getirileri doğrultusunda böyle yapabildim, demek her insanın psikolojisini sağlam tutmaya yarar. Çünkü her şeyi kendi isteğimiz doğrultusunda yapamamanın verdiği garip bir hayal kırıklığı ve egonun zedelenmesinin karışımı bir duygu oluşur. Bunu önleyebilmenin de en güzel yanı kendime nedenlerimi ve mazeretlerimi net bir şekilde gösterebiliyor olmamdır. Çünkü zamanında yaptığım bir hatanın vicdan azabını çekersem ya da kötü sonuçları ile karşılaşırsam kendimi teselli edebileceğim ve vicdanımdan kurtulabileceğim küçükte olsa bir nedenim olabilir. Belki de bu neden beni hayata daha sıkı sarılıp sarılmayacağımı belirleyebilir. Bazen neyin neye sebep olabileceğini bilemeyiz ve hiçbir şeyi küçümsememeliyiz. Belki de hayatımızı böylesine küçümsediğimiz için, bizden bir izi hak etmediğini düşündüğümüz için kendimize dair notlar bırakmıyoruz. İleride ailenize, eşinize belki de çocuklarınıza bırakacağınız bir günlük sizi onların hafızasında çok daha canlı tutacaktır. Onlarda sizinle aynı anıları tekrar tekrar yaşayarak size olan özlemlerinizi giderebilirler. Ben de çok özlediğim insanların bana böyle bir şey bırakmasını çok isterdim. Anneannemin veya dedemin bana herhangi bir anı dolu defterlerinin ya da görüntülerinin kalması beni çok mutlu edebilirdi. Ben onları tam hatırlayamasam da onların dilinden ve gözünden nasıl biri olduğumu bilmek beni onlara daha yakın hissettirebilirdi. Yani günlük tutmayı aslında o kadar da küçümsememek gerekir. Bence her insan hayatının bir döneminde günlük tutmayı denemeli. O günlüğün ne zaman nasıl faydası olabileceğini bilemezsiniz. Belki de sizin için bir hayat rehberi olabilir ya da çevrenizi tanıyabilmek için. Hayatımın en bulanık döneminin bir yazılı çizili bir belgesi olduğunu bilsem, onu arar tarardım bence en güzel şey o anıların verdiği mutluluk ve huzur. En önemlisi de günlüklerin biz onlara bir şeyler yazdıkça kimi aydınlatacağını bilmeden bunu yapması. NİDA NUR TÜRK MECBURİYETTEN Farkına vardığım andan beri kafamda oluşan sorulara aradığım cevaplar bu kağıttaki karamalarımın ta kendisidir. Soru ise şu: “Gerçekten hür müyüz?”. İradelerimiz hür mü, bu iradelerimizin yöneldiği tercihler hür iradeyle yaptığımız tercihler mi? Aslında farkındalığım çok sıradan ancak üzerine düşünüldüğü zaman şaşırtıcı olabilecek bir cümleyle başladı. Arkadaşımın bir akşamüzeri acıkmasının ardından sarf ettiği “Şu karşıdaki markete bağımlı olmaktan nefret ediyorum” cümlesi zihnimdeki her şeyin tetikleyicisi oldu. Gerçekten aslında hayatımızdaki birçok şeye bağımlıyız, ihtiyacımız olmasa bile. Yediklerimize, içtiklerimize, giydiklerimize bağımlıyız ve en korkutucusu kendimizi içine hapsettiğimiz sahte sanal dünyalara bağımlıyız. Telefonlarımızın sosyal platformlarla bize sunduğu beğenilme duygusuna bağımlıyız. Hatta bu bir kısır döngü gibi hayatlarımızı sonsuz bir kuyuya atıyor. Beğenilmek için sosyal medyanın sunduğu bütün yenilikleri takip etmeyi hatta en önce sahip olmayı istiyor, bunu yapınca da daha çok beğenilmeyi istiyoruz. Beğenilme bağımlılığımız yenilenmeyi, yenilenme de daha çok beğenilmeyi tetikliyor adeta. Oysa mütevazilik sadece anlamını bildiğimiz, yaşatamadığımız bir kelime olarak maziye gömüldü çoktan. Popüler kültür tarafından şekillendirilen, hür olmayan iradelerimiz artık saplandığı yerden çıkamaz halde. Hiçbir zaman elimizi uzattığımız şeyin değerini bilemez veya o şeye ihtiyacımız olup olmadığını düşünemez hale geldik. Örneğin, dolabınızda kaç çift ayakkabınız var, kaç gömleğiniz var? Cevabınız eğer “Bilmiyorum ki” ise yüksek ihtimalle siz de bizdensiniz, iradesi hür olmayanlardan. Çünkü bizim cevabımız hiçbir zaman “Sahip olduklarım bana yetiyor” olamadı. Her zaman bir şeylere daha ihtiyacımız oldu, olmasalar yokluğunu hissetmeyeceğimiz birçok şey. Bizim için tutumluluk mağazada beğendiğimiz iki şeyden birini bırakmak oldu. Bıraktığımız eşyanın güçlü irademizin sembolü olduğunu sanarak, elimizdeki bağımlılığımızla kasaya gider ve yine çok düşünmeden bedelini öder oradan çıkarız. Savaşı kazandığımızı düşünürüz genellikle ancak ne yazık ki en büyük zaafımızı bir kere daha kanıtlamışızdır. Aslında aklıma şu soru da gelmiyor değil: Ya ben tercihlerimlerimle mutluysam, ya bunlar beni ben yapan şeylerse? Ancak cevap adeta bir karşı argüman olarak beliriyor yine: Ya bunlar seni sen yapan şeyler değilse, ya bunlar olmadan yaşayamayacağına inandırılıyorsan? Kimse bir çift ayakkabısı eksik olsa ölmez, değil mi? “Ama olmaz, kombinim tamamlanmaz o ayakkabım olmazsa” demez misiniz? İşte bizi biz yapan şey artık farklı renklerimiz değil, “en” olabilmek. Eğer “en” tarzsan, sıradışıysan, havalıysan bir kimliğin olabilir. Ancak sahip olduğun sıfatın başından “en” kelimesini kaldırdığın an sen artık sıradansın. Kimliğinin, renginin bir önemi kalmaz. Sonuç olarak ise bizler yaşadığımız çağın sunduklarıyla birlikte bağımlanıyor ve onların kölesi oluyoruz. Özgürlük sandığımız şeyin içinde kendimizi birçok şeye bağlıyor, onlara mecbur gibi yaşıyoruz. Kendimize yeni fırsatlar oluşturmayı, kendimize özgü olmayı denemek yerine kolay olanı ve beğenilen olmayı tercih ediyor; gözleri kendimize çeviremediğimiz sürece mutlu olamıyoruz. Halbuki aradığımız mutluluk içimizdedir. Bizi biz yapan tükettiklerimiz değil, ürettiklerimiz. Ürettiğimiz gülümsemeler, ürettiğimiz çözümler, fikirler ve tabii ki ürettiğimiz renkler. Mesela, bazen derste hocanızın söylediklerini dinlerken anlattığı şeyi ne kadar farklı anladığınızı düşünürken bulabilirsiniz kendinizi. Bir bakarsınız ki hiç kimse sizin gibi düşünmemiştir. İşte o an aklınıza gelen fikirler, baktığınız pencere gerçek sizsinizdir. Önemli olan bir şeyi nasıl yapmanız gerektiği değildir, önemli olan sizin kendi yöntemlerinizle aynı sonuca nasıl ulaştığınızdır. İşte bu yüzden size doğrudan veya dolaylı empoze edilenleri artık fark etmelisiniz. Siz mecbur değilsiniz, mecbur olduğunuzu sandığınız şeyler vazgeçilmez değil. Zaten ölümün olduğu bir hayatta herhalde hiçbir şey vazgeçilmez değildir. İşte bu yüzden bırakın soluk yaşamayı, kendinizin farkına varın ve dünyayı renklendirmeye başlayın! Beyzanur Karaman Nuray Beyza YANIKOĞLU 2=1 Ġkiyken tek olmak neydi? Çok uzaklarda, belki derinlerde kalmıĢ bir duygu olarak anımsıyorum kendisini. Bir ruhun hissettiğini baĢka bir bedende atan baĢka bir kalbin hissetmesi ne kadar heyecan verici olsa gerek oysaki. Belki de gerçek sevginin en alıĢılmamıĢ mührü. Öyle ki sevgiyi, aĢkı hissederek çarpan kalpler dahi sevginin bu en alıĢılmamıĢ siluetiyle karĢılaĢınca ĢaĢkınlığa düĢüyor. Öyle ki soğuk ve hissiz söylenen kelimelerin, donuk “Seni seviyorum.”ların ötesinde daha anlamlı kılınan bu ürkek sevgi mührü, kalplerde bir yabancıymıĢçasına geziyor. Ne yazık ki unutulmak ağır geliyor bu duyguya ve “ikiyken tek olmak” zamanla izini silercesine kalplerde dolaĢmaktan, insanlara yeni ve daha önce hiç keĢfedemedikleri heyecanları tattırmaktan, sevginin en çıplak ve gerçek halini göstermekten uzaklaĢmaya baĢlıyor: Terk ediyor insanoğlunu. YanlıĢ duymadınız! Terk ediliyoruz. Üstelik bunu hissetmeden, yavaĢça ama derinden… Kırılan küskün, adımlarını atmaya çoktan baĢlamıĢ çünkü gerçek iliĢkiler tek tük seçilir olmuĢ. Giderken arkasındaki kapının kapanıp kapanmayacağı ise meçhul. BarıĢmak için ise akıllarda tek bir soru: Ġkiyken tek olmak neydi? Sevgi o kadar uçsuz ve limitsiz bir duygu ki paylaĢıldığı an nasıl hissedileceği veya neye dönüĢeceği tahmin edilemiyor. Sadece “iki” arasındaki sevginin paylaĢılınca hangi forma büründüğü biliniyor: Tek. Öyle ki “iki” var olan matematiğe inat paylaĢtıkça sayısal olarak büyümüyor, aksine “tek”e indirgeniyor ancak hissedilen heyecan tarif edilmeksizin büyüyor, çoğalıyor. ġöyle ki iki insan hayal edin BarıĢ ile Füsun gibi; birbirini çok seven, hatta birbirlerini en az kendileri kadar çok seven, her acıda, her mutlulukta karĢılarındakinin duyguları eĢ zamanlı ve gerçekten hisseden. Ve hayal gücünüzü zorlayın biraz daha ve sevdiği Füsun’un canının yanmasına daha fazla katlanamayan, onun her çığlığında kendi canı yanıyormuĢçasına tepki veren BarıĢ’ı somutlaĢtırmaya çalıĢın. Gözlerinizi kapatıyor gibisiniz. O kadar mı gerçekten uzak gözüküyor? Ne dersiniz? ĠĢte aslında sevgi böyle “tekleĢiyor”. Kalpler iki ayrı bedende atsa da hissedilenleri tek bir bedende toplamayı baĢarabildiği an sevgi yeniden yeĢeriyor. Ama sevgiyi daha çok “ĠliĢkimi seviyorum ancak kendimi daha çok seviyorum.” yönünde algılamaya baĢlayarak değiĢtikçe insanoğlu; hisleri, kalpleri, duyguları, algıları da değiĢiyor. “Ġkiyken tek olmayı”, “ikiyken tek düĢünmek, hissetmek”le karıĢtırır hâle geliyor duygular. Sevgiyi her haliyle hissedip paylaĢmaktan uzaklaĢarak bireyselleĢtirmeye baĢlıyor kuĢaklar. Sonra geriye dönüp bakıldığında yaĢananların “tek”ten gelen çoğunluktan değil de “tek”liğin getirdiği yalnızlıktan kaynaklandığını fark ediyor insanlar. Gerçekten kendisi için değil de değer verdiği kiĢi için hissettiklerini, duyduğu heyecanları anımsayamıyor çünkü muhtemelen böyle bir sevgiye kalbini açmaktan korkmuĢ oluyor. Ya sevgiyi derinlemesine hissedecek yeterli cesareti olmadığı için ya da böyle bir sevginin var olabileceğine ihtimal vermediği için… Sonuçta ise elde imrenilecek kadar güzel olan bu duyguyu yaĢayamadığı için hayıflanan sevgi insancıkları kalıyor. Sevgi insancıkları oluyor her biri çünkü sevgiyi hayatlarına misafir olarak kabul etmeye razı olup sevgiye hayatlarında gerçek bir rol verecek kadar güvenmemiĢ oluyorlar. Mesele her ne kadar sevgiye olan güven meselesi gibi görünse de uzaktan; asıl olay kiĢinin kendinden biraz da olsa vazgeçebilmekten korkmaması, kalbinin bir bölümünü değer verdiği diğer kalple bütünleĢtirebilmesi. Yani sevgi biraz emek istiyor, bencillikten uzak kalmak istiyor. Çünkü kiĢi eğer sağır olurcasına sadece kendi kalbinin ritmine kulak verirse o zaman sevgisinin doğrultusundaki diğer renkli sesi duyamayacak hâle geliyor. Bir anlamda Ģarkısını sözsüz bırakıyor, eksik bırakıyor tamamlamanın bir Ģans olduğunu gözden kaçırırcasına. Bunu yaparken sadece elindeki Ģansı geri çevirmiyor, aynı zamanda elinde kalanı da gerçek bir Ģarkı zannediyor. TamamlanmamıĢ olsa bile… Ġnsanın dünyada en büyük Ģanslarından biridir sevgiyi hissetmek, tamamlayabilmek. Sevgi yaĢanan diğer tüm duyguların aksi bir yönteme sahiptir. “Ġki eĢittir iki.” denklemi sevgi için geçerli değildir, sevgide “Ġki eĢittir bir.” kuralı vardır. “Ġkiyken tek olmak” sevgiye has özelliklerden biridir ki insanoğlunun farkındalığını hep üzerinde tutmayı baĢarmıĢtır. Farkındalık olsa dahi “ikiyken tek olmak”, sevgiyi paylaĢan her kalp için baĢarması kolay bir durum olmamıĢtır. Bizler belki her ne kadar kalbimizi sadece kendimizle kaplamamamız gerektiğini bilsek de birini “sevme”nin, birine değer vermenin kalpleri ve duyguları paylaĢmakta yeterli olduğu fikrine kapılıyoruz isteyerek veya farkında olmadan. Lakin bu; kalpleri, sevgileri veya duyguları paylaĢıp çoğaltmayı veya sevgiyi tek bir bütün hâline getirmeyi tam olarak karĢılamamaktadır. Ġster alıĢılmamıĢlık diyin, ister cesaretsizlik diyin ancak kalpte sadece kendin için sevgi barındırmak sevmenin adına yakıĢmadığı için bu, kısaca korkaklıktır: Değer verdiğin birini en az kendin kadar sevme korkusu. Ve en kötüsü de budur bir sevgiyi yaĢarken çünkü hissedilen duygular; derinlerde kendi yoğunluğunu asla bulamadan yüzeyin köpüklerinde silinirler, kaybolup giderler. Geriye ise zannetme duygusu kalır: Birini sevdiğini zannetme. Kendine olan sevgisini baĢkasıyla paylaĢamadığı için zannetme. Ġkiyken aslında yine iki olarak kalıp “tek olmaya” cesareti olmadığı için zannetme. Ancak akıllarda o soru hâlâ bakidir: “Ġkiyken tek olmak” neydi? Cevabını bulabildiniz mi? Ben hâlâ bulamadım. JOKER’İN İDDİASI İyilik, kötülük, adalet gerçekten var mıdır yoksa sadece bir insan uydurması mıdır? Kim iyidir, kim kötüdür, kim adildir, kim belirliyor bunları ya da nasıl tanımlıyoruz bunları, neye göre tanımlıyoruz? İnsanın iyi veya kötü diye tanımlayabilir miyiz yoksa sadece davranışlarımızı mı iyi kötü diye tanımlayabiliriz. Yoksa bu kavramlar insanların hayatta kalabilmek için kendi çıkarları doğrultusunda uydurdukları şeylerden ibaret midir? İşte insan Kara Şövalye ’yi izlerken tam da bu soruların içinde boğuşurken buluyor kendini. Herhalde bu soruların masaya yatırıldığı en iyi yapıtlardan biridir. Her ne kadar film Batman ve Joker’ın kavgasından ibaret gibi görünse de aslında iki fikrin kavgasıdır, Batman ve Joker sadece bu fikirlerin temsilcileri, simgeleridir. Jokerin bir savı vardır ve onu ispatlama çalışır. Joker’e göre aslında iyi, kötü, adalet diye bir şey yoktur. Ahlaki değerler, yasalar kötü birer şakadan ibarettir. Koşullar izin verdiği sürece insanlar iyidir, işler kontrolden çıktığı zaman medeni diye geçinen insanlar birbirlerini yiyecek kadar aşağı bir seviyeye düşecek ve bir hayvandan farkları kalmayacaktır. Jokerin işlediği suçlar, bulunduğu davranışlar bu savını kanıtlamak için yaptığı sosyal deneylerden ibarettir. Aslında Joker’in temel derdi eğlenmektir, insanlara oyun kurup, onları sınarken dışardan izleyen ilah tarzı bir varlık profili çizer. Ne insanların kurduğu düzenin ne de insanların hiçbir kıymeti yoktur onun gözünde. Hepsi onun eğlencesidir sadece ve tabi ki en büyük eğlencesi de Batman’dir. Çünkü Batman bu ahlaki değerlere, etiğe ve insanların kurduğu düzene inanan en büyük temsilcidir. Onu yenmek demek bütün bu inanılan düzeni yenmek demektir ve misyonunu tamamlamaktır. Joker’ın Batman’a kendini öldürtmeye çalışması da bu yüzdendir, eğer Batman Joker’i öldürürse, inandığının aksine kötü bir şey yapacaktır ve Batman’ın misyonu çökecektir ve Joker kazanacaktır. Bu komik düzenin en büyük inananı olan Batman ise en eğlenceli varlıktır Joker için. Her ne kadar ilk bakışta Joker kötülüğün temsilcisi gibi görünse de aslında Joker’in kanıtlamaya çalıştığı şey iyi ve kötü diye bir şeyin olmadığıdır. İnsanı tanımlayabileceğimiz tek sıfat insan olduğudur. İyilik, kötülük, adalet gibi kavramlar, şu ufacık dünyayı kontrol etmek isteyen entrikacılar tarafından uydurulan kavramlardır. Onun için gerçek adaleti getirecek olan şey kaostur. Kimse Joker’e zarar veremez çünkü o aslında hiç kimsedir. Her hareketinde yansıttığı gibi kendi varlığına, benliğine değer vermez, diğer varlıklara değer vermediği gibi. Bir insanın benliği ile zarar alma olasılığı orantılıdır. Eğer ki bir insanın benliği yoksa o kişiye asla zarar verilemez çünkü olmayan bir şeye zarar verilemez. Kaybedecek hiçbir şeyi olmayan insanlardan korkumuzda bundan ötürüdür. Kaybedecek bir şeyi olmamak demek aslında var olmamak demektir bizim için ve bu bizim kendi seçimimizdir. Joker de benliği olmayan insanlardan biridir ve asla mağlup edilemez kendi açısından, çünkü mağlup edilecek bir kimse yoktur ortada. Ve kendi savını ispatlamak için Savcı Harvey Dent kilit noktadadır. Harvey Dent adaletin temsilcisidir kamuoyu gözünde, eğer ki adaletin temsilcinin adalete olan inancını yok edersen, adaletin var olduğu savı en büyük darbelerden birini alır. Joker bunu başarır, Harvey Dent’i öyle bir hale sokar ki bir caniden farkı kalmaz. Sonunda Joker kazanmıştır ama Batman bunu kamuoyundan gizlenmesini sağlar çünkü insanların iyiliğe, adalete olan inancının devam etmesini sağlamak için. Ama sonuçta Joker haklıdır işler kontrolden çıktığı zaman o medeni gözüken insanlar birer caniye dönüşür ve hayatta kalmak için birbirlerini yerler, Harvey Dent de bunun en büyük örneğidir… Halil Selman Atmaca 21302459 Turgut Uluç Atıl 21601518 ETKİ BIRAKMAK Sanat, şu yaşadığımız dünyayı yegane çekilir hale getiren olgulardan biridir. Peki ama, gerçekten nedir sanat? Bir bez parçasına atılmış üç beş fırça darbesi midir? Yoksa o bez parçasının kendisi de sanat olabilir? Kulağa hoş gelen sesleri bir araya getirmek mi sanattır, mermer bloğundan şahane bir görsellik çıkarmak mı? Bu soruları sormamdan da anlayacağınız üzere sanatın net bir tanımı yoktur. Bir ürün, sanat olabilir de olmayabilir de... Bu değişkenlik sadece ürünün kendisine bağlı bir değişken değildir. Karar veren kişinin bakış açısı, ürüne baktığı zaman dilimi, ürüne baktığındaki ruh hali ve bilgi birikimi de bu kararda değişkenliğe neden olabilir. Yani uzun lafın kısası şahsidir sanat. Benim şahsıma göre sanatın ve sanatçının tanımı nedir ondan bahsedeyim o zaman. Bence sanat, onun sanat olup olmadığına karar veren insan üstünde yoğun bir duygusal etki bırakmayı başarabilen ürünlere denmeli. Yani yarattığı duygu ne kadar yoğunsa sanat da o kadar başarılıdır. Sanatçı da bu başarıyı yakalayandır. Başarılı sanatçının tanımını yapmak sanatın kendisinin tanımını yapmak kadar zor değil bence. En azından aklımıza aynı kişilerin isimleri gelmez mi başarılı sanatçı denince çoğu zaman? Ülkemizde Abidin Dino, Fazıl Say, Orhan Veli Kanık gibi… Ya da dünyada Luciano Pavorotti, Mozart ya da Pablo Picasso gibi. Bu saydığım dünyaca ünlü sanatçılar arasında beni doğrudan ve derinden etkileyen bir tek Picasso oldu işin doğrusu, zaten burdan da sanat dünyasıyla fazla haşır neşir olmadığım sonucunu çıkarabiliriz. Picasso’yla tanışmam her sanata ve özellikle resime dair eğitim aldığı düşünülen Türk genci gibi ortaokuldaki resim dersinde oldu. Yalan olmasın hocamız anlatmıştı ama benim ve genel olarak arkadaşlarımın hatrında şu iki özelliğiyle kaldı rahmetli Pablo; İspanyol olması ve arkadaşlarım arasında konuşurken kullandığımız “oğlum bak ağzı yüzü ayrı yerde, Picasso çizmiş işte bunu” cümlesine deyim yerindeyse hammaddelik eden kendine has tarzı. Yani öğrendik sözde ama, sanat böyle hocanın anlatıp öğrencinin dinlemesiyle öğrenilecek şey mi. Kalmadı tabii akılda. Sonra lisede tarih dersinde İspanya İç Savaşı’nı işlerken hocamın “Çocuklar yarına Picasso’nun Guernica tablosunu inceleyip gelin.” demesiyle başladım Picasso’yu öğrenme sürecime. Tabloya ilk baktığımda zaten ortaokuldan gelen derya deniz sanat bilgim bana bunun bir Picasso ürünü olduğunu bağrıyordu. İlk incelendiğinde farklı vücüt parçaları farklı yerlerde birkaç insan, bir inek kafası ve bir ampül göze çarpıyor. Bu işin yüzeysel kısmı… Dikkatli bakın şimdi tabloya, özellikle yüzlere. İlginç bir durum var değil mi? Gülümseyeni bıraktım, yüzünde en ufak bir umut parçacığı olan bir insan bile yok tabloda. Umuda dair tek simge de tam ortadaki küçücük mum ışığı. İşte Picasso o mum ışığının ardından sürüklenmenin yapılacak en iyi şey olduğunu düşünüyor. En azından bence, yoksa en ufak parçaları bile tablonun içinde düzensiz bir şekilde dağıtan bu dehanın mum ışığını en ortaya koymasının başka ne gibi bir sebebi olabilir? Bir başka izlenimim ise, dikkat ettiğiniz zaman tabloda sadece insanlar beyaz, geri kalan her şey soluk ve gri, umutsuz sanki… Yani diyor ki Pablo bey, tüm parıltı insanlardadır. Arkada gözüken başka hiçbir şeyin önemi yoktur. Şiddetle Turgut Uluç Atıl 21601518 karşısında durduğu Faşist General Franco’nun düşüncelerinin aksine, insandan daha önemli hiçbir şey yoktur diyor. Bu tabloyu inceleme ödevini aldıktan sonra fazlasıyla hayran oldum Picasso’ya. Neden mi? Çünkü bu adam yapılmayanı yapmış. Daha önce denenmemiş bir şeyi, gözü çeneye dudağı alna koymayı başarmış. Haa bu bir başarı mıdır? Başarıdır tabii ki. Önemli olan etki bırakmak demiştim ya yazının başında, fazlasıyla bıraktı işte, neden başarı olmasın? Gülnihal Kaplan BİR BİLGİSAYAR İNSANIN YERİNİ TUTABİLİR Mİ? Yumurtadan yeni çıkmış bir kuşun ya da yeni doğmuş bir köpeğin gördüğü ilk kişiyi sahiplenmesi gibidir aşk. Ortada aslında hiçbir somut neden yokken ona adar kendini ve verir tüm sevgisini. Ondan görür ilk sevgiyi, şefkati ve daha nicesini. Sadece o biraz daha mutlu olabilsin diye. Ama yargılamaz asla o kişiyi dış görünüşüyle. Bir bebeğin annesi onun için en güzel kadın, en güzel kokudur ve hatta onun gözlerini açtığı dünyadaki ilk aşkıdır. Tüm canlılar böyle başlar hayata. Elinde verebileceği tek şey sevgisidir insanlara ve bu sevgiyi o kadar bol kullanır ki küçüklüğünde, büyüdüğünde başkalarına verebileceği pek fazla sevgi kalamaz elinde, güvenemez çevresindekilere. İşte tam burada insanları dış görünüşüyle yargılamaya başlar. Yoksa nasıl yeter ki bu sevgi herkese? Nasıl yeter ki zaman, insanları gerçekten tanıyabilmek için? Aşk (Her) filminin ben de uyandırdığı en büyük duygu bu oldu. O kadar insanın içinden gerçekten bize uygun hiç kimse mi olamaz? Elbette var. Ama çağımızın hastalığı tembellik yüzünden tanımıyoruz insanları, tanımaya çaba harcamıyoruz. Sadece bize tamamen uygun bir dostun ya da sevgilinin önümüze servis edilmesini bekliyoruz. Bu yüzden de gittikçe yalnızlaşıyoruz. Modern dünyanın tanımı: Kalabalıklar içinde yalnızlık. Çoğu yerden duyuyoruz bu tanımı ama “modern dünya”yı suçlamak yerine biraz da kendimizi anlamaya çalışsak? Neye ihtiyacımız var, ne bekliyoruz insanlardan diye sorsak kendimize insanlardan uzaklaşmadan önce. Ama dedim ya tembeliz hepimiz, bunun üzerine düşünmeye bile üşenirken, nasıl tanıyalım ki insanları? İşte bu soruna insanların bulduğu çözüm: Teknoloji. Madem insanlar arkadaş edinemiyor, yalnızlık çekiyor, o zaman onlara arkadaşlar yaratalım. Öyle bir işletim sistemi kuralım ki en iyi arkadaş, en ideal sevgili olsun. Aynı konulardan hoşlansın, aynı müzikleri dinlesin. Tamam, kabul ediyorum gerçekten farklı bir deneyim olabilir ama gerçek birinin sana sarılmasının, mutlu olduğu zaman gözlerinin parıltısını görmenin, elini tuttuğunda verdiği güven hissinin yerini tutabilir mi? Bir bilgisayar insan olabilir mi? Belki insan gibi davranabilir ama bu da zaten onun programlanmasından kaynaklanan bir şey olur. Yani bu soruya verilecek cevap fazlasıyla açık değil mi? Gülnihal Kaplan Her şey yanlış konuya odaklandığımız ya da doğru olana odaklanmaktan kaçtığımız için, bilmiyorum.
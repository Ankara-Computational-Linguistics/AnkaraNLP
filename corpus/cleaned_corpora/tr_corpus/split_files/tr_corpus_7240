outro ile bitmektedir. About.com, Stefani'nin solo şarkıları ve grupla birlikte yaptığı tüm şarkılar içinde en iyi beş tanesini sıraladığı listenin zirvesinde "Hella Good"a yer verdi ve sebebini şöyle açıkladı: "Çağdaş ritminin darbeleri 80'ler tarzı klavyeleri kullanıyor ve vücudunuzu hareket ettirmemeniz mümkün değil." "Blender" dergisi şarkıyı "Rock Steady" için "alevli bir başlangıç" olarak tanımladı ve pop grubu Was (Not Was), rapçi ve prodüktör Timbaland, ska punk grubu Fishbone ve electro DJ'i Afrika Bambaataa'nın çalışmalarıyla karşılaştırdı. "NME", şarkıyı Bambaataa'nın müziğinin yanı sıra Britney Spears ve Duran Duran ile de kıyasladı. "Entertainment Weekly" dergisi şarkıyı Madonna'nın 1985 çıkışlı "Into the Groove" şarkısının devamı olarak niteledi. Dergi, ayrıca "Hella Good"u 2002'nin en iyi singleları listesinde yedinci sıraya koydu. Şarkıyı ayrıca en iyi beş No Doubt şarkısı listesine de dahil eden dergi, ""Hella"nın tarihin en rahatsız edici argo terimlerinden biri olduğunu unutturmaya yetecek bir dans-pop tadı" yorumunu yaptı. "Stylus Magazine", şarkının "ilahi rock nakaratında" overdub yönteminin kullanılmasından memnuniyet duysa da, sözlerin "aptalca" olduğunu savundu. "Billboard" dergisi grubu 2000'lerin the B-52's'u olarak niteledi ve "Hella Good"un güçlü anahatlarının kombinasyonunu, "büsbütün agresif elektrik gitar vurgularını", Kraftwerk tarzı elektroniklerini ve Stefani'nin "esnek ve eğlenceli" vokallerini övdü. Şarkı ayrıca "The Village Voice"un 2002'de yayınladığı Pazz & Jop listesinde yirmi altıncı sırada yer aldı. Şarkı, 2005 yapımı "En Uzun Mesafe" filminin açılış kısmında kullanıldı. Ayrıca "Alias" dizisinin ikinci sezon bölümü "The Getaway"de ve "The Black Donnellys" dizisinin 2007'de yayınlanan ilk bölümünde kullanıldı. "Hella Good", Amerika Birleşik Devletleri "Billboard" Hot 100 listesinde on üç numaraya ulaştı. Top 40 Mainstream'de üç ve Top 40 Tracks'te dokuz numaraya yükselen şarkı, çağdaş müzik çalan radyo istasyonlarında da ilgi gördü ve Adult Top 40 listesinde dokuz numaraya ulaşarak, bu sayede Top 40 listesine bir kez daha üç numaradan giriş yaptı. Ayrıca Rhythmic Top 40 listesinde de yirmi dokuzuncu sıraya yükseldi. Interscope Records, şarkıya remix yapması üzere house DJ'i Roger Sanchez ile anlaştı ve bu remix, Dance Club Songs'de zirveye oturdu. Kanada listesinde daha az başarılı oldu ve yirmi altı numaraya yerleşti. National Academy of Recording Arts and Sciences, 2003 Grammy Ödülleri'nde En İyi Dans Kaydı ve En İyi Remix Kaydı kategorilerini yürürlüğe koydu. "Hella Good"un aday gösterildiği En İyi Dans Kaydı ödülünü Dirty Vegas'ın "Days Go By" şarkısı kazanırken; şarkının Sanchez remixi En İyi Remix Kaydı ödülüne sahip oldu. No Doubt, ödül töreninde "Hella Good" ve "Underneath It All" şarkılarını seslendirdi. UK Singles Chart'a on ikinci sıradan giriş yapan "Hella Good", listede yükseliş sağlayamadı. Şarkı, Haziran 2002'de Avustralya ARIA listesinde sekiz numaraya yükseldi ve listede üç ay boyunca kaldı. Ayrıca, 2002 yıl sonu listesinde altmış dördüncü sırada yer aldı ve Australian Recording Industry Association tarafından altın plak ile ödüllendirildi. Güney Amerika'da da başarılı olan "Hella Good", Arjantin ve Şili listelerinde ilk beşe girdi. Şarkı, Yeni Zelanda'da on yedi numaraya ulaştı ve on beş hafta boyunca listede kaldı. Şarkının video klibi Mark Romanek yönetmenliğinde çekildi. Belli bir konu içermeyen klipte grup, terk edilmiş bir gemiye yerleşen punk rockçı bir grup olarak tasvir edilmektedir. Klip boyunca grup üyeleri şarkıyı seslendirmekte, elektronik araçları suya atmakta, gemiyi keşfetmekte ve gemide dans etmektedirler. Ayrıca, klipte jet-skiye binen ve "Jet Set Radio Future" oynayan insanlar görülürken; Stefani de zaman zaman sarılı bir ipin üzerinde şarkı söylemekte ya da korsan radyo yayını yapmaktadır. Videonun konseptini Romanek buldu ve gruba e-posta ile gönderdi. Klipte, İtalyan "Vogue" dergisi için 1990'ların ortalarında yapılan moda çekimleri temel alındı. Video, Mart 2002'de Long Beach, Kaliforniya'da üç günde çekildi. Geminin içinde geçen sahnelerin çekimleri South Bay Stüdyoları'nda yapıldı. Video klip, orta seviyede başarılı oldu. MTV'nin "Making the Video" programında ilk gösterimi yapılan klip, aynı kanalın "Total Request Live" listesinde dört numaraya yükseldi. Ayrıca MuchMusic'in "Countdown" programına Nisan 2002'de giriş yaptı ve altı numaraya yükseldiği listede dört ay boyunca yer aldı. Underneath It All "Underneath It All", Gwen Stefani ve Dave Stewart tarafından No Doubt'ın beşinci albümü "Rock Steady" (2001) için yazılan şarkıdır. Reggae etkisinde olan parçada DJ Lady Saw konuk vokal olarak yer aldı. Parça, eleştirmenler tarafından karışık eleştiriler aldı. "Underneath It All", albümün üçüncü single'ı olarak 2002 yılı ortalarında yayınlandı. Şarkı, No Doubt'ın Amerika Birleşik Devletleri'ndeki en başarılı single'ı olmasına rağmen; diğer ülkelerde daha düşük başarı gösterdi. 2004 Grammy Ödülleri'nde En İyi Pop Grup Performansı dalında ödül kazandı. Ayrıca, "50 İlk Öpücük" (2004) filminde de kullanıldı. Şarkı, Stefani'nin Londra'da sevgilisi Gavin Rossdale'i ziyareti sırasında Stefani ve Stewart tarafından yazıldı. İkili, şarkıyı on dakikada yazmak için geride yaylı örnekleri kullandı. Şarkı, Stefani'nin Rossdale ile ilişkisini anlatmaktadır. "You're really lovely underneath it all (Sen gerçekten hoşsun, her şeyin ardında)" dizesi Stefani'nin Rossdale ile bir parkta geçirdiği günün sonrasında yazdığı günlükten gelmektedir. Gitarist Tom Dumont, Stewart'ın deneyiminin şarkıyı basit tutmalarında onlara yardımcı olduğunu ifade etti. Grup, Jamaika'da albüm üzerinde çalışırken; prodüksiyon ekibi Sly & Robbie dancehall şarkıcısı Lady Saw ile şarkıda iş birliği yapması için irtibata geçti. Parçayı dinleyen Lady Saw, kendi kısmını yazdı ve kaydetti. Şarkı, E major anahtarında yazılmış bir aşk şarkısıdır. Dört dörtlük ölçüde yazılmış olan şarkı; 69 bpm vurmaktadır. Stefani, sıklıkla kullandığı ağır vokal vibratodan kaçındı. Vokal aralığı şarkı boyunca F#'ten B'e bir buçuk oktav altındadır. Şarkı, radyodan duyulan ve Bob Clarke tarafından seslendirilen bir dizeyle başlamaktadır. Kıtalar basit I-vi akor ilerleyişi kullanmaktadır. Birinci çevrim E major akoru ve ikinci çevrim C minor akoru arasında değişmekte, vurgusuz ritimde çalmakta ve IV-iii ilerleyişe dönmektedir. Her kıtayı I-IV-V-IV ilerleyişi kullanan bir nakarat izlemektedir. Köprüden sonra, Lady Saw kendi bölümünü seslendirmektedir. Stefani, nakaratı iki kez söyledikten ve "Mm mm mm her şeyin ardında" dizesini dört kez tekrarladıktan sonra Clarke, şarkıyı bitirmektedir. "Underneath It All", müzik eleştirmenlerinden karışık yorumlar aldı. "Rolling Stone" dergisi şarkının ska sound'unu ve Stefani'nin Rossdale'in onun yorgun ruh eşi olup olmadığını sorguladığını yazdı. LAUNCHcast buna katıldı ve şarkının ritminin "Sly & Robbie'nin uykusunda yapabileceği" türde olduğunu, ancak "modern yanının Lady Saw'ın rap'i sayesinde" var olduğunu ifade etti. "NME" dergisi Lady Saw'ın bölümüne olumlu bir yorum yaptı ve "tüm şekeri uyandırmanın mükemmel bir iş olduğunu" ifade etti. "Stylus Magazine", Stefani'nin performansından memnun kaldı ve şu yorumu yaptı: "Sesinin melodinin en tepesine nazikçe binmesine izin veriyor, geride steelpan'de nazikçe itiyor." "PopMatters", "No Doubt yeni fikirlerle çalışmaktan korkmuyor" dedi, ancak "Underneath It All"un dancehall'ünü başarısız ve özensiz olarak değerlendirdi. "The Singles 1992–2003" değerlendirmesinde OMH Media, şarkıyı "Jamaikalı dancehall kraliçesi Lady Saw'un konuk rap'inin de geliştiremediği utanç verici öz bilinçli bir reggae pastişi" olarak değerlendirdi. "Underneath It All" "Billboard" Hot 100 listesinde iki hafta boyunca üç numarada kaldı ve teknik özelliği nedeniyle Hot 100'e giremeyen "Don't Speak"ten sonra No Doubt'ın ABD'deki en başarılı şarkısı oldu. Popüler müzikte de başarılı olan şarkı; Top 40 Tracks listesinde iki numaraya ulaşırken; Top 40 Mainstream listesinde zirveye oturdu. Adult contemporary pazarında da başarı gösteren "Underneath It All", Adult Top 40 listesinde iki numaraya yükseldi ve 2004 yılında Top 40 Adult Recurrents listesine zirveden giriş yaptı. Ayrıca, Adult Contemporary listesinde de yirmi yedinci sıraya yerleşti. Birden fazla türde listeye giriş yapma başarısı yakalayan şarkı; urban contemporary ve İspanyol radyolarında da ilgi görerek Latin Pop Airplay ve Rhythmic Top 40 listelerinde ilk kırka ve Latin Tropical/Salsa Airplay listesinde yirmi üç numaraya yerleşti. "Underneath It All", 2004 Grammy Ödülleri'nde En İyi Pop Grup Vokal Performansı ödülünü kazandı. Canadian Singles Chart listesinde otuz beş numaraya ulaşabildi. "Underneath It All", UK Singles Chart'a on sekizinci sıradan girdi, ancak daha yüksek bir pozisyona yükselemedi. Avusturya ve İsveç'te ilk kırka girebilen şarkı; Avrupa'da da başarısız oldu. Avustralya ARIA Listesi'nde yirmi sekiz numaraya yükseldi ve listede yedi hafta kaldı. Yeni Zelanda listesinde iki ayrı hafta sekiz numaraya ulaştı ve listede dört aydan uzun bir süre boyunca yer aldı. Şarkının video klibi Sophie Muller ve Logan yönetmenliğinde çekildi. Video klip Stefani'yle başlıyor ve açılışta CD single kapağındaki görüntü yer alıyor. Giysilerinin bazı kısımlarını çıkarıyor ve sonra yatağa uzanıyor. Kırmızı güllerle birlikte beyaz bir kalbin önünde yer aldığı sahne sonrasında; basçı Tony Kanal ve baterist Adrian Young basketbol oynarken, Stefani de bir duvarın önünde duruyor. Stefani, parlak gökyüzünün önünde görülüyor ve sonrasında Lady Saw'un bölümü boyunca grup üyeleri bisiklete biniyor. Video klibin sonunda Stefani, makyajsız hâlde ve iç çamaşırlarıyla yatağın üzerinde zıplıyor. Muller, şarkı sözlerinin masumiyetiyle bir kontrast yaratmak adına daha fazla cinsel temaya yer vermek istedi. Başlangıçta fikir Stefani'nin video klipte "striptizci gibi gerçekten abartılı" şekilde ağır makyajlı olarak görülmesi ve video klip boyunca giysilerini çıkarmasıydı. Muller bunu fazla karmaşık buldu ve bunun yerine her kısımda Stefani'nin daha az makyajlı görüleceği bir video klip çekti. Muller turuncu, misket limonu yeşili ve pembe gibi parlak renklerden oluşan bir renk düzeni kullandı ve kontrastı post-prodüksiyonda Symphony kullanarak artırdı. Stefani Jamaikalı teması bulunmasını istediğinden; bisiklet sahnesinde grubun Jamaika'daki kayıtlar sırasında çekilmiş görüntüleri yer alacaktı. Yerine bisiklet sahnesinde grup üyeleri mavi ekran önünde ayrı ayrı çekildi. Bu parçalar iki üyeyi yan yana bisiklete binerken göstermek amacıyla bir araya getirildi ve Logan, tüm grubu Jamaika'da bisiklete binerken göstermek için bilgisayar tekniği kullandı. Video klip, müzik kanallarında başarılı oldu. MTV'nin "Total Request Live" listesine 7 Ekim 2002'de yedinci sıradan giriş yaptı. Geri sayımda beş numaraya yükseldi ve yirmi dört gün boyunca programda yer aldı. "Underneath It All", Eylül 2002'de MuchMusic listesinde iki numaraya yerleşti. Video klip, 2003 MTV Video Müzik Ödülleri'nde En İyi Pop Video Klibi ve En İyi Sinematografi kategorilerinde ödüllere aday gösterildi. İlkini Justin Timberlake videosu "Cry Me a River" ve diğerini Johnny Cash cover'ı "Hurt" kazandı. It's My Life (Talk Talk şarkısı) It's My Life, Büyük Britanyalı synthpop grubu Talk Talk'un bir şarkısıdır. Mark Hollis ve Tim Friese-Greene tarafından sözleri yazıldı, grubun aynı adı taşıyan ikinci albümünde (1984) yer aldı. Şarkı, Ocak 1984 yılında ve sonradan 1985 yılında single olarak yayımlandı, üçüncü kere 1990 yılında single olarak yayımlanmasıyla sonunda Birleşik Krallık'ta 13 numaraya yerleşti. 2003 yılında şarkıya No Doubt tarafından cover yapıldı ve BK listelerinde 20 numaraya yükseldi. Talk Talk'un video klibini Tim Pope çekerken; No Doubt'ın 1930'lar tarzı video klibi David LaChapelle tarafından çekildi. It's My Life It's My Life ile ilgili kulllanımlar: Rusya Deniz Kuvvetleri Rusya Deniz Kuvvetleri (Rusça: Военно-Морской Флот (ВМФ) России), Rusya'yı denizden gelebilecek her türlü saldırıya karşı korumakla görevlidir. Rusya Silahlı Kuvvetleri komutası altındaki en büyük 4.kuvvettir. Kökeni I. Petro tarafından 1696 Ekim'inde kurulan Rus İmparatorluk Donanmasına uzanır. Donanmanın simgesi St.Andrews bayrağı ve sancağıdır. Rus Donanması, eski Sovyet Donanması'nın geniş orandaki ana filolarını korumaktadır. Hâlen bünyesinde Rus Kuzey Filosu, Rus Pasifik Filosu, Rus Karadeniz Filosu, Rus Baltık Denizi Filosu, Rus Hazar Denizi Filosu, Rus Deniz Havacılığı Kuvvetleri ve Rus Sahil Birliklerini barındırmaktadır. Sovyetler Birliği'nin dağılmasını takiben Rus Donanmasında çok ani bir çökme başlamıştır. Savunma bütçesi ciddi miktarda bir kısıntıya gitmiştir. Birçok gemi ya hurdaya ayrılmıştır ya da bulundukları üslerde konaklama amacı ile kullanılmaya başlanmıştır. Yeni gemi yapımı esasen durmuştur. Sovyet askeri endüstriyel karmaşası yüzünden 1980'lerin ortalarında neredeyse 250 çeşit gemi vardı ve bir küçülme de kaçınılmazdı. Kiev sınıfı uçak gemileri ve daha birçok savaş gemisi önceden emekliye ayrılmış ve yapımı süren ve yarım kalan Amiral Kuznetsov sınıfı uçak gemisi "Varyag" da Çin'e satılmıştı. 2003 yılında Akula sınıfı "Nerpa" 'nın 15 yıl boyunca inşa halinde olduğu rapor edilmiştir. "Murmansk" gibi görevden çekilmiş nükleer denizaltıların iskelerde bekleme durumu kayda değer bir hal almıştı. Rusya dışındaki deniz harp üsleri de kademeli olarak kapatılmaya başlanmıştı (Ukrayna ve Vietnam gibi). Rus Deniz Hava Kuvvetleri de bu küçülmelerden nasibini almış ve 1992'de 60.000 personel ve yaklaşık 1.100 savaş uçağı bulunan kuvvetler 2006 yılı itibarıyla 35.000 personel ve 270 savaş uçağına düşmüştür. Şubat 2008 itibarıyla, Rus donanmasını 44 operasyonel nükleer denizaltıya sahiptir. 1991'de bu rakam 170 adedi buluyordu. 2006 yılında Rus Donanmasında kayıtlı 142,000 denizci bulunmaktaydı. Açlık Oyunları Açlık Oyunları (İngilizce özgün adıyla "The Hunger Games"), Amerikalı yazar Suzanne Collins'in 2008'de yayımlanan distopik macera türündeki romanıdır. Roman, Kuzey Amerika'da, gelecekte, kıyamet sonrası bir dönemde yer alan Panem adlı kurgusal ülkenin halkından olan 16 yaşındaki Katniss Everdeen'in bakış açısıyla yazılmıştır. Romanda, son derece gelişmiş bir metropol olan Capitol, ulusun geri kalanı üzerinde politik kontrol uygulamaktadır. Romana adını veren Açlık Oyunları, Capitol'ü çevreleyen on iki mıntıkanın her birinden kurayla seçilen 12-18 yaşlarında bir erkek ve bir kızın televizyonda yayımlanan ölümüne mücadelesini içeren geleneksel bir etkinliktir. Kitap, eleştirmenlerin çoğundan olumlu tepkiler alırken konusu ve karakter gelişimi açısından da övüldü. Collins, "Açlık Oyunları"nı yazarken konusu için Yunan mitolojisi, Roma gladyatör oyunları ve çağdaş reality şovlardan yararlandı. Roman, Kaliforniya Genç Okur Madalyası dâhil olmak üzere çeşitli ödüller aldı ve "Publishers Weekly"nin 2008'deki "Yılın En İyi Kitapları" listesinde yer buldu. "Açlık Oyunları" ilk kez 14 Eylül 2008'de Scholastic tarafından Tim O'Brien'ın tasarladığı bir kapakla ciltli olarak yayımlandı. Daha sonra ciltsiz sesli kitap ve e-kitap olarak da piyasaya sürüldü. 200 binlik ilk baskıdan sonra kitap Şubat 2010'a kadar 800 bin kopya sattı. Yayımlanmasından bugüne kadar yirmi altı dile çevrildi ve yayın hakları otuz sekiz bölgeye satıldı. "Açlık Oyunları" serisinin ilk cildi olan romanı "Ateşi Yakalamak" ("Catching Fire", 2009) ve "Alaycı Kuş" ("Mockingjay", 2010) izledi. Gary Ross'un yönettiği ve Collins'in de senaryosunu yazıp ortak yapımcısı olduğu bir film uyarlaması 2012'de gösterime girdi. Collins, "Açlık Oyunları"nın ilhamının, televizyon kanalları arasında dolaşırken geldiğini söyledi. Kanalların birinde bir reality şovda yarışan insanları gözlemlerken bir diğerinde Irak Savaşı ile ilgili görüntüleri gördü. İkisi de "çok rahatsız edici şekilde bulanıklaşmaya başladı" ve kitap fikrini oluşturdu. Yunan mitolojisindeki Theseus -ki Katniss, Collins tarafından fütüristik bir Theseus olarak tanımlanmıştır- hikâyenin temelini, Roma'daki gladyatör oyunları ise yapısını oluşturdu. Kitapta anlatılan olayların başlamasından beş yıl önce, 11 yaşında olan Katniss'in babasını kaybetmesi ise Collins'in Vietnam Savaşı'nda yer alan babasından ötürü yaşadığı kayıp hissinin hikâyeye yansıması oldu. Collins, genç karakterlerin ölümü ile diğer "karanlık kısımların", kitabı yazarken en çok zorlandığı yerler olduğunu fakat bu kısımların hikâye için gerekli olduğunu kabullendiğini belirtti. Yazar ayrıca, Katniss'in geçmişinde yaşadığı mutlu anları hatırladığı kısımları daha keyifli bulduğunu ifade etti. "Açlık Oyunları", bilinmeyen apokaliptik bir olayla kıtadaki medeniyetin yok olmasından sonra Kuzey Amerika'da kurulan Panem olarak bilinen bir ülkede geçmektedir. Ülke, Capitol'un diktatörlük denetimi altındaki zengin Capitol ve onu çevreleyen on iki yoksul mıntıkadan oluşmaktadır. Capitol, mıntıkaları doğal kaynakları ve ucuz işgücünden ötürü sömürmektedir. Günümüzde Apalaş olarak bilinen bölgede yer alan 12. mıntıka, zengin kömür yatakları üzerine kuruluyken Capitol, Rocky Dağları'nda inşa edilmiştir. Geçmişte Capitol'a karşı gerçekleştirilmiş bir isyanın cezası olarak her yıl her mıntıkadan 12-18 yaş aralığından bir kız ve bir erkek, kura yöntemiyle seçilerek Açlık Oyunları'na dâhil edilir. Açlık Oyunları, "haraç" olarak bilinen bu yarışmacıların sadece bir tanesi hayatta kalana kadar açık bir arenada ölümüne savaşması gereken bir yarışmadır ve televizyonda yayımlanmaktadır. Hikâye, 74. Açlık Oyunları'nda kurada adı çıkan 12 yaşındaki kız kardeşi Primrose için gönüllü olarak yarışmaya katılan 12. mıntıkadan 16 yaşındaki Katniss Everdeen'in bakış açısıyla anlatılmaktadır. Erkek haraç ise bir zamanlar Katniss'in ailesi açlık çekerken aile fırınından Katniss'e ekmek veren eski okul arkadaşı Peeta Mellark'tır. Katniss ve Peeta, diğer yarışmacılarla birlikte Capitol'a götürülür. Oyunların başlamasından birkaç gün önce akıl hocalığı yapması ve tavsiyelerde bulunması için onlara bir ekip eşlik eder: 12. mıntıkadan Açlık Oyunları'nı kazanan iki kişiden hayatta olan sarhoş Haymitch Abernathy ve Effie Trinket ile her haracın en iyi şekilde görünmesine yardım etmek üzere iki moda stilisti ile üç yardımcı çalışan. Katniss'in Capitol'da arkadaş olarak gördüğü tek kişi stilisti Cinna'dır. Haraçlar kamuya tanıtılır, birkaç eğitim alır ve oyun kurucular tarafından değerlendirilirler. Katniss ve -daha az ölçüde- Peeta kendilerini diğer haraçlardan ayırmayı başarır. 11. mıntıkadan 12 yaşındaki küçük bir kız olan haraç Rue, onları gizlice izler. Her haraç televizyonda Caesar Flickerman ile röportaj yaparak oyunlar sırasında kendilerine potansiyel olarak hayat kurtaran hediyeler gönderebilecek sponsorlar elde etme fırsatını yakalar. Peeta, röportajı sırasında uzun zamandır Katniss'e karşı duyduğu platonik aşkını dile getirir. İlk başta, Katniss bunun sponsor kazanmak ve kendisini koruma altına almasını sağlamak için söylenen bir yalan olduğunu düşünse de, daha sonra bunun içten söylendiğini kabul eder. Haymitch, ikilinin imajını "talihsiz âşıklar" olarak halka tanıtır. Oyunların ilk gününde başlangıç noktası etrafındaki silahlar ve çeşitli gereçlerle haraçların yarısı öldürülür. Katniss, Haymitch'in hemen kaçmasına yönelik tavsiyesini görmezden geldiği için ölüm tehlikesi atlatır. Ormanda saklanmak için iyi bildiği avlanma ve hayatta kalma becerilerini kullanır. Birkaç gün sonra yapay bir yangın, Katniss'i diğerlerine doğru yönlendirir. Oyunlar için yoğun bir şekilde eğitilmiş, zengin ve sadık mıntıkalardan gelen haraçlar olan "Kariyerler" ile onlarla müttefik gibi görünen Peeta tarafından tespit edilerek köşeye sıkıştırılır. Yakınlardaki bir ağaçta saklanan Rue, sessiz bir şekilde Katniss'in dikkatini iz sürücü bir yaban arısı kovanına çeker. Katniss, bıçağıyla kovanın bulunduğu dalı keserek kariyerlerin olduğu yere düşürür. İz sürücü arıların zehri bir kızı öldürür ve diğerlerini bölgeden uzaklaştırır. Ancak Katniss de ısırılır ve halüsinasyon görmeye başlar. Peeta, bölgeye dönerek Katniss'i öldürmek yerine ona kaçmasını söyler. Katniss, Rue'yla arkadaş ve müttefik olur fakat Rue, daha sonra Katniss'in okla öldüreceği başka bir haraç tarafından ölümcül bir şekilde yaralanır. Katniss, Rue ölene kadar ona şarkılar söyler ve Capitol'e karşı meydan okuduğunu göstermek amacıyla Rue'nun cesedinin etrafına çiçekler örter. Rue'nun mıntıkası Katniss'e, yaşananlardan ötürü hediye olarak ekmek yollar. Bir müddet sonra, aynı bölgeden gelen haraçların bir çift olarak kazanmasına olanak veren bir kural değişikliği açıklanır. Katniss, ciddi bir şekilde yaralanmış olan Peeta'yı bulur ve onu iyileştirmeye çalışır. Oyun kurucular, her haracın en çok ihtiyaç duyduğu şeyin verileceği bir ziyafetin olacağını duyurunca Katniss, Peeta'ya ilaç getirmek için kendi hayatını tehlikeye atar. Clove tarafından yakalanır ve Rue hakkında Katniss ile alay eder fakat bu konuşma Clove'un ölümüne sebebiyet verir. 11. mıntıkanın erkek haracı Thresh, onu öldürür ve Katniss'in hayatını Rue'nun hatrına bir seferliğine bağışlar. İlaç, Peeta'nın hayatını kurtarır. En nihayetinde Katniss ile Peeta, hayatta kalan iki kişidir. Fakat oyun kurucular, oyun sırasındaki kural değişikliğini iptal ederek dramatik bir son elde etmek için birinin diğerini öldürmesini ister. Bunun yerine Katniss meydan okurcasına oldukça zehirli orman meyvelerini alır ve yarısını Peeta'ya uzatır. Katniss ve Peeta'nın intihar etme niyetinde olduğu fark edilince oyun kurucular ikilinin, 74. Açlık Oyunları'nın kazananı olduklarını duyurur. Katniss, bir kahramanmışcasına karşılanır. Ama buna rağmen kamuoyu karşısında Capitol'e karşı geldiği için artık bir hedef olduğu konusunda Haymitch, Katniss'i uyarır. Daha sonra Peeta, Katniss'in arenadaki eylemlerinin izleyiciden sempati kazanmak için hesaplanmış bir oyunun parçası olduğunu öğrenince kalbi kırılır. Ancak Katniss kendi duygularından emin değildir. Collins, kendisiyle yapılan bir röportajda romanın şiddetli yoksulluk, açlık, baskı ve diğerlerinin yanında savaşın etkileri gibi konuları ele aldığını belirtti. Roman, Panem halkının kendi bölgelerinde ve kendilerinin de katılması gereken Açlık Oyunları'nda kendi kendini koruma mücadelesine değinmektedir. Vatandaşların açlığı ve kaynak ihtiyacı, arenanın hem içinde hem de dışında, ana karakterlerin hayatta kalma mücadelelerinde üstesinden gelmeye çalıştıkları bir çaresizlik ortamı yaratmaktadır. Katniss, ailesine yiyecek temin etmek için avlanmaya ihtiyaç duymaktadır ve bu da bu becerilerini oyunlarda (yay ve ok kullanmada yetenekli olması gibi) kullanmasıyla sonuçlanmakta ve yaşamı tehdit eden durumlar karşısında Capitol'ün kurallarını reddetmesini temsil etmektedir. Oyunların popüler kültür ile paralelliği konusunda "Entertainment Weekly"den Darren Franich, kitabın reality şovların keskin bir hicvi olduğunu ve potansiyel olarak tehlikeli fikirleri ifade etmek için bir araç olarak Katniss'in kıyafetlerini kullanan Cinna karakterinin, "Project Runway"in faşist bir versiyonunda neredeyse bir yarışmacı olarak göründüğünü yazdı. Karakterlerin verdiği kararlar ve kullandıkları stratejiler genellikle ahlaki açıdan karmaşıktır. Haraçlar, oyunlar boyunca seyircinin görmek istediği bir kişiliği sergiler. "Voice of Youth Advocates" adlı kütüphane dergisi, "Açlık Oyunları"nın ana temalarını "hükûmet kontrolü, 'büyük birader' ve kişisel bağımsızlık" olarak adlandırdı. Kitabın yayınevi Scholastic, üçlemede güç ve çöküş temalarının da yer aldığına ve bu açıdan Shakespeare'in "Julius Caesar"'ına benzediğini ifade etti. "The New Yorker"dan Laura Miller, yazarın belirttiği oyunların çıkış noktasını (yıllar önce Capitol'e karşı yapılan başarısız bir ayaklanmaya karşı, "acı veren [..] bir cezanın yanı sıra bir aşağılama" ve bir propaganda yöntemi) ikna edici bulmadığını not etti: "Tebaanız olan bir halkın cesaretini kırmak ve insanlık onurunu ihlal etmek isterseniz, bunu onları ünlendirerek ve seyirciye nasıl hitap edeceğini öğreterek yapamazsınız. Ama hikâyenin temasını lise ve ergen sosyal deneyimleri olarak algılarsak, hikâyenin çok daha başarılı olduğunu söyleyebiliriz." Miller, şunları da dile getirdi: "Kurallar keyfi, anlaşılmaz ve ani değişime tabi. Zenginliğe, güzelliğe ve atletikliğe sahip olanların herkesi ezdiği, acımasız bir toplumsal hiyerarşi hüküm sürmekte. Hayatta kalmak için tamamen sahte olmalısın. Yetişkinler, tehlikenin ne kadar ileri gittiğini anlamıyor; tüm hayatın bitmiş olabilir ama [yetişkinler] bunu sadece bir 'aşama'ymış gibi görüyor! Herkes her zaman seni izliyor, kıyafetlerini ya da arkadaşlarını inceliyor ve seks yapıp yapmadığına ya da uyuşturucu alıp almadığına ya da yeterince iyi notlar elde edip etmediğine takılıp kalıyor fakat kimse senin gerçekte kim olduğunu veya herhangi bir konuda gerçekte ne hissettiğini umursamıyor." "The Washington Times"tan Donald Brake ile papaz Andy Langford, Katniss'in küçük kız kardeşinin yerine geçmesini günahların kefareti yerine İsa'nın kurban edilmesine benzeterek kendini feda etme gibi hikâyenin Hristiyanlık temaları içerdiğini belirtti. Hem Brake hem de bir başka eleştirmen, Amy Simpson, hikâyenin umut teması etrafında döndüğü fikrine vararak Katniss'in kız kardeşi Primrose'un kusursuz iyiliğini örnek olarak gösterdi. Simpson ayrıca kitaptaki olayların "çile" ile benzerlik taşıdığına dikkat çekti: Oyunlarda "Mesih figürü" Peeta Mellark, Katniss'in hayatını kurtarması için onu uyardıktan sonra bıçaklanır ve daha sonra toprağa gömülür ve üç günlüğüne bir mağaraya yerleştirilir. Ayrıca Hayat Ekmeği'nin Hristiyanlık imgesinin "Açlık Oyunları" boyunca kullanıldığını da dile getirdi: Hikâyede, Peeta Katniss'e bir somun ekmek vererek kızı ve ailesini açlıktan kurtarır. Romanı yazdıktan sonra Collins, Scholastic ile üç kitap için anlaşma imzaladı, bu anlaşmadan Collins'in kazancının yüz binlerce dolar olacağı ifade edildi. İlk olarak 14 Eylül 2008'de Amerika Birleşik Devletleri'nde ciltli olarak yayımlanan "Açlık Oyunları", ilk olarak 50 bin baskı yaptı ve iki defa 200 bin kopyaya ulaştı. Şubat 2010'a kadar kitap 800 bin kopya sattı ve romanın yayın hakları dünya çapında 38 bölgeye satıldı. Kitap, aynı yılın Temmuz ayında ciltsiz olarak yayımlandı. "Açlık Oyunları", Kasım 2008'de "The New York Times"ın en çok satanlar listesine girdi ve art arda yüz haftadan fazla listede yer aldı. "Açlık Oyunları"nın film uyarlamasının olduğu Mart 2012'ye kadar kitap, "USA Today"in en çok satanlar listesinde art arda 135 hafta yer aldı ve 17,5 milyondan fazla kopya sattı. Roman, "Açlık Oyunları" üçlemesinin ilkidir ve ardından "Ateşi Yakalamak" ("Catching Fire", 2009) ile "Alaycı Kuş" ("Mockingjay", 2010) yayımlandı. Mart 2012'de, "Açlık Oyunları" filminin yayımlandığı dönemde, Scholastic filmle ilgili kitaplar dâhil olmak üzere "Açlık Oyunları" üçlemesi kitaplarınınn 26 milyon sattığını açıkladı. "Açlık Oyunları" ve devam kitapları, e-kitap olarak da satışa çıktı. Suzanne Collins, bir milyondan fazla Amazon Kindle e-kitabı satışına sahip ilk çocuk ya da genç yetişkin yazar oldu ve "Kindle Milyon Kulübü"nde yer alan altıncı kişi oldu. Mart 2012'de Amazon, Collins'in tüm zamanlarda en çok satan Kindle e-kitap yazarı olduğunu duyurdu. "Açlık Oyunları"nın sesli kitap versiyonu, Aralık 2008'de piyasaya sunuldu. Carolyn McCormick tarafından okundu ve toplamda on bir saat on dört dakikalık bir uzunluğa sahiptir. "AudioFile" dergisi şunları yazdı: "Carolyn McCormick, ayrıntılı ve özenli bir anlatım sunuyor. Bununla birlikte, genç yetişkin dinleyicilerin sıklıkla zevk almasını sağlamadan düzyazının gücüne çok fazla güvenebilir." "School Library Journal" de sesli kitabı överek "McCormick, aksiyon dolu sekansları oldukça hünerle seslendiriyor ve Katniss'in her korkusu ve gücü parlıyor." diye yazdı. Tim O'Brien tarafından tasarlanan romanın kapağında "Açlık Oyunları"nda yer alan kurgusal bir kuş olan altın bir "alaycı kuş" bir daire içinde oyulmuş bir ok ile yer almaktadır. Bu, Katniss'in arenada taktığı bir rozetin tasviridir ve bu rozet, 12. mıntıkanın belediye başkanının kızı Madge Undersee tarafından Katniss'e verilmiştir. Resim, ok haricinde romanda "Sanki birisi, altından küçük bir kuş modeli yapıp, çevresine bir halka yerleştirmiş gibi duruyor. Kuş, halkaya sadece kanatlarının uçlarından tutturulmuş." ifadeleriyle verilen rozetin tarifine uymaktadır. "Açlık Oyunları" eleştirel beğeni topladı. "The New York Times"ın bir eleştirisinde John Green, romanın zekice planlanmış ve mükemmel tempolu olduğunu ve romanın hatırı sayılır gücünün Collins'in inandırıcı bir şekilde ayrıntılı bir dünya inşa etmesinden ve onun muazzam karmaşık ve büyüleyici kadın kahramanından geldiğini belirtti. Ayrıca alegori açısından benzer olsa da, kitabın bazı yerlerde konunun sunduğu alegori potansiyelinin hakkını veremediğini, "aksiyondan başka pek bir şeye odaklanmadığını" da belirtti. "Time" dergisinin yorumu da olumluydu ve kitabın ürpertici, kanlı ve iyice dehşet verici olduğunu belirterek kitaptaki şiddet tasvirinin "hipnotize edici" özelliğini övdü. "Entertainment Weekly"deki Stephen King eleştirisinde kitabı "eğer-hareket-ederse-ateş-et video oyunları"yla kıyaslayarak "Bunun gerçek olmadığını biliyorsunuz fakat yine de yaşama alanında tıkanıyorsunuz." sözlerini kullandı. Ayrıca kitapta çocukların yetişkinlere göre daha kolay kabulleneceği ve romanın türü için standart olan aşk üçgeni gibi yazınsal tembellikler mevcut olduğunu da dile getirerek kitaba B derece verdi. "School Library Journal"dan Elizabeth Bird, romanı överek romanın sırayla heyecan verici, dokunaklı, düşünceli ve nefes kesici olduğunu yazdı ve romanı, 2008'in en iyi kitaplarından biri olarak gördü. "Booklist" de olumlu bir eleştiri yaparak kitabın içerdiği karakter şiddetini ve romantizmi övdü. "Kirkus Reviews", olumlu eleştirisinde aksiyon ve dünya inşasını övdü fakat ilk basımındaki kötü redaksiyonun dikkatli okurların dikkatini dağıtacağına dikkat çekti. Rick Riordan, kitabın okuduğu mükemmel bir macera romanına en yakın şey olduğunu belirtti. Stephenie Meyer, kitabı web sitesinde destekleyerek "Bu kitaba oldukça kafayı taktım ... "Açlık Oyunları", inanılmaz." sözlerini kullandı. "Açlık Oyunları", birçok ödül ve başarı elde etti. "Publishers Weekly"nin 2008'deki "Yılın En İyi Kitapları"ndan biri ve "The New York Times"ın "2008'in Dikkate Değer Çocuk Kitabı" seçildi. Genç Yetişkin Kurgu kategorisinde Altın Ördek Ödülü'nün 2009 kazananı oldu. "Açlık Oyunları" ayrıca "Mezarlık Kitabı" ("The Graveyard Book") ile birlikte fantezi ve bilim kurgu kitapları dalında "2008 Cybil Kazananı" oldu. "School Library Journal"ın "En İyi 2008 Kitapları" ile "Editörlerin "Booklist" Seçimi" içinde yer aldı. 2011'de California Genç Okuyucu Madalyası kazandı. 2012'de Scholastic'in "Parent and Child" dergisi tarafından "Açlık Oyunları" çocuklar için en iyi 33. kitap olarak listelendi ve "En Heyecanlı Son" dalında ödül aldı. Roman tüm zamanların en çok satan 5 Amazon Kindle kitabından biridir. Ayrıca kitap, aileler arasında tartışmaya neden olmuştur; yaş grubuna uygunsuz ve şiddet gibi nedenlerle Amerikan Kütüphane Derneğinin 2010 için sıkça sansürlenen kitaplar listesinde beşinci sırada yer aldı. Açlık Oyunları ile Kōshun Takami'nin "Batoru Rowaiaru" (1999) adlı romanı arasındaki benzerliklere dikkat çekildi. Collins, bu konuda şunları dile getirdi: "Kitabım teslim edilene kadar o kitabı ya da yazarı hiç duymamıştım. O aşamaya gelince bana kitaptan bahsedildi ve ben de editörüme okumam gerekli mi diye sordum. O da 'Hayır, o dünyayı kafanda istemiyorum. Sadece yaptığın şeye devam et.' dedi." Stephen King, reality şovların "verimsiz toprakları"nın "Batoru Rowaiaru" ile kendi romanları "Azrail Koşuyor" ("The Running Man") ile "Uzun Yürüyüş"ün ("The Long Walk") de benzerlik taşıdığını dile getirdi. Mart 2009'da Lions Gate Entertainment, birkaç hafta öncesinde romanın dünya çapındaki dağıtım haklarını elde etmiş olan Nina Jacobson'ın yapım şirketi Color Force'la "Açlık Oyunları" için ortak bir yapım anlaşması imzaladı. Filmin senaryosunu Collins ile birlikte Billy Ray yazarken yönetmenliğini Gary Ross yaptı. Ross, filmi gerçekten başarılı kılmanın tek yolunun, olayların sunumunda tamamen öznel olunması olduğunu hissettiğini belirtti ve romanda Collins'in kullandığı birinci kişi şimdiki zaman anlatımı filme yansıttı. O dönemde yirmi yaşında olan aktris Jennifer Lawrence, Katniss Everdeen'i oynaması için seçildi. Film çekimi başladığında Lawrence karakterden dört yaş büyük olmasına rağmen Collins, rolün belirli bir olgunluk ve güç istediğini hissetti ve aktrisin daha genç olacağına daha büyük olmasını tercih ettiğini söyledi. Lawrence'ın kitapta yazdığı karakteri gerçekten yakalayan tek kişi olduğunu ve Katniss'i oynamak için gerekli olan her önemli niteliğe sahip olduğunu ekledi. Kitapların hayranı olan Lawrence'ın başta prodüksiyonun büyüklüğünden gözü korktu ve rolü kabul etmesi üç gün sürdü. Josh Hutcherson ve Liam Hemsworth, Peeta ve Gale rollerini oynamaları için daha sonradan oyuncu kadrosuna eklendi. Filmin yapımı 2011 baharının sonlarında başladı ve film, 23 Mart 2012'de vizyona girdi. Film, vizyona girdiği hafta sonunda Kuzey Amerika'da $152,5 milyon gişe geliri elde ederek, devam filmi niteliğinde olmayan filmler içerisinde rekor kırdı. Müsâfirîler Müsafiriler. 930-1200 yılları arasında bugünkü Azerbaycan ve Ermenistan topraklarında hüküm süren ve Salariler ya da Sellariler adıyla da anılan hanedan. Çoğunlukla "emir" unvanını kullanan Müsafiriler, adlarını Şemiran Emiri olan Salar'ın oğlu Müsafir'den aldılar. 989-997 arasında Büveyhoğulları'nın hakimiyetine girdiler, 1065'te ise hanedanın hüküm sürdüğü topraklara Selçuklular egemen oldular. Müsafir'in torunu Merzüban'dan Merzübaniler kolu, Merzüban'ın oğullarından biri olan Revvad'dan ise Revvadiler kolu yürüdü. Kökenleri tartışmalı olan Müsafiriler, yoğun Selçuklu tesiri altında giderek Türkleştiler. Avrupa bütünleşmesi Avrupa bütünleşmesi, Avrupa'daki ülkelerin politik, yasal, ekonomik ve kimi durumlarda sosyal ve kültürel olarak birbirleriyle bütünleşmesini anlatmak için kullanılan terimdir. Günümüz koşullarında Avrupa bütünleşmesi büyük ölçüde Avrupa Birliği ve Avrupa Konseyi tarafından gerçekleştirilmektedir. Bütünleşmenin hızlı bir biçimde yürütülebilmesi amacıyla bazı bölgesel birlikler kurularak bunlara birtakım görev ve sorumluluklar yüklenmektedir. Baltık Denizi Devletleri Konseyi, Benelüks birliği ve Orta Avrupa Serbest Ticaret Antlaşması bunlara örnektir. Avrupa bütünleşmesinin ekonomik alanda atılmış en büyük adımı Avrupa Serbest Ticaret Birliği, Avro alanı ve Avrupa ortak pazarı; politik alanda başarıya ulaşmış en önemli girişimi Avrupa Birliği ve toplumsal-kültürel düzeyde yürütülen adımları da ERASMUS programı, Schengen Antlaşması ve Avrupa Birliği vatandaşlığıdır. Kuzey Atlantik Antlaşması Örgütü ve Batı Avrupa Birliği aracılığıyla askerî alanda ve Avrupa Uzay Ajansı aracılığıyla da bilimsel araştırmalarda iş birliği kurularak bütünleşme sürecine katkıda bulunulmuştur. Kâkûyîler Kâkûyîler ya da Kâkeveyhîler, 1008-1274 yılları arasında İran'ın Yezd, İsfahan, Hemedan ve Rey eyaletlerinde hüküm süren Deylemli hanedan. Sırasıyla Büveyhoğulları, Gazne Devleti'ne ve Selçuklu Devleti'ne bağlanan Kakuyiler 1051'de İsfahan'ın kesin olarak Selçuklulara ilhak edilmesiyle ortadan kalkmışlardır. Selçuklulular bu aileyi Yezd valileri olarak kullanmışlardır. Tüm İran'a hakim olan İlhanlılar tarafından 1274 yılında kesin olarak ortadan kaldırılmışlardır. Etidyum bromür Etidyum bromür (bazen "EtBr" olarak kısaltılır) moleküler biyoloji laboratuvarlarında nükleik asitleri flüoresan işaretlemekte kullanılan bir enterkalasyon ajanıdır. Bu molekül morötesi ışığa maruz kalınca turuncu renkte ışınır, DNA'ya bağlı olması halinde ışığın seviyesi 20-kat daha fazla olur. Jel elektroforezi gibi laboratuvar tekniklerinde DNA görüntülenmesinde etidyum bromürün bu özelliğinden yararlanılır. Bu bileşik, Homidium adı altında, veterinerler tarafından 1950'lerden beri büyükbaş hayvanlarda tripanozomosis tedavisinde kullanılmıştır (tripazanomis tripanozomların neden olduğu bir hastalıktır). Etidyum bromürün kuvvetli bir mutajendir. Bundan dolayı karsinojen ve teratojen olduğu tahmin edilmektedir ama dikkatli bir şekilde test edilmemiştir. Çoğu ışınır (flüoresan) bileşik gibi etidyum bromür de aromatiktir. Moleküler yapısının çekirdeğini oluşturan çok halkalı kısım, fenantridin olarak bilinir, bunun bir diğer türevi akridin adlı flüoresan boyadır. Etidyum bromürün DNA'ya bağlandıktan sonraki yoğun ışınırlığının (flüoresansının) nedeni fenil grubunun sabitleşmesi değildir, çünkü fenil halkasının enterkale olunan bazların düzlemine neredeyse dik durumda olduğu gösterilmiştir. Asıl nedenin, EtBr'nin arasına sıkıştığı bazlar arasındaki hidrofobik ortam olduğuna inanılmaktadır. Bu hidrofobik ortam içine giren etidyum katyonu kendisine ilişik olan tüm su moleküllerinden sıyrılmak zorunda kalır. Su, etkili bir ışınırlık söndürücüsü ("fluorescence quencher") olduğu için, su moleküllerin ayrışması etidyumun daha çok ışınmasına neden olur. Etidyum bromür laboratuvarda çift iplikçikli nükleik asitleri tespit etmek için yaygın olarak kullanılır. Çoğu uygulamada (PCR ürünleri, restriksiyon enzim kesim ürünleri, vs.) görüntülenmesi amaçlanan DNA zaten çift iplikçiklidir. EtBr tek iplikçikli RNA'yı görüntülemek için de kullanılır, çünkü RNA kendi üzerine katlanarak baz çiftleri oluşturur, EtBr de bu baz çiftleri arasına enterkale olur. Nükleik asitler genelde bir agaroz jeli içinde elektroforezle ayrıştırılır, jel bir EtBr çözeltisi içinde bir süre bekletilince EtBr nükleik asitlerle kompleksleşir. Bunun ardından jel morötesi ışığa tutulur, fluoresan görüntü bir fotoğraf makinası ile kaydedilir. Morötesi ışık gözler ve deriye zararlı olduğu için jelin fotoğrafı özel bir kutu içinde çekilir, eğer doğrudan jele bakmak gerekiyorsa kişinin göz ve derisinin korunması gerekir. Sitolojideki bir uygulamada ise, bir hücre kültürü mitoz durdurucu bir ajana mağruz bırakılınca meydana gelen kromozom yoğunlaşmasını azaltmak için EtBr kullanılır. Böylece elde edilen preparatta kromozom bantları daha yüksek bir çözünürlükle görülebilir, kromozomların yapısal bütünlüğü mikroskop altında daha güvenle belirlenebilir. Laboratuvarda etidyum bromür kullanmanın alternatifleri vardır. Örneğin, bazı araştırmacılar SYBR-temelli boyalar kullanırlar. SYBR boyalarının EtBr'den daha az karsinojenik olduğu, boyamanın daha duyarlı ve yüksek kontrastlı olduğu bulunmuştur. Ancak, bu boyaların DMSO içinde çözülmesi gerekir, bu çözücü ise kolaylıkla deriye nüfuz eder. EtBr'nin dezavantajlarına rağmen çoğu araştırmacı daha ucuz olduğu için EtBr kullanmayı tercih eder. Etidyum bromür bir mutajendir, kanserojen olduğu tahmin edilmektedir ve yüksek konsantrasyonda gözler, deri, mukus zarlar ve üst solunum yolunu tahriş etmektedir. Etidyum bromürün sağlığa etkileri tamamen bilinmemektedir. Mutajenik olmasından dolayı karsinojenik ve teratojenik olması muhtemeldir ama bu yönde doğrudan bir kanıt yoktur. Muhtemel toksik etkilerini göstermesi için yutularak, nefesle alınarak veya deriden absorbe edilerek vücuda girmesi gerekir. Moleküler yapısının büyük ve hidrofobik olması nedeniyle deriden kolay geçemez. ABD Milli Toksikoloji programının verilerine göre etidyum bromür (raporda "homodium bromide" olarak değinilmektedir) hayvanlarda antiparazitik ve antiprotozaoik etkiye sahiptir; ayrıca bir ilaç ve ilaç hammadesi olarak kullanılmıştır. Etidyum bromür bir mutajen olarak etki eder çünkü çift iplikli DNA'daki bazlar arasına girerek molekülün şeklini bozar, bu yüzden DNA ikileşmesi ve DNA tamirinin çalışmasını bozar. Etidyum bromür DNA'ya enterkale olup morötesi ışığa tutuluca turuncu renkte ışınır. Etidyum bromür tozu veya aerosolları oluşturma olasılığı olan her türlü işlemin (etidyum bromür çözeltisi hazırlanması gibi) bir davlumbazda yapılması gerekir, onu teneffüs etmemek için. Kullanım sırasında Nitril eldivenler giyilmelidir, lateks eldivenler yeterli koruma sağlamaz. Yüksek konsantrasyonlu EtBr ile çalışırken veya uzun süreli çalışmada, çifte eldiven giymek maruz olma riskini azaltır, özelikle dıştaki eldivene EtBr çok bulaştıkça değişitirilirse. Çoğu kimyasal maddeyle olduğu gibi, deri veya gözlerle temas halinde, 15 dakika suyla yıkanmalıdır. Teneffüs veya yutma halinde derhal doktora gidilimelidir. Dökülme halinde, emici bir minder veya bez kullanarak etidyum bromür çüzeltisi kullanarak temizlenmelidir. Kuru EtBr'yi temizlerken tozunu teneffüs etmemeye dikkat edilmelidir. Sıkı kapatılabilir bir plastik torba veya kutuya koyup tıbbî atık kutusuna konmalıdır. Etidyum bromür tehlikeli bir atık madde olarak muamele görmeli ve atılmalıdır. EtBr bulaşmış eldivenler, pipet uçları, deney tüpleri, kâğıt havlular için de aynı şey söz konusudur. EtBr içeren çöpler yerel kural ve yönergelere uyumlu bir şekilde atılmalıdır. Etidyum bromür kimyasal olarak yıkıma uğratılabilir veya yakılarak imha edilebilir. Belli bir seviyenin altında EtBr içeren çöpler normal şekilde atılır. Çamaşır suyu ile kimyasal yıkım kanserojenik maddeler oluşturur. En güvenlikli ve etkili yıkım yöntemi Lunn Sansone yöntemidir.. EtBr aktif kömür veya amberlit iyon tutucu rezinle çözeltiden çıkartılabilir. Bunu sağlayan çeşitli ticari ürünler de mevcuttur. Ortak gümrük tarifesi Ortak gümrük tarifesi, gümrük birliği oluşturma kararı alan ülkelerin uyguladıkları ortak dış ticaret yönetmeliğidir. Buna göre, birlik üyesi ya da birlik dışı tüm ülkelerden, birlik sınırları içine girecek malları ilgilendiren, birbirinin aynı gümrük düzenlemeleri ve satınalma kotaları koyulur. Gümrükte ortak tarife, yani gümrük birliği, ekonomik birliğin daha ılımlı bir türüdür. Bu tür ortak tarifelere sıkça örnek gösterilen birlik Brezilya, Arjantin, Venezuela, Paraguay ve Uruguay arasında kurulmuş olan MERCOSUR'un tarifesidir. Iraksak evrim Iraksak evrim, gruplar arasında farklılıklar oluşması sonucu yeni türlerin oluşmasıdır, bu genelde bir türün iki farklı ortamda uğradığı mutasyonlara adaptasyonunun bir sonucu olarak meydana gelir. Omurgalıların uzuv yapısı ıraksak evrimin bir örneğidir, farklı türlerdeki uzuv yapısının ortak bir kökeni vardır ama yapı ve işlev bakımından farklılaşmışlardır. "Iraksak evrim" kavramı moleküler biyoloji bağlamında da kullanılır. Bu durumda, birbirine benzer (homolog) iki gen ve onlardan üretilen proteinler, veya bunlar dizileri söz konusudur. Hem ortolog genlerin (türleşme olayı sonunda ortaya çıkan genler) hem paralog genlerin (bir topluluk içinde gen ikilenmesi sonucu meydana gelen genler) ıraksak evrim gösterdiği söylenebilir. Aynı canlı türündeki iki gen arasında ıraksak evrim olması mümkündür. Daha karmaşık sistemler, örneğin iki metabolik yolak, için de ıraksak evrim kavramı uygulanabilir. Iraksak evrimde benzerlik ortak kökenden kaynaklanır, ortak atasal bir yapıda meydana gelen değişiklikler altta yatan benzerliği daha örtememiştir. Buna karşın yakınsak evrimde, değişime uğrayan yapı veya işlevler farklı kökenlere sahiptir, ama ekolojik veya fiziksel baskılar bunları birbirlerine benzer hale doğru değişmelerine neden olur. Anatomide görülen analog yapılar bunun bir örneğidir. Elma kurtçuk sineği ("Rhagoletis pomonella") eskiden Avustralya'daki alıç meyvesine yumurtlardı. 1860'larda bu sineklerin bazıları elmaların içine yumurtlamaya başladı. Bu gıda kaynağının bolluğundan dolayı hızla çoğaldılar. Günümüzde iki ayrık tür vardır, biri olgun elmalar içinde üremektedir, öbürü ise yerli alıç meyvesinde. Bu iki sinek, geçirdikleri farklı evrimleşme süreçleri sonucu farklı üreme zamanları ve ayırdedici fizisel özellikler edinmişlerdir. Bu terimin kullanımı Albert Lester'e dayanır ama bu ve ilgili terimlerin anlamı araştırıcıdan araştırıcıya biraz fark etmektedir. "Iraksak evrim" genelde evrimsel ilişkilerden sözedilirken kullanılan bir terimdir, "yakınsak evrim" ise benzer yapı ve işlevlerin evrim yoluyla birbirlerinden bağımsız olarak oluşması için kullanılır. Paralel evrim terimi birbiriyle yakın ilişkili türlerde benzer yapıların oluşması için kullanılır, buna karşın yakınsak evrim birbirlerine çok daha uzak sayılan kladlarda görülen yapılar için kullanılır. Örneğin, omurgalılardaki önayak yapısının kuşlar ve yarasalarda kanada dönüşmesi bazılarınca paralel evrime örnek olarak sayılır. Omurgalıların önayak yapısının ortak bir kökeni vardır ve dolayısıyla ıraksak evrim gösterirler. Ancak, bu önayak yapısının değişime uğrayarak kanada dönüşmesi birkaç omurgalı kladında bağımsız ve paralel olarak meydana gelmiştir. Karmaşık yapılarda yapının bazı özellikleri ıraksak bazıları ise yakınsak evrimden dolayı olabilir. Göz durumunda, farklı kladlarda gözün farklı kökeni olduğu zannedilirdi ama bunun böyle olmayabileceği öne sürülmüştür. Işığa duyarlı bir gözün oluşması pek çok kladda ıraksıyor olabilir ama gözün yapısının ayrıntıları (sefalopodlar ve omurgalılarda ışığı odaklama mekanizmaları, örneğin) bazı yakınsak veya paralel unsurlar içerebilir. Iraksak evrimin bir diğer örneği Darwin'in ispinozlarıdır, bunların orijinal bir ispinoz türüden evrimleşmiş 80 çeşidi vardır. Bir diğer örnek, insan, yarasa ve balinanın uzuvlarının 5 parmakla sonlanmasıdır. Bu canlılar ortak bir atadan evrimleşmişler ama çevresel baskılar gösterdikleri adaptasyonlar sonucu bu iskelet yapısına yükledikleri işlevde farklılaşmışlardır. Ticaret bloku Ticaret bloku, özellikle ortak çıkar ya da kültürel bağları olan ülkelerin bir araya gelerek oluşturduğu uluslararası örgütlerin bir parçası olarak ortaya çıkan hükûmetlerarası bir anlaşma türüdür. Ticaret bloklarının amacı, kendi içlerinde uluslararası gümrük prosedürlerinden doğan güçlükleri en aza indirgemek ya da tümüyle ortadan kaldırmaktır. Ticaret blokların oluşmasını sağlayan birtakım adımlar vardır. Bunlardan bir ya da birkaçının bir araya gelmesiyle ticaret blokları oluşur. Bunlar, serbest ticaret bölgelerinin oluşturulması, gümrük birliği ilan edilmesi, ortak pazar kurulması ve son ayak olarak ekonomik ve parasal birliğe geçmektir. Dünya üzerinde uygulamaya konulmuş en başarılı ticaret blokları arasında Avrupa Ekonomik ve Parasal Birliği ve ASEAN sayılabilir. Timin ikilisi Timin dimeri veya timin ikilisi bir DNA molekülüne bulunan bitişik iki timin bazının, radyasyon veya kimyasal mutajenler tarafından birbirlerine kovalent bağlanmış halidir. Pirimidin ikilisi olarak adlandırılan daha genel bir DNA hasar tipinin bir örneğidir. Pirimidin ikilileri, bitişik herhangi iki pirimidin bazı (C,T,U) arasında meydana gelebilir. Timin dimeri DNA'nın yapısında bir çıkıntı yaptığı için eksizyon tamir enzimleri bu hasarı tanır ve onarır. Çoğu organizmada (insan gibi plasentalı memeliler hariç) DNA fotoliyazlar dimeri keserek hasarı onarırlar. Morötesi ışığın UV-B (315-280 nm dalga boylu) tipi, siklobutan pirimidin dimerleri oluşturarak DNA'ya doğrudan zarar verebilir. DNA'da meydana gelen bu hasar eğer zamanında onarılmazsa DNA ikileşmesine ve rekombinasyona etki ederek mutasyonlara ve kansere yol açabilir. Aslında pirimidin ikilileri çok sık meydana gelir, güneş ışığına maruz kalan deri hücrelerinde saniyede 50-100 pirimidin ikilisi oluşur. Timin dimerleri bunların bir tipidir, timin bazları arasında bir cis-syn cyclobutan bağlantısı oluşması ile meydana gelirler. Timin ikilileri, diğer pirimidin dimerleri gibi, DNA hasar tamir enzimleri tarafından onarılır. DNA hasarının tamiri sonucu çıkarılan timin dimerleri, deri pigmenti melanin sentezi için bir sinyal olarak etkirler. Deneylerde, timin dinükleotiti eklenen hücrelerde melanin sentezinin 7 kat arttığı bulunmuştur, derisine pTpT sürülen deney hayvanlarının derisi birkaç gün içinde bronzlaşır. Asetilasyon Asetilasyon (veya IUPAC adlandırma sistemi ile etanoylasyon), organik bir bileşiğe bir asetil fonksiyonel grubu eklenme tepkimesidir. Deasetilasyon ise asetil grubunun çıkartılmasıdır. Bir diğer deyişle, asetilasyon bir bileşiğe bir asetil grubu eklenmesi, yani bir hidrojen grubu yerine bir asetil grubunun substitusyonudur. Bunun sonucundan bir asetoksi grubu meydana gelir. Bir hidroksit grubundaki hidrojen yerine bir asetil grubunun (CHCO) gelmesi bir ester tipi olan asetatı meydana getirir. Asetik anhidrit serbest hidroksil grupları ile tepkimek için kullanılan yaygın kullanılan bir asetilasyon reaktifidir. Örneğin aspirin sentezinde kullanılır. Hücrelerde asetilasyon hem çevrimle eşzamanlı hem de çevrim sonrası bir değişim olarak meydana gelir. Asetilasyona uğrayan proteinler arasında histonlar, p53, ve tübülin sayılabilir. Proteinlerin N-ucundaki alfa amin grubunun asetilasyonu ökaryotlarda çok yaygın görülen bir modifikasyondur. Maya proteinlerinin %40-50'si ve insan proteinlerinin %80-90'ı bu şekilde değişime uğrar, ve modifikasyonun şekli evrimsel olarak korunmuştur. Bu değişim N-alfa-asetiltransferazlar (NAT'lar) tarafından yapılır. NAT'lar, asetiltransferaz üst ailesi GNAT'ların bir alt ailesidir. GNAT'lar asetil-koenzim A'dan amin grubuna bir asetil grubu aktarırlar. NAT'lar en çok mayada çalışılmışlardır. Bu canlıda üç NAT kompleksi, NatA, B ve C çoğu N-alfa-uç asetilasyonunu gerçekleştirir. Substratlarının dizileri için spesifiteleri vardır. Bu enzimlerin ribozomlarla ilişkili olduğu, ve sentezlenen yeni peptitleri çevrim ile eşzamanlı olarak asetile ettikleri düşünülmektedir. İnsanlarda, insan NatA ve NatB kompleksler tespit edilmiş ve karakterize edilmiştir. NatA kompleksinin altbirimlerinin kanserle ilişkili süreçlerde yer aldığı bulunmuştur: hipoksia tepkisi ve beta katenin yolu gibi. NatA'nın papiler tiroid karsinom ve nöroblastomada aşırı ifadesi gözlemlenmiştir. İnsan NatB kompleksi hücre döngüsü ile ilişkilidir. NatB kompleksinin Nat3 altbirimi bazı kanserlerde yüksek düzeyde ifade edilmektedir. Korunmuş ve yaygın bir modifikasyon olmasına rağmen, N-alfa-uç asetilasyonunun biyolojik rolü bilinmemektedir. Aktin ve tropomiyosin proteinlerinin, düzgün aktin filamanları oluşturmak için NatB asetilasyonuna muhtaç oldukları bulunmuştur. Halen asetilasyonun biyolojik önemini gösteren başka örnekler bilinmemektedir. Histon asetilasyonu ve deasetilasyonunda, histonlar N-uçlarındaki lizin kalıntılarında asetile ve deasetile olurlar, bu süreç gen düzenlemesi ile ilişkilidir. Tipik olarak bunu "histon asetiltransferaz" ve "histon deasetilaz" etkinliği olan enzimler yapar, ama bu enzimler histon olmayan proteinleri de modifiye edebilir. Transkripsiyon faktörleri, efektör proteinler, moleküler şaperonlar ve hücre iskeleti proteinlerinin asetilasyon / deasetilasyon yoluyla düzenlenmesi, çevrim sonrası değişim yoluyla gerçekleşen önemli mekanizmalardan biridir. Bu bakımdan kinaz ve fosfatazlar tarafından gerçekleştirilen fosforilasyon ve defosforilasyon değişimlerine benzemektedir. Bir proteinin asetilasyon durumu onun etkinliğini belirlemektedir. Bu çevrim sonrası değişim, diğer değişimlerle (fosforilasyon, metilasyon, ubikuitinasyon, sumoylasyon, ve diğerleriyle) etkileşerek hücre sinyalizasyonunun dinamik kontrolüne sağlamaktadır. Tübülin asetilasyon ve deasetilasyon sistemi Chlamydomonas'da iyi anlaşılmıştır. Aksonemin ucunda yer alan bir tübülin asetiltransferaz, bütünleşmiş mikrotübülinde α-tübülin altbirimindeki belli bir lizin kalıntısını asetiller. Mikrotübülin ayrıştıktan sonra bu asetilasyon sitozolda bulunan spesifik bir deasetilaz tarafından çıkartılır. Bu iki enzimin etkinliklerinin sonucu, aksonemal mikrotübüllerdeki α-tübülin'in yarı ömrü uzun olması, sitozolik mikrotübüllerdekinin ise kısa ömürlü olmasıdır. HaksÄ±z rekabet Haksız rekabet, ticaret hukukunda bir kişi ya da kurumun bir diğeri üzerinde herhangi bir alanda uyguladığı zarar verici hareketlerin tümüne verilen addır. Haksız rekabet uygulayan kişi ya da kurumlar kimi koşullarda suç işliyor kabul edilebilir ya da karşı tarafa dava açma hakkı doğabilir. Ticaret hukuku içinde "haksız rekabet" olarak değerlendirilebilecek olan hareketlerden kimileri şunlardır: Pek çok zaman, belirli bir kesime bir diğer üzerinde üstünlük sağlıyorsa dolandırıcılık ve ürünleri hakkında gerçek dışı beyanda bulunmak da haksız rekabet kapsamında ele alınır. Geniş çapta ekonomik iş birliği uygulayan birimlerden Avrupa Birliği, üye ülkelere haksız rekabeti önleyici girişimlerde bulunmasını ister. Kendi yayınladığı yönergelerle de bunu destekler. Protein fosforilasyonu Protein fosforilasyonu, bir proteine bir fosfat grubu (PO) eklenmesidir. Protein fosforilasyonu pek çok hücresel süreçte önemli bir rol oynar. 1906'da Rockefeller Tıp Araştırma Enstitüsü'nde Phoebus A. Levene, vitellin adlı proteininde fosfat olduğunu buldu ve 1933'te, Fritz Lipmann'la ortak çalışması ile, kazeinde fosfoserin bulunduğunu keşfetti. Ancak, Eugene P. Kennedy tarafından enzimatik protein fosforilasyonunun keşfedilmesine kadar yirmi yıl geçmesi gerekti. Proteinlerin tersinir fosforilasyonu prokaryot ve ökaryotlarda görülen önemli bir düzenleyici mekanizmadır. Protein kinaz ve fosfataz denen enzimler bu düzenleme sürecinin fosforilasyon ve defosforilasyon kısımlarında rol oynarlar. Fosforilasyon ve defosforilasyon sonucu çoğu enzim ve reseptörün yapısında bir biçim (konformasyon) değişimi olur, bunun sonucu bunlar ya aktifleşir veya inaktifleşir. Ökaryotik proteinlerde fosforilasyonu genelde serin, treonin ve tirozin kalıntılarında olur. Prokaryotlarda bazik amino asitler olan histidin, lizin ve arjininde de fosforilasyon olur. Apolar bir amino asit kalıntısına bir PO grubunun eklenmesi, proteinin hidrofobik bir kısmının çok hidrofilik bir hâl almasına neden olabilir. Proteinin bu bölgesinin diğer hidrofobik ve hidrofilik bölgeleriyle etkileşimi değişir ve böylece protein yapısında biçimsel bir değişiklik meydana gelir. Fosforilasyonun düzenleyici rolüne bir örnek, p53 tümör baskılayıcı proteinidir. p53 proteinin etkinliği çeşitli mekanizmalarla düzenlenir ve 18 farklı fosforilasyon konumu vardır. p53'ün etkinleşmesi hücre döngüsünü durdurur. Hücre hasar gördüğü veya hücrenin normal fizyolojisi bozulduğunda bu etkinleşme olur ve bunun sonucunda apoptozis meydana gelir. Etkinsizleşme sinyalinin ardından protein defosforile olur ve çalışması durur. Bu mekanizma çoğu sinyal transdüksiyonu yolunda görülür. Örneğin retinadaki ışığa duyarlı hücrelere gelen ışığa hücrenin tepki vermesinde de bu süreç vardır. Fosforilasyonun düzenleyici rolleri arasında aşağıdakiler bulunmaktadır: Sinyalizasyon yolu fosforilasyon olaylarını açığa kavuşturmak zor olabilir. Hücresel sinyal iletiminde, A proteini B proteini fosforile edebilir ve B de C'yi fosforile edebilir. Ama başka bir sinyalizasyon yolunda, protein D, protein A'yı veya protein C'yi fosforile eder. Fosforile olmuş proteinlerin araştırılması olan Fosfoproteomiks, proteomiks'in bir alt sahasıdır. Fosfoproteomiks gibi global yaklaşımlar ve kütle spektrometri yöntemleri kullanılarak fosforile proteinlerdeki zaman bağlı değişiklikler tespit edilip nicellenmektedir. Karmaşık fosforilasyon şebekelerinin anlaşılması için bu teknikler giderek daha fazla önem kazanmaktadır. Bir hücre içinde binlerce fosforilasyon yeri bulunmaktadır.Çünkü: Belli bir proteinin belli bir konumunun fosforilasyonu onun işlevini veya lokalizasyonu değiştirebildiği için, hücrenin "hal"inın anlaşılması hücredeki proteinlerin fosforilasyon durumunun bilinmesini gerektirir. Örneğin, AKT proteinin serin-473 ("S473") amino asidinin fosforile olmuşsa, AKT genelde bir kinaz olarak etkinleştirilmiş demektir. S473 fosforile olmamışsa AKT inaktif bir kinazdır. "Farklı fosforilasyon tipleri için ayrıca kinaz maddesine bakınız." Bir proteinde fosforilasyon birkaç farklı amino asitte meydana gelebilir. Serin fosforilasyonu en sık görülür, bunu treonin fosforilasyonu izler. Tirozin forforilasyonu nispeten daha enderdir. Ancak, tirozin fosforile proteinlerin antikorlarla saflaştırılması göreli daha kolay olduğu için, tirozin fosforilasyon konumları daha iyi bilinmektedir. Histidin ve aspartat fosforilasyonu prokaryotlarda iki bileşen sinyalizasyonunda ve ökaryotlarda bazı sinyal transdüksiyon yollarında görülür. Antikorlar bir proteinin belli bir konumda fosforile olup olmadığını tespit etmek için kullanılan etkili gereçlerdir. Antikorlar proteinin fosforile olmaktan kaynaklanan değişik biçimlerine (konformasyonlarına) bağlanabilirler ve böylece bunların varlığını tespitte kullanılabilirler. Böylesi antikorlar fosfo-spesifik antikor olarak adlandırılır; bu tür yüzlerce antikor mevcuttur. Temel araştırmada ve klinik tanı koyma amaçlı testlerde bunlar vazgeçilmez ayıraçlardır. Son yıllarda kütle spektrometrisi ile yapılan büyük çaplı analizler ile protein fosforilasyon konumları belirlenmektedir. Bu yöntemle daha evvelden bilinmeyen binlerce fosforilasyon yeri tespit edilmiştir. Kütle spektrometrisi bu tür analizler için idealdir çünkü bir fosfat grubunun eklenmesi proteinin kütlesi artırır. Ancak, bu tür çalışmalar için kütle ölçümlerindeki hata oranının çok düşük olması gerekmektedir, bu yüzden bu teknoloji ancak yüksek kaliteli kütle spektrometresine sahip laboratuvarlarda yapılabilmektedir. Fosforilasyon konumlarının ayrıntılı bir karakterizasyonu çok zordur ve protein fosforilasyonunun nicelenmesi için dahili izotopik standartlar kullanmak gerekir. Göreceli bir niceleme için çeşitli diferansiyel izotop işaretleme yöntemleri kullanıllabilir. 1421 (kitap) 1421: Çin’in Dünyayı Keşfettiği Yıl ("İngilizcesi 1421: The Year China Discovered the World") 2002 yılında emekli denizaltı komutanı ve amatör tarihçi Gavin Menzies tarafından yazılan eser. Eserde Avrupalı kaşiflerden önce bilinen dünyanın Çinli denizciler tarafından keşfedildiği iddia edilmektedir. Menzies’in iddiaları modern akademik tarih çevreleri tarafından sorgulanmaktadır. Kitaptaki bölümler aşağıda sıralanmıştır: 1. İmparatorluk dönemi Çin 2. Yol Gösteren Yıldızlar 3. Hong Bao’nun Yolculuğu 4. Zhou Man’ın Yolculuğu 5. Zhou Wen’in Yolculuğu 6. Yang Qing’in Yolculuğu 7. Portekiz tahtÄ±n varisi Menzies kitabın girişinde amacının aşağıdaki soruya cevap vermek olduğunu açıklar: Menzies’e göre o dönemde Çin bu keşifleri yapabilecek ekonomik güce, zamana, insan kaynağına, bilimsel yeterliliğe ve önderliğe sahip tek ülkedir. Kitapta eski haritalarda ayrıntıyla çizilmiş bölgelerin Çinliler tarafından keşfedildiği ispat edilmeye çalışılır. Menzies’e göre 1421-1423 yılları arasında Çin’de Ming Hanedanı hüküm sürmekteyken o dönemde Avrupalılarca bilinmeyen bölgelere Amiral Zheng He (鄭和), Çinli kaptanlar Zhou Wen (周聞), Zhou Man (周滿), Yang Qing (楊慶) ve Hong Bao (洪保) komutasındaki Çin donanmasının gitmiştir. Bu şekilde Menzies Avustralya, Yeni Zelanda, Kuzey ve Güney Amerika, Antarktika’nın Çinliler tarafından keşfedildiğini iddia ederen, Grönland’ın çevresinin katedildiğini ileri sürer. Menzies’in tezlerine "1421 Hipotezi" de denmektedir. Menzies bu keşiflerin Mandarin yöneticilerin denizaşırı seferleri ekonomiye verdiği ağıt yükün imparatorluğu iflasa sürükleyeceğinden korktukları için durdurduğunu ve bunlara dair her türlü bilgi ve belgeyi imha ettirdiğini belirtir. Menzies 1424 yılında İmparator Zhu Di öldüğünde tahta geçen İmparator Hong Xi yeni seferleri yasaklayacak, denizaşırı görevlerdeki donanmayı geri çağıracak ve ülkenin dış dünyayla deniz ticaretini kontrol altına alıp önemli ölçüde azaltacaktır. Ayrıca yeni keşfedilen yerlere dair bilgiler de yokedilerek buralara yönelik yeni seferler de gündemden düşürülecektir. Bu keşifler sırasında Menzies’in iddiasına göre bazısı zoraki bazısı gönüllü olmak üzere çok sayıda Çinli yeni keşfedilen topraklarda bırakılacak ve bu koloniler zaman içerisinde yerel halkla bütünleşecektir. Menzies hipotezlerini çeşitli farklı kaynaklara dayandırmaktadır: Menzies yazmış olduğu eseri kabul gören bir gerçek olan Zheng He’nin seyahatlerine dayandırır. Bilimsel olarak kabul gören bakış açısına göre Çin donanması bu dönemde Hint Okyanusunun neredeyse tamamında ticaret yapmakta, Kızıldeniz ve Doğu Afrika sahillerini çok iyi bilmektedir. Buradan hareketle Menzies, okyanusa dayanabilecek ve zamanına göre ileri gemi mühendisliği seviyesine sahip Çin donanmasının Ümit Burnunu geçmiş ve Büyük Okyanus’a çıkmış olabileceğini iddia etmektedir. Bu iddia dönemin önemli haritalarından Fra Mauro haritasında Hindistan’dan gelen gemilerin Ümit Burnunu geçtiklerinin belirtilmesine dayandırılmaktadır. Bu aşamadan sonra Menzies olasılıklara dayanarak olayları yeniden kurmaya çalışarak akademik bir çalışmanın ötesine geçmektedir. Örneğin Büyük Okyanusun güney kısmında donanmanın üçe ayrıldığını öne sürdüğünde buna dair bir delil göstermemektedir. Donanmanın ayrıldıktan sonra her filonun başına geçen kaptanlar ve izledikleri rotalar da dayanaksızdır. Eserin çoğunda çeşitli olaylar bu dönemde gerçekleşen bir Çin seferiyle açıklanmaya çalışılmıştır. 1421 eserinde birçok haritaya atıfta bulunulur: 1421 hipotezi Çin tarihi uzmanları ve akademik tarih çevreleri tarafından reddedilmektedir. Yapılan eleştirilerden bazıları şu şekilde sıralanabilir: Ayrıca yazarın vardığı sonuçlarla ilgili bazı tutarsızlıklar şöyle sıralanabilir: Ancak bütün bunlara rağmen eser temel olarak kabul gören bir noktadan hareket ettiği için hipotez kesin vargılara varmaksızın değerlendirildiğinde klasik tarih anlatımının açıklayamadığı bazı konuları gündeme getirmektedir: Avrupa BirliÄŸi'nde din Avrupa Birliği'nde din ve dinlere bakış açısı her bir üye ülkeye göre değişiklik gösterir. Halkının büyük çoğunluğu Hristiyanlık inancına bağlı olan Avrupa Birliği, var olan hiçbir din ile bağlantısı olmayan ve yaptığı anlaşma ve aldığı kararlarda herhangi bir dine değinmeyen laik bir örgütlenmedir. Buna karşın üye ülkelerde devlete bağlı kiliselere rastlanmaktadır. (İngiltere Kilisesi gibi) Avrupa Birliği'nde Hristiyanlık inancı Güney ve Orta Avrupa'da Roma Katolik mezhebi, Kuzey ve Batı Avrupa'da Protestanlık mezhebi ve Doğu Avrupa'da Ortodoksluk mezhebi olarak üç ana bölüm altında incelenebilir. Doğu Avrupa'da ayrıca İslamlık da geniş kitlelerce uygulanan bir inançtır. Birliğin yakın gelecekteki olası üyesi Türkiye de Müslüman nüfusun çoğunlukta olduğu yerlerin başında gelmektedir. Birlik üyesi Balkan ülkelerinde de önemli ölçüde Müslüman nüfus yaşamaktadır. Bunun dışında son yıllarda Avrupa'ya Orta Doğu ve Mağrip ülkelerinden yaşanan göçlerden ötürü birlik içindeki Müslümanların sayısı hızla artmaktadır. Avrupa Birliği sınırları içinde yaklaşık 16 milyon Müslüman'ın yaşadığı sanılmaktadır. 2009 yılı itibarıyla Atina dışında tüm Avrupa Birliği başkentlerinde bir cami bulunmaktadır. Avrupa içinde giderek artan Müslüman nüfusun yarattığı karşı akım da, zaman zaman terörizm olayları ile birlikte anılan ve İslam dinine karşı oluşan İslamofobi olgusudur. II. Dünya Savaşı öncesi, Holokost olayları gerçekleşmeden önce Avrupa'da 5 milyonu aştığı sanılan Yahudi nüfusu günümüzde 1 milyonu biraz aşmaktadır. Bunun yarısından fazlası Fransa'da, 270 bin kadarı Birleşik Krallık'ta yaşamaktadır. İslamofobi olgusuna benzer olarak, Avrupa'da Yahudilere karşı da antisemitizm akımı gelişmiştir. Herr Mannelig Herr Mannelig (ya da "Herr Mannerlig"), Orta Çağ'da dişi bir dağ trollünün bir şövalyeye evlilik teklif etmesini konu alan İsveç baladı. Anakronizm'le ilgili olan bu tarihi parça, Orta Çağ balad özelliği taşıyan bir parçadır. Parça, İsveç'te yaklaşık 200-250 yıl önce konuşulan konuları ve ülkenin kültürüne dair çeşitli renkleri içerisinde barındırmaktadır. Bu yıllarda yaşadışı ifade edilen troller aslına bakılırsa iskandinav mitlerinin önemli bir parçasıdır. insansı yaratıklar olarak büyük korkunç olarak tabir edilirler, insanları kaçırıp dağlara hapsettikleri söylenir. Bir dişi dağ trollü, bir şövalye olan Bay Mannelig'e (İsveççe: Herr Mannelig) evlenme teklif eder. Bunun karşılığında ona hediyeler, güzel bir yaşam ve adanmışlık teklif eder. Eğer Bay Mannelig teklifi kabul ederse de troll insana dönüşecektir. Ancak Bay Mannelig, trollü Hristiyan olmadığı gerekçesiyle reddeder. Aşkı karşılıksız kalan troll yaşadığı evine kapanır ve ağlar. Onun ağlamasıyla dağlar sarsılır, ağaçlardaki kuşlar trollün yanına gelir ve onunla birlikte ağlamaya başlarlar,fakat trollün gözyaşlarını kimse dindiremez. Toyota Urban Cruiser Toyota Urban Cruiser, Japon otomobil üreticisi Toyota tarafından 2009 model yılı için yeni üretilmeye başlanan bir mini SUV modelidir. Toyota RAV4'ün altında konumlandırılan Urban Cruiser, Nissan Qashqai ve Kia Soul gibi mini SUV'lerin yanı sıra geleneksel aile hatchbackleriyle de rekabet etmektedir. Urban Cruiser 2008 Cenevre Otomobil Fuarı'nda tanıtıldı ve kısa süre sonra satışa sunuldu. Starndart olarak önden çekişli olarak sunulan otomobilin dizel versiyonunda dört tekerlekten çekiş opsiyonu da sunulmaktadır. Toyota Urban Cruiser 1.4 D-4D AWD modeli, 130 g/km ile dört tekerlekten çekişli araçlar içerisinde en düşük CO salınımına sahip araçtır. Avrupa Birliği'nin en uç noktaları Avrupa Birliği'nin en uç noktalarını anlatan liste: Bradley Cooper Bradley Cooper (5 Ocak 1975; Philadelphia, Pensilvanya), Amerikalı tiyatro, dizi ve sinema oyuncusu. "Alias" dizisindeki rolü tanınmasını sağladı. Cooper ayrıca "Wedding Crashers" (2005), "Yes Man" (2008), "He's Just Not That into You" (2009), "The Hangover" (2009), "The A-Team" (2010), "Limitless" (2011), ve "Silver Linings Playbook" filmlerinde önemli rollerde yer aldı. "Silver Linings Playbook ve American Hustle" filmindeki rolü ile 2013 ve 2014 yıllarında Altın Küre ve Oskar ödülüne aday gösterildi. Son olarak 2015 yılında American Sniper filmi ile 3. kez Oskar'a aday oldu. "People" dergisi tarafından yaşayan en seksi erkek seçildi. Cooper "Philadelphia", "Pensilvanya", da doğdu, "Jenkintown" da büyüdü. Annesi Gloria İtalyan-Amerikan, babası Charles J. Cooper (2011 de 71 yaşında öldü) İrlanda-Amerikandır ve "Merill Lynch" da borsacıdır. Holly isminde bir kız kardeşi vardır. Katolik olarak yetiştirilmiştir. Cooper "Germantown Academy"ye devam ederken aynı zamanda "Philadelphia Daily News" de çalıştı. 1993'te "Germantown Academy" den mezun olduktan sonra bir yıllığına "Villanova Üniversitesi"ne gittikten sonra "Georgetown Üniversitesi"'ne geçiş yaptı ve 1997 yılında başarıyla mezun oldu. Cooper "Georgetown Üniversitesi"nde öğrenimine devam ederken ve 6 aylığına öğrenci değişimiyle Fransa'ya gitti. (Cooper akıcı olarak Fransızca konuşabilmektedir.) 2000 yılında "New York"taki "The New School"un güzel sanatlar bölümünde oyunculuk eğitimini aldı. Cooper oyunculuk serüvenine 1999 yılında "Sex And The City" dizisiyle başladı. Büyük başarı yakaladığı "Alias" dizisinde oynamadan önce ise 2001 yılında "Wet Hot American Summer" filminde oynadı. 2002 yılında "Changing Lanes" isimli psikolojik gerilim filmini çekti fakat film sinemalarda yayınlanmadı, DVD ve Blu-Ray olarak piyasaya sunuldu. Cooper başrol olarak 2005 yılında "Fox"ta yayınlanan "Kitchen Confidential" dizisinde "Anthony Bourdain" karakterini canladırdı. Dizi olumlu eleştiriler almasına rağmen kanal dizinin yayından kaldırıldığını açıkladı. 2007-2009 yılları arasında "Nip/Tuck" dizisinin 5. sezonunun 6 bölümünde "Aidan Stone" karakterini canlandırdı. Aynı yıl "Jim Carrey"le beraber "Yes Man" filminde yer aldı. 2009 yılında "The Hangover" filminde yer aldı. Film bütçesi 35 milyonken gişede 467 milyon hasılat yaptı. Cooper 13. Hollywood Film Festivali ve Hollywood Awards da Hollywood komedi ödülünü kazandı. Hangover'dan sonra elde ettiği büyük başarı ve üne rağmen Cooper "Shave Magazene"e ""Aslında her şey aynı. Yani tabii ki birçok kapı açıldı ama bu demek değildir ki bir pazartesi sabahı arkama yaslanıp bir sigara yakıp tekliflerin gelmesini bekleyeceğim"" demiştir. 2010 yılında "Garry Marshall"ın yönettiği "Valentine's Day" filminde "Ashton Kutcher", "Jessica Alba", "Jessica Biel", "Anne Hathaway", "Julia Roberts" ve "Jennifer Garner" ile birlikte rol aldı. Film büyük bir başarı elde etti. Yine aynı yıl efsane dizi "A Takımı"nın beyazperde uyarlamasında "Templeton "Faceman" Peck" karakterini canlandırdı. 2011 yılında "Alan Glynn"ın 2001 de yayımlanan "The Dark Field" kitabından uyarlanan "Limitless" filminde "Robert De Niro"yla başrolde yer aldı. Yine aynı yıl Hangover filminin devamı olan "The Hangover Part II"de yer aldı. Eylül 2011'de "GQ" İngiltere Cooper'a "Yılın uluslararası erkeği" ödülünü verdi. Kasım 2011'de ise "People" dergisi Cooper'ı yaşayan en seksi erkek seçti. 2012 yılında "Brian Klugman"ın yönettiği "The Words" filminde yer aldı. Yine aynı yıl "Matthew Quick"in romanından uyarlanan "Silver Linings Playbook" filminde "Robert De Niro" ve "Jennifer Lawrence" ile başrolleri paylaştı. Cooper aynı zamanda 1990'lı yıllarda geçen "Ryan Gosling" ve "Eva Mendes"in başrollerini paylaştığı "The Place Beyond The Pines" filminde bir polis memurunu canlandırdı. Ocak 2012'de Cooper'ın "Silver Linings Playbook"taki rol arkadaşı "Jennifer Lawrence" ile "Ron Rash"ın dönem romanı "Serena"nın beyazperde uyarlamasında yer alacağı açıklandı. Cooper 2006 yılında "Jennifer Esposito" ile evlendi. 2007 yılında "Esposito" boşanma davası açtığını açıkladı. Eylül 2010 yılında Cooper ve "Renee Zellweger" bir yılı aşkın bir süredir birlikte olduklarını açıkladılar. Mart 2011'de "People" dergisi çiftin ilişkilerini sonlandırdığını duyurdu. Cooper en son "The Words" filminin setinde tanıştığı "Zoe Saldana"yla birliktelik yaşadı. Çift bu birlikteliğe son verdiklerini açıkladı. Nisan 2015'ten itibaren Irina Shayk ile birliktedir. Hermes House Band Hermes House Band, 1984 yılında Hollanda'nın Rotterdam kentinde "Hermes Öğrenci Derneği"nin üyeleri tarafından kurulmuş müzik grubu. Bu grubun en önemli özelliği, öğrenim hayatını tamamlayan grup üyelerinin hemen gruptan ayrılmasıdır. Grubun şimdiye kadar yaklaşık 75 üyesi olmuştur. Grubun önce Hollanda ve Belçika, sonra da daha geniş kitlelerce tanınmasına neden olan, Gloria Gaynor'ın "I Will Surviwe" şarkısına yaptıkları coverdır. Bu cover'la 2.5 milyon satan grup yaklaşık 25 albüm çıkarmakla birlikte en çok bu şarkıyla hafızalara gelir. Bu cover başta Feyenoord kulübü olmak üzere dünyanın çeşitli yerlerinde çeşitli stadyumlarda gol müziği olarak çalınmaktadır (Türkiye'de de Galatasaray bu besteyi gol sonrası kullanıyor). Grup ayrıca başka çoğu meşhur şarkıyı da coverlamıştır (Frankie Valli'nin Can't Take My Eyes Off You, Ray Charles'ın Hit The Road Jack, OPUS'un Live is Life (DJ Ötzi ile), Mary Hopkins'ın Those Were The Days şarkıları bunlardan birkaçı). VeritabanÄ± teorisi Veritabanı kuramı, veritabanları ve veritabanı yönetim sistemlerine ilişkin araştırma ve çalışmalar bütününün genel adıdır. Kuramsal veri yönetimi; sorgu dilleri, sorguların berimsel karmaşıklığı ve ifade gücü, sonlu model kuramı, veritabanı tasarımı kuramı, bağımlılık kuramı, eşzamanlılık denetimi, veritabanı kurtarma, çıkarsamalı veritabanları, geçici ve uzamsal veritabanları, gerçek zamanlı veritabanları, değişken veri ve olasılıklı veritabanı yönetimi ve Web tabanlı veriyi konu edinmektedir. İlişkisel modelin görece anlaşılabilir bir doğaya sahip oluşu bu kavram üzerinde yapılan araştırmaların yoğunluğunun temel nedenidir. Nesne yönelimli ya da yarı yapısal modeller, örüntü verisi modeli ve XML gibi diğer veri modelleri için elde edilen sonuçlar ilişkisel modelle örtüşmektedir. Veritabanı kuramının odak noktası sorgu dillerinin karmaşıklığı ve ifade gücünü ölçmek ve bu dillerin mantıkla ilişkisini ortaya koymaktır. İlişkisel cebir ve birinci dereceden mantıktan (Codd kuramına göre bu iki kavram eşdeğerdir) başlanarak ve örüntü ile ilintili karmaşık sorguların bu dillerde ifade edilemiyor oluşu göz önüne alınarak mantık programlamaya dayalı güçlü diller konusunda çalışmalar yapılmıştır. Üzerinde çalışılan diğer konular ise sorgu hızlandırma ve veri tümleştirmedir. ACM Veritabanı Sistemleri İlkeleri Sempozyumu (PODS) ve Uluslararası Veritabanı Kuramı Konferansı (ICDT) bu konuya ilişkin başlıca araştırma konferanslarıdır. EÄŸlence Eğlence, insanların boş vakitlerini keyifli şekilde geçirmek için yaptığı çeşitli faaliyetler. Eğlenceli yapımları üreten ekonomik sektöre ise eğlence sektörü denir. Bir komedi filmi, spor karşılaşması veya pornografi eğlence sektörü ürünlerine örnek olabilir. Bir filmin veya görselin eğlenceli yapım olabilmesi için ön koşul yapımın bireyler tarafından "eğlendirici" olarak görülebilmesidir. Oyunun oyalayıcı ve gevşetici özellikleri vardır. Oyun toplu veya kişisel olarak oynanabilir. Bunun yanında oyun etkinliklerinde bulunanlarda izlenebilir. Futbol ve basketbol gibi kitlesel oyunlar buna örnektir. Oyun ana olarak uzmansal ve özel ilgili olarak ikiye ayrılır. Uzmansal oyunlar parasal kaygı güder ve genellikle büyük izleyici kitleleri karşısında oynanır, özel ilgili oyunlarsa daha çok kişiseldir ve oynayana büyük bir toplumsal merak uyandırmaz. Özel ilgili oyunların en önemli dallarından biri de çocuk oyunlarıdır. Çocuk oyunları yaşamlarının ilk yıllarını geçiren küçük bireylerin deneyim kazanmalarını sağladığı için önemlidir. Bunun içindir ki bu konuda özellikle Uzak Doğu ülkeleri oyuncak üreten türlü yatırımlar yapmıştır. Okumak en öz ve en eski eğlendirişlerden biridir. Neredeyse tüm ülkeler bireylerine okuma olanağını sağlar. Yazın, insanlara seslenir ve bunu yaparken kitap, dergi ve gazete gibi araçları kullanır. Sözlü yazın dönemlerini saymazsak, ilk yazınsal eserlerin Sümerlerle başladığı düşünülmektedir. Sümerlerden beri süregelen yazın, günümüzde de iletişimin ve bilgi alışverişinin belkemiğini oluşturmaktadır. Bundan dolayın eğlendiriş olarak okuma gereçleri, hem kullanışlığıyla hem de içsel anlatımlarıyla var olmuştur. Özellikle çocuklar için üretilir. Gerçek yaşamdaki unsurları benzetimleyerek değişik tonlamalarda yeniden oluşturur. Bunun içindir ki olağanüstülük ve görsel zenginliği fazladır. Son zamanlarda canlandırmalar yalnız çocuklar tarafından değil yetişkinler tarafından da ilgi çekebilmektedir. Özellikle Şirek gibi yapımlar sayesinde bu ilgi sağlanmıştır. Sinema ve tiyatronun diğer eğlenceli yapımlara göre olanakları daha fazladır. Özellikle göstermeye bağlı sanatlar olduklarından, sinemada oyun alanında her türlü oynayışı yapma olanağı vardır. Ayrıca, sinemanın izleyiciye sunumu cansız olduğu için çeşitli görsel gösterilerin sinemada yapılması diğer sanat dallarına göre daha olasıdır. Beyaz perde "eğlence işleyişi"nin en büyük kollarından birini oluşturur. Örneğin yalnızca Titanic adlı yapımın bütçesi 280 milyon Dolar'dır. Bu para, birçok işleyişin toplam parasal alanından dahi büyüktür. Başlarda daha çok trajedi olarak doğan bir tiyatro türü olsa da günümüz çağdaş dünyasında bu anlamından öte, insanları türlü sözcük ve akıl oyunlarıylala güldürmeyi amaç edinen bir etkinlik olmuştur. Tek başına güldürü gösterileri yapılabildiği gibi birçok görsel yapımda da kısa bölümler halinde güldürü ögelerine başvurulabilir. Karikatürlerin insanları güldürmek, düşündürmek veya herhangi bir olayı değerlendirmek amacıyla üretilen, genellikle abartılı çizimlerdir. Süpermen ve Batman gibi düşsel kahramanların bile yapımlarında güldürücü ögelere bolca yer verilir. Dünyaca ünlü çizgi film yapım şirketleri Marvel Comics ve DC Comics güldürücü iki kitap yayınlamıştır. Manga, ilk sürümü Japonca dünyaca ünlü birçok çizgi filme imza atmıştır. Fıkralar türlü oyunlarla süslüdür ve keskin zeka ürünleridir. İnsanları eğlendirirken düşündürürler. Nasrettin Hoca halka mal olmuş önemli fıkra ustalarındadır. Müzik birçok insanın rahatlama yolu olarak kullandığı eğlenceli yapımdır. Türlü çeşitleri ve akımsal özellikleri vardır. Yazınla iç içe olup, sözleri bir edebi metin olarak onanır. Müziksel eserler ortaya koyan kişilere şarkıcı denir. Türk Halk Yazını'nda yer alan türkü biçimini söyleyen sanatçılara ise "türkücü" denir. Dansla müzik birbirinden ayrılamaz iki güzel sanattır. Dans genellikle müzik eşliğinde yapılır. Geleneksel ve çağdaş olmak üzere iki paraçada incelenir. Flamenko, Tango ve Ça ça gibi danslar bu kümeye girer; Zeybek ve Horon gibi yerel oyunlarsa geleneksel danslardır. Geleneksel danslar, düğün ve sünnet gibi törel uygulamalarda en çok kullanılan eğlenceli yapımlardır. Çağdaş dans günümüzde bir spor dalı olarak da onaylanmıştır. Cinsellik içeren yapımların artışıyla birlikte başta ABD olmak üzere bazı ülkelerde uzmansal işletim şirketleri kuruldu. Varış noktaları doğrudan insan dürtüleri olduğundan bu şirketler küresel bir güç haline geldi. Özellikle ABD ekonomisi için sayılı dışsatım unsurlarından oldu ve "eğlence işleyişi" denildiğinde ABD'deki sektör akla gelmeye başladı. Ülkelerinde pornografik film oyuncusu olmaya karar veren birçok yıldız; ABD'ye göçerek iş yaşamını burada geliştirdi. Bundan dolayı Amerika Birleşik Devletleri için bu sektörün gelirlerini belirlemek kolay olmadı. ABD'de 1970'te yürütülen Federal bir çalışmada öngörüsel olarak toplam işletim genliğinin en fazla 10 milyon Amerikan doları olabileceği düşünüldü. 1998'de, Forrester adlı araştırma şirketinin verilerine göre Amerikalı eğlence işleyişi yıllık 700 milyon Dolar'dan 1 milyar Dolar arasında değişen kazancı vardı. Eric Schlosser'ın "Yeraltı Ekonomisi" adlı kitabındaysa bu işleyimin genel toplam girdisinin 7-8 milyon Dolar'a vardığını söyledi. Sektörün gerçekte 10 milyon Dolar'lık bir işletim olduğunu ve bunun asla kanıtlanamayacağını da belirtti. 200'deki bir araştırmaya göre ise sektörde 2-3 milyon Dolarlık sıcak para olduğu verilendi. Eğlence işleyişinde en etkili olan yapımsal biçimler VHS, Blu-ray ve Betamax arasında sürekli bir iş savaşı sürdü Şu an en çok istem gören biçim YT DVD'dir.. Dünya üzerinde çekilen uzmansal cinsellik içeren yapımların büyük çoğunluğu San Fernando Vadisi'nde çekilir. Burası Los Angeles'tan birkaç kara mili uzaklıktaki yeşili bol bir eğlence kentidir. Kent 1970'lerden bugüne ABD'de cinsellik içeren yapımlara öncülük etti. İşletimde yer alan: Pornografik film oyuncuları, yapım şirketleri, yönetmenler ve dağıtıcıların dünya üzerindeki odağı San Fernando Vadisi oldu. San Fernando Vadisi'nde önemli oluşumlar yapılandırıldı. Bunların en önemlisi AVN Dergisi ve düzenlemeleri oldu. AVN'nin düzenlediği AVN Yetişkin Eğlencesel
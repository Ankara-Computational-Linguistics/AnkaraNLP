bir coğrafi varlık hakkındaki bilgidir. Yersel bilgi türüdür. Bu bağlamda Yer mekânsal bilgi olarak da adlandırılır. Coğrafi Bilgi, birbirleriyle bağlantılı üç ayrı bilgiden oluşur: Fiziki coğrafya ve Beşeri coğrafyadır. Fiziki coğrafya yeryüzünün fiziksel özellikleri (yer, su, hava ve canlılar) ile ilgilenirken beşeri coğrafya bu fiziksel özelliklere göre şekillenmiş insan yaşayışı, ekonomisi gibi toplumsal konularla ilgilenmektedir. Fiziki coğrafyanın başlıca bölümleri Beşeri coğrafyanın başlıca bölümleri: Modern coğrafya mekâna bağlı tüm olayları kendi metot ve teknikleriyle araştırmaktadır. Coğrafyanın beş temel unsuru; "Konum", "Mekan" (yer), "Hareket", "Bölge" ile "Beşeri ve Fiziki ortam ilişkisi", coğrafyayı diğer bilimlerden farklılaştırır. Bilim tarihcisi ve filozof olan Thomas Samuel Kuhn Coğrafyayı da etkileyen görüşler ileri sürmüştür. Kuhn; bilimsel görüşler arasında karşıtlık artınca bir güç mücadelesinin ortaya çıkacağını ileri sürer. Aynı bilim içinde yarış halinde olan yaklaşım/düşümce/bakış açılarına paradigma adını verir. Coğrafyayı belirli zaman aralıklarında etkileyen temel paradigmalar şu şekilde sıralanabilir. "Başlangıçtan 1950'ye kadar geçen süre": Vidal de la Balache'a göre; mekân doğal ve beşeri özeliklerine göre birbirinden farklı bölgelere ayrılabilir, böylece dünyanın fiziki, beşeri ve ekonomik etkenlerce nasıl biçimlendirildiği anlaşılabilir. Bu devirde doğal olarak var olmayan bölgelerin sınırlarının nasıl belirleneceği üzerinde durulmuştur. Bölgeler arası alansal farklılığın belirlenmesi temel amaç haline gelmiştir. Yerel farklılıklarla bu yoğunlukta çalışma, teoriyi geri plana atmış, coğrafyanın bilimselliği tartışılır hale gelmiştir. Bu yaklaşım 1950'lerden sonra ortaya çıkan nicel anlayışla terk edilmiştir. "1950-1960 Nicel Dönüşüm": "1960-70 İnsan Merkezli Beşeri Coğrafya" "1970-80'li YÄ±llar" "1980 Sonrası ve Yeni Kültürel Coğrafya" Coğrafya biliminin ortaya çıkışı ve çağlara göre tarihsel gelişimi şu şekilde gerçekleşmiştir: Diğer bütün bilimler gibi coğrafya'da gereklilik sebebiyle ortaya çıkmıştır. Eski çağlarda Mısır uygarlığında verimli toprakların nerede olduğu ve nasıl kullanılacağı gibi konular ayrıca her yıl gerçekleşen sellerin sonuçlarını bulmak ve zararlarını en aza indirmek için coğrafyayı kullanmışlardır. Dönemin göçebe toplulukları ise su kaynaklarını, yerleşecekleri yerleri ve yolları bulabilmek için kolay haritalar yapmışlardır. Eski Yunanlar ise verimli alanların kıtlığından dolayı denizcilikle ilgilenmiş ve bu alanda coğrafyayı geliştirmişlerdir. Miletoslu Hekataios'un İÖ 500'de yazdığı kitabın ilk coğrafya yapıtı olduğu varsayılır. Ayrıca Batlamyus'un "Coğrafya" kitabında harita yapım yöntemlerinden bahsetmiş ve bu alanda coğrafyaya büyük katkıda bulunmuştur. Eratosthenes, Surlu Marinus ve Batlamyus da bugün kullandığımız paraleller ve meridyenlerden oluşan düzenin gelişmesine katkıda bulunmuşlardır. Eratosthenes yazdığı notları "Geographica" adlı eserinde toplamış eseriyle daha sonra coğrafya bilminin adı olarak kullanılmaya başlanmıştır. Bugünkü modern coğrafyanın kurulmasında antik çağda yaşayan Herodotos (MÖ 484-426), Tales (MÖ 636-546), Aristo (MÖ 384-322), Eratosthenes (MÖ 276-194), Hipparkos (MÖ 180-127), Strabon (MÖ 58-MS 21) ve Batlamyus (MÖ 90-168) gibi bilim adamlarının emekleri vardır. Herodotos, Avrupa'dan Hindistan'a kadar uzanan alanı gezmiş, bu alanların tarihi, coğrafi niteliklerini dokuz ciltlik Herodot Tarihi kitabında toplamıştır. Matematikçi olan Tales dünyanın şekliyle ilgili çalışmalar yapmıştır. Aristo iklimle ilgili sınıflandırmalar yapmıştır. Eratosthenes Bölgesel coğrafya alanında çalışmış, dünyanın çevresini gerçeğe çok yakın hesap etmiştir. Amasyalı Strabon'un gezdiği yerlerle ilgili bilgi verdiği 17 ciltlik "Geographika" (Coğrafya) kitabının önemli kısmı günümüze kadar ulaşmıştır. Kitapta Ekonomik coğrafya, Matematik Coğrafya, Fiziki coğrafya ve Jeopolitik konuları da işlenmiştir. Matematik coğrafyanın kurucusu sayılan Batlamyus, Geographica Hyphegesis kitabında gezegenler ile o günün koşullarında bilinen dünya ile ilgili bilgiler ve haritalar yer alır. Karakteristik olarak yayılmacı olan Roma İmparatorluğu döneminde coğrafya daha çok askeri amaçlar için kullanıldı ve geliştirildi. Coğrafi şartların savaş üzerindeki etkileri bağlamında yer ve hava incelemelerinde bulundular ayrıca haritacılıkta askeri alanda geliştirildi. Orta çağda Avrupa'da olumsuz koşullardan dolayı Coğrafya yerinde saymış, ilerleme İslam aleminde gerçekleşmiştir. İslam dünyasında İbn Havkal'ın 10. yüzyılda yazdığı "el-Mesalik ve'l-Memalik" (Yollar ve Ülkeler), 9. yüzyılda Belhî'nin yazdığı "Suverü-l-Ekâlim" (İklim Türleri), 10. yüzyılda El-Mesûdî'nin yazdığı "el-Müru-çü'z-Zeheb" (Altın Çayırlar) ve 14. yüzyılda İbn Battuta'nın yazdığı "Tuhfetü'n-Nuzzarfi Garaibi'l-Emsar" adlı yapıtlar öne çıkmaktadır. Birûni, dünyanın çevresini, yarıçapını, büyüklüğünü ve 1° meridyenin uzunluğunu hesaplayarak matematik coğrafya alanında katkılarda bulunmuştur. İbn-i HaldunKitap el-İbar adlı sekiz ciltlik eserinde; Beşeri coğrafyanın Jeopolitik ve Siyasi coğrafya ile ilgili konulardan bahsetmiştir. Ayrıca İslam dünyası tarafından geliştirilen 360 dereceli düzen haritacılıkta hâlâ kullanılmaktadır. Pusulanın Avrupa'ya geçmesi sonucunda uzak diyarlara yolculuklar başladı ve yeryüzü hakkında daha geniş bilgiler edinildi. Daha çok yeni ticaret yolları bulmak, keşfedilmemiş bölgelerdeki kaynaklara ulaşmak temel hedefti. Kristof Kolomb, Vasco da Gama, , Bartolomeu Dias, Amerigo Vespucci, John Cabot ve Macellan keşifleriyle haritalar zenginleşti. Kuzey ve güney Amerika, Okyanusya adaları, Avustralya, kuzey ve güney kutbu keşifleri tamamlanmıştır. Dünyanın yuvarlak olduğu, çevresi dolaşılarak uygulamalı olarak ispat edilmiştir. Anversli Abraham Ortelius 1570'te ilk yeryüzü atlasını yaptı. Osmanlı devletinde Pîrî Reis; Kitab-ı Bahriye, Kâtip Çelebi; Cihannuma ve Evliya Çelebi; Seyahatnamesi ile coğrafyaya katkıda bulunan Türklerdir. 1700'lü yıllardan sonra coğrafya yöntem ve biçim olarak daha bilimselleşti. Teleskop ve kronometrenin (süreölçer) bulunuşuyla coğrafi bilgilerin güvenilirliği ve hesapların kolaylığı sağlandı. Coğrafi keşiflerden sonra geziler daha bilimsel hale geldi. James Cook ve Labradorun çabalarıyla Labrador soğuk su akıntısı keşfedildi. 1800'lü yıllarda ise coğrafya, doğabilimci Alexander von Humboldt ile tarihçi Carl Ritter tarafından akademide ders olarak verilmeye başlandı. Humboldt'un "Cosmos" (Evren), Ritter'in "de Die Erdkunde" (Coğrafya) adlı yapıtlarında coğrafya bilgisini düzenli biçimde işleyerek modern coğrafyanın dayanaklarını attılar. Humboldt Akıntısın keşfeden A. v. Humboldt eserlerinde yer şekilleri-iklim-bitki örtüsü arasında bağlantı olduğunu ifade etmiştir. James Cook'un 1772-75 yıllarında çevresinde dolandığı buzul alanının Antarktika olduğu ancak 1840'ta anlaşıldı. A. von Humboldt Fiziki coğrafyanın C. Ritter ise Beşeri coğrafyanın kurucusu olarak kabul edilir. Immanuel Kant coğrafyayı; fiziki, matematik, siyasi, ekonomik ve uygulamalı coğrafya olmak üzere beş dala ayırmıştır. 19. yüzyılın sonu 20. yüzyılın başlarında coğrafya iktidarlar tarafından sömürgenin aracı haline getirilmiştir. 20 yüzyılda sanayi ve teknoloji ile birlikte insan doğaya daha kalıcı ve zararlı etkilerde bulunmaya başlamıştır. Elektriğin icadıyla elle kullanılan aletler otomatik hale gelmiştir. 1960'lı yıllarda Uzaktan algılama ve CBS sistemlerinin gelişti. CBS coğrafi verilerin bilgisayara yüklenmesi, hızlı analiz ve sentezler yapılarak sorunlara doğru ve hızlı çözümler üretilmesini sağlamıştır. Coğrafyadan ayrı bir bilim olarak kabul edilmeye başlanan CBS; ekonomik, siyasi, çevre, kültürel, sosyal konularında faklı bilim dallarınca kullanılmaktadır. Uzaktan algılama, uçaklar, radarlar ve uydular aracılığı ile alınan verilerin bilgisayara aktarılıp CBS'ye yardımıyla değerlendirilmesini ifade eder. Deprem, Sel, Lav, Fay hattı, Çığ, Toprak kayması, Tsunami, Yanardağ, Kaynaç, Erozyon, Yanardağ set gölü, Magma, Magmatik kayaçlar, Tortul kayaçlar Mahalle, Köy, Kasaba, Belde, Bucak, Semt, İlçe, İl, Ülke Tepe, Set, Baraj, Bent gölü, Kurutulmuş arazi, Sulama, Tarla, Çayır, Tünel, Bent, Köprü, Su kemeri, Yol, Tünel, Tarım Koridor, Anklav, Eksklav, Göç Chelsea FC Chelsea Football Club (), Batı Londra'da yer alan Fulham bölgesinde kurulmuş İngiliz profesyonel futbol kulübü. 1905'te kurulan kulüp İngiliz futbolunun en üst kademesindeki Premier League'de mücadele etmektedir. Kulüp 6 lig şampiyonluğu ve 6 Avrupa kupası da dahil olmak üzere otuzdan fazla kupa kazandı. Stamford Bridge kulübün iç saha maçlarına ev sahipliği yapmaktadır. Chelsea ilk önemli başarısını 1955'te lig şampiyonu olarak gösterdi. 1960 ve 1970'lerde birçok kupa kazanan kulüp, 1997'ye kadar başka önemli bir başarı gösteremedi. Son on yıl, kulüp tarihinin en başarılı dönemi oldu. 2005 ve 2006 yılında lig şampiyonluğunu elde eden kulüp en son ki lig şampiyonluğunu 2017 yılında yaşadı. En büyük başarısı ise bu 2012 yılında Şampiyonlar Ligi șampiyonluğunu kazanarak yaşadı. Adında Chelsea geçmesine rağmen Chelsea FC'nin merkezi aslında Chelsea değil, komşusu Fulham'dır. Kulüp, kuruluşundan itibaren iç saha karşılaşmalarını Fulham'da bulunan 42.449 seyirci kapasiteli Stamford Bridge'de oynar. 2003 yılından beri Rus milyarder Roman Abramoviç takımın sahibidir. Chelsea'nin klasik Forması 1960'tan bu yana kullanılan kraliyet mavisi üst ve şort ile beyaz çoraptır. Kulübün arması modernleştirme ve yeniden markalaştırma çabaları için birkaç kez değiştirilmiştir. Günümüzde asa taşıyan bir aslan şeklinde olan arma, 1950'lerdeki armanın düzenlenmiş bir versiyonudur. Kulüp, İngiliz futbolun en yüksek beşinci seyirci katılımı ortalamasını yakalamıştır. 2010-11 sezonunda maç başına ortalama 41.435 bilet satarak bu alanda altıncı sırada yer almıştır. Chelsea FC, 10 Mart 1905'te Fulham Road'un karşısındaki The Rising Sun (şimdiki The Butcher's Hook) adlı bir barda kuruldu ve kısa süre sonra da lige girmeyi başardı. 1915'e kadar çok bir başarı gösteremediyse de, 1915 yılında FA Cup Finali'ne kaldı; ancak Sheffield United'a elenerek çok yaklaştığı bu kupayı alamadı. Kulüp büyük oyuncuları getirerek adından söz ettirmeyi başarsa da iki savaş arası dönemde pek etkili olamadı. 1952 yılında Arsenal'lı eski forvet Ted Drake Chelsea FC'nin başına getirildi. Ted Drake, Chelsea'nin modernleşmesinde büyük rol oynadı. Teknik adam Chelsea'nin armasını, genç kadroyu ve antrenman düzenini değiştirdi ve takımı yeniden kurdu. Bunun sonucunda Chelsea FC ilk kupasını 1954-1955 sezonunda ligi kazanarak aldı. Ertesi sezon UEFA Şampiyonlar Ligi'ni düzenlemeye başlarken, English Football League ve FA'in itirazları sonucu Chelsea turnuva başlamadan katılmaktan vazgeçti. Kulüp 1960'lar boyunca kupa mücadelesine devam etti ve birkaç kez kıl payı hüsrana uğradı. 1964-65 sezonun sonlarına doğru; lig, FA Cup ve lig kupasında yoluna devam eden kulüp lig kupasını elde ederken diğer iki kupayı sonlara doğru kaybetti. 1970 yılında Chelsea ilk karşılaşmada 2-2 berbere kaldığı Leeds United'ı tekrar maçında 2-1 yenerek 1970 FA Cup'ı müzesine götürdü. Ertesi sezon yine 1-1 biten ilk karşılaşmanın ardından oynanan tekrar maçında Chelsea, Atina'da Real Madrid'i 2-1 yenerek ilk UEFA Kupa Galipleri Kupası zaferini elde etti. 1970'lerin sonlarından 1980'lere dek Chelsea sarsıntılı bir süreç geçirdi. Stamford Bridge'in yeniden imarı kulübün finansal bütçesine zarar verdi. Bu gelişmelerden sonra yıldız oyuncular satıldı ve kulüp küme düştü. Azılı bir taraftar grubu da bu on yıllık süreçte kulübün başına bela oldu. Kulüp her şeyini yitirmişken 1982 yılında Ken Bates tarafından göstermelik olarak 1 sterline satın alındı. Günümüzde Stamford Bridge'in mülki haklarını gayrimenkul şirketlerine satan kulüp, evini kaybetmeyle karşı karşıya kaldı. Bazı teknik direktörleri Chelsea formasını giymiş olup takımın başına gelmiştir. Takımın 2012-2013 yıllarında teknik direktörlüğünü yapmış Roberto Di Matteo 1996-2002 yılına kadar Chelsea forması giymiş olup, orta saha mevkisinde görev almıştır. 119 maçta 15 gol kaydetme başarısı gösterip jübilesini de Chelsea forması ile yapmıştır. 20 Kasım 2012'de Chelsea'nin Juventus'a 3-0 yenilgisinin ardından Di Matteo görevden alınmıştır. Şimdiki teknik direktörü ise Antonio Conte'dir. 2016-17 sezonunda bitime iki hafta kala deplasmanda oynadıkları West Bromwich Albion maçını 82. dakikada Michy Batshuayi'nin attığı golle 1-0 kazanarak Premier League'teki 5. şampiyonluğunu ilan etti. Chelsea takımının en önemli mabedi Stamford Bridge stadyumudur. 42.000 kişilik kapasitesi bulunan ev sahibi stadyumu, 1899 yılında açılmıştır. Stadyum tamamen doğal çim olarak yapılmıştır. "Ana Madde : Chelsea FC rekorlarÄ± ve istatistikleri listesi" Chelsea'nin 12 Ekim 1935 tarihinde Arsenal ile evinde oynadığı maç 82.905 seyirci tarafından izlenmiş ve Chelsea tarihinin en çok seyircili maçı olarak kayda geçmiştir. 1971-72 UEFA Kupa Galipleri Kupası'nda Lüksemburg takımlarından UN Käerjéng 97, o dönemki adıyla Jeunesse Hautcharage'yi 13-0 yenen Chelsea, kulüp tarihinin en farklı galibiyetine imza atmıştır. 2004'te Rennes takımından transfer edilen Petr Čech, 2004-05 Premier League Sezonu'nda 24 maç ile Chelsea tarihinde bir sezonda en çok sayıda maçı gol yemeden tamamlayan kaleci olmuştur. Aynı sezonda Chelsea ligde sadece 15 gol yiyerek Premier League tarihinin bir sezonda kalesinde en az sayıda gol gören takımı olmuştur ve bu rekoru hâlen elinde bulundurmaktadır. 2019 UEFA Avrupa Ligi Finali'nde Arsenal ile oynadığı maçı 4-1 kazanan Chelsea UEFA Avrupa Ligi'nde bir final karşılaşmasında 4 ve üzeri gol atan ilk ve tek takım olmuştur. Chelsea 2009-10 Premier League Sezonu'nda evinde oynadığı maçlarda toplam 68 gol atarak Premier League tarihinin bu alandaki rekorunu kırmıştır ve günümüzde hâlen bu rekorun sahibidir. Premier League tarihinin evinde en uzun namağlubiyet serisine sahip olan takımı da 21 Şubat 2004, 26 Ekim 2008 tarihleri arasında evinde oynadığı 86 maçın hiçbirinde mağlup olmayan Chelsea'dir. Kaynak: chelseafc.com Kuruluşundan bu yana Chelsea, 4 farklı amblem kullanmıştır. 1905 yılında oluşturulan ilk amblem, bir memurdan ve kulübün isminden ibaretti. Kulübün eski lakabı olan The Pensioners "(Memurlar)", bu amblem sebebiyle takılmıştı. 1953 yılına kadar kullanılan bu ilk amblem, Chelsea formasında bulunmamaktaydı. Ted Drake'nin 1952 yılında kulübü modernleştirmek için attığı adımlardan biri de amblemi değiştirmek oldu. Bir yıl süresince amblem, sadece kulübün isminin baş harflerini belirten C.FC oldu. 1953 yılında amblem, arkasına bakan ve elinde bir değnek tutan mavi aslan olarak değiştirildi. Amblem ayrıca üç kırmızı gül, İngiltere'yi sembolize etmesi için, ve iki futbol topu içeriyordu. 1960'ların başında bu amblem, kulübün formalarında kullanılmaya başladı. 1986 yılında, kulübün yeni sahiplerinin isteğiyle, amblem tekrar değişti. Bu amblemde kullanılan aslan, daha doğal görünümlü ve sarı renkteydi. Amblemde, kulübün baş harfleri olan C.FC bulunuyordu. 3. amblem 19 yıl boyunca, küçük renk değişiklikleri haricinde, değiştirilmeden kullanıldı. 2005 yılında kulübün, 100. yılını kutlaması, yönetim değişikliği ve taraftarların istekleri doğrultusunda yeni bir amblem oluşturuldu. Bu amblem, 2. amblemde bulunan arkasına bakan ve elinde bir değnek tutan mavi aslan biraz değiştirilip, altın rengi ve beyaz tonları eklenerek elde edilmiştir. 2. (1) 2007-08 Finger Finger, İngilizce'de kelime anlamı "parmak" demektir. Kişinin çalıştığı kurumun makinesini sorgulamak için "finger anahtar@kurumun makinası" komutu kullanılır. Bunun için o kişinin sisteme kayıtlı olması sistemde 'finger' deamon'un çalışıyor olması gereklidir. "Anahtar"'in kişinin adı, soyadı gibi belirleyici bir kelime olmasında yarar vardır. Bir ağ ortamında, mümkün olan en tepedeki makineyi sorgulamak gerekir. 'finger' sistemdeki var olan çeşitli bilgileri okur. Kullanıcının, bu programın okuyacağı bazı kütükleri hazırlayıp gerekli bilgileri bırakmasının anlamı vardır (örneğin, ev telefon numarası, izin tarihleri gibi). Bunlar '.plan' ve '.project' gibi dosyalara konabilir. Finger yoluyla fiyatları, ve başka bilgileri otamatik olarak sunabilirsiniz. Örneğin, finger dolar@tcmb.gov.tr komutu o günkü doların değerini size iletecektir. finger links@noc.net.tr komutu ise TR-NET merkezindeki hatların çalışma durumunu gösterecektir. 'finger' komutu Marc Van Heyningen tarafından yazılmıştır.İnternetin yaygınlaşmasıyla beraber güvenlik sebeplerinden ötürü 'finger' komutunu çalıştıran pek site kalmamıştır. Alagöz Karargâh Müzesi Alagöz Karargâh Müzesi, Sakarya Savaşı'nda düşmanın Polatlı yakınlarına kadar ilerlemesi üzerine Batı Cephesi Komutanlığı, Ankara-Polatlı arasındaki Alagöz Köyü'nü Cephe Karargâhı olarak seçmiştir. Bu köyün halkından, Türkoğlu Ali Ağa'ya ait çiftlik evi karargâh olarak kullanılmıştır. Sakarya Savaşı'nın bitiminde bina, sahipleri olan Ali Türkoğlu ve oğulları tarafından 1965 yılına kadar ev olarak kullanılmıştır. 1965 yılında vârisleri tarafından Milli Eğitim Bakanlığı'na devredilmiştir. 1967'de, Eski Eserler ve Müzeler Genel Müdürlüğüne bağlı olan Anıtkabir Müze Müdürlüğüne devredilen binanın, restorasyonu yapılarak müze haline getirilmiştir. 10 Kasım 1968 tarihinde sadece üst katı tanzim edilerek teşhire açılmış, alt kat odaları ise 1983 yılında yapılan yeni bir düzenlemeyle teşhire açılmıştır. Bina iki katlıdır ve, Giysi Odası, Kitaplık ve Hatıra Eşya Odası, Zabitan Yemek Odası, Mutfak, Muhabere Odası, Başkumandanlık Odası, Kurmay Heyeti Odası, Dinlenme Odası, Yaveler Odası, Atatürk'ün Yatak Odası, Atatürk'ün Yemek Odası ve Hizmet Eri Odası olmak üzere 12 odadan oluşmaktadır. Mevlid Kandili Mevlid Kandili ya da Veladet Kandili (Arapça: لیلة مواليد, Mevlid (مولد), Mevlid en-Nebi (مولد النبي), İslam dininin peygamberi olan Muhammed bin Abdullah'ın doğum gecesi ve aynı zamanda Hicrî Rebiülevvel ayının "Onikinci" gecesidir. İslam Nebisi Ashab-ı Kiram, Emevîler ve Abbâsîler dönemlerinde herhangi bir kutlama örneğine rastlanmayan Rebiulevvel ayının "Onikinci gecesi" olan Mevlid kandili, ilk defa hicretten yaklaşık üç yüz elli yıl kadar sonra Mısır'da, Şii Fâtımî Devleti döneminde kutlanmaya başlamıştır. Mevlid, "doğum zamanı" demektir. Kuranı kerimde yer almamaktadır. İslam'da Muhammed'in doğum günü farklı mezheplerde kutlanır. Sünniler Rebiülevvel ayının Onbirinci gecesini Onikinci'ye bağlayan geceyi "(25-26 Nisan 571 Miladi tarihine Muhammed'in doğum gününe rastlaması nedeniyle mevlid kutlanır )," Şiiler ise 17. günü Mevlid günü ve 17'ye dönen geceyi de "Mevlid Gecesi" olarak adlandırırlar. Bu iki tarih arasındaki hafta, 1989 yılında Diyanet İşleri Başkanlığı desteği ile, günümüzde sadece Türkiye'de kutlanan "Kutlu Doğum Haftası" ilan edilmiştir. Kandil geceleri İslam'ın ilk zamanlarında var olan bir âdet olmayıp, hicrî 3. asırdan itibaren kutlanmaya başlanmıştır. Türkiye'de Osmanlı Devleti padişahı II. Selim'den itibaren bu kutlama gün ve gecelerinde, minarelerde kandil yakılmasıyla birlikte "kandil" adını almıştır. Kadir gecesinden başka kandil gecesi kuranı kerimde yer almaz. İslami takvimin ay takvimi, miladî takvimin ise güneş takvimi olmasından dolayı miladi takvimde mevlid günleri her yıl farklı zamanlara denk gelir. Ayrıca ülkeden ülkeye farklı islamî ay başladığında sabitleme metodu kullanılır. Bu terimlerin çoğu Arapça ve-le-de (V-L-D) kökünden gelmektedir. Anlamı "doğum vermek", "yapmak", veya "yaratmak". Yıldız Teknik Üniversitesi Yıldız Teknik Üniversitesi (kısaca YTÜ), İstanbul, Türkiye'de yer alan; 1911 yılında "Kondüktör Mekteb-i Âlîsi" adıyla kurulmuş devlet üniversitesidir. Yıldız Teknik Üniversitesi, 1911’de Kondüktör Mekteb-i Âlîsi adıyla “Fen Memuru” (eski adıyla kondüktör, yeni adıyla tekniker) gereksinimlerini karşılamak amacıyla Paris’teki “Ecol De Conducteur”ün müfredat programı esas alınarak kurulmuştur. Zamanla büyüyüp gelişen okul bugün merkezi İstanbul'un kültür ve iş merkezlerinden Beşiktaş'ta bulunan 3 yerleşkeye sahiptir. Yıldız ve Davutpaşa yerleşkelerinde Osmanlı döneminden kalan binalarda hâlen eğitim yapılmaktadır. Yıldız Teknik Üniversitesi bugün 25000 'den fazla lisans, 9000'den fazla lisansüstü öğrenci ve 1700 civarında akademik personel ile akademik faaliyetlerini sürdürmektedir. Bünyesinde 10 fakülte, 2 enstitü ve 3 yüksekokul bulunmaktadır. Türkiye'deki pek çok üniversiteden farklı olarak kuruluşunda elektrik, inşaat, kimya-metalurji ve makine olarak 4 fakülteye ayrılmıştır. Mayıs 2012 tarihinde Yıldız Teknik Üniversitesi Türkiye'nin ilk tam kapsamlı ISO 9001 belgeli üniversitesi olmuştur. Üniversite günümüzdeki durumuna gelinceye kadar çeşitli aşamalardan geçmiştir. Kondüktör Mekteb-i Âlîsi (1911-1922): Vilayet nafia idarelerinin "fen memuru" (eski adıyla kondüktör, yeni adıyla tekniker) gereksinimlerini karşılamak amacıyla 1911'de Kondüktör Mekteb-i Âlîsi adıyla, Paris'teki "Ecol de Conducteur"ün müfredat programı esas alınarak Bayındırlık Bakanlığı'na bağlı bir okul kurulmuş ve okula öğrenci kaydına 22 Ağustos 1911'de başlanmıştır. Nafia Fen Mektebi (1922-1937): 1922 'de okulun adı Nafia Fen Mektebi'ne dönüştürülmüş, öğrenim süresi 1926'da 2.5 yıla ve 1931'de 3 yıla çıkarılmıştır. Ä°stanbul Teknik Okulu (1937-1969): Türkiye'de imar işlerinin ve teknik hizmetlerin artması nedeniyle Fen memurları ile yüksek mühendisler arasında oluşan Türkiye'de imar işlerinin ve teknik hizmetlerin artması nedeniyle oluşan boşluğu doldurmak amacıyla 19 Aralık 1936 tarihinde yayımlanan ve 1 Haziran 1937 tarihinde yürürlüğe giren 3074 sayılı Yasa ile Nafia Fen Mektebi lağvedilerek yerine Teknik Okul kurulmuştur. 2 yıllık Fen memuru ve 4 yıllık mühendislik bölümleri olan okula Yıldız Sarayı müştemilatından, bugün de kullanılmakta olan binalar tahsis edilmiş ve buraya taşınılmıştır. İlk kuruluşta fen memuru ve mühendislik dalında öğrenci yetiştiren inşaat ve makine bölümleri varken 1942 ve 1943 ders yılından itibaren mühendislik kısmında elektrik ve mimarlık bölümleri açılmıştır. Okul, 26 Eylül 1941 tarihinde yayımlanan İstanbul Yüksek Mühendis Okulu ve Teknik Okulu'nun Maarif Vekaleti'ne devri Hakkında Kanun uyarınca Nafia Vekaleti'nden alınarak Maarif Vekaletine bağlanmıştır. Millî Eğitim Bakanlığı’nın 07 Haziran 1949 tarihli kararıyla Harita ve Kadostro Mühendisliği kurulmuş ve Türkiye'de bu dalda mühendis yetiştiren ilk kuruluş olarak 1949-1950 ders yılında öğretime başlamıştır. 1951-1952 ders yılından itibaren Teknikerlik kısmı kapatılmıştır. 1959-1960 ders yılında İstanbul Teknik Okulu içinde bir ihtisas bölümü açılarak bir yıllık öğrenim sonunda yüksek mühendis ve yüksek mimar unvanları verilmeye başlanmıştır. İstanbul Devlet Mühendislik ve Mimarlık Akademisi Dönemi (1969-1982): 03 Haziran 1969 tarihinde yayımlanan 1184 sayılı Devlet Mühendislik ve Mimarlık Akademileri Yasası ile, özerkliği olan yüksek dereceli bir öğretim ve araştırma kurumu olarak kurulmuştur. 1971'de özel yüksekokullar 1472 sayılı yasa ile kapatılmış, bunlardan mühendislikle ilgili olanları İstanbul Devlet Mühendislik ve Mimarlık Akademisi'ne bağlanmıştır. Yıldız Üniversitesi (1982-1992): İstanbul Devlet Mühendislik ve Mimarlık Akademisi ile buna bağlanmış olan mühendislik yüksekokulları, Kocaeli Devlet Mühendislik ve Mimarlık Akademisi ve Kocaeli Meslek Yüksekokulu'nun ilgili fakülte ve bölümleri, 20 Temmuz 1982 tarihli 41 Sayılı Kanun Hükmünde Kararname ve bu Kararnamenin değiştirilerek kabulüne dair 30 Mart 1983 tarihli 2809 sayılı Yasa ile Yıldız Üniversitesi adı ile kurulmuştur. Yeni kurulan üniversite Fen-Edebiyat, Mühendislik, Kocaeli'nde bulunan Meslek Yüksekokulu, Fen Bilimleri Enstitüsü, Sosyal Bilimler Enstitüsü ve Rektörlüğe bağlı Yabancı Diller, Atatürk İlkeleri ve İnkılap tarihi, Türk Dili, Beden Eğitimi ve Güzel Sanatlar bölümlerinden oluşmuştur. Yıldız Teknik Üniversitesi (1992- ): 03 Temmuz 1992 tarih ve 3837 sayılı Yasa ile üniversitenin adı Yıldız Teknik Üniversitesi olarak değiştirilmiş; Mühendislik, Elektrik-Elektronik, İnşaat, Makina ve Kimya-Metalurji Fakülteleri olarak dört fakülteye ayrılmış, ayrıca İktisadi ve İdari Bilimler Fakültesi kurulmuş; Kocaeli Mühendislik Fakültesi ile Kocaeli Meslek Yüksekokulu ayrılarak Kocaeli Üniversitesi adı altında örgütlenmiştir. Günümüzde Üniversite 10 Fakülte, 2 Enstitü, Meslek Yüksekokulu, Yabancı Diller Yüksekokulu ve 22000'i aşan öğrencisi ile eğitim-öğretimini sürdürmektedir. Önceden Yıldız Üniversitesi Mühendislik Fakültesi dahilindeki Elektrik Mühendisliği, Elektronik ve Haberleşme Mühendisliği ve Bilgisayar Bilimleri ve Mühendisliği bölümlerinin 1992 yılında Yıldız Teknik Üniversitesi, Elektrik-Elektronik Fakültesi adı altında toplanmasıyla oluşmuştur. 2011 yılı itibarıyla üniversitenin Davutpaşa Kampüsü'nde yer alan Fakülteye bağlı olan bölümler şunlardır: Sekiz bölümden oluşan Fakültenin ilk kuruluşundan bu yana hizmet veren bölümler Fizik, Kimya ve Matematik bölümleridir. Fakülte Davutpaşa Kampüsü'ndeki tarihi taş binada faaliyetlerini sürdüren Fakülteye bağlı olan bölümler şunlardır: Makina Fakültesi, Mühendislik Fakültesinden 1992 yılında ayrılmıştır. Makina Fakültesi,1993 yılında kurulmuş olup, Fakülte bölümlerinden, Makina Mühendisliği 1938-1939, Endüstri Mühendisliği 1993 ve Gemi İnşaatı ve Gemi Makineleri Mühendisliği 1982 yıllarında eğitime başlamıştır.Gemi İnşaatı ve Gemi Makineleri Mühendisliği Bölümü 2009 yılı itibarıyla Makine Fakültesi bünyesinden ayrılmıştır. Fakülteye bağlı olan bölümler şunlardır: Gemi İnşaatı ve Denizcilik Fakültesi'nin kökeni 1967 yılında İstanbul Teknik Okulu bünyesindeki Makine Bölümü'ne bağlı olarak kurulan Gemi Opsiyonu bölümüne dayanır.Bu bölüm 1969 yılında İstanbul Devlet Mühendislik ve Mimarlık Akademisi bünyesindeki Makine Bölümü'nde Gemi Makinaları Dalı adını almıştır.Gemi Makinaları Dalı,akademinin 1982'de Yıldız Üniversitesi'ne dönüşmesiyle kurulan Mühendislik Fakültesi bünyesinde Gemi İnşaatı Mühendisliği Bölümü adıyla faaliyete geçmiştir.1993'te aynı adla Yıldız Teknik Üniversitesi Makina Fakültesi bünyesine geçmiş,2006'da aynı fakültede Gemi İnşaatı ve Gemi Makineleri Mühendisliği Bölümü adını almıştır.Makina Fakültesi bünyesinde 2008 yılında kurulan Gemi Makineleri İşletme Mühendisliği ile birlikte 2009 yılında Gemi İnşaatı ve Denizcilik Fakültesi olarak Makina Fakültesi'nden ayrılan Fakülteye bağlı olan bölümler şunlardır: 1942 yılında İstanbul Teknik Okulu'nun bir bölümü olarak kurulan Mimarlık Fakültesi, lisans düzeyinde Mimarlık ve Şehir ve Bölge Planlama bölümleri, 11 uzmanlık programı (bilgisayar ortamında mimarlık, bina araştırma ve planlama, mimari tasarım, mimarlık tarihi ve kuramı, rölöve ve restorasyon, yapı, yapi fiziği, kentsel koruma ve planlama, kentsel mekân organizasyonu ve tasarım, kentsel dönüşüm ve planlama, peyzaj planlama) ile 80 öğretim üyesi, 5 öğretim görevlisi, 43 araştırma görevlisi, 1300'ü aşkın lisans, 350'yi aşkın yüksek lisans, 150 doktora öğrencisi ve 10000'den fazla mezunuyla faaliyetlerini sürdürmektedir. Fakülte Yıldız Kampüsü'nde 1880'lerde yapılmış tarihi binasında faaliyetlerini sürdüren Fakülteye bağlı olan bölümler şunlardır: İktisadi ve İdari Bilimler Fakültesi 1992 yılında Yıldız Kampüsünde yer alan Çukursaray binasında faaliyetine başlamıştır. Fakülte, 1993 yılında kurulan İktisat Bölümü ile faaliyetlerine başlamıştır. 1996 yılında İşletme Bölümü ve 1999 yılında Siyaset Bilimi ve Uluslararası İlişkiler Bölümü kurulmuştur. Fakülte 2000'den 2015'e kadar, Yıldız Sarayının bir parçası olan Yaverler Dairesi'nde hizmet vermekte idi. Fakülte binası aynı zamanda 1925 senesinden 1936 senesine kadar hizmet veren ve 1936 yılında Atatürk'ün isteği ile Ankara'ya taşınan bugünkü adı ile Ankara Üniversitesi Siyasal Bilgiler Fakültesi'ne (Mekteb-i Mülkiye) ev sahipliği yapmıştır. Fakülte Davutpaşa Kampüsündeki yeni binasına 2016 taşınacaktır. Fakülteye bağlı olan bölümler şunlardır: 1911 yılında kurulmuş olan, üniversite'nin en köklü bölümü olan İnşaat Mühendisliği bölümünü'nün de bağlı bulunduğu fakülte Davutpaşa Kampüsünde eğitimine devam etmektedir. Fakülteye bağlı olan bölümler şunlardır: Davutpaşa Kampüsü'nde bulunan Fakülteye bağlı olan bölümler şunlardır: Davutpaşa Kampüsü'nde yer alan Fakülteye bağlı olan bölümler şunlardır: 1997 yılında kurulan Sanat ve Tasarım Fakültesinde 7 lisans, 5 lisansüstü programı mevcuttur. Geçmişi 1989 yılında kurulan Müzecilik Yüksek Lisans Programı'na kadar gitmektedir. Davutpaşa Kampüsü'ndeki Fakülteye bağlı olan bölümler şunlardır: Üniversitede yüksek lisans eğitimine 1959 yılında (o zamanki adı İstanbul Teknik Okulu) "İhtisas Bölümü" adıyla başlanmıştır. Fen Bilimleri Enstitüsü’nün 21 anabilim dalı; 49 tezli, 4 tezsiz ve 4 ikinci öğretimde tezsiz yüksek lisans ve 42 doktora olmak üzere toplam 103 programı bulunmaktadır. Programlardan 57’si mühendislik, 22’si mimarlık ve 20’si temel bilimler alanları ile ilgilidir.Yıldız Kampüsü Çukursaray Binasında yer almaktadır. 1983 tarihinde kurulan Sosyal Bilimler Enstitüsüsü'nde 8 anabilim dalına bağlı 19 programda çalışmalar yapılmaktadır. Enstitü Yıldız Kampüsünde tarihi Çukursaray binasındadır. Milli Saraylar ve Tarihi Yapılar Meslek Yüksek Okulu'nun kurulmasına ilişkin protokol, Eski TBMM Başkanı Bülent Arınç ve YTÜ Rektörü Prof. Dr. Durul Ören tarafından imzalanmıştır. Yıldız Kampüsünde yer almaktadır. Yabancı Diller Yüksek Okulu, Temel İngilizce ve Modern Diller olmak üzere iki bölümden oluşmaktadır. Temel İngilizce Bölümü'nde yeterlik sınavında başarılı olamayan öğrencilere İngilizce Hazırlık öğretimi verilir. İleri düzeyde İngilizce dersleri ile diğer yabancı dillerin dersleri Modern Diller Bölümü tarafından verilmektedir. Yabancı Diller Yüksekokulu Davutpaşa Kampüsü'nde yer almaktadır. Meslek yüksek okulu bu kampüste yer almaktadır. Gaziosmanpaşa'dadır. Üniversitenin önlisans, lisans ve lisansüstü eğitim programları Yıldız, Davutpaşa ve Ayazağa'da yürütülmektedir. Yedikule'de ise YTÜ İstanbul Tarihi Yarımada Uygulama ve Araştırma Merkezi bulunmaktadır. İkitelli'de Teknopark yerleşkesine sahip olan Yıldız Teknik Üniversitesi'nin Rumeli Hisarı'nda ve Ankara'da sosyal tesisleri bulunmaktadır. Üniversite personelinin ikamet ettiği lojmanlar ise Davutpaşa Kampüsü dışında Halkalı ve Acıbadem'de yer almaktadır. Kafkasya Üniversiteler Birliği'nin üyesidir. Ege (anlam ayrımı) Ege, aşağıdaki anlamlara gelebilir: Sahih-i Buhari Sahih-i Buhârî (Arapça: صحيح البخاري), asıl adı el-Câmiu's-Sahih olan, ancak müellifinin adına (İmam Buhari) nispetle 'Buhârî', 'Buhârî-i Şerîf' gibi isimlerle anılan hadis kitabının en meşhur ismidir. Bu kitabın dünya kütüphanelerinde tespit edilebilen eksiksiz en eski tarihli yazma nüshası Ebû Zer rivayetinin “Bâcî – Sadefî” tarikiyle günümüze ulaşan Süleymaniye Kütüphanesi’nde (Murad Molla, nr. 577) kayıtlı bulunan H. 550 (M.S. 1155) tarihli yazma nüshadır. El-Câmiu’s-Sahîh’i Buhârî’den doksan bin kişinin dinlediği rivayet edilmiştir. Fakat sonraki nesillere rivayet edenlerin sayısı oldukça azalmış olup, sadece Firebrî (ö. 320/932) ve Nesefî (ö. 295/908) nüshaları intikal etmiştir. Firebrî rivâyeti, VI. asırdan itibaren Sahîh-i Buhârî’nin sonraki nesillere intikalinin yegâne rivâyeti olma imtiyazını kazanmıştır. Bu asra kadar Buhârî’nin eseri üzerine yapılan bazı çalışmalarda Nesefî rivâyeti kullanılmışsa da, Firebrî nüshası bu nüshayı unutturmuştur, Nesefî, Sahîh’in sonlarına doğru küçük bir kısmını, doğrudan doğruya Buhârî’den dinlemek imkanını bulamamış, ondan icâzet yoluyla almıştır. Kitapların semâ ve kırâ’at yoluyla nakledilmesine büyük önem verildiği bir dönemde, tam bir semâ yoluyla gelmiş olan Firebrî nüshası tercih edilmiştir. Dokuzuncu asır ricâlinden Ebü'l Abbâs Zeynü'd-Dîn Ahmed bin Abdi'l-Lâtif eş-Şercî ez-Zebîdî'de Sahih-i Buhârî'yi "Et-Tecrîdü's-sarîh li-ahâdîsi'l-câmii's-sahîh" unvanıyla ihtisara himmet etmiştir ki hüsn-i tertîb ve tensîki itibarıyla pek ziyade şöhret bulmuştur. Diyanet İşleri, Riyaset-i Zebîdî'nin bu muhtasarını Türkçeye tercüme ettirdi. Sahîh-i Buhârî Muhtasarı Tecrîd-i Sarîh Tercemesi ve Şerhi ismiyle 13 cilt olarak yayınladı. Ehl-i Sünnet tarafından en güvenilir hadis kitabı olarak kabul edilir. İmam Buhârî, bu kitabı için "Sahih olandan başkasını yazmadım. Kitap uzamasın diye terk edip yazmadığım Sahîh'ler de yazdıklarımdan çoktur" dediği gibi "Bunların altı yüz bin hadîs içinden tahrîc ve intihâb eyledim. Ve tasnifini on altı senede ikmâl edebildim. Onu kendim ile Allah arasında huccet ittihaz ederim" demiştir. Buhârî'nin bidat ehli addedilen Haricilere ve Mürcieye mensup kişilerden de hadis rivayeti aldığı belirtilmektedir. Sahih-i Buhârî'de yer alan 160 rivayetin senedinde kopukluk bulunduğu ifade edilmektedir. Zekât Zekât (اَلزَكَاة al-zzaka), İslam'ın beş şartından biridir. Terim olarak şeriatta "aslî ihtiyaçlar" dışında nisab miktarı mala sahip olan ve bu sebeple zengin sayılan Müslüman'ın, bu zenginliği üzerinden bir tam yıl geçtiğinde dinî yükümlülük gereği zekât olarak vermesi gereken miktarın adıdır. İslam öncesi Arap yarımadasında bulunan kabileler arası ticaret ilişkilerinde vergilendirme uygulanırdı. İslâm Peygamberi, İslâm öncesi dönemin bâzı uygulamalarını kaldırmış, değiştirmiş ya da aynen tutmuştur. Mekke Dönemi mâli yükümlülüklerden gelen vergiyi toplumsal bir uygulamadan çıkarmış, dinî bir yükümlülük hâline getirmiş ve insanların daha fazla sorumluluk hissetmesine yol açmıştır. Bu bağlamda zekât, İslam Devleti'ne ödenen bir vergidir. Zekâtın bir vergi olmadığına dair iddialar da bulunmaktadır. Kelime olarak temizlik, artmak, bereketli olmak, iyi ve düzgün olmak anlamına gelir. Veren kimseyi cimrilikten, kirlerinden ve günahlardan temizlediği ve malında berekete vesile olduğu inancıyla kelime manası ile dinî manası arasında bir bağ kurulur. Dinî terminolojide mecburi olmayan, belirli şartlarla kısıtlanmayan bağışlar için sadaka kelimesi kullanılır. Tevbe Suresi 60. ayetinde ise bu anlayışın tersine olarak zekât kavramı yerine "sadakalar" kelimesi kullanılmıştır. Zekâtın hicretin ikinci yılında Ramazan orucundan sonra farz kılındığı bilinmektedir. Kur'an'da zekâttan Ahzap Suresi 33, Âraf 156, Bakara 43, 83, 110, 177, 277, Beyyine 5, Enbiyâ 73, Fussilet 7, Hac 41, 78, Lokman 4, Mâide 12, 55, Meryem 31, 55, Mücadele 13, Mü'minûn 4, Müzzemmil 20, Neml 3, Nisa 77, 162, Nur 37, 56, Rum 39, Tevbe 5, 11, 18, 60 ve 71. ayetlerinde bahsedilir. Bakara Suresi: 277) Bu ayette beraber anılan namaz ve zekât, Kur'an'da aynı ifade ile birçok yerde daha tekrarlanır. Ebubekir, zekât vermeyenlerle savaşmıştır. (Ridde savaşları) Bu uygulama fıkıhta yeni hükümlerin konmasına da kaynaklık etmiştir. Maverdi görünür malların zekâtını ödemekten kaçınanlarla devlet başkanının savaşabileceğini, Ebu Hanife ise zekâtını kendisi verip devlete ödemeyenlerle savaşılamayacağı görüşünü benimsemiştir. Zekât vermediği için savaş veya cezalandırma amacıyla öldürülen kişiler hakkında nasıl işlemler yapılması gerektiği fıkıh ve akait mezheplerinde tartışılmıştır. Namaz, oruç veya zekât gibi dinî emirlerin terki durumunda şeriata göre uygulanan ceza işlemleri ve kişinin öldürülmesi sonrasında bu kişileri mürted kabul eden selefî mezheplere göre cenaze namazları kılınmaz, Müslüman mezarlığına gömülmez ve malları devlet hazinesine kalır. Bu kişileri mürted kabul etmeyen daha ılımlı mezheplere göre ise bunlara cenaze namazı kılınır ve Müslüman mezarlığına gömülürler. Fıkıhta kişinin zengin sayılması için ev, bina, elbise, ev eşyaları, bir yıllık yiyecekleri gibi aslî ihtiyaçları dışında sahip olması gereken 80 g altın veya eşdeğer mal miktarına nisap denir. Aslî ihtiyaçlar kişinin yaşadığı zaman, mekan, sosyal çevre ve anlayışa göre değişkenlik gösterir. The Velvet Underground The Velvet Underground (The Velvets olarak da bilinir) 1965`te Amerika`da kurulan rock grubu. Lou Reed grubun en öne çıkan elemanıdır. Zaman zaman onun ismiyle de anılır. Gerçek anlamda 5 yıllık birliktelik sürecinde ticari olarak çok başarılı olamasa da, The Velvet Underground zamanın en önemli gruplarından biri olarak kabul edilir. The Velvets`in daha sonra ortaya çıkacak müzik türlerinin öncülüğünü yapması, şarkı sözleri ve Lou Reed`in vokali grubu müzik tarihindeki yerine koyar. Türkçede Kadife Yeraltı anlamına gelen grubun adı The Velvet Underground Michael Leigh`in sadomazoşizm hakkında yazdığı bir kitabın adından geliyor. Lou Reed 1965 yılında öğrenim görmek için New York'ta bulunan Galli John Cale`le tanışır. Reed psikiyatrik tedavi görmüş biri, John da temiz kalpli öğrenci olmasına rağmen çabuk anlaşırlar. Grup kurmaya karar verirler, başlangıçta değişik isimler (The Warlocks, The Falling Spikes) alsalar da sonradan The Velvet Underground`da karar kılarlar. Lou`nun arkadaşı Sterling Morrison ve Cale`in arkadaşı Angus Maclisa`nın katılmasıyla birlikte grup yavaş yavaş partilerde insanları coşturmaya başlar. Grup sahne alması için verilen ilk parayı kabul ettiğinde, Maclisa gruptan ayrılır. Sanat için grupta bulunduğunu, parayı kabul etmeyeceğini söyler. Daha sonra 21 yaşında bir kız olan Maureen Tucker 1965 yılında gruba dahil olur. Artık grup kendini bulmuştur. Grubun henüz ortada hiçbir albümü yoktur. Buna rağmen şöhretleri günden güne artmaktadır. Andy Warhol da grubu çıktıkları mekanda izlemeye gider. Beğenir, grubun menajeri olur. Eski manken, ince bir Alman ve şarkıcı olmak isteyen Nico`yu katar onların yanına. Warhol`un itibarı sayesinde MGM`e bağlı Verve Records`dan albüm çıkar. Nico gruba çok iyi oturmuştur, fakat Lou Reed`in egosu ve kıskançlığı henüz hesaba katılmamıştır. The Velvet Underground and Nico, 1967 yılında MGM`den çıkmıştır. Bu albümün bir ya da iki gün içinde kaydedildiği söylenir. Albümün kapağı Andy Warhol'un tasarladığı bir muz resmi. Albümün ilk basımlarında çıkartma olan muz resminin üstünde "Peel Slowly and See" (Yavaşça Soy ve Gör) yazıyordu. Çıkartmayı çıkarınca altından pembe renkli bir muz çıkıyordu. "Peel Slowly and See" isimli çalışma, 1995'te çıkan 1965-70 arası kayıtları kapsayan 5 CDlik derlemenin de adı olmuştur. Albüm belki birkaç bin satmıştır fakat "bu albümü dinleyen insanların her biri hemen grup kurma isteğiyle tutuşmuştur", Brian Eno tarafından daha sonra söylenen bu söz ilk albümü genel olarak özetler. The Velvet Underground`un birçok parçası çeşitli gruplar tarafından yorumlanmıştır. Eminem Marshall Bruce Mathers III (d. 17 Ekim 1972), meşhur olduğu sahne adıyla Eminem ya da ikinci kişiliği Slim Shady, Akademi ve Grammy ödüllü Amerikalı rapçi, yapımcı ,şarkıcı ve oyuncudür. 1999 yılında çıkardığı ilk ciddi albümü "The Slim Shady LP" ile şöhrete ulaştı ve bu albümle "En İyi Rap Albümü" dalında Grammy Ödülü kazandı. Bir sonraki albümü "The Marshall Mathers LP", en hızlı satan rap albümü olarak tarihe geçti. Bu albümle yakaladığı başarıyla kendi plak şirketi Shady Records'u kuran Eminem, arkadaşlarıyla birlikte planladığı hiphop grubu projesi D12'i de hayata geçirme fırsatı buldu. "The Marshall Mathers LP" ve üçüncü albümü "The Eminem Show" ile de Grammy ödüllerini başkasına kaptırmayan Eminem, 2002 yılında başrol oynadığı 8 Mile filmi için yaptığı Lose Yourself şarkısıyla da "En İyi Şarkı" dalında ödül kazandı. Tüm zamanların en iyi rapçilerinden biri olan Eminem, 2005'te çıktığı turlardan sonra bir duraksama dönemine girdi. Ancak daha sonra çalışmalarına devam eden sanatçı, 19 Mayıs 2009'da, 2004'ten beri ilk albümü olan Relapse'i çıkarttı. 2010 yılında Eminem yedinci stüdyo albümü "Recovery"yi çıkarttı. Albüm, sanatçının ABD'de bir numara olan arka arkaya altıncı albümü oldu ve uluslararası piyasada da başarılı olarak birçok ülkede bir numaraya oturdu. ABD'de Billboard 200 listelerinde 7 hafta boyunca bir numarada kaldı. Sekizinci albümü "The Marshall Mathers LP 2", Kasım 2013'te piyasaya çıktı. Nielsen SoundScan'e göre Eminem 2000'li yılların en çok satan sanatçısıdır ve 100 milyonun üzerinde albüm satmıştır. Bu rakamla gelmiş geçmiş en çok satanlar arasına da girmektedir. Eminem, "Rolling Stone" dergisinin Tüm Zamanların En Büyük 100 Sanatçısı listesinde 82 numarada yer aldı. Ayrıca "Vibe" dergisi tarafından 2008 yılında gelmiş geçmiş en iyi rapçi ilan edildi. Şu ana kadar D12 ile birlikte çıkardığı albümler de dahil olmak üzere toplam 10 albümü (8 solo, 2 D12 ile) "Billboard" Top 200 listesinde 1. sıraya ulaştı. Ayrıca tüm dünyada 13 teklisi listelerde 1 numara oldu. Aralık 2009’da "Billboard" dergisi tarafından son on yılın sanatçısı ilan edildi. "The Eminem Show", "The Marshall Mathers LP" ve "Encore" albümlerinin yine Billboard tarafından son on yılın sırasıyla 3., 7., ve 40. en çok satan albümleri olduğu açıklandı. Billboard’a göre, Eminem’in iki albümü 2000’lerin en çok satan 5 albümü arasında yer alıyor. Eminem, Birleşik Krallık’ta da 12.5 milyon albüm sattı. Marshall Bruce Mathers III, Deborah Mathers-Briggs ve Marshall Bruce Mathers Jr.'ın oğulları olarak St. Joseph, Missouri'de dünyaya geldi. Doğumundan kısa bir süre sonra babası ailesini terketti. Yirmisine gelene kadar annesiyle birlikte göçebe hayatı yaşadı. Bir genç olarak on dört yaşında "M&M" takma adıyla amatör anlamda rap yapmaya başladı. 1995 yılında ilk teklisini çıkardığında Soul Intent adlı hiphop grubuna katıldı. Warren'daki Lincoln Lisesi'nin bir öğrencisi olmasına rağmen, sık sık şehrin öbür tarafındaki Osborn Lisesi'nde freestyle rap kapışmalarına katılırdı. Bu şekilde gün geçtiçe yeraltı hiphop kitlesi tarafından onay gördü. 9. sınıfta ikinci kez kalınca 17 yaşında okulu bıraktı. Mathers 1992'ye kadar, Jeff ve Mark Bass kardeşlerin yönetimindeki FBT Productions bünyesinde müzik hayatını sürdürdü. Bu arada bir restoranda asgari ücretle aşçılık ve bulaşıkçılık da yapıyordu. 1996'da, Bass Brothers'a ait Bassment adındaki bir stüdyoda ilk albümü "Infinite" 'i kaydetti ve bağımsız plak şirketi Web Entertainment altında piyasaya çıkarttı. Eminem daha sonra bu albümü şöyle yorumladı : "Açıkçası, o zamanlar gençtim ve başka rapçilerden etkiledim. Nas ve AZ'yi taklit ettiğim yönünde birçok eleştiri aldım. "Infinite", tarzını ve nasıl bir ses istediğini bulmaya çalışan bendim. O büyüyen bir evreydi. "Infinite" sadece bir egzersizmiş gibi hissettim." Albümdeki konular arasında Eminem'in yeni doğan kızı Hailie Jade Scott'u sınırlı parayla büyütmek için verdiği çabalar da vardı. Kariyerinin başlarında Eminem, kendi gibi Detroit'ten olan rapçi Royce da 5'9" ile Bad Meets Evil adında bir grup kurdu. "The Slim Shady EP" 'nin çıkışıyla, Mathers bir yeraltı rapçisi olan Cage'in tarzını ve fikirlerini çalmakla suçlandı. EP'nin düzenlemeleri sürerken, Mathers Insane Clown Posse üyesi Joseph Bruce ile görüştü ve ona bir broşür verdi. Broşürde EP'nin çıkış partisine Insane Clown Posse'un da katılacağı yazıyordu. ancak Bruce katılmayı reddetti, çünkü Mathers grubun ismini bu şekilde kullanmak için önceden izin almamıştı. Bu tepkiyi kişisel bir tepki olarak kabul eden Eminem, sonradan radyo röportajlarında gruba saldırılarda bulundu. Insane Clown Posse ve Eminem arasındaki sataşmalar daha sonra da devam etti. Eminem 1997 yılında Rap Olimpiyatları'nda 2. oldu. Bunun üzerine Interscope Records'un CEO'su Jimmy Iovine Eminem'den demo kaydı istedi. Iovine demo kaydını Aftermath Entertainment'ın kurucusu yapımcı Dr.Dre'ye verdi ve Dre Eminem'i yanına aldı. Daha sonra ikili, Eminem'in büyük bir şirketten çıkacak ilk albümü "The Slim Shady LP" için çalışmalara başladılar. Bu arada Eminem Kid Rock'ın "Devil Without a Cause" albümünde düet yaptı. Mart 1998'de hiphop dergisi "The Source", yeni yetenekleri tanıttığı "Unsigned Hype" sütununda Eminem'i yazdı. Billboard dergisine göre hayatının bu noktasında Eminem mutsuz hayatından kurtulmak için tek çıkar yolun müzik olduğunu fark etti. 1999 yılında, büyük ölçüde Dr.Dre'nin yapımcılığını üstlendiği "The Slim Shady LP" albümünü çıkarttı. Albüm, yine aynı "Billboard" makalesine göre, "sert" ve "önceden yazdığı sözlerin ışık yılı ötesindeydi." 1999'un en popüler albümlerinden olan The Slim Shady LP, yıl sonunda 3x platinum oldu. Albümdeki şarkıların sözleri tartışmalara yol açtı. "'97 Bonnie and Clyde" adlı şarkıda Eminem, küçük kızıyla çıktığı bir yolculukta eşinin cesedinden kurtulmaya çalıştığını anlatıyordu. Diğer bir şarkı, "Guilty Conscience" ise, Eminem'in bir adamı, eşini ve eşinin aşığını öldürmesi için kışkırtmasıyla bitiyordu. "Guilty Conscience", aynı zamanda Dre ve Eminem arasındaki güçlü dostluk ve müziksel bağa bir işarettir. Bu ikili daha sonra Dre'nin "2001" albümünden "Forgot About Dre" ve "What's the Difference", "The Marshall Mathers LP" 'den "Bitch Please II" , "The Eminem Show" 'dan "Say What You Say", "Encore" 'dan "Encore/Curtains Down" ve "Relapse" 'ten "Old Time's Sake" adlı şarkılarda düet yaptılar. Böylece Dr.Dre, Eminem'in Aftermath altında çıkardığı albümlerin her birinde en az bir düet yapmış oldu. "The Marshall Mathers LP" Mayıs 2000'de çıktı. İlk haftasında 1.76 milyon satarak Snoop Dogg'un "Doggystyle" albümünün en hızlı satan hiphop albümü ve Britney Spears'ın "...Baby One More Time" albümünün en hızlı satan solo albüm rekorlarını kırdı. Albümün ilk teklisi "The Real Slim Shady" başarılı oldu ancak bazı ünlüleri aşağılayıcı sözler içerdiği için tartışmalara yol açtı. Şarkının bir bölümünde Eminem, Christina Aguilera'nın Fred Durst ve Carson Daly'ye oral seks yaptığını söylüyordu. İkinci tekli "The Way I Am"de ise bağlı olduğu plak şirketinin daha çok albüm satması için yaptığı baskıları anlattı. Üçüncü tekli "Stan" 'de nakarat olarak Dido'un Thank You şarkısının nakaratını kullanan Eminem, çıldırmış bir hayranın "97 Bonnie & Clyde" 'daki gibi kendini ve hamile kız arkadaşını öldürmesini anlattı ve bu kadar meşhur olmanın getirdiği zorluklardan bahsetti. "Q" dergisi "Stan"i tüm zamanların üçüncü en iyi rap şarkısı olarak gösterdi, ve aynı şarkı Top40-Charts.com'un listesinde de onuncu oldu. Ayrıca "Rolling Stone" dergisi de "Tüm Zamanların En İyi 500 Şarkısı" listesinde şarkıya 290. sırada yer verdi. Temmuz 2000'de, Eminem "The Source" dergisine kapak olan ilk beyaz insan oldu. 2001'de çıktığı turlar arasında Dr. Dre, Snoop Dogg, Xzibit ve Ice Cube'la birlikte çıktığı Up In Smoke Tour ve Limp Bizkit'le çıktığı Family Values Tour bulunmaktadır. Eminem'in üçüncü büyük albümü "The Eminem Show", 2002 yazında piyasaya çıktı ve daha ilk haftadan 1 milyon kopya sattı. Albümün çıkış şarkısı "Without Me", "The Real Slim Shady" 'nin açık bir devamıydı. Şarkıda Eminem'in boybandler, Limp Bizkit, Moby ve eski ABD second lady'si Lynne Cheney hakkında küçük düşürücü yorumları vardı. Albüm, Eminem'in şöhrete ulaşmasının etkilerini, kızıyla ve eşiyle olan ilişkilerini, hiphop kitlesindeki statüsünü yansıtıyordu. Allmusic yazarı Stephen Thomas Erlewine'e göre çoğu şarkıda açık öfke öğeleri olmasına rağmen, bu albüm "The Marshall Mathers LP" kadar tahrik edici değildi. Ancak "The Marshall Mathers LP" 'yi şarkılardaki mizojinik sözlerden dolayı eleştiren Amerikan Medya Araşırma Merkezi'nin kurucusu L. Brent Bozell III, "The Eminem Show" 'u da müstehcen sözlerinden dolayı eleştirdi ve albümde çok sık geçen motherfucker kelimesinin sansürlenmesinden dolayı Eminem'e "Eminef" adını taktı. 8 Aralık 2003'te USSS, Eminem'in Amerika Birleşik Devletleri başkanını tehdit ettiğine dair soruşturma başlattığını açıkladı. Soruşturmaya neden olan şey, "We As American" şarkısındaki "Fuck money / I don't rap for dead presidents / I'd rather see the president dead / It's never been said, but I set precedents..." sözleriydi. Muhetemelen Encore albümü için yapılan şarkı, albüme konulmadı ancak daha sonra çıkan bonus CD'ye konuldu. 2004 yılında Eminem'in dördüncü büyük albümü Encore çıktı. Bu albüm de yeni bir hit oldu ve çıkış şarkısı Just Lose It, özellikle Michael Jackson'ı alaya alan sözleri ile dikkat çekti. Şarkının klibinde Eminem, Jackson'ın çocuk tacizi davasıyla, estetik ameliyatlarıyla ve 1984 yılındaki Pepsi reklamları çekimindeki kaza sonucu saçlarının yanmasıyla dalga geçiyordu. Teklinin çıkışından bir hafta sonra, 12 Ekim 2004'te, bir radyo programına katılan Jackson klipten dolayı hoşnutsuzluğunu dile getirdi. Eminem şarkıda "...and that's not a stab at Michael/That's just a metaphor/I'm just psycho..." (bu Michael'a bir bıçak değil, bu sadece kinaye, ben sadece çatlağım) demesine rağmen, açıkça Jackson'a saldırıyordu. Jackson'ın hayranları ve arkadaşları buna tepkisiz kalmadı. Yapımcı ve söz yazarı Stevie Wonder şarkıyı "düşene bir tekme daha atmak" olarak değerlendirdi. Klipte Eminem ayrıca Pee Wee Herman, MC Hammer, ve Blonde-Ambition turundaki Madonna'nın da parodisini yaptı. Jackson'ın protestosuna dönecek olursak, 2003'te "Poodle Hat" albümündeki "Couch Potato" şarkısında Lose Yourself'in parodisini yapan "Weird Al" Yankovic, Chicago Sun-Times'a şunları söyledi: "Geçen yıl Eminem "Lose Yourself" parodim için klip çekmemi engelledi, çünkü imajına ve kariyerine zarar vereceğini düşünüyordu. Şimdi bu durumdaki çelişkisini anlayamıyorum." Black Entertainment Television, Just Lose It'in klibini yayınlamayı kesen ilk kanal oldu. Ancak MTV klibi yayınlamaya devam edeceğini açıkladı."The Source", CEO'su Raymond "Benzino" Scott vasıtasıyla, sadece vidyonun kanldırılmasını değil, şarkının da albümden çıkartılmasını ve Eminem'in Michael Jackson'dan özür dilemesini istedi. 2007'de Jackson ve Sony, Famous Music LLC'yi Viacom'dan satın aldı. Bu anlaşma ona Shakira ve Beck de dahil birçok sanatçının olduğu gibi Eminem'in de şarkılarının haklarını verdi. Çıkış parçasının mizahi bir temada olmasına rağmen, "Encore" albümünde ciddi konulu şarkıların payı büyüktü. Örneğin savaş karşıtı şarkı "Mosh" oldukça dikkat çekti. 25 Ekim 2004'te, yani başkanın seçilmesinden bir hafta önce, Eminem Mosh'un klibini internette yayınladı. Şarkıda geçen "fuck Bush" ve "this weapon of mass destruction that we call our president." (...başkanımız dediğimiz bu kitle imha silahı...) sözleriyle, Eminem tam bir anti-Bush propagandası yaptı. Klipte Eminem rapçi Lloyd Banks de dahil olmak üzere Bush yönetiminin kurbanlarından oluşan bir ordu toplayıp Beyaz Saray'a götürüyordu. Ancak içeri girdiklerinde sadece oy vermek için kayıt oluyorlardı ve vidyo "VOTE Tuesday November 2" (2 Kasım Salı günü oy kullanın) sözleriyle bitiyordu. Bush'un seçimleri kazanmasından sonra vidyonun sonu değiştirildi ve yeni vidyo Eminem'in topladığı ordunun Bush'un zafer konuşmasını basmasıyla bitirildi. 2005'te, rap dünyasındaki altı yıllık kariyeri ve multi-platinum albümlerinden sonra Eminem'in artık rap kariyerini bitirmeyi düşündüğü söyletileri çıktı. Söylentilere göre Eminem 2005'in sonunda "The Funeral" (Cenaze) adında çift disklik bir albüm çıkartacaktı. Albüm Aftermath Entertainment'tan 6 Aralık 2005'te en iyi şarkılar albümü olarak "" adıyla piyasa çıktı. Albümün çıktığı gün Eminem Detroit merkezli WKQI radyosuna konuştu ve kariyerini noktalayacağı haberlerini yalanladı. Ancak en azından bir süre ara vereceğini ima etti: “Şu an hayatımda kariyerimin nereye gideceğini bilmediğim bir noktadayım... Albüme Curtain Call (alkışlarla son kez tekrar sahneye çıkma) ismini vermemizin nedeni bu, çünkü bu son şey olabilir. Tam olarak bilmiyoruz.” O yıl Eminem, Bernard Goldberg'in "100 People Who Are Screwing Up America" (Amerika'yı berbat eden 100 insan) kitabında 58. sırada yer aldı. Goldberg, Bob Herbert'ın 2001'de "The New York Times" için yazdığı bir makaleden alıntı yaptı. Makalede Herbert şunu söylüyordu. “Eminem'in dünyasında tüm kadınlar kötü ve o kadınlara tecavüz edip öldürmeye hevesli”." Goldberg, "The Slim Shady EP" albümünden "No One's Iller" şarkısını müzikte kadın düşmanlığına bir örnek olarak kullandı. Eminem 2005 yazında, 50 Cent, G-Unit, Lil' Jon, D12, Obie Trice ve The Alchemist'le birlikte, üç yıldır ilk defa konser turunda çıktı: Anger Management 3 Tour. Ağustos ayında uyku haplarına olan bağımlılığından dolayı rehabilitasyona girdiği için turun Avrupa ayağını iptal etti. Eylül 2007'de bir 50 Cent röportajı sırasında New York radyosu Hot 97'ye bağlanan Eminem, yeni bir albüm çıkarmak konusunda düşündüğünü ve muallakta olduğunu açıkladı. Bağlantıda şunları söyledi: “Sürekli çalışıyorum – Sürekli stüdyodayım. Şimdilik buradaki enerji iyi hissettiriyor. Bir süreliğine stüdyoya dönmek istememiştim... Bazı kişisel şeylerle uğraşıyordum. Bu kişisel şeylerden kurtuluyorum ve bu iyi hissettiriyor. " Eylül 2008'de kendi radyo kanalı Shade 45'ta bir programa katılan Eminem şunları söyledi: “Şu anda kendi materyalime yoğunlaşmış durumdayım, sedece şarkılar dinliyorum ve bir sürü malzeme üretiyorum. Bildiğiniz gibi, ne kadar çok üretirsem o kadar iyi malzeme elde ediyorum.” O günlerde Interscope da sonunda yeni bir Eminem albümünün varlığını onayladı, 2009 baharında hazır olacağını açıkladı. Aralık 2008'de, Eminem albüm hakkında daha ayrıntılı bilgi verdi ve adını "Relapse" olarak açıkladı ve şunları söyledi: "Dre ve ben eski günlerdeki gibi stüdyodayız. Dre Relapse'deki şarkıların ana yapımcılığını üstlenecek. Bu işi eski yollarımızla yapıyoruz." Eminem, 5 Mart 2009’da o yıl iki albüm çıkartacağını söyledi. Relapse’in ilk resmi teklisi We Made You klibiyle birlikte 7 Nisan’da çıktı. Albüm ise 19 Mayıs’ta yayımlandı. Relapse albümü, Eminem’in önceki albümleri kadar satmadı ancak yine de ticari bir başarıydı. Ayrıca eleştirmenler tarafından da olumlu yorumlar aldı ve Eminem’in hiphop dünyasındaki varlığını yeniden pekiştirdi. Albüm 2009’un en iyi albümlerindendi ve dünya çapında beş milyon kopyadan fazla sattı. Eminem 30 Ekim’de, New Orleans’ta bir assolist olarak 2009 yılındaki ilk tam performansını sergiledi. Konserin bir kısmında D12 de yer alırken, Eminem hem eski hitlerini hem de yeni şarkılarını seslendirdi. 19 Kasımda Eminem web sitesinden "Relapse: Refill"i 21 Aralıkta çıkartacağını duyurdu. Bu, Relapse albümünün 7 yeni şarkı dahil edilmiş haliydi. Eminem müstakbel albümünü şöyle tanımladı: 13 Nisan 2010’da, Eminem twitter’a Relapse 2 diye bir şeyin olmayacağını yazdı. Bunu okuyanlar da yeni bir albüm yayınlamayacağı anlamını çıkardılar. Ancak Eminem sadece albümün isminin Relapse 2 olmayacağını kastediyordu. Eminem isim değişikliğini şöyle açıkladı: “Relapse 2’yi geçen sene çıkartmayı planlıyordum. Ancak kayıt yapmaya ve yeni yeni yapımcılarla çalışmaya devam ettikçe Relapse’e bir devam albümü yapma fikri daha az mantıklı gelmeye başladı. Bu yüzden tamamen yeni bir albüm yapmaya karar verdim. Recovery’nin müziği Relapse’den tamamen farklı ve bence kendi ismini hak ediyor.” Eminem’in yedinci stüdyo albümü olan Recovery 21 Haziran’da yayımlandı. ABD’de çıkışının ilk haftasında 741,000 satan Recovery, Billboard 200 listesinde ilk sıraya oturdu. Albümün ilk teklisi "Not Afraid" 29 Nisan’da çıktı ve "Billboard" Hot 100’e ilk sıradan giriş yaptı. İkinci tekli "Love the Way You Lie" ise ikinci sıradan giriş yapıp daha sonra birinciliğe yükseldi. 15 Temmuz itibarıyla "Recovery" ABD’de 2010’un en çok satan beşinci albümü idi. Ve 1 Ağustos itibarıyla de 1.828 milyon satmıştı. Eminem 2010 BET Ödülleri’ne katılıp, B.o.B ile "Airplanes Part II"’yu ve "Not Afraid"’i söyledi. Ayrıca Activison E3 konserinde de yer aldı. Haziran 2010’da Eminem ve Jay-Z Detroit ve New York’da beraber konserler vereceklerini açıkladılar. Etkinliğin adı “Home & Home” (Ev & Ev) kondu. İlk iki konserin biletleri çok hızlı tükenince aynı yerlerde ek konserlerin yapılmasına karar verildi. 2010'da Eminem, 1999'da Bad Meets Evil grubunu kurduğu Royce da 5'9" ile yeniden çalışmaya başladı. Bu arada Mart 2011'de, "The Eminem Show" ve "The Marshall Mathers LP" birkaç gün arayla ABD'de elmas plak kazandı. Böylece Eminem, elmas plak sahibi iki albümü olan ilk rapçi oldu. EP'nin ilk single'ı "Fast Lane", 3 Mayıs'ta yayınlandı. Haziran ayında çıkan EP, ABD'de zirveye yerleşti ve Eminem beş yıl sonra 12 aylık bir dönemde çıkan iki albümü de bir numara olan ilk sanatçı oldu. Bad Meets Evil, EP'den ikinci single'ı "Lighters"ı 6 Temmuz'da piyasaya çıkardı. 24 Mayıs 2012'de Eminem, yeni albümü üzerinde çalışmaya başladığını açıkladı. 30 Haziran 2012'de, sahibi olduğu Shade 45 radyosunda DJ Whoo Kid'in programına katılan Eminem, yeni albümün şekillenmeye başladığını ve Dr. Dre'nin de albümde yer alacağını belirtti. O yılın Eylül ayında, "The Truth About Love" albümündeki "Here Comes the Weekend" şarkısında Pink'e eşlik etti. 8 Şubat 2013'te "Billboard"a konuşan Shady Records başkanı ve Eminem'in menajeri Paul Rosenberg, Eminem'in sekizinci stüdyo albümünün 2013 Anma Günü'nden sonra yayınlanacağını ifade etti. 22 Mart 2013'te Power 106 radyosunda katıldığı programda Dr. Dre, Eminem'in "albümü tamamlamakta" olduğunu söyledi. Bu dönemde, prodüktör No I.D.'nin de albümde görev alacağı yönünde haberler yayınlandı. Albüm MTV, "Complex" ve "XXL" gibi yayınlarca "2013'ün En Merakla Beklenen Albümleri" arasında sayıldı. Vokallerinde Liz Rodrigues'in yer aldığı ve prodüktörlüğünü DJ Khalil'in üstlendiği "Survival" adlı şarkı, 14 Ağustos 2013'te "" video oyununun tanıtım videosuyla birlikte ilk kez yayınlandı. Ayrıca, yayınlanan basın açıklamasında sanatçının sekizinci albümünün ilk single'ının yakında yayınlanacağı belirtildi. 25 Ağustos 2013'te gerçekleşen MTV Video Müzik Ödülleri'nde, Eminem'in "The Marshall Mathers LP 2" adını taşıyacak sekizinci albümünün 5 Kasım 2013'te yayınlanacağı duyuruldu. Albümün ilk single'ı "Berzerk", 27 Ağustos'ta yayınlandı. Şarkı Canadian Hot 100'de iki ve Amerikan "Billboard" Hot 100'de üç numaraya yükseldi. Onu "Rap God" ve Rihanna düeti "The Monster" single'ları izledi. "The Marshall Mathers LP 2", 5 Kasım 2013'te piyasaya çıktı. Albümün standart baskısında 16 şarkı yer alırken; iki disklik delüks baskısında 21 şarkı yer aldı. Albüm, Eminem'in ABD'de bir numara olan yedinci albümü oldu. Aynı zamanda 2013'ün en büyük ikinci satış haftasının sahibi albüm oldu. Birleşik Krallık'ta UK Albums Chart'a birinci sıradan giren albüm, Eminem'in İngiltere'de zirveye oturan peş peşe yedinci albümü oldu. Eminem böylece bu başarıyı elde eden ilk Amerikalı sanatçı unvanını kazandı. Haziran 2014'te Eminem ve menajeri Paul Rosenberg sosyal ağlarda #SHADYXV hashtag'ini kullanmaya başladılar. 25 Ağustos 2014'te Eminem'in resmî sitesinden yapılan açıklamada Shady Records plak şirketinden yayınlanacak "Shady XV" adlı derleme albüm duyuruldu. Yayınlanma tarihi 24 Kasım olarak açıklanan albümün iki diskten oluşacağı, bunlardan birinin greatest hits albümü olacağı, diğerinin ise Shady Records sanatçıları D12, Slaughterhouse, Bad Meets Evil ve Yelawolf tarafından seslendirilen yeni parçalardan oluşacağı belirtildi. Aynı gün albümün ilk single'ı, Eminem ve Sia tarafından seslendirilen "Guts Over Fear" piyasaya çıktı. 3 Kasım'da Slaughterhouse'un "Y'all Ready Know" adlı parçası video klibiyle birlikte yayınlandı. Sonraki hafta Shady sanatçılarının yer aldığı 18 dakikalık bir freestyle videosu yayınlandı. Bu arada, 11 Kasım'da Eminem'e Royce da 5'9", Danny Brown, Big Sean, Dej Loaf ve Trick Trick'in eşlik ettiği "Detroit Vs. Everybody" piyasaya çıktı. 2015 Haziran'da Eminem, Southpaw filmi için soundtrack hazırlamaya başladı ve albümün tek video klibi olan "Phenomenal" için kamera karşısına geçti. 15 Aralık 2017'de Aftermath Entertainment, Shady Records ve Interscope Records etiketiyle yayınlandı. Eminem'in 9. stüdyo albümüdür. 4 milyondan fazla satış yapmasına rağmen rap endüstrisi ve rapçilerden büyük eleştiriler almıştır. Albüm 19 şarkıdan oluşmaktadır. Bu albümde Eminem, Ed Sheeran, Beyonce ve P!NK gibi önemli isimlerle düetler yapmıştır. Avustralya, Kanada, Hollanda, Finlandiya, Norveç, İsviçre, Birleşik Krallık, ABD Billboard 200 ve ABD Top R&B/Hip-Hop Albums' te liste başı olmuştur. 2017'de Eminem'in çıkardığı albüm eleştirilince, Eminem tüm piyasaya cevap niteliğinde "Chloraseptic Remix" 'i yayınladı "Chloraseptic Remix" 'ten sonra Eminem, "Kamikaze" albümünü yayınladı. Kamikaze, Eminem'in 10. stüdyo albümü, 31 Ağustos 2018'de Aftermath Entertainment, Shady Records ve Interscope Records etiketiyle yayınlandı. Albümde; Joe Budden, Lord Jamar, Tyler-The Creator gibi rapçilere eleştiri ve gönderme yapılmıştır. Albümün intro şarkısı olan "The Ringer" 'da Mumble Rap'e karşı büyük göndermeler bulunmaktadır. Ayrıca "Not Alike" şarkısında daha sonra karşılıklı dissleşeceği Machine Gun Kelly'e de göndermede bulunmuştur. Eminem bu albüm hakkında, Sway ile röportajı sırasında şöyle demiştir: "Eğer Revival olmasaydı, bu albümde (Kamikaze'de) olmazdı." Albüm 13 şarkıdan oluşmaktadır. Ayrıca albümde Joyner Lucas, Royce da 5'9" gibi rapçilerle düetler yapılmıştır. Bunun yanı sıra "Venom" filminin müziğide bu albümde bulunmaktadır. Kamikaze, 19 ülkede liste başı olmuştur. Eminem, 3 Eylül 2018'de Machine Gun Kelly tarafından yayınlanan " Rap Devil" şarkısına cevap olarak , 14 Eylül 2018'de "Killshot" şarkısını yayılanmış ve büyük bir takdir toplamıştır. Music To Be Murdered By, Eminem'in 11. stüdyo albümü, 17 Ocak'ta Aftermath Entertainment, Shady Records ve Interscope Records etiketiyle yayınlandı.Albüm yayınlanmadan önce herhangi bir duyuru yapılmadı. Albümde; Joe Budden, Machine Gun Kelly gibi onlarca isme ve Mumble Rap'e göndermeler yapılmıştır. Albüm 20 şarkıdan oluşmaktadır. Ayrıca albümde Young M.A, Royce da 5'9", Anderson .Paak gibi rapçilerle düetler yapılmıştır. MTBMB, 17 ülkede liste başı olmuştur. Infinite'in kaydedildiği sıralarda, Eminem ile arkadaşları Proof ve Kon Artis, bir grup rapçiyi bir araya getirerek şimdiki adıyla D12'i ("Detroit Twelve" veya "Dirty Dozen") kurdu ve Wu-Tang Clan tarzında müzik yapmaya başladılar. 2001'de Eminem grubu D12'i popüler müzik sahnesine çıkardı ve ilk albümleri "Devil's Night" o yıl çıktı. Albümün ilk teklisi "Shit on You"oldu. İkinci tekli ise eğlence amaçlı hap kullanımını öven sözleriyle Purple Pills'ti. Radyo ve televizyon yayınları için şarkı büyük oranda sansürlenmek zorunda kaldı ve yeniden yazıldı. Hap kullanımı ve cinsellikle ilgi bütün sözlerden arındırılan şarkının adı da "Purple Hills" olarak değiştirildi. Bu şarkı bir hit oldu ama sonraki tekli "Fight Music" o kadar başarılı olamadı. İlk albümden sonra üç yıllık bir ara veren D12, 2004'te ikinci albümleri D12 World'ü çıkarmak için tekrar toplandı. Albümün çıkış parçası "My Band" başarılı bir hit oldu. Nisan 2006'da D12 üyesi ve Eminem'in en yakın arkadaşı Deshaun "Proof " Holton, bir gece kulübünde Keith Bender Jr adındaki bir askerle girdiği kavgada öldürüldü. Kavganın bilardo oyunu yüzünden çıktığından şüphe edilmekte. İddiaya göre Proof, kulüpteki korumalardan Bender'in kuzeni Mario Etheridge tarafından vuruldu. Vurulduktan sonra özel bir araçla hastaneye kaldırıldı, ancak hastaneye vardığından kısa bir süre sonra öldüğü açıklandı. Eminem ve eski Shady Records sanatçısı Obie Trice cenaze töreninde konuşma yaptı. D12 üyesi Bizarre'ın söylediklerine göre Eminem kendi işleriyle meşgul olduğu için yeni D12 albümü Blue Cheese & Coney Island'da yer almayacak. Bizarre Aralık 2007'de "DefSounds.com" sitesiyle yaptığı röportajda, grubun üçüncü stüdyo albümü üzerinde çalıştığını onayladı. Adını geçici olarak "The Ambition" koyduklarını söyledi ve yapımını yarıladıklarını açıkladı. Albümün yapımcıları arasında Dr. Dre, Eminem, Luis Resto ve Hi-Tek bulunmaktadır. Eminem'in albüm satışlarındaki büyük başarısından sonra Interscope yöneticileri Eminem için kendi plak şirketini kurma kararı aldılar. Bunun üzerine 2000 yılının sonlarına doğru Eminem ve menajeri Paul Rosenberg Shady Records'u kurdu. Hemen ardından kendi müzik grubu D12'i ve Obie Trice'i şirket bünyesine kattı. Daha sonra 2002'de 50 Cent'le, Shady ve Aftermath'in ortak girişimi olarak anlaştı. Label. 2003 yılında, Eminem ve Dr. Dre Atlanta'lı rapçi Stat Quo'yu da Shady/Aftermath'in sanatçı listesine ekledi. DJ Green Lantern da Eminem'in DJ'i olarak Shady kadrosuna katılmıştı, ancak 50 Cent'le girdiği bir anlaşmazlıktan sonra ayrılmak zorunda kaldı. Onun ayrılışından sonra The Alchemist, Eminem'in resmi tur DJ'i oldu. 2005'te Eminem, Batı Yakası rapçisi Cashis'le beraber diğer bir Atlanta'lı rapçi Bobby Creekwater'ı da şirkete kazandırdı. 5 Aralık 2006'da, Shady Records "" adında toplama bir albüm çıkardı. İlk başta bir mixtape projesi olarak yapımına başlanan albüm, Eminem'in umduğundan daha iyi olmasıyla tam albüm olarak piyasaya sürüldü. Albümün amacı Stat Quo, Cashis ve Bobby Creekwater gibi yeni rapçilerin sahneye çıkartılmasıdır. 2001 yapımı "The Wash" filminde küçük bir rolü olmasına rağmen, Eminem'in ilk resmi Hollywood filmi Kasım 2002'de vizyona giren, yarı-otobiyografik "8 Mil" filmidir. Açıklamalarına göre film kendi hayatının bir açıklaması değil, Detroit'te büyümenin nasıl olduğunu gösteren bir sunumdur. Filmin soundtrack'i için kaydettiği birçok şarkıdan biri olan "Lose Yourself", 2003 yılında En İyi Özgün Şarkı dalında Akademi Ödülü kazandı."8 Mil" için yazdığı "Lose Yourself" ile En İyi Özgün Şarkı dalında aday olan Eminemden şarkı sözlerini sansür etmesi ve konuşurken ağzından çıkana dikkat etmesi istenince yıldız geceye katılmaktan vazgeçti. Bu yüzden Lose Yourself bu ödülü kazanıp da törende performe edilmeyen ilk şarkı oldu. Ödülü Eminem'in yerine şarkının yazarlarından Luis Resto kabul etti. Eminem ayrıca çeşitli seslendirme rollerinde de bulundu. Örneğin vidyo oyunu 'da argo konuşan yolsuz bir polisi seslendirmektedir. Eminem yapımı süren "Have Gun – Will Travel" filminde de ödül avcısı Paladin'i oynayacak. Aynı zamanda filmin soundtrackiyle de ilgilenecek. Ayrıca 2008 filmi Jumper'ın çekimlerinden iki hafta önce Tom Sturridge'in kadrodan çıkartılmasıyla film kadrosuna alındı. Ancak filmin yönetmeni, daha tecrübeli bir oyuncu oynatması yönündeki baskılar yüzünden Eminem yerine Hayden Christensen'i seçmek zorunda kaldı. 21 Ekim 2008'de, Eminem "The Way I Am" adındaki otobiyografisini yayımladı. Otobiyografide fakirlikle mücadelesinden, haplarla ilişkisinden, geçirdiği depresyondan, geçmişteki kavgalarından ve şöhrete ulaşırken geçtiği yollardan bahsediyordu. Ayrıca Eminem'in annesi Debbie Nelson, Eminem'in babası(Marshall Bruce Mathers, Jnr.) ile nasıl tanıştığını, Eminem'i nasıl büyüttüğünü ve Eminem'in popülarite mücadelesi hakkında "My Son Marshall, My Son Eminem" (Oğlum Marshall, Oğlum Eminem) adlı bir otobiyografi yayınlamıştır. Eminem birçok rapçinin kendi tarzını etkilediği söyler. Saydığı isimler şu şekildedir: Esham, Kool G Rap, Masta Ace, Big Daddy Kane, Newcleus, Ice-T, Mantronix, Melle Mel (özellikle "The Message" şarkısı), LL Cool J, The Beastie Boys, Run-DMC, Rakim, ve Boogie Down Productions. "How to Rap" (Nasıl Rap Yapılır) adlı kitapta, Guerilla Black Eminem’in kendi tarzını oluşturmak için diğer MClerin tarzlarını incelediğini belirtir – “Eminem her şeyi dinlerdi ve bu onu en iyilerden biri yaptı.” Aynı kitapta, birçok MC Eminem’in tarzını çeşitli yönlerden övmüştür. Bu teknikler arasında şarkılarında dile getirdiği çeşitli ve mizahi konular, dinleyicisiyle bağ kurması, albümlerinde bir konseptin olması, karmaşık kafiye şemaları, kelimeleri farklı okuyarak yapay kafiyeler oluşturması, çok heceli kafiyeleri, her satırda birçok kafiye kullanması, sözlerindeki karmaşık ahenk, açık ifadeleri, melodiyi kullanması, ve heceleri yutması vardır. Eminem ayrıca sözlerinin büyük bir kısmını yazarken sadece kâğıt kalem kullanması, sözlerini birkaç gün veya bir haftada yazması, işkolokliği ve sesleri üst üste bindirmesiyle de bilinir. Eminem genelde Aftermath Entertainment ve Shady Records altındaki Dr. Dre ve 50 Cent gibi belirli sanatçılarla düet yapmıştır. Ancak Redman, Kid Rock, DMX, Missy Elliott, Jay-Z, Method Man, The Notorious B.I.G., Jadakiss, Fat Joe, Sticky Fingaz, T.I., Lil Wayne gibi pek çok diğer sanatçı ve grupla da düetleri vardır. Eminem 27 haziran 2006'da BET Müzik Ödülleri'nde Busta Rhymes'ın "Touch It" şarkısının remixinin bir bölümünü söyledi. Ayrıca 2006'ın hit parçalarından Smack That'te de Akon'la düet yaptı. Eminem aynı zamanda aktif bir rap yapımcısıdır da. D12'in iki albümü "Devil's Night" ve "D12 World" 'ün yanı sıra, Obie Trice'i "Cheers" ve "Second Round's on Me" albümleriyle 50 Cent'in "Get Rich or Die Tryin'" ve "The Massacre" albümlerinin de ana yapımcılığını yapmıştır. Ayrıca diğer ünlü rap müzik sanatçılarıyla yaptığı düet şarkıların birçoğunun aynı zamanda yapımcılığını da üstlenmiştir. Bunlar arasında Jadakiss'ten "Welcome To D-Block", Jay-Z'den "Renagade" ve "Moment of Clarity", Lloyd Banks'ten "Warrior Part 2" ve "Hands Up", Tony Yayo'dan "Drama Setter", Trick Trick'den "Welcome 2 Detroit" ve Xzibit'ten "My Name" ile "Don't Approach Me" şarkıları bulunmaktadır. "The Eminem Show" albümünün büyük bir kısmının yapımcılığını uzun süreli ortağı Jeff Bass'la birlikte yapan Eminem,"Encore" albümünün yapımcılığını da Dr.Dre ile birlikte yapmıştır. 2004'te Eminem, 2Pac albümü Loyal to the Game'in yapımcılığını 2Pac'ın annesi Afeni Shakur ile birlikte yaptı. Nakaratını Elton John'ın söylediği Birleşik Krallık'ta #1 olan tekli "Ghetto Gospel" da Eminem'in elinden çıktı. Nas'ın albümü God's Son'dan "The Cross" şarkısı da yine bir Eminem işidir. 15 Ağustos 2006'da çıkan Obie Trice albümü Second Round's on Me'den sekiz şarkı da Eminem tarafından yapıldı. Ayrıca "There They Go" şarkısında da Trice'le düet yaptı. Trick Trick'in albümü The Villain'daki bazı şarkıları da yapan Eminem "Who Want It" şarkısında da onunla düet yaptı. Marshall Mathers bir rap müzik sanatçısı olarak aile hayatıyla fazlasıyla gündeme gelmiştir. Kimberley Anne Scott, Mathers'ın iki kez evlenip boşandığı eski karısıdır. Çift, lisede tanışmış ve ilişkileri 1989 yılında başlamıştır. İlk evliliklerini 1999'da yapan çift, iki yıl sonra 2001'de boşanmıştır. 2000 yılında, Scott intihar teşebbüsünde bulunmuş ve "Kim" adlı şarkıdaki kendisini karalamaya yönelik sözlerden dolayı Eminem'e dava açmıştır. 2006'da tekrar evlenen çiftin bu seferki evliliği üç aydan daha kısa sürmüştür. Kızları Hailie Jade Scott'un velayetini paylaşmayı kabul ederek yeniden boşanmışlardır. Eminem birçok şarkıda kızına olan sevgisini dile getirmiştir. Bunlar arasında özellikle "'97 Bonnie & Clyde", "Hailie's Song", "My Dad's Gone Crazy", "Mockingbird", "Forgot About Dre", "Cleanin' Out My Closet", "When I'm Gone" ve "Beautiful" adlı şarkılar gösterilebilir. Mathers ayrıca Kimberley Scott'un kız kardeşinin kızı Alaina'yı da evlat edinmiştir. 1999'da annesi "The Slim Shady LP" albümündeki kendini kötüleyen sözlerden ötürü Mathers'a 10 milyon dolarlık bir dava açtı. Ancak sadece 1,600$ alabildi. Mathers 3 Haziran 2000 tarihinde bir mekanda girdiği münakaşada silah çekitiği için (silah boştu) Douglas Dail'le birlikte tutuklandı. Bir sonraki gün, söylentilere göre, eşi Kim'i bir gecekulübünün park yerinde John Guerrera adlı bir korumayı öperken gördü ve ona saldırdı. İki olay için de toplam 2 yıl göz hapsine mahkûm edildi. Mathers, 2001 yazında bir kez daha silah kullanımı yüzünden tutuklandı ve göz hapsine alındı. Ceza olarak 2,000$'ın yanı sıra saatlerce kamu hizmeti de yapmak zorunda kaldı. En yakın arkadaşı Proof, 2002 yılıda Eminem'in hap ve alkol bağımlılığından kurtulduğunu söylemişti. Ancak daha sonra uyku problemleri yüzünden Zolpidem adlı bir uyku hapı kullanmaya başladı. Bu hapların da bağımlılık yapmasıyla 2005 yazındaki Anger Management Tour'un Avrupa ayağını iptal etmek zorunda kalan Eminem rehabilitasyona girdi. 2009 yılında yaptığı bir röportajda ilaç bağımlılığının had safhaya ulaştığı sıralarda intihar etmeyi bile düşündüğünü itiraf etti. Tamamen düzeldiğini söyleyen Eminem sözlerine şöyle devam etti : "benim ilacım rap... Beni iyi hissettirmesi için başka şeylere başvurmak zorundaydım. Şimdi rap beni uçuruyor." Eminem pop müzik sanatçısı Mariah Carey ile ilişkisi olduğuna dair birçok şarkı yazdı, ancak Carey bu iddiayı reddetti. Carey’e göre beraber takıldılar ancak cinsel veya duygusal anlamda bir yakınlaşmaları olmadı. Eminem bu ilişkiye değindiği "Superman", "Jimmy Crack Corn", "Bagpipes From Baghdad" ve "The Warning" şarkılarına karşılık Carey 2003’teki "Charmbracelet" albümünde "Clown" adlı şarkıyı ve 2009’da olan "Obsessed" şarkısını çıkardı. Relapse albümündeki "Bagpipes From Baghdad" şarkısı belki de Eminem’in olaya dair en bilinen şarkısıdır. Şarkıda Eminem Carey ile eşi Nick Cannon’ın ilişkisini kötülemektedir. Cannon buna karşılık Eminem’in kariyerinin “ırkçı yobazlığa” dayandığını iddia etti ve ondan intikamını alacağını söyledi. Eminem daha sonra ikilinin şarkıyı yanlış yorumladığını, aslında ikisi içinde en iyi dileklerini sunduğunu açıkladı. Ayrıca Cannon da Eminem’e karşı bir garezinin olmadığını sadece şarkı hakkındaki hislerini belirtmek istediğini açıkladı. Carey’in 2009 yılında yayımladığı "Obsessed" adlı şarkıda Carey ile ilişkisi olduğunu iddia eden takıntılı bir adamdan bahsediyordu. Cannon göre şarkı Eminem’e yönelik değildi. Ancak Eminem 2009’un Haziran ayında "The Warning" adlı bir şarkıyla Carey’e cevap verdi. Şarkıda Eminem ile Carey beraberken, Carey’in Eminem’e gönderdiği sesli iletiler yer alıyordu. Eminem şarkıda ayrıca Carey ile ilişkilerine dair başka kanıtlarının da olduğunu ima ediyordu, ancak ne Carey ne de Cannon buna cevap vermediler. Eminem "doğal enerjisi" ve şarkı sözlerinin kalitesi sayesinde birçok Grammy Ödülü kazanmıştır. Ayrıca MTV'nin "Tüm Zamanların En İyi MC'leri" listesinde 9 numarada; "Müziğin 22 En Büyük Sesi" listesinde 13 numarada; ve "Rolling Stone"'un "The Immortals" listesinde 82 numarada yer almıştır. 2008 yılında, "Vibe Dergisi" okuyucuları Eminem'i "Yaşayan En İyi Rapçi" seçti. SÃ¼leyman Seba Süleyman Seba (5 Nisan 1926, Hendek - 13 Ağustos 2014, İstanbul), Türk futbolcu, MİT mensubu, Spor yöneticisi ve Beşiktaş Jimnastik Kulübü'nün 30. başkanıdır. Beşiktaş Jimnastik Kulübü'nün 1984 ile 2000 yılları arasında kesintisiz başkanlığını yaptı. Hakkı Yeten ile birlikte Beşiktaş Jimnastik Kulübü'nün iki onursal başkanından biridir. 5 Nisan 1926 tarihinde Hendek'te doğan Süleyman Seba, ilkokulu Sakarya'da okuduktan sonra liseyi okumak için İstanbul'a geldi. İki yıl Galatasaray Lisesi'nde okuduktan sonra Kabataş Erkek Lisesi'ne geçti. Mezun olduğu Kabataş Erkek Lisesi'nin futbol takımında futbola başladı. Lisedeki ilk yıllarında Beşiktaş Genç Takımı'na girdi. Beşiktaş'ta oynadığı sırada Mimar Sinan Üniversitesi Fransız Filolojisine başlamasına rağmen eğitimine devam etmedi. Seba, 1946'da Refik Osman Top döneminde A takıma yükseldi. 1946-47 sezonunda ilk İstanbul Ligi maçına sezonun ilk maçı olan Fenerbahçe derbisiyle çıktı. 4-3 yenildikleri maçta bir gol kaydetti. İlk sezonunda 9 maçta 6 gol atmıştı. O sezon Millî Küme'de şampiyonluk yaşayarak kariyerinin ilk şampiyonluğunu kazandı. 1947-48 sezonu Seba'nın geçirdiği en etkili sezondu. Sezona Başbakanlık Kupası'yla başlasalar da Seba o maçta forma şansı bulamamıştı. Ancak İstanbul Ligi'nde 14 maçta 8 gol atıp, takımının en golcü ikinci ismiydi. Ancak İstanbul ikincisi olmuşlardı. 1949-50 sezonunda kariyerinin ilk İstanbul Ligi şampiyonluğunu kazandı. 14 maçın hepsinde forma giyen Seba, bir gol atmıştı. Bu sezondan sonra 1950-51 ve İstanbul Profesyonel Ligi adına geçiş yapılan 1951-52 sezonunda da forma şansı buldu. Ancak 1951-52 sezonunda sakatlığı nedeniyle sadece 3 maç forma giyebilmişti. 1952-53 sezonunda da 9 maçta forma giyip 2 gol kaydetti. 1954'te 28 yaşındayken menisküs sebebiyle futbolu bıraktı. 1947 yılında BJK İnönü Stadyumu'nun açılışı sebebiyle Beşiktaş ile İsveç'in AIK takımı yapılan maçta bu stattaki ilk golü atarak tarihe geçti. 1950'de Beşiktaş'ın ABD turnesinde de yer aldı. Süleyman Seba, kısa süren futbol hayatı nedeniyle sadece 15 Mayıs 1952'de Yunanistan karşısında Türkiye millî
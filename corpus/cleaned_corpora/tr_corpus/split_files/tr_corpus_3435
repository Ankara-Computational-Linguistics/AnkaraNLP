zaman minnettar olmamız gerekmektedir. Mucize filminde anlatılan olayda ise hikâyenin başlangıcından mucizenin gerçekleşmesine kadar işini büyük bir aşkla yapan öğretmenin payı çok büyüktür. Günümüzde dahi doğu görevine gitmek istemeyen insanlar varken zamanın şartlarında küçücük bir okulu bile Tokman 3 olmayan bir köye gidip orada öğretmen olabilmek sadece aşk ile yapılabilecek bir şeydir. Filmde sadece işini aşk ile yapan bir öğretmenin gerçekleştirdiği mucize anlatılsa da etrafımızda yüzlerce mucize gerçekleştiren insanlar vardır ve bu mucizelerin altından her zaman aşk çıkar. Filmin son sahnesinde gerçekleşen mucizenin ardından başkahramanın “Ana ben karıma âşık oldum.” Demesi aslında her şeyi özetliyor mucizeleri beklememeliyiz çünkü mucizeleri gerçekleştirecek olanlar bizleriz ve gereken sadece bir tek şey var oda aşk. Tokman 4 KaynakçaMucize. 2015. Film. NEDEN Mİ SEN? Güneşin gözleri kamaştıran ışıklarıyla birlikte yeni bir sabaha merhaba diyorsun. Kalkmadan önce son günlerini şöyle bir gözünün önünden geçiriyorsun ki bu sabah seni o sıcacık yatağından kaldırıp hayatın serin fırtınalarına karşı ayakta durma gücünü verecek ne var diye. Derken aklına o geliyor. Kim mi? O işte! Kimseyle paylaşmaya kıyamadığın, gözünden bile sakındığın, elmanın diğer yarısı olarak nitelendirdiğin ve kalbinin büyük bir kısmını işgal etmiş olan o işte! İsmini bile söylemeye korkuyorsun nazar değmesin diye. Tam bu sırada garip bir şekilde afallıyorsun. Onun sana o mutluluk aşılayan yüzü aklına geldikçe hafif bir tebessümden alıkoyamıyorsun kendini. Bir yandan da o yüzü bir daha görememe korkusunun verdiği endişeyle içine bir titreme geliyor. Yataktan kalkar kalkmaz ellerin istemsizce telefonuna gidiyor. Belki mesaj atmıştır diye umutlanıyorsun bir an. Zaten seni her gün hayata karşı bir adım önde başlama ümidi veren de bu değil mi? Parmakların telefonun tuşuna doğru yaklaştıkça kalp atışlarının hızlandığını ve o yüzündeki aptal duyguyu hissedebiliyorum. İçinden bir ses yapma diyor. Yüreğindeki son umut parçaları da uçup gidecek belki o tuşa basarsan. Ama sen yoğun duygularına fazla dayanamayarak kalbinin ezici üstünlüğü karşısında aklına yenik düşüyorsun... Yine hiçbir şey yok! Gözyaşların bile durumu anlamış ki telefonun ekranını kapatıyor artık üzülme diye. Bugün diğer günler gibi pek de iyi geçmeyecek gibi duruyor. Pencereyi açıp da bir dışarı baksana ama! Gökyüzünün maviliği, kuşların mırıldanışları, güneşin tenini yakan sıcaklığı... Evet, biliyorum ki bunlar senin için bir anlam ifade etmiyor. Aşk denilen şey bir insanın gözünü bu kadar kör edebilir mi ki? Ben de neler diyorum. Sanki o gözüme inen karanlık perdenin arkasından hayatı hiç umutsuzca izlememişcesine... Onca uykusuz gecelerin yorgun sabahlarında seni düşünüp her şeye rağmen sana koşmaya çalıştığım o günler kalbimin karanlık köşelerinde maziye ayrılmış artık. Hatırlıyorum da seninle ilk günümü. O gözlerinin maviliğini, utanmaktan pembeleşmiş yanaklarını, o küçücük ellerini... Kalp dediğin atıyor zaten, marifet ritmini değiştirebilende. Yani sende. Şu an kendimi hiç iyi hissetmiyorum desem yine inanmazsın ama... Seni aklıma getiren her şey seninle birlikte o soğuk ve kasvetli geceleri, düş kırıklıklarını, gözyaşlarımdan dolayı güneşin parlaklığını göremediğim o günleri de kalbimin üzerine taşımaya gücümün yetmeyeceği bir yük gibi getiriyor. O zamanlar öylesine kolay yıkılıyordum ki adeta fırtınaya karşı ayakta durmaya çalışan çelimsiz bir dal parçası gibi. Nasıl ki insan gökyüzünün uçsuz bucaksızlığı karşısında küçük ve aciz bir canlı olduğunu anlarsa, güzelliğin de bende aynı şeyleri düşündürüyor. Ama bu kadar acımasız olamazsın! “Kendini sokaklara atmak isteyebilirsin. Ama sokaklarda dar gelecek sana tıpkı o koca yüreğinin çelimsiz vücüduna dar geldiği gibi.” Bence bu sözler hayatta tutunduğu son dalın da kırılmaya başladığı anda çıkardığı çatırtıyı duyan birisinin masumane dudakları arasından dökülmüş tıpkı benimki gibi. Bazen öylesine hissedeceksin ki kendi yüreğini bile taşıyamayacak kadar küçülmüşsün bazen de o yüreğine sığmayacak kadar büyümüş. Sokakta yürürken diğer insanların yüzündeki mutlulukları gördükçe adeta onlardan tiksinmişcesine kaçmak, kalabalıkların arasında kaybolmak veya kalp atışlarınızı dinleyebileceğiniz kadar sessiz bir köşede ağlamak isteyebilirsin. Diğer insanları görmezden gelip onların tesellilerine de kulak asmayacaksın büyük ihtimalle. “Sağlık olsun, senden değerli mi boşver!” Sanırım bu sözler bana da artık anlamsız geliyor. Evet benden değerli o. Ben kendimi ‘0’ gibi tek başına bir hiç olan ama diğerlerinin yanında onların değerini artıran bir şey olarak görüyorum. Adeta onunla varım. Tanrı duymamız için iki kulak, görmemiz için iki göz vermişken neden tek bir kalp acaba? Bir düşünsenize! Gidip diğer eşini bulun diye bence. Derken birden yağmur başlıyor. Diğerlerinin aksine siz kaçmıyorsunuz. Sanki yağmurun teninize değdiği her an arınıyormuşsunuz gibi tüm bu yaşadıklarınızdan. Ama ne kadar? Koskoca bulut bile gözyaşlarını sizden gizleyememişken... Unutmaya çalışırken bir andan da unutmaktan korkacaksınız. Gördüğünüz her kimseyi ona benzetmeye çalışırken bir yandan da kimseyi onun yerine koyamayacaksınız. Tüm bunlar tıpkı hamallarda olduğu gibi sırtınıza ağır bir yük vuracak ve hayata karşı dik durmakta zorlanacaksınız. O zaman kulaklığını tak ve hiçbir şeye aldırma. Adımlarını yavaşlat ve hayatın seni oradan oraya sürüklemesine izin verme diyebilirim. Biliyorum onun dudaklarından çıkan her kelime suya atılmış bir taş parçası gibi yüreğinde gittikçe büyüyecek. Ve tabii ki de güzel bir bahar gecesine serin bir hüzün getiren gözleri. Şu an fark edebiliyorum da bu satırları yazdıran ondan başkası değil. Belki hiçbir zaman sana sevdiğimi söyleyemeyeceğim. Bazen kendime bile söyleyemiyorum ki sanki söylersem bu emsalsiz büyü bozulacak gibi. Ama şunu da bil ki insanın kendini kandırması başkasını kandırmasından çok daha zor. Benim sadece iki elim var ama hayata karşı dört elle sarılabilmem için sana da ihtiyacım var. Şu an ileriye umutla bakabiliyorsam bil ki senin sayende. Sanırım asıl korktuğum şey seni sevmekten öte karşılık alamama ihtimali. Sadece seni alabildiğince sevmek istiyorum. Tek ihtiyacım olan biraz sen. Susmak, söylemeyip bu korkuyla sonsuza dek yaşamak bana göre değil sanırım. Ayrıca umudumu kaybetmeye de hiç niyetim yok. Eğer pes etmek isteseydim neden başlardım ki bu çetrefilli yolculuğa. Şimdi anlayabildin mi neden sen? TALHA BOZKUŞ Tunya Irkad Zaman Makinesi Şu sıralar çok duyduğunuz bir sözle başlamak istiyorum yazıma. ‘’Geriye doğru gitmeye başladık.’’. Ne anlıyorsunuz bu sözden? Evet. Eski zamanlarımıza geri gitmeye başladık. İnsanoğlu gün geçtikçe daha saygılı daha açık görüşlü olmak bir yana, Taş Devrine doğru geri dönmeye başladı. Dönüm noktasının tam hangi tarih olduğu bilinmez ama sadece bir ülke ya da bir kesim için değil tüm insanlık için genel konuşabilirim. İlk bilim kurgu filmlerinden kalma zaman makinesi kavramı, bu sefer bir bir bilim adamının gelecekteki halimizi merak edip zamanı ileri bir tarihe çevirmesiyle değil, tamamen doğal yollarla ve tüm insanlık sayesinde karşımıza çıkıyor. Üstelik aradaki en büyük fark tarihte ileriye değil geriye gidiyor oluşumuz. Bunları fark etmemi sağlayan tabii ki de sadece bu hafta izlediğim Agora filmiyle olmadı. Fakat bu konuyla ilgili daha derin düşünmemi sağladı. Filmin matematiğe oldukça ilgili Hypatia adında bir kadın filozofla ilgili. Filmi düşündürücü kılan ise bu hanımefendinin, Dünya’ nın bir tabak gibi olduğunu düşündüğümüz o yılları asırlarca geriye alacak araştırmalar yaparken, tahmin edeceğiniz üzere dindar kesim tarafından alçakça ve acımasızca katledilmesi. Filmi izlerken kanser hastalığına kesin çözüm bulan bilim insanlarının öldürülmesinden ya da dünyadaki en önemli bilim insanlarının bulunduğu uçağın düşürülüp kaza süsü verilmesinden tutun, kadına şiddete kadar insanoğlunun tüm utanç verici gerçeklerini düşündüm. Sonra da kendi kendime şöyle bir soru sordum; asırlar öncesindeki o katil barbarlardan ne farkımız var? Sonrasında fazla genellemeci bir tavır takındığımı düşünerek kendimi iyi düşünmek için biraz zorladım ve sonunda aslında çok önemli ve gözden kaçırdığım bir gerçek geldi aklıma. O insanlardan en büyük ve belki de tek farkımız kayıtsız kalmamamızdı. Artık dünyada olan çoğu olaya karşı tepkimizi ortaya koyuyoruz ve sessiz kalmayı reddediyoruz. Kadınlar sokakta dövülürken film izler gibi seyrediyoruz, bir hırsız soygundan sonra hızlıca kaçarken ayağına çelme takmaya bile yeltenmeden ardından öylece bakakalıyoruz, sağlıklı bir vücudumuz varsa bir gün içinde tonlarca üretilen kanımızın bir damlasını bile başka bir can için harcamak istemiyoruz. En azından bir kısmımız öyle diyelim. Çünkü hala dünyayı daha iyi bir yer yapmak isteyen, gelişme ve geliştirme yanlısı olan insanlar var. İnanmak istediğim bu. Peki sessiz kalmamak yeterli mi? “Polyannacılık” yapmayacağım. Çünkü her neyi ne kadar doğru yapıyorsak kesinlikle yaptığımız zararları ve yanlışları telafi etmeye yeterli değil. Yaşadığımız her gün insanlığın büyük bir çoğunluğu dünyaya, doğaya, insanlığa yani etrafındaki her şeye zarar vermeye devam ediyor. Ve en acısı da ne biliyor musunuz? İnsanlığın büyük bir çoğunluğu yeni bir şey öğrenmeyi, bir yenilik getirmeyi- ya da bir liste yapmak yerine içlerinden en basiti olan bilinçlenmeyi reddediyor. İnsanlık dediğimiz kavramın bir dil gibi olduğunu söyleyebilirim. Yeni bir öğrendiğinizde nasıl o dili konuşarak, okuyarak, dinleyerek ya da yazarak tekrar etmezseniz nasıl köreliyorsa insanlığı da ister genlerinizde olduğunu söyleyin ister başkasından öğrenilebilen bir şey olduğunu iddaa edin, tekrar edilmezse başka nesillere de geçemez ve yıllar geçtikçe körelir, hatta yok olmaya yüz tutar. Neyse ki yok olmaya yüz tutma safhasına henüz geçmiş değiliz. Lakin büyük bir çoğunluğun içinde dünyayı daha güzel bir yer haline getirmeye çalışan ya da insanoğlunun geri kalan kısmının yaptığı hataları ve zararları düzeltmeye çalışan o küçük çoğunluğu da kaybedersek o faza o kadar hızlı geçeceğiz ki önce farkına varmakta güçlük çekeceğiz. Elimizde çok az bir umut kaldı. Onu yitirmeden elimize bir zaman makinesi alıp aslında olmamız gereken zamana getirmemiz gerekiyor. Bunu da ancak yeniliklere uyum sağlayarak, çevremizdeki canlı veya cansız her şeye saygı duyarak ve hatalarımızı düzelterek yapabiliriz. Zamana uyum sağlamak derken geride kalmayalım diyorum. Olmamız gereken zamanda olalım. Yine filmden bir örnek vermek gerekirse Hypatia’ nın en büyük hatası kendi zamanına uyum sağlayamamış olmasıydı. Bunu yapmak için fazla bilgili ve ileri görüşlü bir kadındı. Zamanı asırlarla ileri almak istedi. Tabii ki o zamanlar bir kadın olarak yaptığı şeyler takdire şayan. Lakin bu kadar dindar bir toplumda yetişip o kadar tepki alacağını ve zarar göreceğini bilmemek için fazla bilgeydi. Dikbaşlılığı ve ileri görüşlülüğü; sabrını ve mantığını geçtiği için idam edildi Hypatia. İnançlarını ve düşüncelerini insanların asırlarca ileri bir tarihe gidebiliyorlarmış gibi hemen değiştirmelerini bekleyemezsiniz. Bu saygısızlık ve sabırsızlık olur. Ne kadar doğru düşünüyor olursanız olun, senelerdir benimsedikleri bir şeyi ansızın değiştiremezsiniz, yanlış olan siz olursunuz ve tepki çekersiniz. Bu noktada da gerçekleri söylemek gerekirse eğer, zamana ayak uyduramayan siz olursunuz. Bu insanlığın en acı gerçeklerinden biridir. Tunya Irkad KAYNAKÇA (2009) Alejandro Amenábar and Mateo Gil, Agora Fotoğraf: http://www.bilimgenc.tubitak.gov.tr/makale/evren-dev-zaman-makinesiÖNYARGILAR VE DİĞER YARILAR Geçen hafta cuma akşamı okuldan çıktım ve metroya bindim. Sürüyerek taşıdığım çantamı kucağıma koydum, gözlerimi kapadım, bir an önce eve gideyim diye iç geçirdiğim anda tam karşımda sohbet eden iki insanın konuşması üzerine gözlerimi açıp tüm canlılığımla dinlemeye başladım: “Ben baleyi çok sevemiyorum hele ki şu ‘Siyah Kuğu’ filminden sonra daha da bir soğudum, iğrendim. Film de bir şeye benzemiyordu zaten. ” Bu cümleleri duyduktan sonra alnımı kırıştırıp, kaşlarımı kaldırarak nasıl yani diye sordum karşımda konuşanlara kendimi tutamayıp. “ E herkes deli gibi hırslı, acımasız, sapkınlık da var tabi.” Aldığım cevabın sonucunda anladım ki insanlar hiçbir şeyi bilmeden sadece o an gördükleri herhangi bir şey üzerine konuşmaktan pek bir keyif alıyorlar. Sanki film genel olarak tüm bale sanatçılarının hayatını anlatıyormuş gibi izledikleri sahnelerin derinliğini düşünmeden, ne izledilerse oymuş gibi bir algılama yoluna gittiklerini sonuç olarak da iğrenç, pis, sapık gibi etiketler taktıklarını anladım. Sonra kendimi düşündüm. Filmin çıktığı ilk gün hem konusu hem de oyuncu kadrosu sebebiyle koşarak gitmistim izlemeye. Sonucunda da yönetmenin yorumuna hayran kalmış ve işte bu, işte bu diyerek dolanmıştım ortalıkta. Aslında bu film gerçektende bir zeka ürünü, bazı insanların yanlış algılamalarının nedeni ise yüzeysel düşüp pat diye yargılamaları bence. Bu algıya bir açıklık getirerek filmi kendim yorumlamak istedim. Filmde Nina isimli gencin, hayatı boyunca annesi tarafından kontrol edilmiş, ruhsal açıdan dengesiz olan bir kızın, siyah kuğu karakteri üzerinden hayatı anlatılıyor yani konu balerinlerin hayatı nasıl olur değil . Kuğu Gölü hikayesinden esinlenerek yansıtılması bence çok komplike ve akıllıca bir düşünce olmuş. Filmde bariz görünen şeylerden biri “ikilik”. Nina aslında çok yumuşak başlı hayatı boyunca hiç kimseye karşı çıkamamış, annesi ne derse onu yapmış bir kız. Bu onu filmin yarısına kadar tam bir beyaz kuğu olarak görmemizi sağlıyor. Psikolojisinin bozuk olmasının sebebi de hep kontrol ve baskı altında hissetmesi ve buna bağlı olarak gelişen mükemmel olma endişesi yüzünden kaynaklanıyor bence yani bale sanatçıları hırslı veya manyak oldukları için değil. Bu mükemmel olma endişesi işine de yansıyor haliyle ve kendini kusturmaya, eve gidip dinlenmesi gerektiği söylenirken bile akşamlara kadar çalışmaya başlayak fiziksel olarak da yıpratıyor kendini. Balede başrolü almak istiyor ve beyaz kuğu karakteri ona çok uygun ancak siyah kuğu karakteri değil. Burda anlıyoruz ki siyah kuğu karakteri için daha tutkulu, güçlü, sert, vurdumduymaz, baştançıkarıcı olmak gerekiyor. Filmde Nina sadece bir rolü kapmak için psikopatça hareketler yapıyor gibi görünse de aslında beyaz kuğu karakterini bizzat yansıtırken nasıl da siyah kuğunun içinde gizli olduğunu ve onu nasıl dışarı vurarak siyah kuğuya dönüştüğünü, kendini yaralamasının dönüşümünün bir parçası olduğunu, kendisiyle kavga ettiği, aynalardan bakıştığı sahnelerinin zamanla tek bir vücutta hayat bulduğunu görüyoruz. Filmin sonlarına doğru eğitmeninin kulağına: “Önündeki tek engel sensin Nina. ” demesi filmin sonu hakkında bize bir ipucu veriyor. Nina’nın kendini yaralayıp beyaz kuğu haline acı verdıkten sonra hiç olmadığı kadar huzurlu oluyor ve odaya girip yarasını fark ettiğinde aldırmadan sahneye çıkıp performansını sergiliyor. Yani dönüşümünü tamamlıyor ve sonuna hazır bir şekilde teslim oluyor. Burda görüyoruz ki siyah kuğun cazibesini ve göz alıcılıgını yansıttıktan sonra tekrar kabullenmiş beyaz kuğu huylarını canlandırarak dönüşümü tamamlıyor ve ikiliğin karşısında olduğunu değil de içinde olduğunu fark ediyor. Filmin en çok eleştirilen ve yanlış algılanan kısmı da içerdiği cinsel sahneler. Benim kendi kulaklarımla duyduğum “Bale sapık. “ yanılgısının nedeni de bu cinsel içerikli sahneleri direk iğrenç, sapık gibi yorumlarla kesip atmamız bence . Filmde yönetmenin bu sahneleri kullanmasının nedeni sapık olması değil bana göre. Beyaz kuğu, masumiyeti, çocukluğu ve bakireliği temsil ediyor. Nina’ya annesi hala ilkokul çocuğu gibi davranıyor, yatak odası bile bir çocuğun odasını andırıyor. Hayatında hiç kimseyi sevememiş ve ilişki kuramamış bir yetişkin. Annesini dinlemeyip dışarı çıkması, hocasına karşı bir şeyler hissetmesi ve gördüğü halüsinasyonlar aslında siyah kuğu da olması gereken tutku, özgüven, kendinin farkına varma, büyüme ve bağımsızlığı temsil ediyor. Nina’nın annesine onun gibi olmak istemediğini, kendisinin “Kraliçe Kuğu” olduğunu ne isterse yapabileceğini artık büyüdüğünü söylemesiyle birlikte dönüşümünü daha net görüyoruz. En son dansta, siyah kuğu yani Nina’nın diğer yüzü onun hayatını çalıyor ama Nina hayaline ulaştığı, ona dokunduğu için yani sahneye çıktığı ve içindeki siyah kuğuyu ortaya çıkarmayı başarabildiği için ölümü kabulleniyor. Eğitmeninin dediği gibi kendisinin önüne çıkan tek engel yine kendisi oluyor ama beyaz kuğu haliyle bunu kabulleniyor ve acısına bir son veriyor. Umarım bir gün önyargılarımızdan arınarak hep suyun üzerine değil de içine bakarak yorumlamaya çalışırız çoğu şeyi. Ya vurdumduymaz olur, bir konuyu umursamaz ve saçma yorumlar yapmayız ya da gerçekten düşünüp her şeyin bir sebebi olabileceği sonucuna varır ve ona göre çıkarımlarda bulunuruz. Kaynakça : ‘Siyak Kuğu’, ‘ Darren Aronofsky’, 2010 Oğuzkan Günay Vefalı Olmayı Ne Zaman Unuttuk Vefalı olmayı ne zaman unuttuk? Yoksa hep unutmak ve bir daha hatırlamamak mı istedik? Çocukluğumdan beri annem bana hep vefalı olmam gerektiğini aşılamıştır. Yani arkadaşlarının sana yaptığı iyilikleri her zaman hatırla ve onlara da bu borcunu bir gün en güzel şekilde ödememi söylemiştir. Ben de her zaman vefalı olmaya çalıştım. En azından hatırlayabildiğim zamanlarda. Ancak bazen ne kötü oluyordu biliyor musunuz? İnsanlardan aynı vefayı görememek. İşte tam o zamanlarda “Ne yapıyorum ben?” sorusunu kendime soruyordum. Çünkü ne kadar vefalı olursam olayım, borcuma sadık kalırsam kalayım yine insanlardan bırakın aynı seviyede geri dönüş almayı, onun yarısı kadar dahi geri dönüş alamıyordum. İşte zamanla anladım ki insanlar belki de vefalı olmaktan utanıyorlardı. İnsanlar sizce neden vefalı olmaktan utanıyordu? Sonuçta yapmaları gereken tek şey size büyük bir iyilikte bulunan birini hatırlamaktı. Fakat onların yaptığı tamamen görmezden gelmekti. Belki de bilerek yapıyorlardı. Asla tam olarak bilemeyeceğim belki bilmek istemeyeceğim bir şey. Çünkü korktuğum gerçekle yani insanları bilerek bundan kaçındığıyla yüzleşmek istemiyorum. En basit şekilde anlatmak gerekirse aylar önce bir arkadaşım benden sınavlarla ilgi not istemişti. Hiçbir zaman vermemezlik etmediğim için hemen verdim. Sonuçta yardıma ihtiyacı vardı. Vermem benim vicdanen borcumdu. Ancak sınavdan bir sonraki başka bir dersin sınav notlarını ondan istediğimde bana elinde notların olmadığını söylemişti. Doğru, elinde olmayabilirdi ama bu soruyu sorduğumun ertesi günü onu elinde notlarla çalışırken gördüm. İşte o an korkutucu gerçekle yüzleşmiştim. Benden bilerek saklamıştı. Acaba ne düşünüyordu veya ne hissediyordu? Kafasında rakip elediğini mi yoksa birini yarı yolda bırakmanın getirdiği dayanılmaz ego tatminini mi? İşte bu da cevabını bilmek istemediğim bir soruydu. Ancak şöyle bir durum da var. Vefa bazen unutmaktır. Demin yazdıklarımla çeliştiğimi düşünebilirsiniz. Ancak bu bahsettiğim unutmak akla ilk gelen kötü anlamda unutmak anlamında değil. Bilakis iyi anlamda unutmayı kastediyorum. İyi anlamda nasıl unutulur Size iyilik yapmış birisinin sonrasında ufak bir kötülüğünü gördünüz. İşte o zaman bunu sineye çekmeniz gerekir. Sonuçta onun bu hatasını yüzüne vurmanız yakışıksız olur ve vefaya ters düşer. Sonuçta o kişiye iyilik yaptığınıza pişman eden bir durum olur. Yazarın da dediği gibi “Hem unutmazsak nasıl vefalı olabiliriz ki? Vefa, bazen bir insanı, bir anı, bir durumu unutmaktır, o insana rağmen elbette, o ana, yaşantıya, duyguya, duruma gösterdiğimiz vefa sebebiyle” (Ergülen, 2014). Size neyin zor olduğunu söyleyeyim. Bütün bunları yazarken bile içten içe vefalı olamamak. Her ne kadar uğraşsak da bazen öyle olamayabiliyor. Sanırım düşündüğüm kadar da iyi bir insan değilim. Belki ben de vefalı bir insan olmak istemiyorumdur. Sadece bireysel ilişkilerimizde değil aynı zamanda da toplumsal ilişkimizde de vefalı olmamız gerekiyor. Özellikle de şu kötü günlerde. Toplum olarak hiç bu kadar bölündüğümüz ve vefalı olmayı unuttuğumuz zamanı hatırlamıyorum. Öyle ki insanlar artık bir birlerine iyilik yapmaktan bile kaçınır hale geldiler. Herkes öküz altında buzağı arar oldu. Televizyonu açtığınızda dahi bir ton nefret söylemi veya aşağılamalarla karşılaşıyorsunuz. Ancak ben bütün bu olanlardan sıkıldım. Sanırım bu olayların bitmesi için de başkalarının da sıkılması gerekiyor. Vefa sadece bir semt ismi değildir. Her ne kadar toplum tarafından bu düşünce kafamıza empoze edilmek istenmesine rağmen. Ancak bildiğim iyi bir şey var. Vefa hem unutmaktır hem de hatırlamaktır. Tıpkı akrep ve yelkovan gibi birbirlerinden bağımsız ama aynı zamanda da bir birlerine çok yakın iki olgu. Umarım insanlar bir gün neyin ne olduğunu çok daha iyi anlayacaklardır. Gereken tek şey içlerine doğru yapacakları kısa bir seyahat. Sözü Geçen Çalışmalar Ergülen, H. (2014). Vefa Bazen Unutmaktır. Kırmızı Kedi Yayınları. Beliz Sunsal BÜTÜNÜN PARÇALARI Anneni mi daha çok seviyorsun, yoksa babanı mı? Çocukluğumuzda en çok karşılaştığımız sorulardan biri. Eğer bu soruya verecek kesin bir cevabınız yoksa ya da birini söylediğinizde acaba diğeri mi diye ikilemde kalıyorsanız bilin ki şanslı gruptasınızdır. Ben de kendimi bu şanslı grupta hissediyorum çünkü annem de babam da beni canından daha çok seviyor ve en önemlisi bu sevgiyi sonuna kadar hissettiriyorlar. Tabii ikisi arasında seçim yapamamam onların her özelliklerinin aynı olduğu anlamına gelmiyor. “Yazı mı daha çok seversin yoksa kışı mı?” gibi bir soru çünkü benim için. Onları vazgeçilmez kılan farklı farklı özellikleri. Biri benliğimi temsil ediyorsa, diğeri güveni... Tıpkı yaz ve kış gibi, öylesine farklı ama öylesine birbiriyle bağlantılı… Annemle ilişkim yaz mevsimiyle aramdaki bağ gibidir. Yazı yaşarken sürekli başka mevsimlerin hayalini kurarım fakat o mevsimlere geçince de tekrar yazın özlemini çekerim. Annemle ilişkim de tıpkı yazla yaşadığım durum gibi: Onunla iken bir anlaşmazlığa düşünce yalnız kalmayı isterim ama ondan ayrı kalınca da onunla buluşacağım günü iple çekerim. Çünkü benim moralimi düzelten, beni mutlu edebilen kişi annemdir. Yazın da aynı şekilde kendimi daha canlı ve mutlu hissederim. Arkadaşlarımla görüşür ve anılar biriktiririm. Kısacası sorgusuz sualsiz eğlenebildiğim, gülebildiğim tek mevsimdir. Tıpkı annem gibi… İnsan olarak da bir tek annemin yanında sınırsız olarak saçmalayıp, dans edip, taklit yapabiliyorum yani benliğimi buluyorum. Sadece pozitif özellikleriyle değil, negatif özellikleriyle de yazı temsil eder annem. Hoşlanmadığı bir şey olursa; sıcak bir yaz günü gibi yanar içi ve yıpratır kendini. Sonra da içinin ateşi etrafa sıçrar; hem kendi hem çevresindekiler nasibini almış olurlar bu ateşten. Ya da tam tersi; bir şeye sevinirse kocaman gülümsemesiyle yaz güneşi gibi herkesin içini ısıtır. Belki de bu yüzden, onu bu kadar kırmak istemeyişim, üstüne titreyişim, hep yüzünü güldürmek isteyişim… Kısacası annem benim sol yanımdır, kalbimdir. Bugün ben hissedebiliyorsam bu annemin sayesinde olmuştur. Babama “Sizce kızınız en çok sizi mi yoksa annesini mi seviyordur?” gibi bir soru yöneltilirse sorunun sahibi şüphesiz “Annesini…” cevabını alacaktır. Annemle daha samimi bir ilişkim olduğu için o durumu öyle zannediyor. Babamla ilişkim de aynı kış mevsimi daha soğuk… Dışarıdan yaramaz bir çocuk gibi hareketli görünen babam evde daha otoriterdir. Belirli doğruları vardır ve benim yaptıklarım bu doğrulara uyuşuyorsa beni hep takdir eder. Tabiî ki bu normal zamanlarda takdir etmediği anlamına gelmiyor. Fakat onun kafasındakilerle örtüşürse yaptıklarım suratındaki beliren gururlu ve mutlu ifadenin gerçekliğini anlayabiliyorum. Belki de bu yüzden her yaptığımı ona onaylatmak istiyorum. Ya da başarısız bir sonuçla karşılaşsam bile bunun kendi hatam olmamasını istediğim için onun doğrularıyla hareket ediyorum. Tıpkı “Kırmızı Saçlı Kadın” adlı kitaptaki küçük bey Cem’in davranışlarının babası tarafından onaylanmasını istemesi ve sırf olumsuz bir yanıt almamak için davranışlarını babasının belirlemesini istemesi gibi… Çünkü ben biraz babasının kızıyım. Çoğu karakteristik özelliğimi ondan almışım. O benimle ilgili hayal kırıklığı yaşadığında aslında ben de yıkılıyorum, kendime yakıştıramıyorum bu sonucu. Bu nedenle buna rağmen babamı çok ama çok seviyorum. Fakat nasıl kışın dışarıya atkısız, beresiz yani hazırlıksız bir anda çıkamıyorsak; babama da öyle bir anda sarılıp sevgimi gösteremiyorum. Çünkü annem bana nasıl her gün en az bir defa “Canım kızım, iyi ki varsın” diyebiliyorsa babam da bir o kadar söyleyemiyor içindekileri. Havaalanında bana sarılırken boğazındaki düğümden zor çıkan sesi de sevgisini göstermede ne kadar zorlandığını gözler önüne seriyor ama bu kadar üzüntüye rağmen duygularını gösteremiyor. Bazı hislerimi söyleyememem, bazı duyguları içimde yaşamam belki de babamın bu soğuk tutumundan kaynaklanıyordur. Ama ben biliyorum bu soğukluğa rağmen babamın içinde bulutların içinden göz kırpan bir kış güneşi var. Yaz -kış, anne-baba birbiriyle ne kadar bağlantısız dursa da aslında çok bağlantılılar benim için. Çünkü ben de onlar gibi tezatlıklara sahibim. Yerine göre yaz gibi sıcak ama kış gibi soğuğum. Yaz ve annem duygusal yanımın yaratıcısı. Mutlu olabilmeyi, sınırsız eğlenebilmeyi, duygularını doya doya yaşayabilmeyi ikisinin sayesinde öğrendim. Onlar aslında benim sol yanıma; kalbime, ruhuma dokunanlar. Kış ve babam ise benim özüm aslında. İkisi de beni ne kadar zorlasa da bu kadar benzediğimiz için sınırımı çizemiyorum onlara karşı. Evet, benziyoruz çünkü üçümüz de ilk başta esip gürlüyoruz ama sonraları içimizdeki bulutların arasından sımsıcak güneşin doğmasına izin veriyoruz. Güzel olan da farklı özelliklerin birleşip bir bütün oluşturması değil mi zaten? Aileden anneyi, mevsimlerden kışı çıkarırsak kalanların değerini nasıl anlarız? Kaynakça Pamuk, Orhan. Kırmızı Saçlı Kadın. İstanbul: Yapı Kredi Yayınları, 2016. . Uğur Özgümüştaş 21100340 Güzel Sanatlar Paris Olmayan Geçtiğimiz günlerde gerçekleşen Laleper Aytek'in "Non Paris" adlı kişisel fotoğraf sergisine gittim. Açılışına da katıldığım fakat açılış akşamındaki yoğun kalabalıktan dolayı çok detaylı göremediğim fotoğrafları daha sonra daha sakin olan bir saatte görerek telafi ettim. Sergi yaklaşık bir ay boyunca Cer Modern Sanatlar Merkezi bünyesindeki Hub Sanat-Mekan'da ziyarete açıktı. Edindiğim bilgiye göre Laleper Aytek Boğaziçi Üniversitesi'ndeki Ekonomi eğitiminin ardından Norveç'e giderek bir yandan alanında eğitim görerek diğer yandan da fotoğrafçılığa merak sarmış bir akademisyen ve an itibariyle de Koç Üniversitesi'nde görsel iletişim alanında dersler vermekte. Açıkçası bu serginin Aytek'in on dördüncü kişisel sergisi olduğunu bilmiyordum ve daha önce de çalışmalarını görmemiştim. Serginin de isminden biraz ipucu alarak aslında fotoğrafların Paris'te ama Parisli olmayan manzaralardan oluşacağının biraz farkındaydım ki işler tam olarak beklediğim gibiydi. Siyah-beyaz çalışmayı seçen Laleper Aytek bu seçkisinde Paris'i herhangi bir büyük şehirde görebileceğimiz manzaralardan oluşturmuş. Fotoğraflardaki keskin ışık ve gölge bu manzaralara tabii ki dramatik bir hava katarken diğer yandan da şu an içinde bulunduğumuz tüm yüksek çözünürlükteki fotoğrafların aksine tamamen geçmişe bağlı ve hafif hareket halinde, odaklanamamış fotoğraflar çıkarmasına yol açmış. Çerçevelerin altında tarih yazmıyor olsaydı fotoğrafların 1960'larda çekildiğini rahatlıkla söyleyebilirdim. Belki bu da sinemanın ve fotoğrafın ana vatanı Fransa'ya tarihsel bir göndermeydi. Fotoğrafların New York'ta, Londra'da ya da Paris'te çekilip çekilmediğinin ayrımını tam olarak yapamamamız serginin bütünlüğünü oluşturuyor ve bu sanatçının bilinçli bir seçimi. Alışılmış şehir fotoğrafları, şehirlerin sembolleri ve en güzel yerleriyle bir şekilde turistik bir amaca hizmet ederken bunun ötesine geçmek isteyen sanatçılar, bazen oldukça sıradan mimari parçaları, betondan bacaları, düz balkon demirlerini çekmeyi seçebiliyorlar. Buna günümüz plastik sanatlarında (güncel resim ve heykel sergilerinde) zaman zaman modern sonrası dönem işlerinde çokça rastlıyoruz. Aynı konu "pop art"ta da işleniyor olsa da, burada bahsettiğim sıradan malzemenin ana konu olarak sanat işine girmesi çok başka bir açıdan, oldukça gerçekçi olarak gündelik hayattan alıntılanması. Sahne olarak oldukça gösterişsiz olan bu fotoğraf alanında yaratılmış herhangi bir arka plan ve sanatçının isteğine göre poz veren hiç kimse olmamasına rağmen bu kadar alıcı olmaları izleyici açısından “röntgenci” hissi yaratıyor olsa da, fotoğraflara bakmak rahatsız hissettirmiyor. Bütünüyle insanlar üzerinden gitmedikleri, bazen bir yandaki karede mazgallar ya da pencere kenarları ya da herhangi bir ışık-gölge oyunu görülebildiği için serginin temel anlamda teşhir amaçlı olduğunu söyleyemem. Sergideki fotoğraflardan birkaçı ister istemez en beğendiklerim arasında oldular ki bunlar da genel olarak benim gündelik hayatımdaki sürekli gördüğüm şeylerin daha sanatsal haldeki yansımalarıydı. Her gün metroya binip Batıkent’ten şehir merkezine olan yolculuklarımda zaman zaman fark ettiğim ilginç manzaralar, kalabalıklar, uyuyakalanlar fotoğraflarda benzer bir şekilde Paris’teki bir metrodan yansıtılmıştı. Büyük ihtimalle benim de bir parçası olduğum bu gündelik manzaralarda belki de ister istemez birinin kamerasında yer bulduğum ya da bulabileceğim düşüncesi aklıma geldi. Benzer bir şekilde benim de bazen çizim defterimde anlık çizimlerime farkında olmadan konu olan oturan, başka bir tarafa bakan insanlar da aklıma geldi. Sonuç olarak kendimi tesadüfen bir sergide görmek ilginç olabilirdi. Anonim yüzleri veya sokakta yürürken o an olanı yakalayabiliyor ve kaydedebiliyor olmak herhangi bir fotoğrafçıdan çok bir sanatçının işi ve bu fotoğraflar haber fotoğrafçılığından ya da reklam fotoğrafçılığından çıkan sonuçlardan doğaları gereği farklılar. Birçok işte insan figürleri de olduğu için bunları basitçe mimari ya da şehir fotoğrafları diye adlandıramasak da Aytek'in işlerinin kendi isimsiz alanında görülmeye değer olduğunu düşünüyorum. Tolga Emre Alkaranlı 20801353 FENERBAHÇE VE ADALETİ 3 Temmuz 2011 Pazar sabahı televizyonlırımızı açtığımızda bir çok kanalda eşzamanlı olarak Fenerbahçe Spor Kulubü Başkanı Aziz Yıldırım’ın evinden alındığı görüntüleriyle karşılaşmıştık. Fenerbahçenin 2010-2011 sezonunda oynadığı karşılaşmaların sonucunu etkilemeye yönelik faaliyetlerde bulunduğu iddia ediliyordu. Uzay Gökerman’ın kaleme aldığı “3 Temmuz ve Fenerbahçe İdeolojisi” Fenerbahçe’nin Temmuz 2011 de başlayan ve 2013 yazına dek olan sürecini kapsamaktadır. Kitabın hedef kitlesi, adındanda anlaşıldığı üzere, Fenerbahçe taraftarlarıdır. Özellikle akıllarında süreç ile ilgili merak , şüphe ve soru işaretleri olan taraftarlara “3 Temmuz” öncesi ve sonrasında neler olup bittiğini net bir şeklide açıklamaya çalışılmıştır. “3 temmuz “ ortaya nasıl çıktı? Bu operasyonun arkasında kimler var? Neden Aziz Yıldırım? Neden Fenerbahçe? gibi önemli başlıklar, kitabın en can alıcı ve merakınızı çekebilcek bölümlerini oluşturmaktadır. Yazar, kitabına ilk olarak Fenerbahçe’nin kuruluşundan ve ilkelerinden bahsederek giriş yapmıştır. Ardından okuyucuyu hiç sıkmadan ve detaya girmeden, 2 Temmuz 2011 Cumartesi gecesi nden önemli bilgiler sunup, operasyon sonrası çeşitli medya kuruluşlarının attığı acımasızca başlıklar ve manşetler örnek verilmiştir. Kitabımızı okumaya devam ettikçe bu başlıkları ve manşetleri sunan gazetelerin veya ajansların günden güne bakış açılarını değiştirip tam anlamıyla bir ‘u’ dönüşü yaptıklarını görmekteyiz. Kitap boyunca, Gökerman’ın, geçmişten ve günümüzden örnekler vererek sebeb – sonuç ilişkisi kurduğunu görebiliyoruz. Yazarımız toplumda Fenebahçenin itibarsızlaştırılmaya çalışılmasının, öncüsü olarak, çok eskilere giderek Hıncal Uluç’u hedef göstermiştir. Tüm bunların yanında Fenerbahçe’nin gerek ekonomik, gerekse de sportif açından yarıştığı her branşta yakaladığı başarıların, kazandığı nefretle eş değer olduğunu ve bunların en belli başlı Tolga Emre Alkaranlı 20801353 sebebin medya da oluşturulan Fenerbahçe antipatisinden kaynaklandığını görüyoruz. “3 Temmuz” Fenerbahçe’ye dur deme planıyken, Fenerbahçelilerin devrimi, yeniden doğuşları ve değişen ideolojileri olup bu sürece ön ayak olan kişilerin kimler olduğunu dahası kimlerin bu direnişe destek olcağına köstek olduklarını anlıyoruz. Kitabın sonlarına yaklaştığımızda, Aziz Yıldırım ile ilgili olan bölümler, yaşadıkları, karşı koymaya çalıştığı hukuksuzluk mücadelesni nefesimizi tutarak okuyoruz. Cemaat’in çıkarları ve sürecin başlangıcında hükûmetin almış olduğu tavırın da kitabın en dikkat çekici bölümlerinden biri olduğunu görebliyoruz. Yazarımız kitabın sonun da “Peki şimdi ne olacak?” diye sorup, davanın ilerleyen zamanları hakkında önemli ipuçları vererek kitabını sonlandırmıştır. Uzay Gökerman sakin, detaycı ve bir o kadar da açıklayıcı anlatımıyla 3 Temmuz ’da yaşananları okuruna başarıyla aktarmıştır. Toplumun, Fenerbahçelilerin hafızası olma amacıyla kaleme alındığını düşünüyorum. Yaşarken içinde bulunduğumuz olayların farkına varamayabiliyoruz ya da adını koyamıyoruz. Ancak gerçekleşen, realiteye dönüşen olguları isimlendirmek gerekiyor. İşte bu kitap için yorum yapılabilecek en doğru yorumun bu olduğunu düşünmekteyim. Ayrıca, her satırını okurken; öfkeniz, kırılan umutlarınız ve çaresizliğinizle bir kez daha yüzleşebiliyorsunuz. 3 Temmuz'un sadece bir hukuk ihlali olmadığını, mantıksızlık, vicdansızlık, öfke ve kıskançlık ile organize bir hareket olduğunu farkına varıyorsunuz. Koyu bir Fenerbahçeli, aynı zaman da bu sürecin yakından takipcisi olarak eleştiri yapılcak bir yanını bulamadım kitabın. Burada temel mesele hangi tarafı tutuyor olduğunuzla ilgili değildir; eğer kendinize saygınız varsa, kesinlikle spora ilgisi olan herkesin okumasını tavsiye ederim. Eline diline sağlık Uzay Gökerman’ın. “Bazen içinde bir fırtına kopar; hayat sana acımasız davranmıştır. Canını yakmıştır. Bazen her şeyin bittiği bir yere geldiğini hissetmişsindir. Gözünden bir damla süzülür Tolga Emre Alkaranlı 20801353 yanağından aşağı doğru, silemezsin; sonra bir damla daha gelir peşinden. Yalnızsındır Bazen senin yalnızlığından çok daha güçlü yalnızlıklar yaşanıyordur ve kendi yalnızlığından çok onun içinde bıraktığı duyguyu yaşıyorsundur.O asla yalnız yürümeyecek bir yerde olmalıdır.Bir bayrak dalgalanır, sonra bir rüzgâr çıkar, onun gösterişini, heybetini yükseltir. Heybetinden sığdıramadığını hatırlasın yere göğe... O bayrak sana emanettir Sen o bayrağı iftiharla taşımışsındır ve bilirsin ki her yeni kuşak iftiharla taşıyacaktır. Sonsuza kadar işte o an köklerinin çınar olduğunu hatırlarsın...Uzaklarda bir yerde göğün laciverdini tarayan sarı ışığıyla bir Fener görürsün. Bilirsin ki azgın dalgalar, fırtınalar arasında seni kıyıya güvenle götürecek, yol gösterecek bir dosttur, Fener ve sen, o Fener'in altındaki Bahçe'de huzur bulursun.Caddede güçlü bir ses duyarsın. Yollardasındır özgürlüğün çok güçlü bir gerçektir ve sen, o gerçeği sadece kendine değil, başkalarına da göstermek istersin Özgürlüğünü başkalarına öylesine güçlü, heybetli göstereceksindir ki bir daha sana el kaldırmaya kalktıklarında o görüntüyü hatırlayacaklardır. Bahçe'nin içinde yükselen Fener sana yol gösterir; gitmen gereken yeri işaret eder; lacivert göğe yansıttığı güçlü sarı ışığıyla... Bazen özgürlüğe doğru koşmak gerekir .Özgürlüğüne kalkan ellere kalkan olmak için orada olmak gerekir. Fenerbahçe neredeyse orada olmak gerekir; her sabah özgürlüğe yeniden doğmak için...Aşka göçebedir Fenerbahçe...” Uzay Gökerman “3 Temmuz ve Fenerbahçe İdeolojisi” Halil İbrahim Turan Ödediğimiz Bedeller Herkesin ödediği bedel farklıdır. Fakat en nihayetinde herkes bir bedel öder şu hayatta. Aşkıyla, yalnızlığı ile, parasızlığı ile, kaybıyla. Hak ettiğini yaşarsın derler ya ben pek öyle düşünmüyorum, adalet kavramının olmadığı, hayatın bu kadar ucuz olduğu bir ülkede yaşamak, ister istemez insanı sorgulamaya itiyor, hak ettiğim hayat bu olamaz dedirtiyor insana, olmamalı. Peki, bu adaletsizliğin ardında ne var? Elbette adaletsizlik diyeceğim buna, şu an düşünmek için güzel bir zaman. Acaba kaç kişi şu an aşkından dolayı acı çekiyordur? Kaç kişi çok yakın bir ilişkide olduğu insanın kaybını atlatmaya çalışıyordur? Kaç kişi beş parasız bir şekilde kendine biraz yemek bulmaya çalışıyordur? Kaç kişi savaşın ortasında sessizce ölümü bekliyor? En önemlisi kaç kişi şu an başkalarının ne yaşadığını umursuyor? Elbette, bunlar hayatın gerçekleri diyerek işin içinden kolaylıkla çıkabiliriz. Fakat aynı dünyada yaşadığımıza göre herkesin bu acılarla karşılaşma potansiyeli vardır bunu göz önünde bulundurmalıyız. Semavi dinlerin çoğuna göre, yaşadığımız hayat yani bu düzensizlikler, birer sınavdan ibaret. Peki, bu sınav hangi kritere göre değerlendiriliyor, ödediğimiz bedellere göre mi değerlendirileceğiz? Binlerce hatta milyonlarca insanın acılarına, ödedikleri bedellere, yaşamlarına sırtımızı dönecek, kulaklarımızı mı tıkayacağız? Sahip olduklarımıza minnettar olup kendimizden kötü durumda olanları düşünüp tanrıya şükretmek veya aynı şekilde kendimizden kötü durumda olanları düşünüp tanrıya sitem etmek birer seçim elbette. Fakat bir şeylerin düzelmesi için bir şeyler yapmak sizin elinizde, vicdanınıza ne patronunuz ne babanız ne de tanrı, sadece siz hükmediyorsunuz. Hayatta bir şeylerin yanlış gittiğini düşünüyorsanız, her zaman yapacak bir şeyler vardır. Hiç tanımadığınız bir insanın hayatına dokunabilirsiniz, maddi olmak zorunda değil. Sokakta insanlara gülümsemeniz bile emin olun bazıları için çok kıymetli. Pek tabi ki seçim meselesi. Tanrının çizdiği yoldan gitmek mi bir şeyleri değiştirmeye çalışmak mı? Aslına bakarsanız tünelin ucu hiçte iyi bir yere çıkmıyor. Kaderimize boyun eğelim dersek ki buna hak ettiğini yaşadığına inanmak demekte pek yanlış bir tabir olmaz, bulunduğumuz durumdan kurtulmanın bir yolu yok. Parasızlık üzerinden gidecek olursak, evet bir yere kadar istemsizce durumu kabul ettik çocukluğumuz sefalet içerisinde geçti. Peki bilinçlendikten sonra aynı hayatı yaşamak zorunda olmadığımızı fark ettikten sonra kaderciliğe devam mı etmeli? İşte o zaman seçim yapma vakti geliyor, hayatınızı değiştirebilecek imkânınız olduğunun farkına vardıktan sonra, bir şeyleri değiştirmek size kalıyor. Sizin durumunuzdaki değişiklik ister istemez başkalarının Halil İbrahim Turan hayatına dokunuyor. Böyle bir halde üzerimizdeki ölü topraktan kurtulup en başta kendimize akabinde insanlığa faydalı olmak için bir şeyler yapmalıyız. Hayat yeterince adaletsiz zaten, en azından bir şeyleri kabullenip köşeye çekilmek yerine, savaşmak hem kendimiz için hem diğer hayatın acımasızlığına uğramış insanlar için iyi olacaktır. Şüphe yok ki bunu yapmak zor ama bencil değilsek en azından denemeliyiz. Hayatın adaletsizliğini ne kadar tarif etsem içim rahatlamaz sanırım. Doğuştan işitme engelli bir çocuğun Güneş doğarken ses çıkarıyor mu sesinde bulabilirsiniz bu adaletsizliği. En zengin 358 kişinin yıllık kazancının dünya nüfusunun %43' nün yıllık kazancına eşit olmasında da görebilirsiniz bu adaletsizliği. Kendileri zırhlı araçlarla, korumalarla gezip insanların hayatına zerre değer vermeyen siyasilerin pervasızlığında da görmek mümkün bu adaletsizliği. Peki bunlardan bana ne? Demeniz olası, hak veriyorum elbet, belki şu an ki konumunuza dayanarak her şey yolunda diye düşünüyorsunuz. Dün adalete ihtiyaç duymamış olabilirsiniz, bugün de adalete ihtiyaç duymuyor olabilirsiniz ve fakat bir gün size de lazım olacaktır o adalet. ÖLÜMÜN DENGESİ/Beyza BOZDAĞ Hayatı sorguladığımız zamanlar olmuştur hepimizin. Neden buradayız, neden yaşıyoruz, neden büyüyoruz ya da neden ölüyoruz gibi sorular her zaman aklımızın bir köşesinde cevaplanmayı bekler. Ama içlerinden en çok bence ‘Neden ölüyoruz?’ sorusu insanlığın kafasını karıştırmıştır. Gariptir ki neden yaşadığına bile tam bir anlam yükleyememiş insanoğlu neden öldüğünü üzerine daha çok kafa yormuş; yıllarca ölümsüzlük iksirleri aramış, ölümsüz karakterler yaratıp onlara inanmıştır. Yaşamak çok anlamlıymışçasına ölümsüzlüğü bulup insanların bu dünyadaki hayatlarını sonsuza kadar sürdürme istekleri hep çok mantıksız gelmiştir bana. Hem insanlar ölümsüzlüğün nasıl sonuçlanacağını bile bilmeden niye bu kadar ısrarla aramışlardır ki onu? Günümüzde bile hâlâ bu arayış devam etmektedir aslında, bilim adamları insanların bedenlerini ölümsüz kılamasalar da insan zihnini yapay zekâya aktarıp sonsuz bir yaşam yaratma çabası içindedir. Ama hiç kimsenin aklına gelmez mi belki de insan zihnini yapay bir zekâya aktarmanın insanların duygularına mal olabileceği? Gerçekten de bu kadar ihtiyacı var mıdır insanların ölümsüz olmaya, bu dünya sonsuza kadar yaşamaya değer bir yer midir cidden? Her zaman hayal ettiğimiz mükemmel hayata ulaşmanın yolu ölümsüzlükten mi geçer yoksa ölümsüzlük bir tuzak mıdır aslında bizi hiç bitmeyen bir ıstıraba sürükleyen? José Saramago’nun ‘Ölüm Bir Varmış Yokmuş’ eseri aradığım bütün bu soruların cevabını vermişti bana. José Saramago ölümün olmayışını tam da görmek istediğim bir perspektiften yansıtıyor ve bazı şeylerin her zaman hayal ettiğimiz gibi sonuçlanmayacağını gösteriyor. Evet, gün geliyordu ve hiç kimse ölüyordu ama bu bir kutlama değil de hiç bitmeyen bir kaos yaratıyordu, adeta bir lanet gibi çöküyordu ölümsüzlük insanların üstüne. Olması gereken de buydu bence, kimsenin anlamaya çalışmadığı gerçek böyleydi. Ölmek de bir ihtiyaçtı nefes alıp vermek kadar ve ölüm olmadan dünyanın düzeni tepetaklak olurdu. Günlerce acı içinde kıvrandığınızı ama ne iyileşebildiğinizi ne de ölebildiğinizi düşünün tıpkı José Saramago’un romanında olduğu gibi. O zaman ölmenin aslında ne kadar değerli bir şey olduğu anlayabilirsiniz ancak. Her zaman söyleriz ya bir şeyi kaybetmeden değerini anlayamayız diye gerçekten de öyledir aslında. Ölüm kaçıp saklanılacak, korkulacak ya da yeri değiştirilebilecek bir şey değildir. İnsanların doğal dengesinin sonucudur ölüm, her gün bizim için hiç durmadan atan kalbimizin de dinlenmesi gerekir artık bir süre sonra. Bu sebeptendir ki ölümsüzlük hiçbir zaman iyi sonuçlanmayacaktır insanlık için benim gözümde. Vampirlerin, kurt adamların, mitoloji tanrılarının güzel dünyaları değil de yürüyen ölülerin, bitmeyen ıstırapların ve acının olduğu bir dünya canlanır zihnimde ölümsüzlük kelimesiyle birlikte. Birisi bana yarın öleceksin ya da yarından sonra hiç ölmeyeceksin dediğinde, ikinci durumda yaşayacağım korku her şeyden daha fazla olacaktır. Belki de sevdiğim herkesin yaşlanıp ölüşünü izlemek zorunda kalacağım gerçeğidir beni bu kadar korkutan ama sebebi ne olursa olsun ölümsüzlük lanetli bir kelime olarak kalacaktır zihnimde. Ölüm insanları kovalamayı bıraktığı anda insanlar onun peşine düşecektir aynı José Saramago’un kitabında olduğu gibi çünkü ölüm ile yaşam her ne kadar biz fark etmesek de ahenkli bir şekilde dans edip tabiatın dengesini kurmaktadır. Yaşamın bu dünyayı tek başına dengede tutması mümkün değildir. İki yap-boz parçası birbirine ne kadar uyumluysa ölümle yaşam da öyledir. Birisi olmadan diğerinin varlığı da kanıtlamaz, diğeri anlamını kaybeder. Sonsuz canı olan bir insan gerçekten de kaç yılını yaşayabilir hissederek, bir süre sonra her şey anlamını kaybedecektir onun için. Ölümsüzlüğün verdiği lanet ölümün getirdiği huzuru yok eder, gün be gün bedeni ölmese bile ruhu solup gider insanın. Ölümsüzlük bir beladır, insanlığın uzak durması gereken. Özge Arsoy 21400540 Ortadoğu’da Kadın Olmak ve Kadını Sevmek Çocukken yeni elbiselere ışıl ışıl bakardık, mutluluktan havalara uçardık. Ama o elbisenin giyildiği günün akşamı elbise çoktan kirlenmiş olurdu ve utana sıkıla, hatta bazen de korka korka dönerdik oyundan eve. Ortadoğu’da çocuklar nasıl büyüyorlar acaba? Onların da böyle basit mi korkuları? Onlar nasıl mutlu oluyorlar? Onlar çok erken büyüyorlar, çok erken öğreniyorlar hayatın acımasızlığını ama gariptir, onlar daha kolay mutlu oluyorlar. Onlar daha kolay inanıyorlar hatta. Biz büyürken savaş yoktu, Ortadoğu’nun büyük kargaşasını yaşamıyorduk henüz. Peki, öyleyse biz neden mutlu olamıyoruz? Biz neden inanmayı bilmiyoruz ve neden sürekli olarak sürükleniyoruz oradan oraya? Peki, biz böyleysek, Ortadoğu’da ne yapar insan, ne yaşar? Ortadoğu’da insan inanır. İnançtan başka hiçbir şeyi olmaz zaten çoğu zaman, o da inanır. Tanrı’ya inanır, bir çarenin bulunacağına inanır, bir davaya inanır. Kendini kaybederek inanır bazen; kendinden, sevdiğinden, tüm bildiklerinden, hayatından vazgeçip inanır. Ama Ortadoğu, çoğu zaman yaptığı gibi yine iyi davranmazsa tüm inancına rağmen ve bir hayatı bile kalmamışsa artık geriye insanın, o zaman kaçak olur, saklanan olur, gizlenip acısını içine akıtan olur. İnsan olmak, saklanmayı, gözyaşlarını gizlemeyi bilmek olur bazı coğrafyalarda, özellikle de kadın için. Sevmeyi bilip de sevilmeyi unutmak olur. Gecenin karanlığında gözyaşlarını sigara dumanında boğmaya benzer bazen. Yine de inanır mı insan? Elbette inanır. İnanmaktan başka bildiği olmayandır Ortadoğu’da kadın. Aldatılacağını bile bile inanır, aldatılan olur. Kendine dayatılana inanır kimi, kimi bambaşka bir hayatın mümkün olduğuna inanır. Bazısı savaşır, bazısı savaşanı bekler. Ne çok canı yanar kadının Ortadoğu’da! Ortadoğu’da bulunmak bile inanmak olur bazen. Bazen de ne yapacağını bilememek olur biri için, kaybolmak, kendisiyle hiçbir ilgisi olmayan bir başkasının inancına dahil olmak olur hiç değilse. Ortadoğu’da kadın olmak cinnet olur, cinayet olur. Ülkemizin de içinde sayıldığı büyük karmaşanın merkezi olan Ortadoğu’da; uzun süredir devam eden savaşların olduğu ve aslına bakılacak olursa savaşlar bitecek gibi de görünmeyen bir çölde kadın… O kadın, her şeydir hayatta. Kendi hayatının her şeyidir, annesidir kendinin, çocuğudur, doktorudur, katilidir, maktulüdür. Bir başka hayatın yol göstericisidir aynı zamanda. Düğümlere Üfleyen Kadınlar da o kadınların kitabı, birileri kadın nasıl sevilir öğrensin diye yazılmış. Bu yüzden de bence çok önemli bir kitap. Acımasız bir gerçek var ki, buralarda kadını sevmeyi unuttuk. Bu yalnızca birkaç kişinin hatası da değil üstelik. Koca bir coğrafyanın tüm insanları yani hem kadını hem erkeği, kadını sevmeyi unuttu. Kadını metalaştırdı, kadını alınıp satılır sandı, kadının hür iradesini yok saydı, kadının her yaptığına karıştı bu coğrafya. Ne giydiğine karıştı, ne yediğine karıştı, hatta kadının yürüdüğü yola bile karıştı. Günün hangi saatlerinde bir işi olabileceğine de bu coğrafya karar verdi hatta. Neredeyse hiç istisnası olmadı kadının, her denene uydu korkup; ama istismarı bitmedi bir coğrafyanın yarattığı pis zihniyetin. Fakat yine de kadın inanmaya devam etti, yine de kendine dost bildi dünyayı. İnandı ve savaştı. Küçücük çocuklardan, kocaman kadınlar yarattı Ortadoğu fark etmeden, kahramanlar yarattı. Hayatta kalması bile mucize olan kahramanlar! Evet, çok gerçekti pek çok yönüyle Düğümlere Üfleyen Kadınlar, ama çok fazla da gerçek dışıydı. Okuyucunun kimi zaman anlam veremediği yerleri vardı, çokça da eleştiri aldı bu konuda. Fakat kadının inancına ve gücüne dair yarattığı imaj hem çok etkileyiciydi hem de çok gerçekti. Bence herkesin okuması gereken güzel bir roman Düğümlere Üfleyen Kadınlar. Çünkü kadının inancını ve gücünü hatırlamak ve onu sevmeyi yeniden öğrenmek için vakit geldi de geçiyor bile. Ayşenur YazıcıFELSEFE TAŞINI ARAYANLARIN HİKAYESİBu kitabı ilk kez liseye başladığım hafta kimya hocamın zorlamasıyla okumuştum ve buna rağmen çok beğenip bir gün bunu bir daha okuyacağım diyerek kenara ayırmıştım. O zaman beni en çok kitabın aynı paragrafla başlayıp aynı paragrafla bitmesi etkilemişti. Böyle birdöngü nasıl zekice kurgulanabilir demiştim. Kitabı genel hatlarıyla bilerek ikinci kez okuduğunuzda ise o kadar farklı şeyleri görebiliyorsunuz ki. Mesela ben kitabın sonunun ilk paragrafla aynı şekilde bittiğini bildiğimden ufacık bir yerde geçen, babasının yazara söylediği şu sözleri bununla bağdaştırabiliyorum : ‘Git! Gez, dolaş ve en güzel yerlerin ve kadınların burada olduğunu anla.’ Aynen öyle olmuştu. Hikaye dönüp dolaşıp en başasarmıştı. Gerçekten de en güzel hazineler orada, yanı başında idi. Ayrıca bir de çok takıldığım bir konu vardı ki o da neden kitabın adının ‘simyacı’ olduğuydu. Çünkü kitabın ilk yarısında simyacı denilen kişiden ve simyaya dair hiçbir bilgiden bahsedilmemişti. Okurken neden ana karakteri simyacı kategorisine koyuyor acaba diye düşünmüştüm sürekli. Belki simyacılar da onun gibi sürekli imkansız görünen bir şeyin peşinden koştukları için böyle söylemiş olabilir demiştim.Eğersimya bilimini bilmeyenler varsa kitabı okurken daha rahat anlayabilmeleri için bir altyazı geçeyim. Simya geçmiş yüzyıllarda insanların ölümsüzlük iksirini bulmaya çalıştığı ve felsefe taşı adını verdiği, bütün madenleri altına çevirecek taşı bulmaya çalışmasından oluşur. Bu çalışmalar sırasında da bilime gerçekten çok büyük katkılarda bulunmuşlar ve kimyanın temellerini atmışlardır. Evet sizleri daha fazla sıkmadan bu ufak hatırlatmayı da burada bitiyorum. Bir çobanın hayat hikayesini anlatarak başlayan bu öykünün zamanla fantastik kurgu tadında bir şeye dönüşeceğini bilmiyordum. Ama bir insanın doğanın güçlerine aşkı ve kitapta sıkça sözü edilen alemin ruhunu anlatarak rüzgara dönüşmesi gibi imkansız bir olayı bile neredeyse gerçek yaşamın bir parçası gibi anlatmayı başarabilmiş yazar. Ve bu da beni gerçekten kitaba hayran bıraktıran noktalardan biri oldu. Sonra bir yerde kitabın arkasını çevirip okuduğumda kitabın mesnevi içindeki ufak bir öyküden yola çıkılarak yazıldığını gördüm. Ondansonra anladım neden yazılanları çok çabuk benimseyip böyle hayran kalabildiğimi. Mevlana gerçekten çok sevdiğim bir yazardır ve onun evrenselliği inkar edilemez. Gerçekten dünyanın çokfarklı yerlerinde çok fazla kişiye öykülerindeki o insan sevgisiyle güzel şeyler yaptırmıştır diye düşünüyorum. Mevlana gibi kitap da fazlasıyla evrensellik barındırıyordu. Kitap farklı kutsal kitaplardan alıntılar yapmış ve bu alıntılar hikayeyi sağlamlaştırmıştı. Ayrıca bazı yerlerde herhangi bir alanda yoğun bir bilgiye sahip olunsa daha derin anlamlar yüklenebilir, gerçek anlamının dışında kastettikleri anlaşılabilirdi. Ama ben ne bu dinler ne o bilimler hakkında tam bilgilere sahip olmadığım için kitabı anlamakta biraz eksik kaldığımı düşünüyorum. Kitap, sürekli tabiat tarafından kendilerine verilen işaretleri kullanmaya çalışan, onların peşinden koşarak hayatlarını yaşayan insanların öyküsüyle dolu. Ama peki neydi bu işaretler ve nasıl anlayabiliyorlardı? Acaba gerçekten benim hayatım da bu sinyallerle çevrili miydi? Kitapta her bir karakter yerini bir başkasına bıraktıkça usulca köşesine çekilip gidiyordu ve onlardan bir daha bahsedilmiyordu. Benim zihnim ise onlara ne olduğu, yaşamlarının ne hale geldiği sorusuyla meşguldü. Sahi ne olmuştu o kıza, yazarın bir senedir onu görmeyi iple çekiyorum dediği, gülüşü başkalarında olmayan. Giderken onu son bir kez görmemişti bile. Ya dane olmuştu o fal bakan çingeneye, gerçekten delikanlı paylaşmış mıydı hazinenin onda birini onunla? Hele simyacıyı asıl arayan İngiliz. Nerelerdeydi o, gözükmüyordu. Delikanlı onun rolünü mü çalmıştı? Simyacıdan hayata ve simyaya dair çok şey öğrenen o olmuştu bunu asıl isteyen İngiliz olduğu halde. Onlara ne olduğunu eğer sizde benim kadar merak ettiyseniz kitabı okuyup gerisini hayal gücünüzün eline bırakabilirsiniz.İyileştirici mi, Hasta Edici mi? Dünyanın en güzel duygusunun aşk olduğu iddia edilir. Okuduğumuz romanların, izlediğimiz filmlerin ve hatta dinlediğimiz şarkıların birçoğunun konusu aşktır. Aşık olanlar aşık oldukları için mutludurlar hatta övünürler bununla. Diğerleri için ise aşık olamamış olmak üzüntü duymaları gereken şeydir. Aşkın herkesin hayatına dokunması gerektiğini düşünüyoruz, sanki dokunduğu her şeyi iyileştiriyormuş gibi bu doğru mu, yoksa değil mi, bilmiyorum. Âşık olan insanlardan şu an mutlu hissedenlere sorsak aşkın iyileştirici olduğunu söyler bize, ama sevgilisiyle az önce kavga etmiş birine sorsak aşk iyileştiricidir, diyeceğini hiç zannetmiyorum. Bence insanların aşkın iyileştirici gücünün olduğuna inanmamalarının sebebi aşkın iyileştirici gücünün olduğuna inanmadıkları içindir. Aşk iyileştirici olsa bu hepimizi daha çok mutlu ederdi çünkü hepimiz bu kadar yoğun hissettiğimiz duygularımızın bize bir şeyler katmasını isteriz, bizden bir şeyler götürmesini değil. Bu duyguların bizi daha iyi bir insan haline getirmesini isteriz ki âşık olmanın verdiği acı anlamlı bir hal alsın. Peki ya aşk gerçekten de iyileştirici olmasa bile insanların daha iyi hissetmelerine, kendilerinin daha da iyi hissetmelerine yardımcı oluyor mu? Yoksa insanları kendilerinden daha da uzaklaştırıp, iyi olmaktan çok uzak olan hastalıklı bireylere mi dönüştürüyor? Bana sorarsanız bu soru aşkın asıl değerini belirleyen soru ve ne yazık ki bu sorunun cevabını verebilmek için her insandan farklı cevaplar duyacağıma eminim. Bana soracak olursanız, eğer insanlar kendilerini aşkın kölesi haline getirmeselerdi aşkın insanların duyguları üzerinde olumlu bir etkisi olabilirdi. Âşık olmak insanı iyileştirir bazı alanlarda, buna ben de katılıyorum; insan sevdiği insan istemiyorsa kötü huylarını törpüler mesela. İnsan bir süre sonra daha az bencil olur kendisinden başka bir insanı da sürekli düşündüğü için. Bunlar insanı bir noktaya kadar iyileştirirken o noktadan sonra insanı aşkın kölesi haline getiren şeyler. İşte bence sorun burada başlıyor. İnsanlar kendilerini daha iyiye yönelttiklerini düşünerek kendileri olmaktan çıkmaya başlıyorlar. Sevgilileri, eşleri istiyor diye, kendilerini bir şeyleri yapmaya mecbur hissetmeye başlıyorlar ve bunları yapıyorlar. Hem kendi mutluluklarının önüne engel koyuyorlar hem de gitgide bu yaşama alışıyorlar. Bunu kendi istekleri için yapsalar, o zaman şu an bunları konuşuyor olmazdık ve insanın kendisini iyileştirdiğini düşünürdüm ben de diğer herkes gibi. Ama insanların kendi istekleriyle bunları yaptığına inanmadığım için, ben aşkın insanları köleleştirdiğini düşünüyorum. Bir Haz Markası-BeautifulYou adlı kitabı okuduğumda da bu düşüncelerimde ne kadar haklı olduğumu gördüm. Başkahraman Penny aslında hiç içinde bulunmak istemeyeceği bir deneye, âşık olduğu insan için, ona yardımcı olmak için giriyor ve sonucunda gerçek anlamda bir köleye dönüşüyordu. Aşkı için yapabileceği fedakârlıklar, onu bir köleye dönüştürüyordu. Deney esnasında üzerinde kullanılan aletlere karşı bağımlıl olmuştu. Çünkü sevdiği insana yardımcı olmak isteyen biri için ne kadar acı bir durum. Saf duygularınızın belli amaçlar uğruna kullanılması anlamına geliyor bu. Amaç kötü olsa da olmasa da sizi bir kalıba sokuyor karşınızdaki insan ve onun istekleri. Siz de acı çekerek de olsa o kalıbın içinde yaşıyorsunuz, daha da üzücü olanı bunu yaşamak istiyorsunuz. İstemedikleri şeyleri yaşayan ve bunlara bağımlı hale gelen insanların mutlu olmasını ve kendilerini gerçekten iyileştirmelerini beklemek biraz anlamsız olurdu, diye düşünüyorum. Onun için aşk, iyileştirici değil aslında insanı hasta eden bir şeydir, desem yanılmış olmam sanırım. Belli bir kalıbın içinde başkalarının isteklerine göre yaşayan ve bu yaşama kendini mecbur bırakan insanların iyi olduğunu söyleyemem. Tür: Roman Hazırlayan: Alperen Toraman Kitap Adı: Bir haz markası beautiful you Yazar:Chuck Palahniuk Seda N. AĞAN Karadeniz’de batan gemilerim canlanır! Karadeniz neden adın kara deniz? Neden insanların hep inatçı ve huysuz olarak anılıyor? Neden dalgaların bu kadar sert çarpıyor kayalıklara? Sert duruşuyla nam salmış kayalıkların bile dayanamıyor artık sana. Onlar da aşınarak zamanla yaşlanıyor. Kim öfkelendiriyor seni bu kadar? Neden sana yaklaşan ve usulca sularına girip seni sevenlere bu denli hırçın davranıp çoğu zaman canlarını alıyorsun? Bütün bunlara rağmen Karadeniz, sen insanı ayakta tutar, ömrünü uzatırsın. Bu kadar hırçın bir nama sahip olsan da aslında ne kadar yumuşak olduğunu seni çok iyi tanıyanlar bilir. Karadeniz turumda, senin güzelliğine bakmaktan gözlerimi alamadım. Gözlerimi senden almaya karar verip ne zaman kapatmaya koyulsam bu kez de ruhum huzur dolmaktan kendini alamıyor. Sana geldiğimde bu zamana kadar tüm insanlığın Karadeniz’de batan gemileri yeniden canlanır içimde. Sana geldiğimde canlanan bu gemilerle her yere yolculuk yaparım da son sefere gelmişim gibi olur. Senden giderken sanki içimde bir Karadeniz vardı da her dalgası kalbime derin derin çarptı. Sen öyle makyajlı yerlere hiç benzemiyorsun. Öyle doğal bir güzelliğin var ki! Makyaj da yakışmaz zaten sana, hep böyle doğal güzelliğinle kal. Adını duyduğumda içim karanlık ve soğuk hislerle doldu. Bavuluma attım en kalın hırkalarımı, sanki savaşçıyım da gardımı alıyormuşum gibi. Her bir şehrini gezerken kendimi dünyanın en şanslı insanı hissedeceğimi tahmin etmezdim. Bir şehrinden diğer bir şehrine atlamak, dolup da taşmak gibiydi. İçimde ne fırtınalar koptu senden ayrılırken. Senin fırtınalarından çok daha derin ve etkileyici fırtınalardı. Dalgaların boyumu aştı kimi zaman. Ben onları babanın çocuğa olan sevgisi gibi hissettim hep. Bana hangi renkler yakışıyor diye sorar mıydın hiç bilmem. Sen bir yeşil giyerdin, bin kişi sevdalanırdı. Yeşil, seni her zaman daha güçlü gösterirdi. Kışın bir beyaz giyerdin, söz olurdu. Bir de bir havan vardı ki aklımdan çıkmaz. Diğer havalı yerlere benzemiyordu hiç. Senin havan bizeydi. Senin havanı içime çekmeyi lüks bilirdim. Nefesi vermeyi de sana hakaret bilirdim. Çünkü sen hep duru kalmalıydın. Bizim gibi egzozu burnunda kimseler sana yakışmazdı. Bu ciğerler, seni görünce hayrete düştü. Sen çok daha iyilerini hak ediyordun, biliyorum. Bir de şu inadını kırıp hırçınlığını bir kenara bıraktığın zaman, senden iyisi olmazdı. Şu da bir gerçek ki birini sevdiğin zaman, onu tüm huyları ile kabul edersin. Biz seni çok sevdik Karadeniz! Şimdi sana keşke biraz da şöyle olsaydın demek çok ayıp oldu farkındayım. Gerçek sevgi de böyle olmalı zaten. Senin bir yanın da aslında aşka benziyor. İşte bu yüzden insanlar sana bu kadar tutkuyla bağlı. Senden kopamıyor kimse. Senden kopsak içimizde fırtınalar kopup yağmurlar yağıyor. Sırılsıklam seviyoruz seni Karadeniz. Sen rahatına düşkün insanlara göre değilsin. Sen ayakları toprağa değenlere göresin. Soğuktan şikâyet etmek yerine, bir ateş yakıp senin tadını çıkaranlara göresin. Sen dalgalarınla insanları sıkıca kucaklarsın. Sevgiden bunalanlara göre değilsin. Sen aşk adamına benzersin. Derin derin hissettirirsin. Derin sevgilere meyillisin. Belki de insanlarına hayatı öğretiyorsun. Onları daha güçlü yaparak, çabuk yıkılmaz dev çınarlar yaratıyorsun. Hırçınlıklarını ve inatçılıklarını, senin dalgalarından almışlar. Birer birer sen olmuşlar. Sende yaşamak ve senle yaşlanmak isterdim Karadeniz! Senin sularında yüzmek, dalgalarınla mücadele ederken çok daha güçlü biri haline dönüştüğümü görmek isterdim. Çıplak ayaklarımla toprağına basa basa artık ayakları yere güçlü basanlardan olmak isterdim. Her sabah gözlerimi ilk açtığımda seni görmek isterdim. Umarım bir gün kıyılarında karşılaşırız! Mustafa Gerger 25.11.2014 21202622 TURK102/12 Ahmet Kaya FARELER VE İNSANLAR / John Steinbeck Nobel ödülüne sahip Amerikan yazar John Steinbeck tarafından kaleme alınmış olan ‘Fareler ve İnsanlar’ Amerikan gerçekçiliğinin en önde gelen eserlerinden biri olarak kabul edilir. İlk kez 1937 yılında yayınlanmış olan eser, tamamen farklı karakterlere sahip olan iki gezgin çiftlik işçisinin Büyük Bunalım zamanlarında California’da yaşamış oldukları trajik olayı anlatmaktadır. Usta yazar John Steinbeck, bu kitabında 20.yüzyılın başlarında küçük insanların hayallerine sıradan beklentilere ve inançlı yüreklerine karşın ulaşamadıkları hikayeyi trajik bir dille okuyucularına yansıtmıştır. Arkadaşlık duygusunun önemine dikkat çekmiş olan yazar, dönemin Amerika’sında yaşanan ve hala da çağımızın önemli problemlerden birisi olan ırkçılık konusuna da değinmiştir. Sonraki yıllarda tiyatro ve sinema filmi olarak da karşımıza çıkan bu muhteşem eser, insan sevgisiyle dolu, trajik ve bir o kadar da hüzün dolu bir hikayeyle okuyucuların karşısına çıkmakta ve adeta bir başyapıt niteliği taşımaktadır. Kitapta karşımıza çıkan en önemli temalardan biri hayatımıza anlam katan olgulardan birisi olan ‘arkadaşlık’ duygusudur. George adlı karakter hiçbir karşılık beklemeden zeka özürlü olan arkadaşı Lennie’ye göz kulak olmak için çabalamaktadır. Ona adeta bir anne şefkatiyle ve sabırlı bir şekilde yaklaşır. Bir çocuk zekasına sahip olan kocaman bir insana sahip çıkmak hiç kolay olmadığı gibi, zaman zaman bunaldığı, sabrının taştığı anlar olsa bile bir an olsun onu yalnız bırakmamış ve her an yanında olmuştur. Kitabın sonunda arkadaşını silahla vurması bu duruma ters düşüyor gibi görünse bile onu da arkadaşının daha sıkıntılı, işkence dolu bir ölüme maruz kalmaması için yani yine onun iyiliği için yaptığını düşünmek mümkündür. Bırakın zeka özürlü olan birisini, çoğu insan normal bir arkadaşına bile ne kadar tahammül edebiliyor, sabır gösterebiliyor? Hayattaki en önemli varlıklarımızdan birisi sayılabilecek, mutlu anımızda sevincimizi katlayan, hüzünlü anlarımızda ise acımızı paylaşan gerçek arkadaşlarımızın kıymetini bilmeli, karşılık beklemeden, sevgi duygusu içerisinde, onlara hak ettikleri değeri vermeli ve her zaman yanlarında olmalıyız. İnanın sağlam arkadaşlıklarla, zaman zaman tozpembe gelse de her türlü sıkıntının da var olduğu hayata tutunmak, engelleri aşmak çok daha kolay olacaktır. Romanda göze çarpan önemli noktalardan bir diğeri ise ırkçılıktır. Çiftliğin seyisliğini yapmakta olan Crooks zencidir ve sırf siyahi olduğu için işçilerin kalmış olduğu yatakhaneye alınmaz, ahır gibi bir barakada yaşamını sürdürür. İkinci sınıf insan muamelesi görmek, ötekileştirilmek onu yalnızlık duygusuyla baş başa bırakmış ve derin yaralar açmıştır. Romanı okuduğumuzda 1930’lu yılların California’sında insanlık ayıbı olarak gördüğüm ırkçılığın var olduğunu görmek mümkündür. Ve maalesef, bu durum günümüz dünyasında da özellikle belli bölgelerde ciddi bir şekilde devam etmektedir. İnsanı sırf deri renginden dolayı aşağılamak, ikinci sınıf insan muamelesi yapmak akıl alır bir durum değildir ve insanlık dışıdır. Hiçbirimiz doğduğumuz yeri, cinsiyeti ve ırkı seçebilecek bir şansa sahip olmadığımızdan bütün bu özelliklerin, insanî değerimizi oluşturmada hiçbir anlam ifade etmediğini bilmemiz gerekir. Önemli olan bedenlerimiz değil ruhlarımızdır. Ruhumuz ne kadar beyazsa insanlık için o kadar önemliyiz. Düşüncelerimiz, niyetlerimiz ne kadar iyilik içeriyorsa ve önyargısız bir şekilde her ırktan, dilden, dinden, cinsiyetten insanı sevebiliyorsak o kadar güzel şeyler yaşamayı hak eden insanlarız. Bu durumu sağlamanın en kolay yolu ise Crooks’a karşı gösterilemeyen empatidir. Belki de hepimiz teni mor şekilde de doğabilirdik, ya da birimiz sarıyken diğeri pembe olabilirdi ancak esas olan gökkuşağının tüm renklerini ruhumuzda taşıyabilmektir. Aferin DiyebilmekKimi insanlar, dünyayı değiştirmek ister; daha yaşanılır bir dünya için uğraşmayı. Kimileri doktor olup hayat kurtarmayı. Bazı kız çocukları evlenecekleri günü düşleyip durur, bazı erkek çocukları ise önemli bir futbol maçının son saniyelerinde attıkları galibiyet golünü. Öyle ya da böyle, hayal kurmamış bir insan yoktur desek yanlış olmaz. Whiplash de hayali gelmiş geçmiş en iyi caz bateristlerinden biri olmak olan Andrew adlı gençle mükemmeli arayan Fletcher adlı öğretmeninin arasındaki gerilim dolu ilişkiyi anlatıyor.Filmi izlemeden önce okuduğum neredeyse tüm eleştirilerde vurgulanan nokta, filmin ne kadar gerilim dolu olduğuna dairdi. Filmin konusunu okuduğumdaysa bunun nasıl mümkün olabileceğini sorgulayıp durdum. Amerika'nın en iyi müzik okullarından birine giden, bir gün yeni "Birdman" olabileceğini hayal eden bir genç ve sert, mükemmeli arayan bir hoca. Filmi izlediğimdeyse Fletcher'ın ne kadar sert, tavizsiz, mükemmelliyetçi, Andrew'un ise ne kadar hırslı ve istekli olduğunu küçümsediğimi farkettim. Bu iki karakter gerçekten ortaya özgün, etkileyici, insanı geren bir film çıkmasını sağlamış."Yeryüzünde aferinden daha tehlikeli bir kelime yoktur." diyor Fletcher bir sahnede. Filmin en düşündürücü sahnelerinden biri bu. Fletcher'ın öğretim anlayışının da bir özeti aslında. Birinin en"mükemmel" seviyeye ulaşması için onu en sert şekilde eleştirmelisin. Herhangi bir şekilde ona iyi olduğunu söylersen, çalışmayı bırakır, çünkü yeterince iyi olduğunu düşünür. Belki gerçekten iyidir fakat asla o mükemmelliğe ulaşamaz. Gerçekten doğru mu bu peki? Mükemmeliğe ulaşmak, ancak böyle mi mümkün? Neredeyse her küçük erkek çocuk gibi benim de futbolcu olma hayalim vardı. İlkokulun futbol takımına seçildiğimde o kadar mutlu olmuştum ki. Hiç bir idmanı kaçırmıyor, elimden gelenin fazlasını ortaya koyuyordum. Turnuva da Gençlerbirliği tarafından izlenilecek, beğenilecek,ve çağrılacaktım, orada oynarken ise bir kaç yıl içinde Galatasaray'a transfer olacak, şampiyonluklar yaşayacaktım. Kafamda her şey kuruluydu. Hayaller... Ne yazık ki hayat hayallere göre işlemiyor. Siz ne kadar çabalarsanız çabalayın, elde ettiğiniz sonuç, farklı etkenler nedeniyle sizi tatmin edemeyebiliyor. Herkes eleştirebilir. Doğrusu eleştirmek, gerçekten çok kolay. Zor olan, yapılan hatalara rağmen destek olabilmek, "aferin" diyebilmek bence. Çünkü insanlar çabalarının sonucunu görebilmek ister. Şişman bir kız çocuğu, çok kilo vermek istemesine ve ağır bir diyet uygulamasına rağmen, belli bir süre sonunda azıcık da olsa zayıfladığını göremezse eğer, umutsuzluğa kapılır. Onu o diyete devam etmeye teşvik edecek bir şey kalmaz ortada. Bu durum hayatın her alanı için geçerli. Bir öğrenci, çok çalışmasına rağmen kaldığı derse daha fazla ne kadar çalışabilir?Fletcher, mükemmel olan müzisyeni ancak kendi yöntemiyle bulabileceği yanılgısı içerisinde bir karakter. Onun sistemi sonucu hevesi kırılıp kaybolan mükemmellerin farkında değil. Tam bu noktada başka bir soru da aklıma takılıyor. Mükemmel olmak ne kadar gerekli? Önemli olan mükemmel olmak mı, yoksa kendi seviyenin üzerine çıkabilmek, kendini geliştirebilmek mi? Bize her zaman yaptığımız işte en iyisi olmamız öğütlendi. En iyisi olmak. Aslında gereksiz bir arzubu. Başka insanların önüne geçme, onlardan üstün olma isteği. Narsistçe olduğu reddedilemez. Önemli olan, kendi sınırlarımızı aşarak kendimizi eğlendirebilmek. Doğrusu, filmde bu açıdan müzik kavramının başarısız işlendiğine inanıyorum. Andrew, büyük bir hırsla ellerini kanatıncaya kadar bateri çalarken, bundan bir kere bile keyif almış gözükmüyor. Keyif aldığı şey ise başkalarından daha iyi baterist olduğu düşüncesi. Ancak müzik, insanların sadece en iyi olmak için yarışacağı bir alan değil. Müzik, insanların içlerindeki her şeyi dışa vurabilmesini sağlayan, bu dışa vurumun tarif edilemez bir haz yaşatmasına olanak kılan, olağanüstü bir kavram. Filmin en büyük eksikliği de müziğin verdiği bu hazı aktaramamasında.Fletcher'ın sisteminin bir hatası daha var aslında. Mükemmeli arayan bir sistem. Gerçekten mükemmel olacak kişi, zaten mükemmel olur. Bir öğretmenin asıl yapması gereken, seviyesi daha düşük olan kişileri bir noktaya getirebilmek. Bir öğretmenin ne kadar iyi olduğu da buna bağlıdır bence.Whiplash, özgün senaryosuyla sadece eğlendiren bir film değil. Eğitim tarzlarına dair uzunca düşündüren, etkileyici bir film. Yazıyı sonlandırırken özellikle tüm öğretmenlere Whiplash'i izlemelerini tavsiye ederim. Nihat Nebil Büyükgölcigezli ÖZGÜR KÖLE Yaratılan canlılar arasında iradesini kullanarak neyin iyi neyin kötü olduğunu algılayabilen insan tüm kararlarında özgür müdür? Hemen hemen herkes kendine bir bakıp evet neden olmasın ki, ben her istediğimi yapabiliyorum diyerek bu soruya olumlu bir yanıt verecektir. Aslında Gökhan Özoğuz’un solisti olduğu Athena grubunun konserine gitmeden önce ben de sizden biriydim. Ben de kendi aldığım kararlarda kanunların izin verdiği ölçüde özgür olduğumu düşünüyordum. İşte bu noktada hepimiz kendimize bir soruyu sormayı unuttuk. Gerçi bu ilk defa başımıza gelmiyor ya! Bundan önce de insanlık olarak kine bürünmüş duygularımızdan ayrılıp bu bombayı buraya bırakırsam ne olur, düşman olarak nitelendirdiğimiz insanlar ne hisseder diye sormamıştık kendimize. Duyguları bir tarafa bırakınca özümüzde sadece etten oluşan varlıklar olduğumuzu unuttuk. Böylece üzerine sayfalarca tartışılabilen dünya savaşlarını ortaya çıkardık. Gerçi bu savaşları çıkarırken de özgürdük ya. Evet, özgürüz de hangi ölçüye kadar? Bence bu sorunun cevabı şu ölçüye kadar özgürüz ya da bu ölçüye kadar özgürüz deyip başımızdan atabileceğimiz bir cevap değil ama yine de ne düşündüğümü söyleyeyim. Bana kalırsa biz etrafımızdaki diğer insanların bizim hakkımızda ne düşündüğü önemsemediğimiz ölçüde özgürüz. Bir parçası olarak yaşadığımız toplumu öğrenmeye meraklı (!) bir çocuk olarak nitelendirirsek, bizler bu yaşça küçük dev çocuğun yaşamında hevesini alıp oynayıp attığı oyuncaklardan farksızız. Böyle düşünmemin ana nedeni aslında toplumda meraklı insanların bizim hakkımızda gerekli bilgileri öğrenip entelektüel yorumlarını (!) yaptıktan yani heveslerini aldıktan sonra yakamızdan düşüp bizi de diğer oyuncaklar gibi kenara atılmaya beklemeye itmesidir. Bu durum öyle ya da böyle toplumun her bir bireyini toplumun yazılı olmayan ideallerinde oluşturduğu bir tavra bürünmeye zorlamaktadır. Eğer biz kendimiz olarak hareket etmiyorsak nasıl kendi kararlarımızı kendi başımıza alıp o doğrultuda hareket edeceğiz? Kendi kararlarını alamayan insan ne derece özgürdür? Bu sorunun cevabı çok basit. Aslında bizler Karagöz ve Hacivat oyunundaki karakterlerden çok da farklı değiliz. Kimimiz Karagöz gibi biraz aksi ve cahil, kimimiz ise Hacivat gibi oldukça anlayışlı ve eğitimli fakat hepimiz bizi oynatan hayalbazın izin verdiği ölçüde özgürüz. Kelimelerimiz ve davranışlarımız kendimizin değil hayalbazın istediği ölçüde şekilleniyor. Sanırım bu noktada önemli olan doğru soruları sorarak içinde bulunduğumuz durumu anlamlandırmak oluyor. Durumumu anlamaya çalışırken karşıma çıkan, şu ana kadar sizlerle paylaştığım soruları ve cevapları durduk yere düşünmeye başlamadım elbette. Öyle olsa filozof olurdum. Dedim ya en başta ben de sizden biriydim diye. Beni sizden ayıran doğru anda doğru soruları sorabilmem oldu sanırım. Konserin ortasındayken şöyle bir etrafıma bakıp kendime cevabını bilmediğim birçok soru yönelttim. Bu insanlar neden buradaydı? Gerçekten eğlenmek istedikleri için mi, yoksa falanca da burada olduğu için mi? Bu etkinlik tek işi eğlenmek olan tayfanın bütün bir yıl boyunca beklediği o büyük konser olduğu için mi buradaydılar yoksa ertesi gün kafaları zonklayarak cüzdanlarını nerede unuttuklarını hatırlamaz bir biçimde uyandıklarında yüzlerine sıvanmış sahte bir gülümseme ile “Dün ne eğlendik be!” diyebilmek için mi? Ben neden buradaydım? Ben neden burada olduğumu bilmiyordum. Hayatım boyunca müzikten pek hoşlanan biri de olmamıştım. Genelde insanların konser alanında bağıra çağıra müzik dinlemesine de bir anlam veremiyordum. Bütün hayatım boyunca karşı çıktığım insanların arasında onlardan biri olmaya çalışmaktı sanırım bu, ya da daha iyi bir ifadeyle onları ve varlık sebeplerini anlama çabası. Aslında ben de herkes gibi sadece eğlenmek istemiştim fakat modern köleliğin ne olduğunu o anda anladım. Fiziksel anlamdan birbirlerine yakın olan ama ruhsal anlamda benliklerine bir o kadar uzak olan bu insanlar; dans ediyorlar, müzik dinliyorlar ve sonra gidiyorlar. Ertesi gün yerlerine yenileri geliyor. Sanki bu konser alanı bir şarj alanıymış ve onlar da elektrikli arabadan başka bir şey değillermiş gibi birkaç haftada bir uğruyorlar buraya. Farklı insanların oluşturduğu ama esasında birbirinin aynısı olan kalabalıklar… Birbirlerinden çok da farklı olmayan kalabalıkların arasındaki insanlar konsere gelebilmek, havadaki yalancı coşkuyu koklayabilmek için para veriyor. Mutluluğu, hani o parayla satın alınamayacak yegâne şeyi, ince bir kâğıt parçasından ibaret olan bir bilete sığdırıyorlar. Aslında sahip oldukları her şeyi harcıyorlar bu uğurda. Paralarını, zamanlarını, kişiliklerini. Ne için? Mutlu olmak, eğlenmek için. Mutluluğu satın alıyorlar. Daha doğrusu, mutluluğu satın aldıklarını zannetmekten bir adım ileriye gidemiyorlar çünkü onlar da ruhlarını dinlendiren bir şeyler yapmak istiyorlar ama maalesef insanın kendine iyi geleni, kendine uygun bulduğunu yapması moda değil. Moda olan tek şey herkes gibi olmak. Bir başkasını taklit etmek. Herkesin yaptığı şeyleri yapıp aynı şekilde eğlenmek. Arzuladıkları bu muydu bilmem ama istediklerini sandıkları şey bu olsa gerek. Hayattan tam olarak ne beklediklerini bilmeyen insanların, varoluş amaçlarını anlamaya çalıştıkları kalabalık bir prova odasıydı burası. Herkes kişiliklerini önce burada deniyordu. Sonra beğenirlerse bir bilet daha alıp kişiliklerini eve götürüyorlardı. Bu durum, her gün bu alana dökülen kalabalıkların vazgeçilmez kuralıydı. Sonra kendimi düşündüm. Ben neyi arzuluyordum? Bu hayatta benim istediğim şey neydi? Dedim ya hep özgür olmayı isterdim ben. Küçükken bile salıncakta sallanırken uçtuğumu hayal ederdim. Masmavi gökyüzünde hür bir kuş olmayı… Bir şeyi, belki de yıllardır fark edemediğim o şeyi o konser alanında anladım. Uçabilirken, uçmaya fırsatın varken uçmamak verilebilecek en özgürce karar değil miydi? Evet aslında hepimiz özgürüz, ne de olsa köle olmayı kendimiz seçmedik mi? Kaynakça: Özoğuz, G. & H. (2019, Ekim 29). Athena Cumhuriyet Konseri. Anıttepe, Ankara, Bahçelievler, Türkiye. Batuhan F. Karabacak Zorlu, Yorucu ve İmkansız Olan Kader bir süreklilik halidir, seni asla bırakmaz, sen nereye gidersen git, kime ait olursan ol, o hep yanı başındadır. Hepimiz inanılmaya değer şeyler bulup hayaller kuruyoruz, eğer bu hayal parlak yollar ve kolaylıklar sunuyorsa, ne mutlu. Çünkü tam aksi kaderindir. Zorlu olan, yorucu olan ve bazen imkansız olan kaderin. Çözüm arayan her şey gibi, zorlu, yorucu ve imkansız olan içselleşir, kimi zaman kendini unutturur çünkü daha derinlerine bir yolculuğa çıkmıştır. Bu yorulmuş hayal zamanla öyle kudretli bir hale gelir ki, onu gerçekleştiremeden,
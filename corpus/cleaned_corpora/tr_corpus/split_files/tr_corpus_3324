81'i kadın idi (Atakan 2015). Sembolik olarak her dönem bir kadın milletvekili bakan yapılıyor. Kadın ve aileden sorumlu bakan hep kadın oluyor! Tamam da, bu kadınlar sadece aile konusundan mı anlarlar? Kesinlikle hayır! Her meslekte, her alanda başarılı kadın örnekleri bulmak mümkün. Kadın erkek eşitsizliğinin temelleri çok eski zamanlara dayanıyor. Dünya tarihine baktığımızda her zaman güçlünün güçsüzü yönettiğini görürüz. Erkekler fiziksel üstünlüklerini de kullanarak yıllarca egemen güç olmuşlardır. Uygarlığın gelişmesiyle toplum yaşamını düzenleyen yazılı yasalar yapılmış ve sosyal yaşam hukuki bir düzene oturtulmuştur. Demokratik toplumlarda hukukun üstünlüğü geçerlidir. Yasalar önünde herkes eşittir. Dünyadaki birçok ülkeye örnek olarak, Mustafa Kemal Atatürk 1930 yılında kadınlara seçme ve seçilme hakkının verilmesini sağlamıştır. Kadınların eşitliğini sağlayan birçok yasa Cumhuriyet döneminde çıkarılmıştır. Bugün bu okulda okuyorsam, kadın öğretim görevlileri ders verebiliyorsa, annem bir şirkette üst düzey yönetici olarak çalışabiliyorsa, yaşamın her alanında kadınlar da erkeklerle yan yana yer alabiliyorsa; bunları Atatürk'e borçluyuz. Ancak hala ülkemdeki kadınların büyük bir bölümü kendi haklarının farkında değil. Belki de kaba kuvvetle susturuldukları için böyleler. Bu ülkede babaları tarafından evlendirilen ve kendisi çocukken anne olan çocuk gelinlerin sayısı giderek artıyor. Ve ne yazık ki, ülkemde her dört kadından biri fiziksel şiddete uğruyor (Gürses 2017). 2016 yılında 328 kadın eşleri ya da sevgilileri tarafından öldürüldü (Gürses 2017). Kadına yönelik şiddetin giderek artması, taciz ve tecavüzlerin artan oranları; kadınların toplum hayatından uzaklaşıp eve hapsolmasına neden olabilir. Bu da sadece kadınları değil tüm toplumu geriye sürükler. Bu istatistiklerden sonra "Cennet anaların ayağının altındadır" ya da "Kadınlar çiçektir" söylemleri ne kadar da ironik geliyor değil mi? Önce insanız sonra kadın ya da erkek! Yaşamın her alanında yan yanayız. Bedensel güçlü olmak bir cinsin diğerine hakimiyetini gerektirmez. Neden cinsiyetinden dolayı kadın hep aşağılanarak ikinci plana itilmekte? Cinsiyet ayrımı olmaksızın, her alanda kadın ve erkek yanyana yürümeli ve eşit haklara sahip olmalıdır. Yanlış bir devirde doğduğunu düşünen Mata Hari, asıl ismiyle Margaritha Zelle, bu zamanda doğsaydı ne düşünürdü acaba? Yirminci yüzyılın başlarına göre kadınlar çok fazla yol katettiler. Ama bu yeterli değil. Hala özgür iradesini kullanarak eğtimini, eşini, işini seçemeyen ve hatta yaşam hakkını bir erkeğin elindeki tabanca veya bıçağın belirlediği kadınlar var oldukça kadın haklarından söz edilemez. Kadınlar hala yanlış zamanlarda doğuyor ve var olma savaşı veriyorlar. Kadına karşı silah tutan eller, yüreklerinin sıcaklığıyla birer demet çiçek sunmadığı takdirde; "Kadınlar çiçektir" demekle hiçbir şey çözümlenmeyecektir. Kadınla erkeğin eşit şartlara sahip olduğu, çocuklarımızın insan olmanın erdemlerini konuştuğu güzel günler görmek dileğiyle... Kaynakça: Bahar Atakan, “Kadın milletvekili sayısı 81’e düştü,” Milliyet Web, 3 Kasım 2015. Özlem Gürses, “8 Mart’a kaldı 3 gün,” Sözcü Web, 4 Mart 2017. DAĞLARIN DOSTLUĞU Derin bir nefes aldım ve bilgisayarın başına geçtim. Sizler bilmezsiniz, ben en derin nefesimi anlatmayı en çok sevdiğim şeyler için alırım. Ciğerlerime alabildiğine mutluluk doldururum kimyasal yapısında mutluluk elementi bulundurmayan oksijenle beraber. Yine aynısını yaptım kütüphanenin kitap kokulu bir köşesinde, en çok özlediğim kadim dostum "dağlarım" hakkında yazmak için, masamda Son Dağ isimli kitap. Biliyorum, onlara boylarınca anlamlar yüklemek alışılagelmiş görünmüyor. Fakat neden benim için bu kadar değerli olduklarını yazımın devamında anlayacaksınız. Ha bir de, bütün dağlara karşı değil bu sevgim; yanlış anlaşılmasın. Ben, benim dağlarımı yüceltmekle sorumlu tutuyorum kendimi, kendi memleketimin dağlarını. Masamdaki kitaba gelince... Derdimle dertlendiğini düşünürüm dağların. Bejan Matur o kadar güzel anlatmış ki yakılan her ağıtta dağların da kederlendiğini, kitabı okurken sürekli aramızda bir usta-çırak ilişkisi kurarken buldum kendimi ve bu kitaptan öğreneceğim çok şey olduğunu farkettim. "Ve kelimeler Son dağa sırtını yaslamış Bakmakta yeryüzüne." Kelimeler ki, dağların sancılarını taşır; dağlarsa kelimelerinkileri. Beraber dururlar, üstlerinde mavi gök kubbe, bu dost meclisine yenilerin katılmasını beklerler. Birileri gelir sonunda, sırt sırta vermiş iki arkadaşın üçüncüleri olmak isterler ve yanlarına yaklaşırlar. Kalplerini büken sıkıntıları anlatmaya başlarlar. Kelimeler kederlenir, dağlar teselli verir; dağlar kederlenir, kelimeler teselli verir. Sonunda üçüncü gelen, hem tesellisini bulur hem de derdinin üçte ikisinden kurtulmuş olur; dostlar her şeyini paylaşır ve dertler paylaşıldıkça azalır diye öğretilmişti onlara çünkü. Türkülerin de böyle yazıldığına inanırım. Ben dahil, derdi yüreğine sığmayan her insan kendinden daha yüce birine içini dökmek ister ve tam karşısında dağları bulur. Dudaklardan yarım yamalak dökülen birkaç sözcükten birinde dağlara rastlanması da tesadüf değidir bu yüzden. Bejan Matur'un da dediği gibi, "Belli ki bir ağıtçıyım ben." Ben bunu bir adım daha ilerletiyorum ve diyorum ki: "Belli ki dağlara ağıt yakanım ben." Belki de benim gibi düşünen ve ağıtlarını dağlara yakan herkesin sırlarını, kederlerini sırtlana sırtlana böyle ulu olmuşlardır, kim bilir? Size şimdiye kadar en barışçıl, en dost canlısı yüzünü gösterdim dağların. Fakat burada bitmedi. Karanlık bir yüzü de vardır. Bazen gönülleri kenetlenmiş insanların arasına yok yere hasret koyar. Geçilmez duvarlar örer, nasıl sızladığını görür ancak yine de yıkmaz duvarlarını. Dağın ardı ayrı dünya olur, kenetlendiğin gönüller umudu keser senden; ayrı dünyalarında ayrı mutluluklar yaşar senden habersiz. Acıdır ki, bunların hepsi dağların suçudur. Hükmeder bütün yollara, geçilmez kılar. "Belli ki bir ağıtçıyım ben, Karanlık çöktüğünde Dağların ötesinde Kimi ansam bakıyor bana acıyla." "Dağların ötesi" denilen yer hep özlem duyulan yer. Eh, doğal olarak dağlar da özlemin mümessili, vuslatı yok eden, hasretin tetikleyicisi. Musa Eroğlu bir türküsünde sorar hatta, "Dağların ardında kuzum, derdimiz gizlidir bizim. Size derim size dağlar, nerede benim kuzum dağlar?" Gördünüz değil mi satırlardan akan çaresizliği? Boşuna değil türküde sitem edilenin dağlar olması. Başka kim bu kadar sorumlu olabilir ki ayrılıktan? Fakat bazen daha ciddi misyonlar üstlenir dağlar. Her ne kadar ayrılıklara sebebiyet verse de birçok insanın kalabalıklardan kaçtığı yerdir. Aslına bakarsanız, benim için de öyle. Lise için evden ayrılmam memleketimden de uzun soluklu ilk ayrılığım oldu. Otobüse binip de dağların aralarında kıvrılan yollar boyunca giderken hafızama özellikle dağları kaydetmek isterdim ve içimden hep, "Unutma!" diye de tekrar ederdim. Haftaları ve hatta bazen birkaç ayı bulan bu ayrılıkların sonunda kendimi dağların sığınak olarak görüldüğü, toplumdan kaçış olarak görüldüğü türküleri mırıldanırken bulurdum. Daha da ilginci, dönüş yolunda ne zaman ki görüş alanıma dağlarım girerdi, sevinçten ağlamaya başlardım ve söylediğim o türküleri dinlemeye başlardım. Âdeta zaferimi kutlarmışçasına içimde bir coşkuyla, "Evet şehir, senden kurtuldum, seni yendim!" dercesine... Pek çoğu gibi ben de özgürlük biletimi dağlarda görürdüm, milyonlardan kaçıp soluklandığım yegâne yer olarak görürdüm. Yenilmez görürdüm kendimi biraz da, şehrin beni yutamadığını görüp sevinirdim. Böyledir işte benim dostum. Sevilesi fakat bir o kadar da korkulası ancak her zaman sığınılabilecek güvenli bir limandır. Kolay kolay canınızı yakmaz fakat bir kere memleketinizin sınırlarını ardınızda bırakıp, ki memleketin sınırları benim için dağların isim değiştirdiği yerdir, uzak memleketler için yola koyulursanız zalimleşir. Gittiğiniz yeri size "gurbet", memleketinizi de az önce de dediğim gibi "sıla" yapar. Fakat her şeye rağmen ihtiyaç duyarsınız ona. Açlığın tek çözümünün yemek yemek olması gibidir bu. Ruhunuz kalabalıklar içinde can çekişirken, benliğinizi yitirmek üzereyken dağlara kaçmanız, onlara sığınmanız gerekir. Yani benliğinizin can suyudur dağlar. Elimde tuttuğum kitabı, Son Dağ'ı okurken de böyle hissetmemin yersiz olmadığını anladım. Bejan Matur da dağların insanları ve hayatları birbirinden nasıl ayırdığını fakat aynı zamanda nasıl candan bir dost olduklarını ve aslında gurbet ellerde en çok onların özlendiğini; sığınılabilecek tek güvenilir liman olduğunu gözler önüne sermiş. Şimdi siz değerli okurlarımdan ricam, memleketinizin dağlarına kavuştuğunuz vakit onların en yakın dostunuz olup olmadığını sınamanızdır. Anlatın, dökün içinizi karşılarına geçip. Fark edeceksiniz ki size şefkat gösterecekler ve sırrınızı ilelebet muhafaza edecekler. Fakat unutmayın, onlardır memleketinizden ayrı koyan ve özlem duymanıza sebep olan. Yine de siz onları dost bilin ve memleketinizi özlerken onları da özleyin, aksi taktirde gerçeklerin katlanılması zor yüzüyle karşı karşıya kalırsınız, benden söylemesi. KAYBOLAN DÜNYAMIZ Git gide madde bağımlısı oluyoruz farkında mısınız? Taşa, paraya hatta eşyaya tapan insanlar oluyoruz artık. Daha görkemlisini, daha havalısını almak için uğraşıyoruz aslında. Bunu yapmaya çalışırken daha zengin oluyoruz, daha yüksek binalarda yaşıyoruz. Bir bakıma sanayileşme denen kavramın daha çok esiri oluyoruz. Yeşili yok ettiğimiz, su kaynaklarını tükettiğimiz, adeta doğal olan her şeyi yerle bir ettiğimiz bir hayat yaşıyoruz. Yeşil rengini sadece boyama yaparken görecek bir nesle doğru adım adım ilerliyoruz. Peki, herkes mi bilinçsiz bu konuda? Gerçekten bu konuda hassas insanlar hâlâ var mı hayatta? Yoksa biz bu tür insanlara sadece masallarda mı rastlayabiliyoruz? Her ne kadar Jean Giono Ağaç Diken Adam(2015) kitabında böyle bir karakteri bize hayal ürünü olarak gösterse de, gerçek hayatta da bu şekilde yaşam felsefesi olan insanlar var. Henüz bir ya da iki gün önce bir sohbette duyduğum biri vardı mesela. Manisa yöresinde meşhur biriymiş zamanında. “Manisa Tarzanı” olarak bilinen Ahmeddin Carlak kendini bu işe adamış gönüllerden birisiymiş. Maddi varlığı şortu ve çarıkları olan bu kişi, yaşadığı süre boyunca dağlarda yalnız yaşamış ve doğa için elinden geleni yapmış. İnsanları doğa hakkında bilinçlendirmiş, bir nevi hayattaki biricik dostunu insanlara anlatmaya çalışmış. Bu işi kendi için yapmamış. Gelecek nesillerin bir ağaç daha fazla görebilmeleri için hayatı boyunca uğraşmış. Ahmeddin Bey bu yüzden Manisa yöresi için unutulmaz biri haline gelmiş. Tam bu noktada, Jean Giono’nun aslında Ağaç Diken Adam(2015) kitabındaki ilk cümlesinin ne kadar da doğru olduğunu görebiliriz: “Bir insanın kişiliğinin gerçekten olağanüstü yönlerini anlayabilmek için, eylemlerini uzun yıllar boyunca izleyebilme şansına sahip olmak gerekir. Kişinin eylemleri bencillikten tamamıyla arınmışsa, onu eyleme yönlendiren itki eşsiz bir yücegönüllülük örneğiyse, hiçbir ödül beklemediği kesinse ve dahası yeryüzünde silinmeyecek izler bırakmışsa, işte o vakit gerçekten de, hataya yer bırakmayacak bir kesinlikle, unutulmaz bir insandan bahsediyoruz demektir”.1 Neler yapar peki bu doğa sevdalıları? Onların bu şekilde anılmalarının nedeni nedir? Aslında doğa sevdalılarıyla normal insanları ayırmak için birtakım yollar düşünebiliriz. Doğa insanları her maç takımını destekleyen taraftarlar gibidir. Takımı yensin ya da yenilsin fark etmez onlar için. Ama biz normal insanlar sadece büyük maçlarda takımını destekleyen taraftarlar gibiyizdir. Medyada doğa ile ilgili bir haber görünce doğa dostu oluveririz bir anda. Sonra geçer tabi ki bu hevesimiz. Ama Ahmeddin Bey ‘holigan’ olarak nitelendirebileceğimiz birisi ve bu yüzden ‘doğa dostu’ kendisi. O ve onun gibi insanlar, doğaya bir şeyler kattıkça doğa da onlara bir şey katar. Doğa onlara en güzel çiçekleriyle karşılık verir. Bal yapan arıları, süt veren inekleri… Bu şekilde güzel bir ilişkileri olur. Tıpkı çok yakın iki dost gibi. Bir kere tanıştıklarında, bir daha ayrılmaları çok zor olur. Hayatımda çok fazla ağaç dikmemiş biriydim. Şehirde büyüdüğümüz için toprak gördüğümüz de pek söylenemez doğal olarak. Sadece çevremizdeki birkaç ağacı görüyordum ve onlar da benim için bir anlam ifade etmiyordu. Ağacın, yeşilin ve doğanın önemini aslında yokluğunda anladım diyebiliriz. Ankara’ya ilk gelişimde İstanbul yolu üzerinde, Bolu’dan sonra yeşili göremeyince tehlikenin farkına vardım diyebilirim. Uçsuz bucaksız dağlarda, uzaklarda beliren yalnız ağaçların dışında hiçbir şey yoktu 1 Giono, J. (2015). Ağaç Diken Adam. Everest Yayınları. (s.9). adeta. Yeşilin olmadığı birçok yer görmüştüm ama burası beni hayrete düşürmeye yetmişti. Yol boyu düşündüğüm şeylerden biriydi bu da. Durumun önemini orada anlamıştım. Ama o yolun sonunda Bilkent’e gelmek belki de olabilecek en iyi ihtimaldi. Yeşilin ağırlıklı olduğu bir kampüs sonuçta. Binaların, yolların ya da insanların doğada kaybolduğu bir yer de diyebiliriz nispeten. İlk defa çimde oturmanın keyfini burada tattım diyebilirim. Sırtımı yere yasladığımda gökyüzüne baktığım o açı aslında eşsiz olarak nitelendirilebilirdi. O yollardan sonra Bilkent’e varmak belki de bu konuda bana verilebilecek en güzel dersti. Bütün bunları anlatıyorum çünkü bu hayatta herkes yolun sonunda Bilkent’e varamaz. Bir yeşile, bir ormana hatta bir ağaca bile varamayabiliriz. Bunun farkında olan Jean Giono hayali bir kahraman ile böyle bir eser yazmış. Bu eserden hiçbir maddi beklentisi olmadığını da bize kitabın sonunda anlatıyor aslında.2 Bencilce davranmamış yani. Kendisi de yıllar sonra ‘unutulmaz’ bir insan olarak anılabilir. Bizler de anılabiliriz aslında. Yeter ki bir yerlerden başlayalım. Bir şeyleri değiştirelim. Bakış açılarını, bakış açılarımızı… Vatandaş olarak hayat tarzımızı, devlet olarak politikalarımızı değiştirebiliriz. Yakıtı kalmayınca ağaç yakmaya başlayan devletlerden ağaçlar dikip ormanlar oluşturan devletlere dönmeliyiz.3 Biz belki elli altmış yıl daha yaşarız ama bu dünyanın önünde daha uzun yıllar var. Bu yüzden biraz bilinçli olalım. Doğanın içinde yaşayan insanlarda, doğayı içinde yaşayan insanlara doğru evrilen bu hayatta biz de sorumluluk alalım. Tıpkı ‘doğa dostu’ insanlar gibi… 21501325 Furkan Yasin Taksim Kaynakça Giono, J. (2015). Ağaç Diken Adam. Everest Yayınları. 2 Giono, J. (2015). Ağaç Diken Adam. Everest Yayınları. (s.57) 3 Giono, J. (2015). Ağaç Diken Adam. Everest Yayınları. (s.44) Osman Furkan KAR Günaydın Anne ve Hiç Sorun Yok La Vita è Bella veya Türkçe adıyla Hayat Güzeldir, Roberto Benigni tarafından 1997 yılında yönetmenliği yapılmış ve İkinci Dünya Savaşı zamanlarını içermesine karşılık, şiddeti olabildiğince az yansıtmış bir dram filmi. Film, genel hatlarıyla toplama kamplarına götürülen bir anne ve babanın çocuğunu korumak için sarf ettikleri çabayı konu ediniyor. Hayat Güzeldir, küçüklüğümde annemle beraber izlediğimiz ilk film olduğu için bende ayrı bir yere sahip. Buna sebep olan iki büyük etmen ise sanırım filmin ikinci yarısının hiç beklemediğim bir şekilde büyük bir dramı içermesi ve bu üzüntüyü annemle beraber yaşamış olmamız. Film beni o küçük yaşımda o kadar çok etkilemişti ki annem ile o iç burukluğunu azaltmak için hâlâ aramızda yaptığımız şeyler var. “Buongiorno Principessa!” demek ve baba Guido’nun son yürüyüşünü taklit etmek... Guido, eşine onu ilk gördüğünden beri sabahları ‘Günaydın Prenses!’ diyordu. Filmin ilk yarısında bu durum aslında komikti çünkü çok ilginç sahnelerde bu söz geçiyordu. Örneğin Guido bisikletiyle giderken bir sebepten ötürü düşüyor ve ileride eşi olacak kadına çarparak yere seriliyorlar, ardından da Guido “Günaydın Prenses!” diyor. Ancak filmin ikinci yarısı toplama kamplarında geçtiği ve kadınlar ile erkekler farklı alanlarda tutulduğu için bu söz duyulduğunda insanın içi burkuluyor. Belki tesadüf, belki şans belki de Guido’nun kurnazlığı ancak Guido’nun eşine ve çocuğuna olan bu kuvvetli hisleri ile onlara her fırsatta ‘Ben buradayım ve iyiyim!’ mesajı vermek için olan çabaları çok üzücü oluyor. Önceleri en tatlı anlarda söylediği o ‘Günaydın Prenses!’ sözü, bir süre sonra iki insanın aşkını ifade eden en güzel söylem oluyor ve filmin sonlarındaki dram sahnelerindeki kullanımıyla da derin izlere sebep oluyor. Benim önemli zamanlarda anneme bu sözü söylemem de sanırım bendeki izlerinin dışa vurumu. (Guido ve Ailesi) Guido, aynı zamanda kıvrak zekâlı ve çok duyarlı bir baba. Aniden götürüldükleri ve hayatlarını kaybetmeleri ihtimalinin doğurduğu baskıya rağmen oğluna adeta bir oyunda oldukları ve tehlikeli hiçbir durumun yaşanmayacağı izlenimini veriyor. İçerisinde bulundukları bu oyunun çok zor olduğunu ama kendisini çok iyi dinlediği takdirde büyük ödül olan, gerçek savaş tankını alabileceklerini anlatıyor Guido oğluna. Bazen beraber aç kalıyorlar, küçük çocuk uzun süre yatağından ve koğuştan çıkmamak zorunda kalıyor. Ancak Guido’nun her zorluktaki eğlenceli tavrı çocuğuna kendisini güvende hissetmesini sağlıyor ve her ne kadar ufaklık bazen sorun çıkarsa da Guido bir kahraman edasıyla sorunu ortadan kaldırıyor. Guido’nun toplama kampındaki yaptığı ağır ve pis işlere rağmen sergileyebildiği bu davranışları bende hayranlık yaratmıştı. Sanırım Guido’nun yapmaya çalıştığı şey, sorunlara komik maskeler takıp çocuğunun huzurunu sağlamak ve hayatın onun için gerçekten güzel olmasını sağlamaktı. Guido’nun bu konudaki üslubunun ve hareketlerinin bir ebeveyn hatta bir evlat olarak bile örnek alınması gerekiyor bana göre. Ben bir baba değilim ancak bir annem var ve ona kendi sorunlarımı yansıtıp onun huzurunu kaçırmak zorunda da değilim. Bu mesajı küçüklüğümde Hayat Güzeldir sayesinde aldım ve belki de uzun zamandır sahip olduğum bir davranış şekli. Daha güzeli ise Guido bu maskelemeyi ve oyun oynadıklarını belirten hareketlerini komik bir yürüyüş şekli ile yapıyordu, ben ise bu yürüyüşü anneme zaman zaman yaptığımda, hem sebepsizce mutlu oluyorduk hem de sorunun yarattığı yük gerçekten de hafifliyordu. Sanıyorum ki bunu ilk yapışım filmi izledikten sonraki gündü. Her zamanki gibi sabah erkenden yola çıkarak okula yürümeliydim ve annem de yine bir zorunlulukmuşçasına pencereden beni izleyip sabahın erken saatlerinde uykumu bölerek kalkıp yürümek zorunda olduğum için iç geçirmeliydi. Farklı olan ise, bu sefer anneme el sallamak için arkamı dönüp baktığımda annemi görüp gülümsedim ve “Bak şimdi ne yapacağım.” anlamında elimi salladım ve Guido gibi yürüdüm. Bir süre sonra bu durum bizim de normalimiz hâline geldi ve annem bana üzülünce öyle yapmaya başladım her seferinde. Zaten anneme göre hep deli dolu bir çocuktum ben. Hayat Güzeldir, izlendiğinde başlarda yüzde gülümsemeler oluştururken birden saran karamsar havasıyla içinizi burkan bir film. Yine de Guido’nun çocuğunun hayatını güzelleştirme çabaları yüreğinize su serpiyor. Ayrıca kendi ölümüne giderken oğluna verdiği “Son Oyun” mesajına rağmen, ufaklığımız büyük ödül olan gerçek savaş tankına beklenmedik bir şekilde kavuşunca biraz da olsa sevinebiliyorsunuz. Bu da zaten filmdeki son gülümsemeniz oluyor. (Toplama Kampındaki “Buongiorno Principessa!” Sahnesi: https://youtu.be/btRNa3CItMc?t=34s ) (“Son Oyun” - Guido’nun Oğlunu Güldürerek Ölüme Gidişi: https://www.youtube.com/watch?v=-13ScnosXAk ) GDO'suz İnsan Bulmak Şart Son dönemde bir sağlıklı beslenme furyası başladı ki aldı başını yürüyor. Her yere spor salonu açılması, her önüne gelenin yaşam koçu olması da çabası... Fiziksel sağlık ve psikolojik rahatlık açısından oldukça önemli bir alan olsa da insanların içi doğal olmadıktan sonra böyle doğal beslenmenin ne anlamı kalıyor? Biraz metafor yaptığımın farkındayım ama bu konuya biraz dikkat çekmek istiyordum. Sosyal medya, teknolojik aletler, akıllı telefonlar derken gerçek olmayan bir dünyanın içinde kaybolmuş bir haldeyiz. Gösterişin, yalanın, olmayan parayla hava atmanın moda olduğu bugünlerde birinin artık bu gidişata dur demesi gerek. Çarpık ilişkiler, ilkokul çağındaki kızların yaşından büyük makyajları, erkeklerin yemek yermiş gibi üç öğün spor yapmaları ve daha onlarcası... Bu örnekler uzar gider. Böylesine hastalıklı bir dönemde yaşarken edebi kitapların da bu durumdan etkilenmesi oldukça normal. Büşra Yılmaz'ın Ölüme Fısıldayan Adam kitabında yarattığı Özgür karakteri bahsettiğim bu hastalıklı dönemin en net örneği. Yeni nesil dolandırıcı diye adlandırdığım Özgür'ün ne denli çarpık bir karaktere sahip olduğunu okurken bir yandan da yeni nesil ilişki kavramının ne kadar içi boş bir şey olduğunu görüyoruz. Ve o andan itibaren kendimizi bu sorunlara dair bir çözüm üretmeye çalışırken buluyoruz. Artık fazlasıyla klasikleşmiş bir aşk hikayesini konu alıyor kitap. Ancak bu kitapta dikkatimi çeken nokta son dönemde iyice ayyuka çıkan yeni nesil ilişki kavramı. Güvenin, saygının, fedakarlığın olmadığı ilişkiler üzerinden yürüyor işler. Herkes birbirinin arkasından bin bir dolap çeviriyor, yüzüne gülüp kuyusunu kazıyor ya da yalanla dolanla işini hallettiriyor. Eskiyle kıyasladığım zaman gerçekten ortaya akıl almaz sonuçlar çıkıyor. Yeni nesil teknoloji sayesinde belki de hiçbir zaman erişemeyeceğim kadar çok insana ulaştım örneğin. Ya da hiçbir şekilde arkadaşlık kuramayacağım insanlarla iletişim kurdum, arkadaş oldum. Ama kaçına güveniyorsun diye sorarsanız inanın bir elin parmağını geçmez sayacaklarım. Çünkü kim doğru söylüyor, kim gerçekten beni düşünüp önemsiyor anlayamıyorum. Bu bilinmezlik de beni diğer insanlara karşı tedbirli olmaya itiyor. Belki de sınırlar çiziyorum o insanlara karşı ve ön yargılı davranıyorum. Aslında doğru olanı yaptığımı kitabı bitirdikten sonra anladım. Özgür karakteri benim çevremde bulunan insanların bir örneği gibiydi. Bana yansıttığı tarafla iç dünyası arasında uçurum olan insanlardandı Özgür de. Başta her şey muhteşem geliyordu size, bu kadar kusursuz bir insan olabilir mi, diyordunuz içinizden. Ama zaman ilerledikçe farkına bile varmadan o insanın kölesi haline geliyordunuz. Sizin üzerinizde baskı kurarak, zaaflarınızı öğrenip buralara oynayarak tüm işlerini yaptırıyor, tüm isteklerini yerine getirttiriyordu böyle insanlar. Bu yüzden doğallıktan uzaktılar. Her olayın bir sonu olduğu gibi elbette bu tür davranışların da bir son kullanma tarihi var. Gün geçtikçe daha fazla insanı rahatsız eder oldu böyle insanlar. Doğallıktan, sadelikten, kendi gibi olmaktan uzak duranlara karşı çıkmak bir süre sonra kaçınılmaz olacak. Çünkü böylesi bir yapaylıkta hayat kendi düzenini devam ettiremez. Nasıl ki hormonlu besinler sağlığımıza zararlı hormonlu davranışlar da psikolojimize zararlı. Bir an önce bu yanlıştan dönmeli, kendimizle barışmalı ve her insanı olduğu gibi kabul etmeliyiz. O zaman sağlıklı bir ilişki karnesine sahip olabiliriz. İşte, ondan sonra tekrar sağlıklı beslenmeye odaklanabilir hem psikolojik hem fiziksel bir rahatlama yaşayabiliriz. O günler gelene dek, içimizdeki GDO'lu insanları ayıklamaya devam edeceğim, size de öneririm. KAYNAKÇA Yılmaz, Büşra. Ölüme Fısıldayan Adam. İstanbul: Epsilon Yayınevi, 2016. KAÇIŞ VE ARAYIŞ Neler yaşadın kim bilir? Ne zorluklar atlattın? Belki aşık oldun, belki terk edildin, daha da kötüsü belki sevdiğin birini kaybettin. Ama hepsinin sonucunda kırıldın, yıprandın ve yoruldun. “Kıyıcı bir erkeğe tutulup onun ardı sıra nerelere, nerelere sürüklenmiş bir kadının ikiye bölünmüş gülümsemesi: Hüzünlü, esrik, al, solgun, hasta, dirençli, incinik, atak, ama hep yarım.” (24). İyileşmen, kendini bulman ve bütün olanları unutman gerekiyor. İşte tam bu sırada tüm sıcaklığı ve tüm içtenliğiyle yaz mevsimi geliyor. Güneş, bir baba edasıyla okşuyor başını, sıcaklık bir anne gibi sarıp sarmalıyor seni. Hepsi adeta “Geçti artık, biz buradayız.” diyor. Başka bir şehre, başka bir ülkeye hatta bir adaya gidiyorsun belki. Kaçıyorsun, uzaklaşıyorsun. “Yaşamak gitmek demek onun için. Yeryüzü, iki deniz arasında bir nokta demek, iki kent arasında bir istasyon.”(27). Yaz mevsiminin hafifliğini yaşamaya ve kendini yenilemeye gidiyorsun. Yaz ayları kaçamaktır. Bütün bir yıl yaşanan onca yorucu, üzücü şeyden kaçıştır. Yaz ayları, kendini yenileme aylarıdır. Rahatlamadır. Hafiflemedir. Sevmeyen var mıdır yaz mevsimini? Sımsıcak güneşi hissedersin teninde, denizin mis gibi kokusunu doldurursun ciğerlerine, uçsuz bucaksız sahillerde sımsıcak kumlara basarsın, alabildiğine yürürsün tabi denizin serin sularından kendini alabilirsen. Bütün bunlardan daha çok huzur veren bir şey var mıdır insana? Uzaklaştırır gerçek dünyadan seni, alır götürür hayaller âlemine, daha mutlu olacağın bir yere. O zaman insan iç dünyasına yolculuk yapar. Kendini arar ve bulmaya çalışır. Sorular sorar. Niye bu durumdayım? Ne yapmam gerekiyor? Hayatım nereye gidiyor? Cevaplar arar. İşte Tomris Uyar, Yaza Yolculuk adlı öykü kitabında tam da bunlardan bahseder. Kitaptaki bütün hikâyeler yaz mevsiminde geçer ve hepsinde bir kaçış aynı zamanda da bir arayış vardır. Hepimiz biliriz Tomris Uyar’ın içinde bulunduğu aşk üçgenini. Eşi Turgut Uyar, eski sevgilisi Cemal Süreya ve dostum dediği Edip Cansever… Bana kalırsa Tomris Uyar da kaçmak istemiş, biraz da olsa uzaklaşmak istemiş kendi hayatından ve o üç adamdan. “Yalnız denize gerçekten âşık olabileceğini ve bu sevginin süreceğini düşündün, mutlu oldun. Bir özveri değildi sandığın gibi, incinmekten korkuyordun aslında, tutkularının gem tanımazlığından.”(28). O yüzden yazmış bu kitabı. Yazarken de yaza bir yolculuk yapmış. Kitabın arka kapağında der ki, “ 1987 Sait Faik Öykü Ödülü’nü kazanan kitap yazarın iç yolculuğunun, iç hesaplaşmalarının en güzel örneklerinden biri olma özelliğini de taşıyor.” Kendini aramış bu kitabı yazarken, sorgulamış hayatını ve bunu en uygun şekilde yaz mevsimiyle yapmış. Hepimizin kaçışını ve arayışını kendi kaçışı ve arayışıyla anlatmış. Peki, diyelim ki en sonunda kaçtın ve buldun kendini. Şimdi ne olacak? Bir daha eskisi gibi olmayacak. Sen, eski sen olmayacaksın bir kere. Yenilenmiş, iyileşmiş ve değişmiş olarak döneceksin eski yaşamına. “Karşınızdaki bir yabancı olmalıdır ki şimdiki benliğinizle onu daha iyi tanıyın, o da sizi tanıdıkça bilinmeyen olası benliğinizin üstündeki perdeyi şöyle bir aralasın. Yabancı olmalı evet.”(54). Önceden seni üzen ve kıran şeyler belki de aynı etkiyi yaratamayacak. Güçleneceksin çünkü. “Yine de galiba yatağa uzanmak, bu delişmenliklere bir son verip gecenin getirdiklerini dinlemek daha doğru. Hiç değilse hücrende yalnız bırakmak seni; son bir sorumluluk, son bir incelik. İhtiyarlamak bu mu dersin?” (83). Umutsuzluğu geride bırakacaksın. Dik durup kendin olacaksın. Ki en başında da olması gereken hep buydu. Simay BAYATLI 21400824 Bugün TURK 101 dersinin ilk ödevini yapmak için masamın başına oturduğumda aklımı sürekli meşgul eden soru; ”ne hakkında yazı yazacağım ben?” idi. Saatler süren kararsız düşüncelerimden sonra elime hiçbir şey geçmeyince, boş durmamak için öğretmenin gönderdiği Türkçe ders izlencesini okudum.Tam,yazı değerlendirme ölçütlerine göz gezdirirken, genel ölçütlerden “yaratıcılık ve özgünlük” kriteri ilgimi çekti. Ben de başladım bu konu hakkında kafa yormaya, yaratıcılık ve özgünlük neydi? Bunu nasıl tanımlayabilirdim? Google'a yaratıcılık yazdıktan sonra karşıma çıkan ilk sayfalardan birinde yazdığı gibi :”Daha önce aralarında ilişki kurulmamış nesneler ya da düşünceler arasında ilişki kurulması.” mıydı? Ya da benim cümlelerimle; herkesin baktığına bakıp daha önce kimsenin düşünmediğini düşünüp yorumlamak mıydı? Yaratıcılığı tanımlarken biraz yaratıcı olabilmek için ben tercihimi ikinci seçenekten yana kullanıyorum. Ne gibi etmenler yaratıcılığımızı tetikliyordu? Mesela Türkçe ödevinin en az 500 sözcük içermesi gerektiği gerçeği yaratıcılığımı tetikleyip gerçekten güzel bir yazı ortaya dökmemi sağlar mıydı? Zannetmiyorum, basmakalıp cümlelerimle yazımı uzatmak zorunda kalabilirdim.Ama tabii ki içimizdeki yaratıcılığı dışarı çıkarmamızın yolları da yok değil. Mesela oda arkadaşımın beni “500 sözcük limiti” hakkında kullandığım ifadelerin öğretmenim tarafından yanlış anlaşılabileceği konusunda uyarıp yazıyı silmemi önermesini şiddetle reddedip bunu yazımın bir parçası yapmak bu yollardan birisi olabilir... Hepimiz aslında kendimize özgü fikirler tarafından donatılıyoruz. Ancak çok az insan başka insanların veya yükümlülüklerin manipülasyonlarına aldırış etmeden hayatına devam edebiliyor. Bu yönlendirmeler kesinlikle bizi ve bizim düşüncelerimizi etkiliyor, mesela yaratıcılığımızı etkileyen etkenlerden birine örnek vermem gerekirse bu yazıyı yazarken ödev teslim saatinin geçtiğini fark edince tabiri caizse başımdan aşağıya kaynar sular döküldü ancak elden bir şey gelmeyeceğini fark edince yazımı acele etmeden düşüncelerimi düzgün aktararak yazmaya çalıştım. Eğer ben sürenin kısaldığını daha önceden fark etseydim yazımı hızlandırabilirdim bu da şu anda bambaşka bir yazı yazmama neden olacaktı. Bu da yaratıcılık hakkında yaptığım tanımı kısıtlayacaktı çünkü önceden de söylediğim gibi “ daha önce kimsenin düşünmediğini düşünüp yorumlamak” zaman alan bir şey. Ünlü Fransız mimar Le Corbusier'in de dediği gibi "yaratıcılık sabırlı bir araştırmadır". Yaratıcılığımızı nasıl geliştirebiliriz? Kendimizi serbest bırakarak, düşüncelerimizi özgürleştirerek bu konuda gelişme elde edebiliriz. Bazen insanlar akıllarına gelen standart dışı düşüncelerin üzerilerine gitmeyerek o an akıllarına gelen ilhamı heba ediyorlar. Bazen de bu akla gelen sıra dışı fikirleri hakkında başka insanların düşüncelerine haddinden fazla önem veriyorlar, bunun temel sebebinin korku olduğunu söyleyebilirim."farklı olma" korkusu. Ancak insanlar bu özgün fikirlerin üzerilerine düşse neler olacağını kim bilir, belki de dünya daha güzel bir yer olur? Her ne kadar yaratıcılık zaman zaman bir şeyi yoktan var etmek gibi algılansa da işin aslı öyle değildir. Ortaya yaratıcı bir ürün koyabilmek için sadece hayal gücünü kullanmak yetersiz gelir. Yaratıcı insan yaratıcı süreç içinde hayal gücü dışında entelektüel birikimlerinden, deneyimlerinden, algılarından da yararlanmalıdır. Bunu tam anlamıyla gerçekleştirebilmek için insanın bilgi düzeyini ve deneyimlerini arttırması gerekir. Böylece bu birikimleri içinden ilişkisi olmadığı sandığı bilgilerin ilişkisini kurup yeni şeyler yaratılabilir. Yapılan başka bir hataya da değinmek gerekirse, bazı insanlar yukarıda belirttiğim gibi başka etmenler tarafından kısıtlanamaz ve hayal güçlerini sonuna kadar kullanırlar. Ancak onların da başka bir problemi vardır: Hayallere dalmak! Demek istediğim bazı insanlar sadece bazı şeyleri hayal ederler ve bunu hayatlarında kullanmazlar. Ne kadar yazık değil mi? İnsanın hayal etmeyi bırakıp bir an önce başlaması gerekir! Tabii ki her özgün fikre sahip olanın dünyayı yerinden oynatacak gerçekliğinden söz edemeyiz.Gene de denemeye değer. En kötü ihtimalle orijinal fikirlerle kendi küçük dünyamıza birçok yenilik getirebiliriz! Aksöyek 1 Ezgi AKSÖYEK Turk 102-2 Seren Üstündağ 30.10.2016 ANTABUS- SERAY ŞAHİNER Günümüzde çok sık gündeme gelen ve tartışılan bir konu kadına şiddet. Neredeyse her gün üçüncü sayfa haberi olarak karşımıza çıkıyor gazetelerde. Yazar, Seray Şahiner’i daha önceden duymamıştım, bir arkadaşım tavsiye etti. İlk iki kitabı da kadınlara yönelikmiş. Duyunca ilgimi çekti ve hemen okumaya başladım. Yazarın, okurken hem düşündürebilmesi, hem güldürmesi hem de rahatsız edici olması beni çok etkiledi. Kitabın ana karakterinin adı Leyla. Oda senin benim gibi normal, sıradan bir insan. Ama ailesi tutucu ve hatta dışarı çıkmasını yasaklamış. Köyden İstanbul’a göç etmiş ailesi ile birlikte. Zaten günümüzde de çoğu insan, özellikle köy ve kasabalardan, büyük şehirlere göç eden insanlar, bu konu d biraz sıkıntı yaşıyorlar. Özellikle (sınıf ayrımı yapmak istemem ama) alt kesim bu konu da daha çok tutucu olabiliyor. Leyla da ailesinin baskısından sıkılıp, çalışmak istiyor. Bir hazır giyim atölyesinde işe başlıyor. O da herkes gibi âşık oluyor, sonrasında aldatılıyor, bir de bunlarla kalmayıp üstüne tecavüze uğruyor. Her şeye rağmen dimdik ayakta durabiliyor ve kendisi ile rahat bir şekilde dalga geçebiliyor. Leyla bir yandan saf, bir yandan da çok güçlü ve zeki bir kadın. Hayatı boyunca babasından, abisinden, sevdiği adamdan ve başka erkeklerden şiddet görüyor. Bazen sesini çıkarmıyor ama bazen de karşı çıkıyor. Bağırıyor, küfrediyor, yaşadıklarına karşı sitem ediyor. Biz de ise durum çok farklı. Eşinden, sevdiği erkekten veya abisinden şiddet gören kadınlar sesini çıkaramıyor. Ülkemizde şiddet gören kadınlara neredeyse hiç bir şey yapmıyoruz. Hep sessiz kalıyoruz, görmezden geliyoruz. Kimileri sokak ortasında dayak yerken, kimileri sapkın eşleri veya işverenleri yüzünden yolda, orada, burada defalarca bıçaklanırken, yoldan geçen insanlar “vah vah” , “tüh tüh” demek ve öylece bakmak dışında hiçbir şey yapmıyor. Sanırım burada insanın kendisini koruma içgüdüsü ortaya çıkıyor. Bir şey dersem, karışırsam o adam bana da saldırabilir diye düşünülüyor olabilir. Sonra bu olaylar haberlere çıkıyor. Biz de bu olanları hep medya aracılığı ile öğreniyoruz. Aksöyek 2 Teknoloji ilerleyip, sosyal medya hayatımıza girdiğinden beri bütün haberleri oradan takip ediyoruz. Herhangi bir olayda hemen herkes internet üzerinden etkinlik oluşturuyor. Bu etkinliklerin kimisi gerçekten ses getiriyor, kimisi de insanların kendi vicdanlarını rahatlatmak adına oluyor. O kadar tembelleştik ki, fotoğraf paylaşarak bir olayı protesto ettiğimizi sanıyoruz. Böyle yaparak kendimizi vicdan sahibi insanlar olarak tanımlıyoruz. Oysaki yaptığımız tek şey yerimizden kıpırdamadan kendi kendimizi yiyip bitirmek. Enerjimizi sanal ortamda değil de, gerçek dünya da çözüm üretmeye çalışarak, çözüm üretemesek bile çevremizdeki insanlara yardımcı olmaya çalışarak bu ülkeyi daha yaşanılır bir hale getirebiliriz. Son olarak, bu roman insanı biraz da olsa düşünmeye itiyor. Zevkine okunulacak türden de bir kitap değil, okuduktan sonra insan kendisini karamsarlığın içinde bulabiliyor. Nereye gidecek bu ülkenin hali, ne olacak bu kadına şiddet konusu diye düşündürüyor. Bence bu roman sadece kadınlar tarafından değil, erkekler tarafından da okunulmalı ki, biraz empati duyulsun kadınlara karşı. Yazarın didaktiklikten uzak olan anlatım biçimi ve okurken düşündürüyor olması da kitabı okumak için gerekli bir neden. Aynı zaman da bu romanın bir de tiyatro oyunu varmış, arkadaşım söyledi ve Nihal Yalçın canlandırıyormuş romanın ana karakterini. Ben gitmedim, izlemedim ama gitmeyi gerçekten çok isterim. Herkese de şiddetle tavsiye ederim. Yusuf Bilal Saraçoğlu Bir Gün Unutulacak Vefalı Bir Yazı Henüz daha yaz tatilinin izlerini atamamışken aklıma sadece yazları görüşebildiğim ya da sadece karşılaştığım insanların “Ooo... Hiç arayıp sormuyorsun vefasız. Bilkent’e gittin unuttun bizi. Tabii senin artık zengin arkadaşların vardır, bizim yüzümüze bakmazsın.” tarzında verdiği enteresan tepkiler geldi. Bir de çok uzak akrabaların sanki okulu bitirmişim de çalışıyormuşum gibi verdikleri “Avukat bey, parayı kırdın herhalde? Bizi hiç görmüyorsun.” gibi daha da Resim 1 vefa bazen unutmaktır (Idefix) garip tepkileri hatırlıyorum. Hâl böyle olunca aklımda gerçekten bazı soru işaretleri beliriyor. Mesela vefalı olmak hiç kimseyi unutmamak mıdır? Vefalı insanlar herkesi hergün durmadan arayıp soran insanlar mıdır? Aklımda böyle soruların belirmesinin en bariz sebebi yaşadığım yerden uzakta üniversite okumamdır elbette. Bu soruların dışında vefa konusu ile ilgili cevabını aradığım başka sorular da var. Diyelim ki vefa dediğimiz şey unutmamak ve sürekli arayıp sormak olsun. Peki bu insanlar benim burada yalnız başıma yaşadığımı, yoğun programlarla savaştığımı göremeyecek kadar nasıl kör olabiliyorlar? Annem, babam ve ablam onları arayıp sormadığımdan yakınsalar anlarım. Benim üzerimde emekleri gerçekten büyük. Fakat arada bir gittiğim marketin kasiyeri Özkan abi, annemin teyzesinin kızının torunu Caner ya da çocukken sadece birkaç defa top oynadığım Sencer neden onlara karşı vefalı olmamı bekler ki? Saydığım bu insanların hepsini çok severim. Fakat bu sevgi içi boş ve kuru bir sevgidir aslında. Alışveriş yapmasam tanımayacağım Özkan abi, kan bağımız olmasa -ki çok var olduğu da söylenemez- belki de yolda yanımdan geçen insan kadar değeri olan Caner ya da çocukken oynayabileceğim alternatif Yusuf Bilal Saraçoğlu oyunlar olsa tanışmayacağım Sencer... Eminim ki sizin de hayatınız da hayatınıza nasıl girdiği belirsiz ama hiç çıkmak bilmeyen insanlar vardır. Biraz düşününce vefa unutmamak ve sürekli arayıp sormak dahi olsa bu insanlar unutulmayacak ya da aramayı sormayı göz ardı edilmeyecek kalıcılıkta insanlar değiller. Aslında sorunun kaynağı insanlar kalıcı olup olmadığı ile ilgili değil. Asıl sorun insanların vefa anlayışında. Resim 2 Affetmek, Unutmak ve Vefa (Toledo) Vefa gerçekten unutmamak mı? Haydar Ergülenin Vefa Bazen Unutmaktır adlı deneme kitabını okuduktan sonra benimle aynı düşüncede olan en azından bir kişinin varlığını görmüş oldum. Vefa gerçekten de bazen unutmaktır. Çünkü insan zihni zaten olabildiğince kısıtlı. Bazen kendimizi, neden yaşadığımızı ya da ne uğruna bu kadar çalıştığımızı dahi unutuyoruz. Kendimizi, yani en önemli varlığımızı, dahi unutuyoruz ama insanlar hâlâ kendilerinin bizden daha değerli olduklarını düşünüp onları unutmamamızı ve bunun vefa göstergesi olduğunu düşünüyor. Vefa unutmamak değil aksine bazen unutmaktır (Ergülen 19). Yapılan hataları ve o hataların yapıldığı anları unutmak hatayı yapan kişiye karşı gösterdiğimiz bir vefa örneğidir. Bazen unutmak bazen affetmektir çünkü vefa. Hepimizin hayatında vazgeçilmez ya da en azından vazgeçilmez olduğunu düşündüğümüz insanlar vardır elbette. Bu insanlar hata yaptıklarında yaşadığınız hissi ve ne yapacağınıza karar veremeyişinizi hatırlayın. İnsan hem Yusuf Bilal Saraçoğlu unutmak istiyor hem intikam almak istiyor böyle durumlarda. İşte işin aslına baktığımızda vefalı olmak -yani bizim tanımladığımız anlamıyla unutmak ya da affetmek- alınabilecek en asil ve tatminkâr intikam olmuş oluyor. Çünkü hem gerçekten kaybetmek istemediğimiz bir kişiyi kaybetmiyoruz hem de o kişinin bir amacı olan kendini affettirme amacını elinden alıp -affettiğimiz için- intikam almış oluyoruz. İşte tam bu kısımda aklımda “Herkesi unut ya da yapılan bütün hataları affet.” gibi bazı uç noktalarda bulunan fikirler beliriyor. İnsan tabii ki herkesi unutmamalı ya da gerçekten de yaralayan hatalı affetmemeli. Çünkü bana göre insan bir bedende tek kişi yaşamaz. Ben bu bedende sadece “Yusuf Bilal” olarak yaşamıyorum. Benim yaptığım bir hareket, attığım her adım ve aldığım her nefes aslında başkalarını da etkiliyor. Yani bu bedende annem, babam, ablam, Özkan abi, Caner, Sencer ve aklıma gelmeyen bir sürü kişi de yaşıyor aslında. Durduk yere komple herkesi silmek ya da yapılan her şeyi affetmek kendimi unutmak ve kendime saygısızlık yapmak olur diye düşünüyorum. O yüzden sizlere de verebileceğim tavsiye şudur ki sadece yerinde ve zamanında “vefa”lı olun. Her şeyin azı kadar çoğu da zararlıdır. Kaynakça Ergülen, Haydar. vefa bazen unutmaktır. Kırmızı Kedi, 2016. 11 Ekim 2016. Idefix. Vefa Bazen Unutmaktır. n.d. 11 Ekim 2016. <http://www.idefix.com/Kitap/Vefa-Bazen-Unutmaktir/Haydar-Ergulen/Edebiyat/Deneme-Yazin/urunno=0000000610677>. Toledo, Sibel Deniz. Affetmek, Unutmak ve Vefa. n.d. 11 Ekim 2016. <http://www.psikologdenizce.com/kendini-affetmek.html>. Berk Aksoy 21302239 Ali Turan Görgü Ahh Şu Doyumsuz Nefsimiz Sizde düşündünüz mü hiç bazen isteklerimizin ne kadar aşırı olduğunu? Onca kıyafetler ayakkabılar saatler ve diğer aksesuarlarımız varken hala doymak bilmez nefsimizin acizliği beni o kadar rahatsız ediyor ki bunu tarif dahi edemem. Ama suçun sadece bireysel olarak bizlerde olduğunu da düşünmüyorum doğrusu. Şu bir gerçek ki hepimiz, özellikle seksenlerden sonraki kuşak televizyonlarımızda durmadan gösterilen süslü dünyaları ile milyonerleri, film yıldızlarını, yüksek sosyeteden insanları izleyerek büyüdük ve bunun sonucunda onları örnek almaya çalışmamız kaçınılmazdı ve ne yazık ki aldık. Eee derler ya ‘Ağaç yaşken eğilir’. Git gide hiçbir şeyden kolay kolay tatmin olamayan ve bunun sonucunda mutluluğa bir türlü ulaşamayan bir nesil olduk. Hepimiz git gide mahvoluyoruz ne yazıkki. Artık geleceğimizi sadece tüketim odaklı görüyoruz ve o yönde şekillendirmeye çalışıyoruz. Mesela yeni bir telefon ya da ayakkabı alıyoruz ve reklamlarla birlikte televizyonlardaki o şatafatlı hayatı taklit etmek uğruna birkaç ay sonrasında aldığımız ürünleri atıp yerine yenisini sözüm ona önceden aldığımız ürünlerin yeni moda hallerini alıyoruz ve hala mutlu ve tatmin olamıyoruz. Dört gözle gelecekte çıkacak yeni modayı bekliyoruz. Peki soruyorum size! Bu işin sonu nerede?. Ne büyük acıdır ki bu yaşıyor olduğumuz dünyanın toz pembeliğin büyüsüne kapılıyor ve dünyanın gerçek karanlık yüzünü görmezden geliyoruz. Yanlış anlamayın eleştiriyorum ama ben de sizler gibiydim, ta ki yukarıda sol üstteki resmi görene kadar. Ne traji komiktir ki geçenlerde internete var olan telefonumun üzerine bir üst model çıktığından ötürü onu almak için internette sitelere ve reklamlara bakınırken, bir alışveriş sitesinde sayfama aniden bir haber indi yanlış hatırlamıyorsam Suriye'den göç eden mültecilerle ilgiliydi. İlk başta çok umursamadan kapatmak istedim haberi fakat, arasında yukarıda gördüğünüz Türkiye'de mülteci çadır kentlerinde çekilmiş savaşın kalbinde onarılmaz yaralar açtığı o masumane sıcacık bakışlı yavrucağın resmini fark ettiğimde o resim beni öylesine derinden etkiledi ve içimi acıttı ki, bir anda asıl amacım olan alacağım son model telefon hakkında araştırma yapmayı bırakıp tamamen resme odaklandım. Bir düşünsenize! Doğduğunuz topraklardan savaş denen bir bela yüzünden ayrılmak zorunda kaldınız ve belki de yakınlarınızı kaybettiniz hem de en yakınlarınızı, sizi canı pahasına koruyan yemeyip yediren annenizi ve sıkıştığınızda bir çınar ağacı misali gölgesine sığınabileceğiniz babanızı. Ne büyük bir acı! İşte tam onda kafama dank etti bir şeyler. Onca istediğim şeylerin ne kadar anlamsız ve boş dertler olduğunu anladım. Ayrıca çocuğun yüzüne baktığımda bir an için dünyanın acımasızlığından yakındım kendimce. Onca insan acı çekerken bizlerin öyle şatafatlı hayat peşinde koşması insani açıdan normal bir şey mi sizce? tabiki o masum yavruları tamamen anlayamayız; ne büyük bir savaş gördük ne de büyük bir buhran tattık tek derdimiz daha fazla tüketim ve kesintisiz doyumsuzluğumuz oldu hep şu zamana kadar ama yine de şöyle bir silkinmemiz lazım elimizde olan ile mutluluğu tadabilmeyi öğrenmeye başlamak gibi. Bizler bu televizyonlardaki şatafatlı hayatlara aldanarak dünyayı tıpkı her şey güllük gülistanlık gibi görsek dahi, beynimizi saran o toz pembe dünya'nın örümcek ağından kurtularak elimizdekilerin kıymetini bilebilmeyi kavrayabilmenin tam zamanıdır ve bu sayede nasıl daha çok şeye sahip olurum düşüncesini bırakıp elimdeki değerler ile nasıl daha mutlu olabilirim düşüncesini kazanıp elimizdekiler için şükretmeyi bilmeyi öğrenebiliriz. Tuna ErdoğanYalanın GerçeğiHayat önermeler üzerinden ilerler. Daha doğrusu hayat, gelen önermenin işlenmesi ve sonrasında tepki olarak başka bir önermenin oluşturulmasıdır. Önermelerin iki olası doğruluk değeri vardır, doğru ya da yanlış, aynı şekilde bir ve sıfır. İnsanlar olarak biz, bilinçli olarak sunulan yanlış önermeleri yalan olarak tanımlamışız. “Yalan”ın ne kadar ahlaklı olduğunu ya da etik bir davranış olup olmadığını çok tartışmayacağım. Ancak genelde insanlar yalan söylemenin ya da yalanın genel olarak doğru bir davranış olmadığını düşünmüşler. Bu söze ne kadar katılıyorum bilmiyorum, daha doğrusu “yalan” kavramının ahlaki olarak yanlışlığı üzerinde bir kanıya varmak çok doğru görünmüyor. Ancak insanların yalana karşı tepkisi ve yalanın insanlar üzerindeki etkisi kayda değerdir.İnsanlar günlük hayatlarında yalan söylerler, bu bir gerçektir ancak kendilerine yalan söylendiğinden bu durumdan pek de hoşnut kalmazlar. Karşınızda birisi olduğunu düşünün, ona yalan söyleyeceksiniz. Vücudunuzda ne gibi değişiklikler olur? Nabzınız yükselir, çokça terlemeye başlarsınız, nefes alışınız sıklaşır. Bunların sebebi yüksek stres altında olmanızdır. Yüksek stres de metabolizmayı hızlandırır ve az önce belirttiğim değişmeler meydana gelir. Sonra -eğer- karşınızdakini yalanınıza ikna edebilmişseniz bu değişikliklerin hepsi geçer. Karşınızdaki de -eğer sağlam bir yalan söylemişseniz- yalanınıza inanır ve kendi durumundan mutlu olur. Şimdi, eğer yalan söylenilen kişi gerçeği öğrenirse sinirlenir ve üzülür. İnsanlar ve yalanlar ile ilgili gerçek şudur ki insanların hoşlanmadığı şey, kendilerine yalan söylenmesi değildir. İnsanların hoşlanmadığı şey kendilerine yalan söylenildiğini öğrenmektir. Bunun nedeni ise birine yalan söylediğinizde o kişi o yalanı artık kendi gerçeği yapar. Onun üzerine gelen her bilgiyi o yalanın üzerine koyar ve temeli yalan olur. Bu yüzden kişi temel olarak aldığı gerçeğinin yalan olduğunu öğrendiğinde durumdan hoşnut olmaz çünkü artık onun üzerine aldığı her şey yalan olur, kendi gerçekliği yıkılır. İnsanlar bu ikisinin farkını yapamamaktadır bence. “Yalan söylenilmesi” ile “yalan söylenildiğinin öğrenilmesi” bambaşka iki durumdur. Aksini bilmedikleri sürece bizim yalanımız onların gerçekliğidir, o zaman yalan söylenildiğinin öğrenilmemesi durumunda onların gerçekliği bozulmamış oluyor, o zaman hiçbir sıkıntıyok. Bu da benim önermemi kanıtlıyor: İnsanlar, kendilerine yalan söylenmesini değil, kendilerine yalan söylenildiğini öğrenmek istemezler.İnsanların yalana tepkisine baktığımıza göre şimdi yalanın insanlar üzerindeki etkisini dikkate alabiliriz. Yalan insanları gerçeklerden korur. Bu bir gerçektir. İnsanlar sürekli birbirilerini korumak adına yalan söyler. Hükümetler halkı kontrol altında tutmak için kriz durumlarında yalan söyler. Bunların hepsi iyilik içindir. Yalan insanlar için bir ihtiyaçtır. Yalan olmasa bir kriz durumunda ülkede kaos çıkabilir çünkü insanlar kriz anlarında gerçekleri kaldıramazlar. Bu durumlarda yalan söylemek insanların paniklemesini önleyerek kaosu engeller. Başka bir örnek olarak ise bir arkadaşınız ile ilgili kötü bir şey öğrendiniz ancak arkadaşınızın o anda çok önemli bir işi var ve işini bıraksa bile bu durumla ilgili elinden hiçbir şey gelmez. Bu haberi ona söylemezsiniz ve ona durumun iyi olduğunu söylersiniz. Böylece arkadaşınız hiçbir faydası olamayacağı halde önemli işini bırakmamış olur. Açıkçabelirttiğim üzere insanlar yalana ihtiyaç duyar çünkü yalan onları korur.Yalan kötü bir şey değildir. Aksine insanların bir ihtiyacıdır. Yalan insanları gerçeklerin acımasızlığından korur. Bu sayede insanlar düzen içinde kendi işleriyle uğraşabilirler. Yalan insanlar için bu kadar önemliyken yine de insanlar kendilerine yalan söylenildiğini öğrenmek istemezler çünkü yalan onları korusa bile o yalan artık onların gerçeği olmuştur ve gerçeklerinin bir yalan olduğunu öğrenmek insanları çökertir. Bu yüzden insanların yalanlara karşı önyargılı olmaması mantıklı olan davranıştır. Yalan aslında bizim düşmanımız olmaktan çok bizim bir kalkanımız gibidir; doğru zamandave doğru yerde kullanıldığı zaman en yakın dostumuz, koruyucumuz haline gelebilir. Yalan söylemeninahlaki olup olmadığını tartışmaktansa var olan durumlarda yalandan nasıl en çok yararlanacağımıza bakmak, bizim için en iyisidir.Doğukan Danışman Mekanikleşmiş Modern İnsanlar Çağımız, mutsuz insanların çağı. İçinde bulunduğumuz zaman diliminin en büyük sorunlarından mutsuzluk ve tatminsizlik. Modern dünyada bel bağladığımız hayatlarımızı sürdürmeye çalışırken yalnızlık ve yabancılaşma içinde, ne kadar dimdik ayakta durduğumuzu sansak da, oradan oraya savruluyoruz. Bunu aşmak için yollar arıyoruz, hayatlarımıza farklı anlamlar ve amaçlar yüklemeye çalışıyoruz. Kimimiz işine, okuluna, akademik başarısına odaklanırken kimimiz ise arkadaşlık, sevgililik veya başka şekildeki insan ilişkilerinde arıyor mutluluğu. Bazıları ise başka hobiler ediniyor kendine. Ancak bütün bu çabalamaların ve çırpınışların sonucunda birçoğumuz hâlâ mutsuz, yalnız ve yabancılaşmış insanlarız. Bu sorunların temelinde modern dünyada insan hayatının mekanikleşmesinin ve insanların tektipleşmesinin olduğunu düşünüyorum. Yapmak istediğimiz şeyler, inandıklarımız, hayatımızın merkezine koyduklarımız… Hepsi sanki bir katalogdan seçilmişçesine sıradan ve birbirine benzer. Farklı olmak isterken aslında sırf bu farklı olma isteğinden dolayı herkes aynı oluyor bir yerde. Dışarıdan, objektif ve nicel ölçütlerle bakınca oldukça başarılı, tatminkar ve iyi durumda görünen hayatlarımızın insanın iç dünyasına, hissettiklerine indiğimizde boşlukta savrulduğunu ve insanların tutunacak bir dal aradığını ancak hayatındaki hiçbir şeyin onu tam anlamıyla tatmin etmeye yetmediğini görünüyoruz. Modern dünyada bize sunulduğu gibi yaşamaya alışmış, mutlu yaşama o şekilde ulaşabileceğimize inanmış olmamıza karşın kendimize ve insanlığımıza oldukça yabancılaşmış durumdayız. Bu modern dünyanın yalnız ve mutsuz insanlarından biri olarak, ben de sık sık hayatımdaki hiçbir şeyin beni tatmin etmediğini ve derin bir yalnızlığın içinde olduğumu hissediyorum. Sınavlarından aldığım iyi notların ve başarılarımın hiçbir anlamı yokmuş gibi geliyor bana. Anlık bir mutluluk sağlamaktan öteye gidemiyorlar çoğu zaman, hatta bazen daha bile azını sağlıyorlar; hiçbir tatmin hissetmiyorum. Yapmam söylenen bir şeyi yapmışım ve kurtulmuşum gibi hissediyorum sadece. Sosyal hayatta da arkadaşlarımla veya sevgilimle ilişkilerime baktığımda yanlarındayken ve onlarla vakit geçirirken genellikle eğleniyor ve kendimi iyi hissediyorum. Ancak tek başıma kalıp benim ve çevremdeki insanların kurduğu ilişkileri gözlemlediğimde ve düşündüğümde, neredeyse hepsinin yüzeysel ve sığ ilişkiler olduğunu görüyorum. Vakit geçirmek ve sadece sahip olmak için tasarlanmış ilişkiler gibi. Çoğu insan birbirini gerçekten anlamıyor veya anlayamıyor. Sürekli birlikte zaman geçirdiğimiz insanların yanındayken bile aslında oldukça yalnızız çünkü gerçek bir paylaşım sağlayamıyoruz. Diyaloglarımız, aktivitelerimiz ve hareketlerimiz toplumun genel kabulüne uymaya çalışıyor. İnsanın bu durumla baş edebilmek için başvurabileceği şeylerin başında ise sanatın geldiğini düşünüyorum. En azından bana en iyi gelen şey müzik ve edebiyat oluyor. Radiohead’in OK Computer adlı albümü, modern insanın depresyonunu ve bunalımını yansıtmayı hedeflemiş ve bunu başarmış bir albüm. Hayattan en çok sıkıldığım, en depresif ve yalnız hissettiğim zamanlarda kulaklığımı takıp müziğe ve eşsiz sözlere kendimi kaptırarak biraz olsun dayanma gücü buluyorum kendimde. Aslında sert ve umutsuz bir albüm olarak tanımlanabilecek olmasına karşın, bana bazı insanların beni anladığını ve yalnız olmadığımı hissettirebiliyor. Bütün yabancılaşmama karşın hâlâ kendimi bulabileceğime dair bir umut beslememi sağlıyor. Hissetiğim ve anlatamadığım şeyler insanın ruhunun en derinlerine işleyen bir müziğin eşliğinde, en doğru kelimeler kullanılarak resmedilmiş gibi. Örneğin “fitter, happier, more productive” sözleriyle başlayan Fitter Happier adlı şarkı, insanlar için çizilmiş ideal yaşama erişmiş bir adamı anlatıyor ve “a pig, in a cage, on antibiotics” sözleriyle bitiyor ve o adamın aslında kafeste, ilaçların etkisinde yaşayan bir domuzdan farklı olmadığını vurguluyor. Bunları fark etmek ve düşünmek bana acı gelse de, bu şekilde en azından yalnız olmadığımı hissediyor ve iç sıkıntımı biraz olsun hafifleterek huzur bulabiliyorum. Sonuç olarak modern dünyanın ve sistemin bize dayattıklarının ve ideal yaşam olarak kabul ettirmeye çalıştıklarının yarattığı mekanikleşme, tatminsizlik ve yabancılaşmanın kendi başımıza bulabileceğimiz bir çözümü varsa bunun sanat olduğunu düşünüyorum. Şüphesiz bütün dünyayı kurtaramayız ancak bir şarkıya eşlik ederek, bir romanın dizelerinde kendimizi bularak en azından iç sıkıntımızı hafifletebilir ve kendi iç dünyamıza biraz olsun yaklaşabiliriz. Belki bu şekilde, kafeste, ilaçların etkisindeki bir domuz olmaktan da kurtuluruz. Kaynakça: Radiohead. OK Computer. Nigel Godrich, 1997. DVD. Bera Mert Yücer 21300773 Türkçe 101 Ahmet Özer-29 Değişmeyen Politika Batı’nın emperyalizmine ve kapitalizmine dair birçok yazı yazılmıştır ve birçok film çekilmiştir. Kurtlar Vadisi Irak filmi de Batı’ya tepki olarak doğmuştur. Sonuçta her filmin senaryosu, onu yazan ellerin görüşleriyle şekillenir ancak Batı’nın filme verdiği tepkiye bakacak olursak filmin gerçekleri ne ölçüde yansıttığını anlayabiliriz. Örneğin, Almanya’da aşırı milliyetçilik içerdiği gerekçesiyle film yasaklandı. Bana öyle geliyor ki bu film biraz damarlarına bastı. Peki nedir onları korkutan? Tabii ki yüzyıllardır uyguladıkları planların az da olsa açığa vurulmasıdır. Planları ve taktikleri açıktır: Batı önce böler sonra yutar. Birinci Dünya Savaşı’nda Müslüman âlemini parçalayabildikleri kadar parçaladılar. Özellikle Arapların ve Türklerin ayrılığı Ortadoğu’yu bir çukura dönüştürdü. Burada tabir caizse ilk golü atan Batı, sonraki yüzyılda da yeni savaşlar üreterek asıl emellerine doğru adım adım yürüdü. Asıl emellerini açıklamadan önce, kendilerini haklı göstermek için uydurdukları bahanelerine göz atalım. Bu topraklara asker çıkarmalarının sebebi güya demokrasi yaymakmış. Silâh zoruyla demokrasi… Ne alâka diyesi geliyor insanın ama işte adı üstünde bu bir bahane. Peki Batı’nın asıl amacı nedir? Bir din kavgası olmadığı aşikâr çünkü Hıristiyanlık onlar için bir kitaptan ibaret, belki de Rönesans ve Reform Hareketlerinden beri. Bence asıl amaçları sermayelerini artırmak. Petrol deyince aklımıza kullanıldığı alanlardan çok uğruna dökülen kanlar geliyorsa bunun sebebi Batıdır. “Kurtlar Vadisi Irak” filminde geçen bir sahne ABD’nin Irak’taki asıl amacını çok net yansıtıyor. Bir Türkmen lideri var ve diyor ki: “Kürtlere ,dağı bıraktılar, Araplara çölü bıraktılar, petrolü kendilerine ayırdılar, bize de gidecek yer dahi bırakmadılar.” Baktığımız zaman her gruba, Türkmenler hariç, bir pay ayrılıyor. Kürtleri özgürlük diyerek, Arapları toprak diyerek kandırıp; bu toprakların helâli olan petrolü deyim yerindeyse çalıyorlar. Sonra da babalarından mirasmış gibi satıp parasını yiyorlar. Bu durum benim kanıma dokunuyor. Sadece petrolü alıp satmaları değil; bizler neden bu kadar safız, ben buna yanıyorum. 1900’lerde aynı planı yaptılar ve yıllarca sömürdüler. Bugüne dönüp bakıyoruz, sadece piyonları değişik; planları aynı. İşi milliyete dökmek istemem ama bugün Ortadoğu’da bağımsızlık kovalayan ana unsur Kürt halkı. Pişman olacaklarını düşünüyorum. Bunun sebebini uzakta aramaya gerek yok, bir asır önceye bakmak yeterli. Ortadoğu coğrafyasında etnik bir devlet kurup da gelişen ve büyüyen bir millet var mı? Ana tebaasının Türkler olduğu devletimiz de buna dâhil. Mesela Mısır… Mısır ne hâlde bugün? Geri kalmışlıklarını Türklere bağlarlar onlar çünkü Osmanlı’nın kötü idare ettiğini düşünürler. Soruyorum onlara, Müslüman kardeşinizden değil de İngilizlerden medet beklediniz; ne oldu? Halâ bir asır öncesindeler. İşte Kürtler de aynı hatayı yapıp Batı’nın ekmeğine yağ sürme peşinde. Filmde bu durum güzel sahne edilmiş. Amerikan bir komutan, Arap ve Türkmen liderlerin haberleri olmadığı hâlde sık sık Kürt bir liderle buluşuyor. Ben bu sahnelerden, Amerikan devletinin Kürt halkından yana bir tavır içerisinde olduğunu çıkarabildim. Etnik bir ayrım yapmadığımı tekrar belirtmek isterim. Vurgulamak istediğim temel nokta, Batının hedefine ulaşmak için her dönem piyon değiştirdiğidir. Önce Arapları kullandılar, şimdi de Kürtleri kullanıyorlar. Bölüyorlar, parçalıyorlar ve yutuyorlar. Filmden sonra defalarca Batı’nın üzerimizdeki planlarıyla ilgili kitaplar okudum. Bu senaryoyu gerçekmiş gibi anlatmamın sebebi, tarih ve inceleme kitaplarıyla birebir örtüşmesidir. Peki nedir bu sıkıntının çaresi? Bu düzene karşı dur demenin yolu Ortadoğu’dan başlamak üzere Müslüman birliğinin yeniden sağlanmasıdır. Bu birliğin sağlanması için çeşitli yollar vardır ama belki de en güvenilir yol bir liderimizin olmasıdır. Bu halifeliğin modernize edilmiş bir hali mi olur bilmem ama gerçek şu ki; İslâm âlemi bir lider ülke ya da şahıs etrafında toplanmalıdır. Filmimize küçük bir değinme de yapalım. Olayların geçtiği köyde Kürtler de Araplar da Türkmenler de şeyhleri etrafında toplanabiliyor ve ona duydukları saygı bir noktaya kadar onları birbirlerine karşı hasetlerinde frenleyebiliyor. İşte benim kastettiğim de böyle bir birliktelik. Gerek Batı emperyalizmini yermesi gerekse İslâm âlemine verdiği mesajlarla “Kurtlar Vadisi Irak” beni mest eden bir yapımdır. Gişe hasılatlarının yüksek olması da beni bir konuda umutlandırıyor: Halkımız bu filmi bu kadar beğendiyse, bir de verdiği mesajları özümsemişse, İslâm âleminin ihtiyacı olan o lider olmaya yakınız diyebilirim. SEBEBİ NEYDİ Kİ Şu anda hayatta olan herkesin doğduğu gün belli ve herkesin bir doğum günü var. Herkesin sahip olduğu bu kadar sıradan bir şeye peki neden bu kadar anlam yüklüyoruz. Bir yılın diğer 365 gününden hiçbir farkı olmayan bu günü niçin kutluyoruz? Çok mu değerliyiz? Bu dünyaya varlığımızın her yıl kutlanmasını sağlayacak bir katkıda mı bulunduk? Maalesef benim şahsi görüşüm doğum günleri ve benzeri günlerin bir saçmalıktan ibaret olduğu yönünde. Doğum günlerinin birkaç farklı gereksinimi var ve her biri doğum günlerini daha abes yapıyor. Doğum günlerinin hatırlanması ve ezberlenmesi ile diyelim ki benim arkadaşım Simge’nin 14 Kasım’da doğum günü var, Simge benim her ne kadar değerli bir arkadaşım olsa da bu arkadaşımın doğum gününü hatırlayamayabilirim. Bu beynimin sık kullanmadığı bilgileri her ne kadar önemli olursa olsun unutmasının doğal bir sonucundan başka bir anlam ifade etmez. Yani benim Simge’nin doğum gününü hatırlamamam Simge’ye değer vermediğim anlamına gelmezken başka insanların hatırlaması da onların Simge’ye benim gibi insanlara kıyasla daha çok değer verdiklerini göstermez. Öncelikle günümüzde başka birinin doğum gününü hatırlayan insan sayısı çok düşük, Simge’nin doğum gününün farkında olanlar ya sosyal medyadan görmüş ya da Simge’nin yakın arkadaşından duymuş oluyor ki bu iki seçenek de Simge’nin doğum gününü hatırlamak ya da Simge’ye değer vermek anlamına gelmiyor. Simge’nin doğum günü bize hatırlatıldıktan sonraki aşamada Simge’nin doğum gününü kutlamamız gerekiyor. Bu aşamada Simge’nin çoğu arkadaşı ona samimiyeti seviyesi tartışılacak bir “Doğum günün kutlu olsun” mesajı gönderir. Bana göre böyle mesajlar gönderen insanların hiçbiri Simge’ye gerçekten değer vermemektedir ve mesajları da bunu kanıtlar niteliktedir. Eğer Simge’ye değer verselerdi ve Simge’ye var olduğu ve dünyaya geldiği için teşekkür etmek isteselerdi bunu göstermek için biraz zaman ayırıp ucuz bir mesajın ötesine geçebilirlerdi. Simge’nin de doğum gününü kutlayan ve kutlamayan insanları aklına not etmesi ve arkadaşlıklarını bu listeye göre gözden geçirmesi de bu saçmalığın bir yan etkisi, Simge’nin gözünde, doğum gününü kutlamayanlar “öküz” sıfatı ile damgalanıyor. Simge’nin doğum gününü kutlamayanları öküz olarak nitelendirmesi, Simge’yi kendi dinine inanmayanları aşağılayan bağnazlarla benzer bir seviyeye koyuyor. Kanımca doğum günleri ve din arasında çok daha fazla benzerlik var. Örneğin ikisini de doğduktan çok sorgulamıyoruz ve konu hakkında fikir oluşturmak yerine içinde bulunduğumuz toplumda kabul görmüş fikri sorgulamadan benimsiyoruz. Müslümanlıkta kurban kesmek gibi doğum günlerinde de ne idüğü belirsiz gereksinimler var; doğum günü olan kişiye bir seremoni eşliğinde hediyelerin verilmesi gerekiyor. Doğum günü olan kişiye doğduğu için ne kadar minnettar olduğumuzu göstermemiz ve onu hediyelerle şımartmamız gerekiyor. “NEDEN?” Bu soruya beni “The Game” filminde başkarakter Nicholas Van Orton’un kardeşinden doğum günü hediyesi olarak gerçek hayatta oynanan bir oyun alması yöneltti. Bu soruya bir cevabım olmadığı için doğum günlerinin de din gibi olduğu, bir açıklaması olmadığı ve inanç meselesi olduğu sonucuna vardım. Sonuç olarak düşüncem o yönde ki doğum günlerinin altında yatan herhangi bir mantık yok ve bir insana değer vermek de onun doğum gününü kutlamaktan geçmiyor. Bir insanla özel bir gününüz olsun istiyorsanız da bunun size dayatılmasına gerek yok, sevgilinizi sevmek için 14 Şubat’ı arkadaşlarınızı sevmek için doğum günlerini beklemenize gerek yok. Hatta bu insanlara özel günleri kendiniz belirleyip her sene o günü beraber geçirirseniz o insana gerçekten değer verdiğinizi gösterebilirsiniz. Zorla dayatılmış bir günü kabullenmektense kendi rızanızla anlamlı bir günde anlaşmaya varmak veya kendi rızanızla herhangi bir günü kutlamamak bana göre en mantıklısı… KAYNAKÇA The Game, David Fincher. Ege Özcan 21602150 Öğrenci: Büşra GENÇ Dersin adı: TURK101-038 Öğretmen: Vedat YAZICI Dönem: 2014-2015 Güz NE GÜZELDİ SEVMEK SENİ Bir ayrılık görünüyor denizin ufkunda ve gittikçe indiriyor yelkenlerini olaylar duruldukça. Sakinliğine kanmadan bekliyorum usulca. Bir yağmur bulutu getiriyor ardından; karanlık, ağır, yüklü bir bulut… Kaçmaya mecalim olmadan bekliyorum kıyıda senin dalganın yüzüme yüzüme vurmasını ve henüz neye uğradığımı anlayamazken üstüme yağmanı. O yakıcı şimşeklerini çakmanı, kurtulamamayı ve hatta her bir damlanla doldurmanı istiyorum aklımı. Senden gelen her şey kabulüm gibi beylik laflar ediyorum içimden, kabulleniyorum zamanla. “Demek ki yangından kurtarılacak hiçbir şey kalmamış aramızda”… (23) Acabalarla, keşkelerle beklemiyorum o kıyıda, bekliyorum sadece, zihnim bir sonun geldiğinin farkında. Beklenen son, hayır hayır ağlamıyorum asla. Sadece duvarlarım çatlamış, lambam loş, kalemim de mürekkep akıtıyor kâğıdıma. Hayır, yemin ederim ki hayır bir şey beklemiyorum senden, bir şiirde okumuştum ya sana, “ölmüş saadeti” karşılaştırıyorum “yaşayan mutsuzlukla”(23). Hepsi o kadar işte, zamanın geçiremeyeceğini bile bile bekliyorum. Hiçbir şey değişmeyecek, ben hep eksik kalacağım ve eğer hatırım varsa sen de eksik kalacaksın biraz da olsa. “Belki…” diyorum gözlerim doluyor, aklıma geliyor şiirin devamı “Gittin. Şimdi bir mevsim değil, koca bir hayat girdi aramıza. Biliyorum ne sen dönebilirsin artık, ne de ben kapıyı açabilirim sana” (15). En yakın dostlarım oluyor Uyar, Mungan, Süreya… Her bir şiirde tamamlıyorum seninleyken fark edemediğim eksiklerini, eminim diyorum o da kayboluyor yalnızlığında. Sana sitemlenirken bir soru geliyor aklıma, acaba hatırlıyor musun hâlâ? Bir soğukluk yayılıyor parmak uçlarımdan vücuduma ve ateş basıyor yanaklarıma. Yıllar geçiyor da sen aynı kalıyorsun, o kıyamadığım ellerin avuçlarımda. Senden bana kalan kırık dökük tebessüm parçaların oluyor hatırlamaya çalışıp birleştiremediğim. Her insanda tamamlamaya çalıştığım gözlerin kayboluyor zamanla. Neredesin? En ücra köşelerine sakladığım, tuttuğum en güzel en gizli sırrımdın. Şimdi ben ve içimdeki koca boşluk iki kişi ediyoruz o sevmediğimi bildiğin dünyamda. Mırıldanıyorum gözlerimi yumunca “oysa konuşsak, ya da dokunsak birbirimize / çekip gidecekti içimizdeki o korkunç noksanlık”. (51) Sahi, neredesin? Neden iki insandan bir insan çıkınca ortada kalan tek şey sonbaharda düşen, toprağa karışan ve zamanla çürüyen yapraklar oluyor? Ve en önemlisi, gerçekten de hatırlıyor musun hâlâ? Her şeye yabancılaşıyorum zamanla ve gittikçe silikleşiyorum aylardır çıkmadığım odamda. Şen kahkahalarınla donattığın bu sıcak, sen kokan evim, ailemden miras doğduğum ev artık yavrusunu tanımayan bir hayvan gibi bakıyor uzaklara… (75) Yüzüm avuçlarımda bakarken duvarlara, karşı sandalyemde oturan ölüme karşı koyamayacağım galiba. “Hem ölüme çok yakınız, hem dünyanın yanı başında” yazıyor elim öfkeyle kanattığım kâğıda. (70) Koşa koşa gelmem lazımken oturuyorum ve yazıyorum, yazıyorum, yazıyorum… Asla okumayacağın şiirlerimi, herkesten sakındığım kelimelerimi harcıyorum uğruna. Sen ise muhtemelen uyuyorsun huzurlu yatağında. “Gecenin göğsümüzde unuttuğu / bir avuç ay ışığı / senin göğsünde bıraktığım / o derin uykumdu / orada kaldım / orada kaldı” diyen fısıltılarımı duyuyor musun rüyanda? (62) Yıllar geçti ve geçen yıllar sadece nefes alış verişlerimden ibaretti. Böyle uzun bir hayata veda ettirmek için erken bir yaş değil miydi seçtiğin? Sevildiğini anlar anlamaz çekip gidişin, rol aldığın bir filmin galasına katılmaman gibiydi sevgilim. En heyecanlı yerinde bir kitabı bırakmak gibi, güneş doğarken uyuyanlardan olmak gibi, korkunca gözlerini yumman gibi anlamsızdı bu tavrın… Yazdıkça anlıyorum, nasıl birikmiş içimde bunca süzülmüş acı! (80) Acıyı en saf haliyle yaşıyorum hayat olduğunu sandığım anlamsız zamanda, dünüm bugünümden farklı olsaydı belki tahammül edebilirdim yaşadığımı sandığım hayatın anlamlı olduğu kanısına. Sana anlatacak o kadar çok şeyim ve senin bunlardan anlayabileceğin o kadar az şey var ki, bu seninle dolu boşluğumda. Yaşamak bu değil, ölmek bu değil, Araf’tayım âdeta! Sena Naz AydınNE UĞRUNA ?Henüz daha dünyaya gözlerimizi açmamışken başlar ailelerimizde bizi okula gönderme sevdası. Okula gitme çağında olan çocukları görüp imrenirler onlara. Hatta ve hatta bir an önce doğup büyüyüp okula gitme yaşımızın gelmesini isterler ,biz daha minicikken çantalar defterler ve kitaplar alınır büyük bir hevesle. Adı duyulmuş üniversitelerin yanından geçerken bilinen tüm dualar okunur birden biz oralarda okuyalım diye. Doktorlara , avukatlara bakarken aileler çocuklarını hayal ederler o beyaz önlük ya da o cübbenin içinde, yüzlerinde bir gülümsemeyle. Okula giden abiler ablalar anlatılır bize hep özendire özendire. Esasında hepimiz okula gitmeye çok hevesli oluruz başta onlardan etkilenip. Jilet gibi gömlekler, en sevdiğin çizgi ﬁlm karakterine ait çantalar ve defterler, yeni mis gibi kokan kıyafetler, ayakkabılar ve daha fazlası. Peki madem bu kadar severek , özenerek, isteyerek oturuyoruz o sıralara başta, nedir sonradan bizi bu denli uzaklaştıran, yabancılaştıran kin dolduran o sıralara? Okulla tanıştığımda farkettiğim ilk şey aynı hissetmek olmuştu herkesle. Herkesle aynı sıralara oturmak ,aynı saatte uyanmak, aynı kitabı okumak, aynı bilgiyi öğrenmek ve kullanmak ,aynı kıyafetleri giymek hatta ve hatta aynı saç modelini yapmak her sabah. Herkesin aynı şeyi bilmesi ve aynı şeyi yazması lazım, başarı bu çünkü sözde; ezber. Kimin hafızası daha kuvvetliyse o kazanır. Düşünme, sorgulama pek de önemli değil ne de olsa .Neden öğrendiğinin ne önemi var ki öğren yaz gitsin işte boşver, sorma. Kendini robot gibi hissetmene neden olacak bir sistem bu her gün her saatte ne yapman gerektiği başkaları tarafından ayarlanmış. Beni ben yapan özelliklerimin , yeteneklerimin hiçbir önemi yok sanki. Senden istenileni yap gerisi gereksiz, anlamsız, amaçsız çünkü ‘’puan’’ getirmiyor onlar. Ama bak az da yapma yoksa ‘’puan’’ alamazsın ha diyen bir sistemle karşı karşıya kalmıştım. İlkokul çağlarımda matematik dersinde resim çizerken yakalamıştı beni öğretmenim. İçi onlarca saatlerimi harcadığım adı resim defteri olan ama aslında ,bana göre, hayallerimin , hayal gücümün bir broşürü gibi olan o defteri alıp çöpe atmıştı hiç tereddüt etmeden. Ne uğruna peki? Hayatımda ders dışında kullanmak durumunda dahi olmayacağım formüller uğruna. Hayal gücünü boşver bize ezberin lazım diyen bir sistem için. ‘’ 3 Idiot ‘’ ﬁlmi de bu şekilde ezberci , sorgulamadan bir hayli uzak olan bu sisteme baş kaldıran öğrencilerin maceralarını, hatalarını ve yaşanmışlıklarını konu aldığından ﬁlmi izlerken kendinden ve düşüncelerinden elbet bir şeyler buluyorsun. İçimizden çok gelip öğretmenlerimizin korkusuna cesaret edemediğimiz baş kaldırışı görüyoruz ﬁlmde. Mesela kim karar verdi mesleğine? Her gün uyanırken iyiki diyor musun içinden yoksa hayatı dar mı ediyorsun kendine ve senle çalışanlara sırf sen yaptığın işten mutsuzsun diye onları da mutsuz ediyor musun? Toplumda adının önüne ‘’ Dr. , Prof. ‘’ gibi unvanlar mı neden oldu bu mesleği seçmene yoksa sen mi seçtin düşündün mü hiç. Peki ya içindeki müzik aşkı? Hani eline geçen en ufacık bir gazete parçasına karaladığın o çizimlerin? Ya o kaçırmadan gittiğin tiyatrolarda her seferinde sahnede kendini hayal etmelerin ? Onlar daha mı önemsizdi isminin önünde sahip olduğun üç dört harften oluşan lakaplardan. Mutlu ediyordu , iyi hissettiriyordu ama para getirmiyordu sende olanlar. Üstelik toplum da onaylamıyordu bunları .Kafası çalışmıyordu ondan seçti diyebilirlerdi onları seçsen ailen de mutlu olmazdı hem. Peki ya sen?. Bu yüzden gittin istemediğin şeyleri seçtin. Kendi sesini kıstın , toplumun sesini açtın sonuna kadar ama içindeki sesi susturamadın. Arkadan açılmış bir müzik gibi rahatsız etti seni. Ne sesi yüksek olanı anlayabildin ne de kendi sesini.Ama korkma hiç bir şey için hiç bir zaman geç değil zorunda değilsin o mühendislik fakültesini okumaya, aynı ﬁlmde karakterlerin sonradan kendisini bulduğu gibi bulabilirsin kendini. Sen istedikçe , çabaladıkça ,ürettikçe , baş kaldırdıkça sisteme sen kendi yolunu aydınlatabilirsin başkalarının fenerlerine ihtiyaç duymadan. Sevdiğin , seçtiğin şeyi yap ki en güzelini yap. Film bana ilham verdi ve bir kez daha iyiki , iyiki ya güzel sanatlar fakültesini seçmişim toplumda sürekli karşılaştığım ‘’ne olacaksın ki? ‘’ sorularına aldırmadan .Başta tereddüt etsem de artık eminim bu ﬁlm sayesinde. Bu ﬁlmin herkese bana verdiği gibi ilham vermesi ,sevdiğiniz ,seçtiğiniz şeyleri hayatınız boyunca yapmamız dileğiyle.SİNEM KILIÇ SİZ HANGİ HAYVANI SEÇERDİNİZ? http://cinemorgue.wikia.com/wiki/The_Lobster_(2015) http://tickets.killingofasacreddeer.movie/ Son zamanlarda Hollywood sineması büyük kitlelere hitap etmeyi amaçlarken, bağımsız film sektörü alternatif sinemaseverler tarafından daha da benimsenmeye başladı. Yeni soluklar aranmaya başlandı ve deneysellik öne çıktı. Bir süre sonraysa sinematografi, kurgu, anlatım ve bunların bütünlüğü daha da önem kazandı. Bu dönemin en başarılı yeni yönetmenlerinden biri olan Yorgos Lanthimos bu dengeyi başarılı bir biçimde sağlayan nadir kişilerden biri. Dogtooth, Lobster ve Killing of a Sacred Deer gibi filmlere imza atan yönetmenin karakteristiği ise donuk karakterler, sistem eleştirileri ve garip mizah anlayışı. Rahatsız edici sahneleri ve karakterlerinin yapmacığıyla her filminde yeni nesil bir psikolojik gerilim yaratıyor. The Lobster, yönetmenin en ilgi çeken ve 2015’in de en ses getiren filmlerinden biri oldu. Film her Lanthimos filminde olduğu gibi belli öğeler içeriyor (karakter yapmacıklığı, distopik gündelik yaşam gibi). En dikkat çeken özellikse toplum içinde edinilen veya edinilmesi gereken kimlik. Film, devlet düzenlemesiyle getirilen bir uygulama ve bunun yürürlüğüyle ilgili. Bekar insanlar bir otelde 45 gün içinde zorunlu olarak eş bulmalılar. 45 gün içinde romantik uyumluluk gösteremeyenlerse bir hayvana dönüştürülüyorlar. Bazılarıysa bu düzene karşı gelip ormanda yaşıyor uyumluluk programındakiler tarafından avlanma pahasına olsa bile. Film aslında çok uzak değil normalde yaşadıklarımıza. Filmdeki bir söz bunu çok güzel özetler: “İnsanın hissetmediği hâlde hissediyor gibi davranması, hissettiği hâlde hissetmiyor gibi davranmasından daha zordur.” İşte filmin ana karakteri David, karısının ölümünden sonra kendini bu zorlanmışlığın içindeki bir bataklıkta bulur hayvana dönüştürülmek istemiyordur ne de olsa. Baskı ve beklentiler acımasız bir sisteme dönüşmüştür ve bütün yaşamı ele geçirmiştir. Bunu şu anki hayatımıza bir gönderme olarak görüyorum. Ne kadar özgür olduğumuzu düşünürsek düşünelim bir şekilde toplumun ve o görünmez kuralların üzerimizdeki etkisini hissederiz. İşte filmde de canlandırılan şey ne kadar abartılmış da olsa sıkıştırılmışlık, kapana kısılmışlık. Bireysel olarak kurallardan ve toplum yargılarından ne kadar yakınsak da, toplumca bunu kabullenmek kurallara ve getirilen düzene ne kadar kolay alıştığımızın göstergesi. Lanthimos’un bir diğer filmi ise 2017 senesinde gösterime giren Killing Of A Sacred Deer. Bu sefer daha farklı bir konuya değiniyor yönetmen-yazar: vicdan. Kurgu ve rahatsız edicilik olarak Dogtooth’a (yönetmenin ilk filmlerinden biri) benzeyen bi dokusu var. Ana konu ise doktor Steven Murphy’nin hastasının çocuğuyla görüşmesi ama sonrasında çocuğun Steven’ı ve ailesini ele geçirmesiyle ilgili. Martin adlı çocuk Steven’ın ailesindeki herkesi zehirliyor ve Steven’a içlerinden birini öldürmek için belli bir süre veriyor. The Lobster’dan gelen nüktedanlık yerini psikolojik gerilime bırakıyor. Kurgunun düzgün ve kademeli ilerlemesiyle harmanlanmış karakter analizleri anlatımı daha da güçlendiriyor. Seyirciyi en etkileyen şey ise filmin empati duyusunu ön plana çıkarması. Klasik sözler vardır “Annen mi daha çok seviyorsun yoksa babanı mı?” veya “Hangi çocuğunu seçerdin?” diye. İşte Killing Of A Sacred Deer tam olarak da bunu sorguluyor. Lanthimos, ilk filmini izlediğimden kısa bir zaman sonra en sevdiğim yazaryönetmenlerden biri oldu. Beyaz perdede şu zamana kadar hiç bu kadar gerçek distopya görmemiştim ya da bu kadar çarpıcı anlatılmamıştı konular. Müzik kullanımı ve görüntü uyumu da olay anlatımında çok büyük yer kaplamış. Filmlerini tekrar tekrar izlediğimde daha farklı bir noktaya geldiğimi hissediyorum. Daha farklı hisler, daha farklı bakış açıları. İşte bu yüzden kaçırılmayacak listenize Lanthimos sinemasını eklemenizi tavsiye ederim. Yunan yönetmen her geçen sene daha farklı bir tat yakalıyor sinemada çünkü. The Lobster’ı izliyorsanız size bir soru “Siz hangi hayvanı seçerdiniz?”. Ben hala bulamadım. KAYNAKÇA: Cinemorgue Wiki. (2018). The Lobster (2015). [online] Available at: http://cinemorgue.wikia.com/wiki/The_Lobster_(2015) The Killing of a Sacred Deer: Get Tickets | A24. (2018). The Killing of a Sacred Deer | A24. [online] Available at: http://tickets.killingofasacreddeer.movie/ Killing Of A Sacred Deer. (2017). [DVD] Directed by Y. Lanthimos. The Lobster. (2015). [DVD] Directed by Y. Lanthimos. Kynodontas. (2009). [DVD] Directed by Y. Lanthimos. Eda Çaldemir Ait Olduğumuz Topraklar Son yıllarda ülkemiz birtakım kötü olaylar yaşadı. Darbe girişimi, terör örgütlerinin eylemleri, bombalı saldırılar başta olmak üzere birçok talihsiz olay meydana geldi. Artık dışarı çıkarken hatta okula ya da işe giderken bile kendimizi güvende hissetmiyoruz. Ülkemizde yaşayan insanlar arasındaki boşluk gün geçtikçe artıyor. Birbirimizi etiketleyip ötekileştiriyoruz, sanki aynı ülkenin insanları değiliz de birbirimizin düşmanıymışız gibi davranıyoruz. Bu yüzden ülkemizde yaşayan insanların büyük bir çoğunluğu halinden memnun değil, mutsuz ve başka ülkelerde
gibi bir hiçlikten ibaret olacağım. Hiçlik olana kadarsa tonlarca renge ev sahipliği yapan yıllarım; ölümün yarattığı gölgeler, kalanların eklediği darbeler ve eskimenin verdiği yıpranmışlık sayesinde tek tek solacak ve geriye sadece büyük bir siyahlık kalacak. Tüm yaşamını ilerisi için çabalayarak harcayan ben, bu gerçeğin farkına vardığımdan beri hiç iyi hissetmiyorum. Güya ben yerden kazımaya çalıştıkça kar tanelerini, gülerek yukarıdan hiddetini arttırıp fazlasını yağdıran bulutlar sayesinde bomboş bir resmi renklendirmek için uğraşıyordum. Hâlbuki bir insanın başına gelebilecek en kötü şey kendini değersiz hissetmesidir. Uyanmak için, kalkıp didinmek için, en ağır darbelerde yıkılmamak için tek motivasyonum gelecekteki Gül Su’ydu. Onun için asla bırakmazdım çalışmayı ve onun için hep içime ağlardım geceleri, oysaki artık renkleri ellerinden alınmış siyah bir silüetini görüyorum düşlediğimde onu. Yaşlanmış halimi, büyümüş halimi, mutlu halimi çizemiyorum kafamda. Ben benden eksildim sanki ve ne yazık ki geri dönmesi pek zor. Ruhum derin azaplar içinde ve o torunca atılana kadar çöpe asla da huzuruna tam olarak karışmayacak. Çünkü insanlık öleni bile rahat bırakmıyor, simsiyah kalana kadar resmine çizikler atmaya devam ediyor. O gün gelene kadar tek istediğim yarın beni yatağımdan kaldırmaya yetecek bir motivasyon çünkü şu aralar yastığa başımı koyduğumda aklımdan sadece bir daha kalkmamak geçiyor. Ama bu gece bir fikrim var ve işe yararsa daha sonraları için de kullanacağım. Ece Ayhan’ın yazdığı şu cümleleri bu gece içimden tekrarlayacağım “İyi bir güneş görmek istiyordum sabahleyin. İyi bir güneş. Sevgili Miss Lu’nun çiçeklerini soldurmıyan. Miss Lu için. İyi bir güneş.” (s.37) Sevgili yazarımın kızmayacağını umduğum bir değişik yapacağım. Miss Lu yerine Gül Su diyeceğim çünkü kendi içimde solan çiçeklerimi sadece güneş iyileştirebilir. İçimde büyüttüğüm siyahı sadece o aydınlatabilir ve yarın umarım ki o iyi güneş benim için doğar. İzin ver yazarım, bugünden sonra senin cümlelerin ile kendi duama âmin diyeyim. Gül Su Bulut Kaynakça: Ayhan, E. (2020). İyi Bir Güneş. İstanbul: Yapı Kredi Yayınları. Kaynaktaki yazım yanlışlarına müdahale edilmemiştir. Senem SAFİ Hem Taşına Hem Salçasına Kurban Benim ailem bir “tonton”, şaka değil, ciddi anlamda tombiğiz ya da tombik olmaya meyilliyiz. Halk ağzında “Su içse yarar.” derler ya bize sadece su değil hava bile yarar ama asla yemeden içmeden kesmeyiz, yedikçe yeriz, keyifleniriz. Bu sene de ara tatil için düşündük, magazin ünlülerinin tercih ettiği Fransa veya İngiltere’yi değil de bizim için biçilmiş kaftan olan Adana, Hatay, Gaziantep ve Urfa’yı gezmeye karar verdik. Güneydoğu neydi? Emek değil yemekti. Tartışmasız bunu biliyorduk ama altı günün sonunda, şöyle güçlüsünden bir “medeniyet” olduğunu ve içinde yemekle beraber emeği de bulundurduğunu fazlasıyla hissettirdi bize. Güneydoğu’yu tanımadan önce, zihnimin bir tarafında bu bölgeyle ilgili beni rahatsız eden birtakım düşünceler vardı. Ülkemin batısında büyümüş ve haberleri elimden geldiğince takip etmeye çalışan biri olarak doğulu insanların, kendi yaşam tarzıma uygun olmadığını savunurdum kendimce. Irkçılığa ne kadar karşı olsam da bu tarz kirli düşünceler zihnimi yoruyordu ama böyle sanılara kapılmaktan da kendimi alamıyordum. Şükür ki doğunun insanıyla tanıştım ve bu düşüncelerimin ne kadar yanlış olduğunu somut bir şekilde anladım. Bir kere çok samimiler ve fazlasıyla netler. Biz “sözde şehirliler” gibi gereksiz kibarlığa, laf kalabalığına ihtiyaç duymuyorlar. Esnaftan aldığı biber salçasını beğenmedilerse tereddüt dahi etmeden “Çok beğenmedim bu sefer be kardeşim!” diyebiliyorlar. Bu tavır ilk başta kaba gelse de insana, aslında hemşehriler arasındaki samimiyete vurgu yapıyor ve ülkemin şu günlerde ihtiyacı olan duygu da tam olarak bu “birlik ve beraberlik”. Zihnimdeki kirli düşüncelere, inanın, hiç ihtiyacımız yok bizim. Neyse ki temizledim de geldim. Güneydoğu’nun mutfağını tadınca ve fazlasıyla kilo alınca aklımıza gelen ilk etkinlik, çeşitli mozaik müzelerini gezmek oldu ve ilk iş olarak pusulamızı, Gaziantep’teki mozaik müzesini gösterecek şekilde ayarladık. Ben küçükken evde dergilerden parçalar keserek Senem SAFİ değişik kolajlar yapardım. Bu beni çok sakinleştirir ve yaptığım işe olan odağımı güçlendirirdi ama müzede yüzyıllar öncesinden kalan mozaikleri inceledikten sonra, küçüklüğümden bu yana ne kadar da sabırsız birine dönüştüğümü fark ettim. En basitinden, derslerimi layıkıyla öğrenmenin hayalini değil de ileride öğrencilerimin heyecanla derslerimi beklediği bir akademisyen veya bilim insanı olmanın hayalini kuruyorum şu aralar. Üniversitede gördüğüm dersler, mozaiğimin her bir taşı aslında ve biri eksik, kırık veya solmuş olsa benim olmak istediğim kişinin hiçbir değeri ve anlamı yok. Anladım ki hayatımda attığım her adımın bilincinde olmak ve en iyisini yapabilmek için çabalamak, beni hayalime ulaştıracak güvenli ve sağlam bir yol, tıpkı mozaik sanatçılarının eserlerini ortaya koymak için odaklandıkları o sabır isteyen süreç gibi. İçinde bulunduğum yüzyılın sanatçısı, bilim insanı, lideri hatta annesi olabilmem için sizden öğreneceğim çok şey varmış yüzyıllar öncesinin büyük insanları. Sabrınız da sizin sanatınızın bir parçasıymış. Koyduğunuz her bir taş adına teşekkür ederim. Yaradılış olarak insanların hatta tüm insanlığın birbirine bir şekilde bağlı olduğuna inanıyorum çünkü hissettiğimiz duyguların veya tepkilerimizin birbirine benzediğini fark ediyorum zaman zaman. Örneğin deprem olduğunda hafif de olsa korkmamız, bir noktada kesiştiğimizin veya yaydığımız ortak enerjinin farkında olduğumuzun bir göstergesi zannımca. Senem SAFİ Göbeklitepe’ye gider gitmez içime doğan hisler de tam olarak bunlardı. Benden yaklaşık on iki bin yıl büyük olan atalarım, ben nasıl yanımda birilerini arıyorsam, onlara ihtiyaç duyuyorsam onlar da yan yana olmak istemiş, dertlerini paylaşmak istemişler ki bu tapınağı inşa etmişler. Bir yaratıcıya veya evrene inanmak benim için nasıl bir teslimiyet ve güven hissiyse onlar da benimle aynı duygunun paydaşlarıymışlar ki Göbeklitepe şu an olduğu yerde, bizimle. Ben bir insanım, benden öncekiler de insandı ve benim küçüklerim de insan olarak devam edecekler muhtemelen. Hangi zaman diliminde olursak olalım benzer olaylara aynı tepkileri vereceğiz, aşık olacağız, nefret edeceğiz, sobaya elimiz değince elimizi anında çekeceğiz hatta öldürmeye de devam edeceğiz maalesef. Benim bu tapınakla on iki bin yıl sonra tanıştığım gibi, olur ya yıllar sonra da bir küçüğüm karşılaşırsa bu yazımla şunu bilsin ki: Biz biriz, inanıyoruz, seviyoruz, kızıyoruz ve nefret de edebiliyoruz. Rahat ol, hepimizin başına geldi. İktisat dersi veren hocam, Türkiye’den bahsederken hep “cennet vatanım” ifadesini kullanırdı. Dediği şaka da olsa şaşırırdım çünkü ekonomimizi bilen birinin, ülkemizi “cennet” diye nitelendirmesinin absürt olduğunu düşünürdüm ama sonrasında anladım ki para kazanılır, büyümeye gidilir, Avrupa Birliği üyesi de olunur ama bunlar bir ülkeyi cennet yapmaz. Ülkenin insanı, yemeği, kültürü ve tarihidir o ülkeyi cennet yapan. Gezip gördükçe idrak edebiliyorum Senem SAFİ bunları. Refet Hocam haklıymışsınız, hakikaten benim vatanım bir cennetmiş. Batısından doğusuna, insanı da toprağı da öyleymiş. Gaziymiş, kahramanmış ve şanlıymış da! Kaynakça Zeugma Mozaik Müzesi, Gaziantep. Hikmet Safi’nin çektiği fotoğraf. 27 Ocak 2020. Göbeklitepe, Şanlıurfa. Funda Bulut Safi’nin çektiği fotoğraf. 29 Ocak 2020. Gökhan Hüseyinoğlu 21402030 KARDEŞÇE YAŞAYABİLMEK GÖKKUŞAĞI RENKLERİNDE Bu son sonbahar ayında sarı, yeşil, turuncu yapraklar gibi bir o yana bir bu yana savrulup hayallerimiz ya da sorumluluklarımız uğruna koşuşturup duruyoruz. Bu mücadele içindeyken insanların geçmişte ya da günümüzde yaşadıkları acıları bazen görmüyor, fark edemeyebiliyoruz. Bazen yaşanılan trajedilere sabır ve olgunlukla katlanırken bazen de küçücük dertleri büyüttükçe büyütüyor, karşımıza çıkan engellerle mücadele etmek yerine daha ilk başarısızlıkta gücümüzü ve şevkimizi kaybediyoruz. İşte “12 Yıllık Esaret” kitabı; özgürlüğün önemini, insanın isterse her türlü zorluğu yenebileceğini gösteren ve birçok ders veren değerli bir yapıt. 1800’lü yıllarda New York eyaletinde özgür bir siyahi olarak doğmuş olan ve başka eyalete kaçırılıp köle olarak satılan Solomon Northup isimli kahramanımızın on iki yıl boyunca yaşadığı kölelik mücadelesini anlatıyor. Eser, kahramanımızın 1853 yılında aynı isimle yazdığı “12 Yıllık Esaret” adlı acı hikayesine ait anılarına dayanıyor. Özgür doğmuş bir keman virtüözü iken iki beyaz tarafından kaçırılıp 12 yıl boyunca birçok dehşete tanık olmasını, yaşam mücadelesini ve kölelik hayatını bizlere yansıtıyor. Bilim ve teknolojinin büyük gelişme kat ettiği bu zaman diliminde her ne kadar ırkçılık sorununun eski şiddetinin olmadığı yansıtılmaya çalışılsa da halen ne yazık ki varlığını sürdürmektedir. Irkçılığın her türü, insanlara haksızlık ve onları ötekileştirmektir. Böylece huzur ortamı, barış ve kardeşlik yok olur ve çatışmalar yaşanır. Yapılan araştırmalar Gökhan Hüseyinoğlu 21402030 ırkçı beynin farklı çalıştığını, fiziksel acılara karşı duyarsız kaldıklarını göstermekte, bu kişilerin farklı kökenler ve farklı renklerdeki insanların acılarıyla empati kuramadıklarını gözler önüne sermektedir. Ayrıca ırkçılık yapanlar, kalıtımla doğuştan gelen özelliklerin biyolojik olarak insanın her türlü davranışını belirlediğine inanırlar. Taşıdığı kanın ulusal ve etnik kimliğinin belirleyicisi olduğunu savunurlar. Elbette insanlar kendi köklerini diğerlerinden daha çok beğenecek, övünüp savunacaktır. Fakat bunun adı ırkçılık olmamalıdır. Gerçek olan, varoluşta olandır. Aynı ırka mensup olan insanlar birbirlerini üstün görerek, üstünlük veya asalet uğruna çok kolay bir biçimde kendilerinden farklı olanları görmezden gelip, vahşice öldürebilmektedir. Yaşadığımız dünyada yaklaşık sekiz milyar insan yaşamaktadır. Bu insanların dil, din, mezhep ve renklerinin farklı olması gayet doğaldır. Bu birinin diğerine üstünlük taslamasını gerektirmez. Biz onların onlarda bizim yerimizde olabilir. Üstelik insanların dünyaya gelirken hangi ırktan olacağını seçme hakkı da yoktur. Önemli olan birey olmaktır. Ayrıca bir mikroskop altında bir hücrenin insan hücresi mi, yoksa bitki hücresi mi olduğunu ayırmak mümkün iken, bu hücrenin nasıl bir insana ait olduğunu, siyahi mi, beyaz mı, hangi ırktan olduğunu anlamak mümkün değildir. Günümüzde dini veya etnik bir azınlığın yaşamadığı ülke yok diyebileceğimiz kadar azdır. Şu da gerçektir ki, bir soyun yüzyıllar boyunca aynı ırk ve kan çerçevesinde devam edeceğini söylemek saçmalık olur. Göçler, savaşlar, evlilikler, farklı kültürlerin karşılaşmaları sonunda yeni ırklar oluşmakta ya da bir ırk yok olabilmektedir. Örneğin Amerikan Milleti, çeşitli ırkların birbirleri ile kaynaşmasıyla oluşmuş bir ulustur. Siyahilerin ve beyazların arasındaki çatışma dünyanın pek çok yerinde görülse de en başta aklımıza Amerika gelir. Amerika’nın “Sivil Savaş Dönemi” siyahi halkı için çok önem taşır. Solomon’un o zamanlardaki Amerika’da siyahi bir köle olarak dışlanması ve özgürlüğünün yok edilmesi o yıllara ait yaşanılan bir örnektir. Arzu ve isteklerinin değersizleşmesi, başka insanlara hizmet eden, emirleri yerine getiren, nasırlaşmış ayağında pranga, boynunda tasma ile dolaşan ve insan olarak kabul görmeyen bir varlığa dönüşmesi gerçekten akıl almazdır. Solomon’un boğazında iple ağaca asılı şekilde uzun saatler süren mücadelesi inanılır gibi değil, tüyler ürperticidir. Gökhan Hüseyinoğlu 21402030 “12 Yıllık Esaret” kitabını okumaya başladığım ilk anlarda aklıma İkinci Dünya Savaşı sırasında, Nazilerin yapmış olduğu Yahudi Soykırımı ve daha önce gitmiş olduğum Terezin Nazi Kampı geldi. Savaş sırasında Nazi yönetimi; Sovyetler Birliği ve Polonya gibi işgal topraklarında, Avrupalı Yahudilerin soykırımını ve düşman ilan ettikleri “ırkların” yok edilme kararlarını kapsıyordu. Bu kapsamda, Nazi ırkçılığına dair bir çok film ve belgesel yapılmıştır. Beş yıl önce Çek Cumhuriyeti’ne yaptığımız bu yolculukta gezdiğimiz Nazi Kampı kapısındaki “Kalp ve ritim bozukluğu olanlar kesinlikle girmemelidir.” tabelası doğrusu çok dikkatimi çekmişti. Yönetmen Roberto Benigni’nin “Hayat Güzeldir” adlı harika filminin çekildiği kamp olduğunu fark ettiğimde daha bir heyecanlandım. Gaz odaları, yemekhaneler, duvarında sadece küçücük bir hava deliği olan ceza hücreleri. Ama beni en çok etkileyen “Ölüm Yolu” oldu. Bir türlü bitmek bilmeyen daracık, üstten basık, uzun, sonradan kısmen ışıklandırılmış bir tünel ve duvarlar. Duvarlardaki tırnak ile kazınan isimler. Gaz odalarından bir şekilde kurtulabilen insanların özgürlüğe koştuklarını sanıp, tünelin sonundaki Nazi askerlerinin kurşunları ile yaşayacakları ölüm. Akıl alır gibi değil. Düşündükçe nefesi kesiliyor insanın. Gökhan Hüseyinoğlu 21402030 İnsanların sığ bir düşünce yapısı ile ırkçılığa bakış açısını değiştirebilmek için, her ne kadar eğitime önem verilmesi gerektiği söylenilse de esas olan insan olabilmek, insan olmayı becerebilmektir. Kahramanımız 12 yıl boyunca özgürlük ve yaşam mücadelesi vermiş ayrıca özgürlüğüne kavuşunca da kendisinin yaşadığı acılara ortak olan, bunları yaşayan diğer insanları kurtarabilmenin mücadelesi içinde olmuştur. Bizler özgürce yaşıyor olsak da bazen hırslarımıza ve ön yargılarımıza yenilerek hayata esir düşebiliyoruz. Geçmişimizden, bu tür hikayelerden ders çıkarmıyoruz. Oysa özgürce ve azimle hayallerimizin peşinden koşarken insanlığımızı kaybetmemeli ve kardeşçe yaşamanın kıymetini bilmeliyiz. Kaynakça: 1) ‘12 Yıllık Esaret’ (2014) Solomon Northup 2) Vikipedi Mustafa Necati AYAZ 21702269 Küreselleşme ve Milli Kimlik Küreselleşme günümüzde sıkça tartışılan bir konu olmakla birlikte hayatımızın her alanında kendini göstermektedir. Ülkelerin ve kültürlerin gerek ticaret gerekse kültürel faaliyetler ile birbirleriyle etkileşmesi ile ortaya çıkan küreselleşme, zamanla teknolojinin gelişip yayılması ile ivme kazanmıştır. Küreselleşme ile kültürlerin, siyasi ve ekonomik olarak daha baskın ülkelerin kültürlerini diğer ülkelere dayatması ile milli kültürün dolayısıyla milli kimliğin de tehdit edildiği görülmektedir. Dil, bir milletin kültürü ve kimliği için büyük önem arz etmekle birlikte dilde meydana gelen değişimler de milli kimlik için hayli mühimdir. Küreselleşme ile birlikte, “lingua franca” adı verilen, küresel dil olarak da bilinen İngilizce, Fransızca gibi dillerin Türkçeye yerleşmesi ile dilde bozunmaların meydana gelmiş olması, bu kelimelerin günlük yaşamın birçok alanında kullanılması üzücü ve endişe verici bir hal almıştır. Bu kelimelerin, iş yeri isimleri olarak kullanılması, günlük konuşmalarda rahatsız edici yerine “irrite” kelimesinin kullanılması da dildeki kelimelerin zamanla önemini yitirmesine sebep olması can sıkıcı bir hal almaktadır. Unutulmamalıdır ki, bir dil her ne kadar bozunmuş ve yabancılaşmışsa, kültür dolayısyla da milli kimlik de o kadar benliğini o kadar yitirmiştir. Bundan dolayı, dilimiz küreselleşmenin getirdiği etkileşimden korunmalı ve özgün kalmalıdır. Küreselleşmenin etkilerinin kültürümüzün yansıması olan mutfağımıza olan etkisi de inkâr edilemez niteliktedir. Türk mutfağına bakıldığında, göçebe yaşamdan, İslami yaşama kadar birçok izi barındırdığını ve milli kimliğimizin önemli bir parçası olduğunu görmekteyiz. Lâkin kürselleşme ile birlikte Avrupa-Amerikan popüler kültürünün bir parçası olan “fastfood” kültürünün günlük hayatımızın bir parçası olduğunu ve sıkça yerel mutfağa tercih edildiğini üzülerek gözlemlemekteyiz. Ayrıca, bu etkileşimin döner gibi yerel yemeklerin batı kültürünün bir parçası olan “burger” gibi kültürel elemanlar ile harmanlanıp geleneksel Türk Mustafa Necati AYAZ 21702269 mutfağına hasar vermesi de milli kimliğimiz ve mutfağımız için tehdit oluşturmaktadır. Küreselleşmenin mutfağımıza kadar girmesi ve yeni nesillerin bu kültür ile büyümesi şüphesiz ki kültürün gelecek kuşaklara aktarılması için büyük bir tehdit oluşturmakla birlikte, özüne yabancı bir millet oluşumuna sebep olmaktadır. Bundan dolayıdır ki, yeni nesiller milli farkındalık düzeyi yüksek bir şekilde yetiştirilmeli ve küreselleşmenin getirdiği elemanlardansa, milli değerlerle yetiştirilmeleri esas alınmalıdır. Bu millileşmenin sağlanması için ise korunmacı bir politika izlenerek mutfak gibi bir milletin kimliği olan önemli öğelerin yabancı etkilerden muhafaza edilmesi için elden ne geliyorsa yapılmalıdır. İvme kazanan bu yozlaşma benim gibi genç bireyler üzerinde derin izler bırakmaktadır. Farkındalık düzeyi yüksek ve milli benliğinin farkında bir Türk genci olarak dilimizin ve kültürümüzün günden güne eridiğini, yozlaştığını görmek beni hayli üzmektedir. Ancak bu üzüntünün, benim bir birey olarak neler yapabileceğimi sorgulamamı sağladığı için daha sorumlu ve düşünceli bir Türk genci olmama önayak olmuştur. Dolayısıyla, gençlerin daha farkında bireyler olup milli kimliğimizin gelecekteki varlığı teminat altına alması için daha milli bir eğitim ve sosyal politika belirlenmelidir. Milli sanayi ve ticaret bir milletin kalkınması için hayati önem taşımaktadır. Lâkin, bu önemli alanın da küreselleşmeden nasibin aldığı görülmektedir. Özellikle son yıllarda uygulanan Küresel ticaret politikaları ile Türkiye’nin günden güne daha dışa bağımlı bir ülke olduğu reddedilemez bir gerçektir. Ekonomik olarak bağımsız olmayan bir milletin kültürel olarak da bağımsız olamayacağı ve ithal ettiği ürünler ile birlikte ayrıca o kültürü de ithal ettikleri yadsınamaz bir gerçektir. Ayrıca, küreselleşme ile milli pazarın da ucuz maliyet ve iş gücü olan ülkelerden ithal edilen ürünler ile rekabet edemez bir hale gelmiş olması ile piyasadan çekildiği görülmektedir. Milli markalarımıza piyasadan el çektirilmesi ile çok sayıda insanın işsiz kalması ve bundan dolayı toplumun sosyo-kültürel yapısını olumsuz etkilemesi de küreselleşmenin toplumumuza olan olumsuz etkilerindendir. Bu yüzden milli Mustafa Necati AYAZ 21702269 sanayi ve ticaretin de korunmacı bir iktisadi politika ile yabancı etkilerden muhafaza edilmesi, bu sayede kültürel ve milli bağımsızlığın korunması büyük önem arz etmektedir. Milli benliğimizin ve kültürümüzün küreselleşme adı altında tehdit edilmesine bilinçli Türk gençliği olarak müsaade etmemeli, elimizden geleni yapmalıyız. Kimliğimiz olan dilimizi yabancılaşma ve bozunmadan elimizden geldiği kadar korumalıyız. Aynı şekilde milli kültürün ayrılmaz bir parçası olan yemek kültürümüzü de küreselleşmenin sebep olduğu erozyondan sakınmak, gelenek ve milli değerlerine bağlı her duyarlı Türk’ün yükümlülüğüdür. İktisadi alanda bağımsızlık sağlanamadıkça, tam bağımsız Türkiye ve tam bağımsız kültür ülküsünün de sağlanamayacağı unutulmamalı ve bu doğrultuda yerli girişimi, girişimciyi destekleyen önlemler alınarak milli kimlik korunmalıdır. Unutulmamalıdır ki, kültürüne ve milli kimliğine gereken hassasiyeti göstermeyen her ulus yok olmaya mahkûmdur. Cansu Hangül 21400638 Sevgili Bilkentliler, Bugünkü yazımı, sizlere kesinlikle önerebileceğim bir kitap hakkında oluşturmak istiyorum. Kitabın adı Filozof ve Kurt. Ve gerçekten bir filozof ve bir kurdun hakkında yazılmış bir kitap bu. Evet, kulağa çok ilginç geldiğini biliyorum çünkü insan çok doğal bir şekilde “ Bir filozof ve bir kurdun birbiriyle nasıl bir alakası var?” diye düşünebilir. İşte benim hayatım ve bu kitap da tam olarak bu sorunun etrafında kesişti. Nasıl mı? Hani geçen ay küçücük bir tatilimiz vardı ya, işte ben o ara İstanbul’a kaçtım (Gerçekten kaçtım ama detayları anlatmak istemiyorum.  ). Koca İstanbul’u gezip durdum. Tatilimin son günü de zaten günlerden beri koşturmaktan bitap düşmüş halde, “Hani herkesin anlatıp da bitiremediği şu alışveriş merkezine bir uğrayayım.” diye düşündüm. Tabii ki, geleneği hiç bozmayarak öncelikle bir kitabevine girdim ve annemin bana vermiş olduğu banka ek kartını biraz üzdüm. Neyse ki annem, kitaba verilen paraya hiç acımaz, ben de birçok kitap aldım(Ya da ben kendimi böyle avutuyorum.)… Ben çok kitap aldım ama dikkatli bir şekilde aldım. Hepsini özenle seçtim. Peki ya, siz bir kitap alırken en çok neye dikkat edersiniz? Ben en çok, kitabın kokusuna ve kapağına dikkat ederim. Ama öyle, “Kitabın kapağı da neymiş canıııım?” demeyin. Çünkü elinizi bir kitabın kapağında gezdirdiğinizde sizde yarattığı his çok önemlidir. Hele hele yazılar hafif kabartmalı, karton böyle yumuşacık olacak… (Sanırım şu an canım kitap okumayı çekti!!!!) İşte ben de tam olarak, hem kitaba dokunmak çok güzel olduğundan hem de kitabın ismi çok ilgi çekici olup insanda merak uyandırdığından bu kitabı raftan çekip kokladığım gibi kendimi kasada buldum. Sonrasında da – tahmin edebileceğiniz gibi-hemen kitap mağazasının yanındaki kafede hem kahvemi yudumlamaya hem de güzelim kitabımı keşfe daldım. İşte size kanıtı: “Bu kitap ne anlatıyor?” diyecek olursanız, üzgünüm ama size verebileceğim net bir cevap yok. Kitabın türü, inceleme. İşte bu nedenle de hayata dair her şeyden biraz biraz barındırıyor içinde. Ama 1 Cansu Hangül 21400638 şunu garanti edebilirim ki, kitabın başlığı yani “Filozof ve Kurt” gerçekten de çok anlamlıymış çünkü kitap tam olarak, bir filozof ve onun kurdu ile ilgili! Çünkü kitabın aynı zamanda yazarı olan Mark Rowlands, sahiplenmiş olduğu kurduyla güçlü bir dostluk kurmuş olan bir felsefe profesörü ve bu kitap onun sevgi, mutluluk, varoluş hakkında en yakın dostu olan kurdundan öğrendiklerinin bir dışa vurumu niteliğinde. Mark Rowlands, güzel düşünmüş, güzel anlatmış ama ben tabii ki bu kitaptaki her düşünceye katılmadım. Fakat, bir köpek sahibi olmanın bana sağlamış olduğu duyarlılık sayesinde bu yapıttan oldukça etkilendim ki zaman zaman, elime bir kalem almış, bana göre önemli cümlelerin altını çizerken buldum kendimi. Altını çizdiğim cümlelerden bazısında şu düşüncelere yer verilmiş,  Kurtlar ve dolayısıyla hayvanlar, biz insanlara göre daha “cesur” ve “iradelidirler” çünkü onlar, en zayıf anlarında bile karşılarında duran düşmana hırlamaktan ya da tepki vermekten kaçınmazlar. Oysaki insan, iradeyi değil intikamı kollar. Karşısındaki düşmanının en zayıf anını bekler ve ancak o zaman “hırlar” yani insan, “cesaretsiz” ve “iradesizdir”. Aynı zamanda, insan, yine en umutsuz anında ya da “ yumurta kapıya dayanınca” Tanrı’yı arar. Buna rağmen, bir kurdun ya da bir hayvanın Tanrı’sı yine kendisidir, yani “güç” o’dur ve o Tanrı her zaman o kurtla birliktedir.  İnsanlık zayıflık yaratır. Kurtları alır köpek yapar. Bizonları alır inek yapar. Damızlık atları beygir yapar. Kısacası, kullanabilmek için zayıflaştırır. İşte bu nedenle de insan “hayvan krallığında” eşsizdir çünkü hiçbir kurt ya da hayvan kendisinden başkasıyla ilgilenmez onu zayıflatmaya veya yıpratmaya çalışmaz ve kötülüğü biz insanlar gibi kollamaz.  Topu topu sadece iki örnek verebildiğim için hepinizden çok özür dilerim ama Bir filozofun kaleminden çıkan düşünceleri toplamak ve farklı bir biçimde ifade etmeye çalışmak benim için hayli zor oldu. Hem zaten benim asıl düşüncem; sizlerin de bu kitabı mutlaka almanız ve hissetmeye çalıştığınız gereği. Çünkü, felsefi bir kitaptan herkesin kendince alacağı bazı düşünceler vardır ve herkesin önemli bulduğu bölüm ya da cümle belki de birbirinden farklıdır. Bir kitabevine koşup bu kitabı, kitaplığınıza hemencecik eklemeniz dileklerimle… Not: Filozofumuz Mark Rowlands ve biricik kurdu Brenin’i eğer merak ettiyseniz tam altta onların fotoğrafını bulabilirsiniz. 2 Cansu Hangül 21400638 3 İYİLİK YAPMAK İSTEYEN ÇOCUKLAR İsminden de anlaşıldığı gibi Ben 5 Kere İyilik Yaptım!: Çocuklardan Büyüklere Ders Kitabı, kitabında çocuklara sorulan sorular ve cevapları çok ilgimi çekti. sevgi, savaş, güven, korku, barış gibi hayatlarımıza dair pek çok önemli kavram çocuklar ne güzel de açıklamış. Cevaplar hesapsız, kitapsız ve kurmaca olmadan aynen yayınlanmış. Hakikaten çocuklar, saf ve kirlenmemiş duyguları ile hareket ederler. Verdikleri cevaplardan da ne kadar barış yanlısı, sevgi dolu ve akıllı oldukları anlaşılıyor. Çocukların büyüdükleri zaman, bu duygularının çeşitli etkenler ile yok olduğunu ve geriye kalan iyi duygularını da kötüye kullanmaya başladıklarını görüyorum. Türkiye’deki insanların, ergen olmaya başladıkça kavgacı, sevgisiz ve vicdansız bir toplum oluşturduklarını düşünüyorum; çünkü medyadan gördüğüm, okuduğum ve duyduğum kadarıyla, çocuk tecavüzleri, çocuk ve kadın cinayetleri bu düşüncelerimi kanıtlıyor. Öğrenmek sorulduğunda bir çocuğa, cevap olarak, merak etmenin öğrenme isteğini arttırdığını ima etmiş. Bence çok güzel bir açıklık getirmiş. Biz meraksız bir toplumuz. Tabii, var olan merakımız öğrenilmesi gereksiz olan dedikodular… Yani genel kültürümüzü artırmak için bir merakımız yok. Merak etmiyoruz ki niye öğrenelim? Mesela, bilim ve ilime karşı merakımız yani öğrenme istediğimiz yok. Halbuki kitaplar, şimdiki sosyal medya her şeye cevap verir niteliktedir. Buna rağmen öğrenme isteğini bizim toplumda görmüyorum. Dedemin anlattığın göre, eskiden öğrenmek istedikleri bilgiyi alabilmek için ansiklopedileri ve sözlükleri saatlerce karıştırırlarmış, hatta bazen de hiç bulamazlarmış. Şimdi düşünüyorum ki; o günlerde yaşasaydım, öğrenmek istediklerimi zor öğrenirdim veya öğrenemezdim. Çocuklara sorulan bazı soruları ben de cevaplamak istedim. Mesela, bana korku duygusunu anlatmamı isteselerdi, şöyle anlatırdım; korku, başarılı olamamak veya karşılaştığım bir olay ya da durumun nedenini anlayamamak derdim. Nedenini anlayamadığım şeyden çok korkarım; çünkü tepkim nedenine göre olmalıdır. Nedenini bilmediğim bir olay ya da durumun gidişatını kontrol edemeyeceğimi düşünürüm. Korku, benim için budur. Fakat; çocuklar, korkuyu bile en masum şekilde açıklıyorlar. Erkekler, kızların daha korkak olduğunu ve onların daha çok kalp figüründen etkilenip, pembe şeylerden hoşlandıklarını düşünüyorlar. Ayrıca, her şeyden çabuk korkan çocukların ileride büyüdüklerinde kendilerinin de insanlara korkutucu şeyler yapabildiklerine inanamıyorum. Çocukların günahsız, k.tülük bilmeyen ve en iyi kalpli insanlar olduklarını düşünüyorum; çünkü yetişkinlerin ben merkezci yaşayışlarından çok uzaklar ve bu sayede masum kalabiliyorlar. Sevgi ile büyütülen çocuklar, sevginin büyük enerjisinden faydalanmış çocuklardır. Yani, kendisine gösterilen sevginin yanında anne ve babasının birbirlerine olan sevgisine şahit olan çocuklar, her zaman etraflarına sevgi saçarlar; çünkü ruh ve bedenleri sevgi enerjisi ile dolmuştur. Bu enerjiyi yakınlarına da yansıtır. Hepimiz sevgiden gerekli nasibimizi almış olsaydık ne savaşlar ne anlaşmazlıklar kalırdı. Sevgi yokluğu sonucu beliren kin, kıskançlık ve intikam duygusu, her türlü kötülüğe yol açar. Her insan kendisinden de bilir ki; sevgi görmemiş ise kimseye kolay kolay sevgi veremez. Her insan da bilir ki, kin kıskançlık ve intikam duygusu hepimizde vardır. Sevgisiz olanlar ise bunu daha çok yansıtır. Aktüalite haberlerinde duymak istemediğim tecavüz, kan davaları, boşanmalar, şiddet ve ayrıca ülkelerin birbirlerine olan düşmanlıklarının sevgi yokluğundan kaynaklandığına inanıyorum. Sevgi evrenseldir, her şey ve herkes sevilebilir. Hz. Mevlana dinine, soyuna ve ırkına bakmadan herkesi sevebildiğine göre hepimiz aynısını yapabiliriz diye düşünüyorum; çünkü sevgi din, dil, ırk, hayvan, insan ve madde tanımaz. Bir milletin başarılı, düzen içerisinde mükemmel bir topluluk olabilmesi için en büyük etken sevgidir ve bu yüzden ilk başta çocuklarımıza sevmeyi ve sevilmeyi adam akıllı öğretmeliyiz. Sevgisiz bir toplum yok olmaya mahkûmdur. Çocukların verdikleri cevapların masumiyetinde hep sevgiyi görüyorum. Bu sevgiyi yetişkinlerin cevaplarında göremeyeceğimden hiç şüphem yok ! çünkü ne yazık ki masumiyetlerini yitirdiklerini düşünüyorum. Keşke çocuklar hep sevgi dolu, masum ve zararsız kalabilselerdi. Hiç büyümemelerine yeğlerdim. Böylece yetişkinlerin çıkarttıkları savaşlar, kötülükler ve hainlikler dünyamızdan silinirdi. Esin Bayramlı 21402388 IŞILTIDAN FAZLASI Neden mi yıldızlar her zaman yerlerinde dururlar? Ne kaçacak sebepleri ne de gidecek yerleri vardır da ondan. Belki de kendine en yakın yıldıza kilometrelerce uzak, belki de insanlar tarafından gözle görebilecek kadar yakınlardır aslında. Geceleri gökyüzüne baktığımızda aynı yerlerinde karşılarlar bizleri. Yalnızlıklarına rağmen ışık saçarlar etraflarına, hatta sadece etraflarına değil başka gezegenlere, bilinmeyen taraflara. Kendimi bu yıldızlar kadar yalnız hissettiğim olur bazen, kaldırırım başımı, bakarım gökyüzüne odamın penceresinden. Gözümün gecenin karanlığına alışmasından mıdır bilinmez ama gözümü kamaştırır yıldızların parıltısı. Bir yıldızdan ötekine gözümü gezdiririm, hele bir de gözlüğümü takmamışsam, ışıltı iyice dağılır gözümde, birbirine girer ışıltılar. Zihnimdeki düşüncelerin kapısını aralar bu görüntü, saniyeler, dakikalar belki de saatler birbirini kovalar ben gökyüzünü izlerken. Kendi kendime düşünürüm, gece midir yıldızları güzel yapan, yoksa gece olmasa da olur muydu bizim için yıldızlar? Yalnızlığımın içindeki aydınlığı ararım belki de bu soruyla. İçimdeki karanlığı aydınlatan yıldızı bulmayı çalışırım gökyüzündeki yıldızlarda. Yıldızların isimlerini de pek bilmem aslında, ayırt edemem birini ötekinden. Bana en yakın olan yıldızı severim hep. Yaşamımda da böyleyimdir biraz da bana yakın olanı daha çok severim. Durup dururken yıldızlar da nerden aklına geldi diyeceksiniz, sadece isminden dolayı benim için ötekilerden ayrılan bir kitapla karşılaştım raflarda, “Yıldızlara Bakıyor Bazılarımız”. Kitabın içeriğinden ziyade adı ilgimi çekti, yıldızların benim için ifade ettiği anlamdan dolayı. Ben de bu büyüyü bozmadan size yıldızların benim için olan anlamından bahsetmek istiyorum. Her geçirdiğimiz kötü günün arkasından güzel günlerin geleceğini söyler büyüklerimiz. Gündüz izler geceyi, gecenin karanlığına son verir güneş, bazense geceyi tamamen aydınlatacak gücü olmaz yıldızların. Bazen yolunu kaybedenler için pusula görevi görür, bazense gökyüzünü seyredenler için dilek şansı tanır yıldızlar. Yatağımda uzanmış olan benim için ise yalnızlık şarkısının sesini yükseltir kulağımda çalan. Karanlığa son verir güneş, ancak her yıldız güneş kadar güçlü değildir. Bazense başka bir yıldız aslında güneşten daha güçlüdür ama yaşadığımız gezegenin yıldızı değildir, uzaktır. Şüphesiz ki dünya için en önemli yıldız güneştir. Peki, benim dünyamın yıldızı nedir diye sorarım bazen. Her duygu içimdeki karanlığa bir ışıltı saçar ama yalnızlık içimdeki geceyi gündüze çevirecek kadar güçlü olan tek duygudur diyebilirim. Kitabı okurken de bu yalnızlık duygusunu hissediyorum. Kitapla yalnız kaldığımda ortaya çıkan bu duygu, öykülerin yalnızlık temasını işlemesiyle daha da içimde hissedilir hâle geliyor. Yalnızlık ışık saçan en büyük yıldızım oluveriyor. Kendimi dinleme fırsatını veriyor bana, benim için bu kadar değerli olan yalnızlığın başkası için aynı anlamı ifade etmiyor olması da burkuyor biraz içimi. Güneş bilebilir mi diyorum dünya için böyle bir anlam ifade ettiğini, dünyadaki insanları bile aynı şekilde ısıtmayan güneşi düşüyorum sonra, milyonlarca bireyle, farklı yaşanmışlıklarla, farklı farkındalıklarla özleştiriyorum bunları kendi içimde. Herkesin farklı bir yıldızı olduğunu, benim yıldızımın herkes için aynı anlamı ifade edemeyeceğini kabulleniyorum sonunda. Binlerce ışık yılı uzakta olsalar bile yıldızların benim için ne kadar değerli olduğundan bahsettim. Yeri geldiğinde etrafımdaki huzursuzluktan kaçış, başka bir yol arayış, hatta yeni bir başlangıç olabilir yıldızlar. Hep karanlığa bakıp, çamura saplanmaktansa; başımı kaldırıp kendime bir yıldız bulmalıyım diye başlamıştı bu serüven. Kendi yıldızımı yalnızlığın bana verdiği güçte buldum, yalnızlığı da gecenin saklanan ışıltılarında. Tabii ki herkes için aynı durum geçerli diyemem, ne de olsa kimileri önüne dahi bakmazken, yıldızlara bakıyor bazılarımız. Berke Eren KAYNAKÇA Özgün, Suzan Bilgen. Yıldızlara Bakıyor Bazılarımız, İstanbul: Dedalus Yayınları, Mart, 2015 Elif Bilgen Parmak İzi İnsanın öyle bir yüzü vardır ki ne kendisi bu yüzünü görmek ister, ne de başkaları fark etsin onu. Hani herkesten saklanan, utanılan yüz. İnsanın kendi içinde gizlediği bir yönüdür bu. Baş edemediği, hayatından çıkarıp atamadığı bir özelliği gibidir. Öyle bir yüz ki belki geçmişin kara örtüsü, geleceğe pranga. Belki insanı kendisinden nefret ettiren bir alışkanlık… Bir türlü kurtulamayız aynı duygudan. Gece saatlerce yatakta dönüp durmak gibi kimileri için. Kimileri içinse yalnızlık korkusu. Hani bize bir şeyler olmuştur, aynı insan olarak kalmamıza engel olan bir şeyler. Yıllar geçince üstünden fark ederiz. “Ben böyle biri değildim ki” deriz, “Ben aslında korkmazdım…” Sonra da yüzlerimizi insanlardan saklarız. Çekiniriz fark edilmekten. Birine yakalanmak istemeyiz. Sanki bize bunları yaşatan insanlar yanımızda olanlardan farklıymışcasına, sanki onlar da başkalarının hayatlarında parmak izlerini bırakmamışlar gibi. Aslında hepimiz öyleyiz. Hepimiz birilerinin hayatına girip onlara acı tatlı bir şeyler bırakıyoruz kendimizden. O an fark etmiyoruz bile, hangi sözümüz, hangi davranışımız karşımızdakini düşündürtecek, onu değiştirecek. En masumumuz bile yapıyor bunu. O da birilerine kendinden bir şeyler bırakıyor, iyi şeyler belki. O da yaralanıyor sonra, anlamıyor. Dönüp dolaşırken aklına geliyor ve yarası, içinin tellerini sızlatıveriyor. “ Seni düşünüyorum. Oturma odandaki sarı kanepede, yüzüne yapışık bıkkınlıkla oturuşunu…” (Bozkurt, 35) O an başka bir hayata sahip aslında ama yine de düşünmeye engel olamıyor. Her yaşanılan içini acıtıyor, yemek yenilen bir masa bile geçmişi hatırlatıyor. Çok sonradan anlıyor işte insan, neden aynı masaya oturmak istemediğini, neden sarı kanepeleri sevemediğini. Sorsa biri neden böyle davrandığımızı, “Yok bir sebebi.” der geçiştiririz. Kimsenin bunu fark etmemesi gerekir çünkü. Kimse anlamasın bunu. İşte böyle geçiştirmek istediğimiz, herkesten sakladığımız şeylere Kadire Bozkurt, sanki “Bak, Serkan da böyle, Özlem de” dermişcesine kitabın adını Küçük Dertler koymuş. Elime ilk aldığımda kapağındaki kırmızı vosvosu beni zaten hemen kendine çekti. Daha sonra öğrendim ki bu tatlı vosvosun adı Sıdıka’ymış. Meğerse o da saklamış içinde küçük çocukların oynadığı oyunu, tek tanığın kendisi olmasına rağmen. Meğerse kitapta onu sevmeyen birine aşık Serkan da, sevgilisini aldatan Özlem de saklamış duygularını çünkü çekinmişler etrafındakilerden. Okurken böyle sırlara sahip olan insanların varlığını düşününce benim de onlardan biri olduğumu fark ettim. Bu kadar çok yüzü olan insan varmış ve evet, etrafımızdakiler hayatımıza ne kadar çok karışmış. Kitabı bitirdiğimde, üzerinde uzun uzun düşününce benim de sakladığım şeyleri fark ettim. Bugüne kadar kimseyle bu konuları konuşmak istemediğimi anlayınca sanki biri yüzüme çarpmış gibi oldu. Gerçekten de ne kadar çok yüzüm varmış benim. Hayatıma girenler, çıkanlar, kendi ellerimle kalbimin dibine bırakıverdiğim insanlar ne kadar da etkilemişler beni. Meğerse değiştirmişler içimi, hepsi kendinden bir şeyleri bırakıp öyle gitmişler. Hepsi “parmak izleri”ni benim hayatıma bırakıp arkalarını dönmüşler. Bense saklamışım onları, korkmuşum paylaşmaktan. Korkmuşum yeni yüzlerimden. Sanki hayatımıza girenlerin bize kattıkları, sonradan bizim karakterimizin bir parçası olmuyormuş gibi. Sanki biz hiç kimsenin hayatına kendimizden izler bırakmıyormuşuz gibi. Belki de yapmamız gereken yüzleşmektir. Neden geleceğimize pranga yaparız ki geçmişimizin kara örtüsünü? Neden yüzleşmekten korkarız ki? Ne olacak yani sarı kanepeye gidip tekrar otursak, ne olur ki aynı masada başka biriyle yemek yesek? Aslında bu da bizim bir parçamızsa yaşadıklarımızı başkalarından saklamak niye? Belki de anlayan biri çıkacaktır karşımıza, bir hastane odasında yalnızlığıyla uyumaya çalışan İhsan gibi. Bu yüzden yüzleşmek lazım içimizle, korkmadan “Ben buyum!” diyebilmek için. “Korkmadın mı, diyecek. Korktum, diyeceğim. Ama yapabildim. Sen de öğreneceksin yakında, artık ne gerekirse yaptığımı.” (Bozkurt, 41) Biz de anlamalıyız kendimizi çünkü artık hiçbir şey geri getiremeyecek eskiyi, hiçbir şey değiştiremeyecek geçmişi. Kaynakça Bozkurt, Kadire. Küçük Dertler. İstanbul: Alakarga Yayıncılık, 2015. Baskı. Hiçbirimiz Hepimiz Kadar Güçlü Değiliz Bireyler toplumu oluşturan temel yapı taşlarıdır. Tekil olarak bir insanın etkisi az gibi gözükse de bir araya gelince oluşan kalabalığın gücü hafife alınamaz. Bu geçmişten günümüze gerçekleşen her halk hareketi hükümetler için daima tehlike teşkil eder. Türkiye'de de 2013 yılının Haziran ayında meydana gelen Gezi Parkı Direnişi benim açımdan bu durumun çarpıcı örneklerinden biridir. İlk başlarda sadece yüz kişinin İstanbul'da bir parkta başlattığı oturma eylemi sadece birkaç gün içinde ülkenin dört bir yanına yayılmış ve milyonlar bu direnişin bir parçası olmuştur. Son yıllarda dünyanın farklı yerlerinde milyonlarca insanın katıldığı halk hareketleri meydana gelmektedir. Arap Baharı, Occupy Wall Street ve ardından ülkemizde meydana gelen Gezi Parkı Direnişi bu halk hareketlerine örnek sayılabilir. Meydana gelen bu direnişlerin ortak özelliği ise herhangi bir siyasi oluşumun etkisi olmadan insanların kendiliğinden bir araya gelip direnişi başlatmasıdır. Artık insanlar çözümü başka odaklardan beklememektedirler. Yapılması gereken ne ise insanlar sorumluluk alarak bu gerekliliği yerine getirmektedir. Çünkü halklar için bıçak kemiğe dayanmıştır. Senelerdir geçiştirilen, üstü örtülen sorunlar, azalması gerekirken gittikçe derinleşen ekonomik krizler, borç batağına sürüklenen ülke gelirleri doğrudan o toplumda yaşayan insanların cebini yakmakta, hayat standartlarını gün geçtikçe aşağı çekmektedir. Artık insanların ipleri kendi eline alma zamanı gelmiştir. Gezi Parkı Direnişi tam da bu sırada başlamıştır. Direniş bir kez ateşlendiğinde devamı çorap söküğü gibi gelmektedir. Haziran Hareketi'nin İstanbul'dan Trabzon'a, İzmir'den Diyarbakır'a uzanması bu sebeptendir. Yıllardır doğu ile batıyı birbirine düşman eden zihniyetin tüm planları bu direniş sayesinde suya düşmüştür. Batı'da yaşayan milyonlarca insan penguen medyasının Doğu'daki olayları nasıl çarpıttığını, eksik ya da yanlış aktardığını anlamıştır. Kitapta bahsi geçen Çağlar İyice karakteri bu duruma somut bir örnektir. Kendini milliyetçi olarak tanımlayan ve solculardan haz etmeyen kahramanımız olayların gerçek yüzünü görünce tarafını değiştirmiş, Gezi Direnişi'ne en önden destek vermiştir. Emrah Serbes kendisinin de bizzat katılmış olduğu bu direnişi insanlara umut olsun diye roman haline getirdiğini düşünüyorum. Çünkü insanlar yan yana olduklarında ne kadar güçlü olduklarını anlayabilirlerse hiçbir siyasi otoriteden korkmalarına gerek kalmaz. Hiçbir yasak ya da engelleme insanları yollarından alıkoyamaz. Bugün Türkiye'de Gezi Parkı Direnişi önemli bir eşik sayılıyorsa sebebi 1980 Darbesi'yle oluşan korku duvarını yıkıp geçmesindendir. Artık yeni bir pencere açılmıştır Türkiyeli halklar için. Gezi'de en çok atılan sloganın : '' Kurtuluş yok tek başına. Ya hep beraber, ya hiçbirimiz! '' olması bu sebeptendir. Kimi zaman toplum içinde insan kendisini anlamsız ya da işlevsiz hissedebilir. Aslında bu durum bizi yönetenlerin yaratmak istediği bir algıdır. Çünkü insan kendine dair herhangi bir güvensizlik ya da inançsızlık duyarsa işte o zaman mücadele etmek anlamsız gelecektir. Kendi içine kapanacak ve daha bencil bir ruh haline bürünecektir. Ancak bu algının aksine insan dünyadaki en güçlü varlıktır. Bir birey olarak yapabileceklerinin sınırı yoktur. Toplumu şekillendirmede bireyin rolü bu yüzden oldukça önemlidir. Tek başına insan kendinden başlayarak; çevresini, ailesini, arkadaşlarını değiştirebilir. Bu değişim bir başlangıçtır. Mücadelenin devamı birleşerek ve büyüyerek gelecektir. Gelecek kuşaklara büyük bir umutla ve heyecanla anlatılacak olan Gezi Direnişi Türkiye halkları için çok önemli bir adım olmuştur. Bana kalırsa yaprak bile kıpırdamıyor denilen günler artık tamamen geride kalmıştır. Her ne kadar bugün büyük bir karanlık içindeymişiz gibi hissetsek de güzel günler yakın olduğunu biliyorum. Çünkü Türkiye halkları bir kez bu gücü yan yana gelerek hissetmişlerdir. Şimdi yasalarla, kolluk kuvvetleriyle ya da canlı bombalarla bu birlikteliğe engel olmaya çalışsalar da boşuna. Cemal Süreya'nın dediği gibi : '' Ama bir ağızdan tutturduğumuz gün hürlüğün havasını, işte o gün sizi tanrılar bile kurtaramaz. '' KAYNAKÇA Serbes, E. (2014). Deliduman . E. Serbes içinde, Deliduman. İstanbul: İletişim Yayınları. Tolga Talha YILDIZ DEĞİŞEN İNSANLAR Hayatımda gittiğim ilk tiyatro “Oz Büyücüsü”dür. Demiştim ki “Ya işte, insanlar nasıl şekilden şekile giriyorlar, nasıl önündeki kalabalığı eğlendirmek için kendilerini değiştiriyorlar?” ve şaşırmıştım bir insanın kendi kişilliğinden başka kişilikleri oynamasına hatta kendi türünden başka türleri resmedebilmesine. En son gittiğim tiyatronun ismi “39 Basamak”, 1915’te John Buchan tarafından roman olarak yazılmış. 1935’te yönetmen sandalyesinde Alfred Hitchcock ve Charles Bennet tarafından beyaz perdeye taşınmış ve 2005’te ise tiyatro hayranları için kırmızı perdelerin arkasından çıkarılmış. Bu tiyatroda da “Oz Büyücüsü” oyununda olduğu gibi performanstan çok etkilenmiştim. Hatta bu sefer daha da şaşırmıştım. Çünkü oyuncuların aynı sahne içinde birdenbire başka kişiliklere dönüştüklerine şahit oldum. Mesela oyunculardan biri aynı sahnede hem kondüktörü hem de hostesi oynadı. Karakter geçişlerinde oyuncu şapkasını, konuşma biçimini ve tavırlarını değiştirdi. İşte tiyatronun başarılı bir oyuncudan beklediği performans da budur. Oyuncunun, kendinden farklı ögeleri sanki kendisiymiş gibi gösterebilmesidir tiyatro. Aslında bu “değişme” olayına sahneden çok gerçek hayatta şahit oluyoruz. Tanıdığımız insanların daha doğrusu tanıdığımızı zannettiğimiz insanların farklı ortamlar altında şekilden şekile bürünmesi, bukalemun gibi ortama uyum sağlaması bunun bir örneği. Yalnızca bu yetenek sahne gösterilerinde gayet işe yarayan ve oyuncularda aranan bir özellik olsa da gerçek hayatta insan kişiliğini korumalı ve birey kendi olmayı bilmelidir. Sadece karakter sahibi insanlar kendi hayatlarını yönetebilirler. Yoksa birey her işte başka insanlara bağlı olur. Sağlam bir kişiliği olmayan birey kendisini kaybeder yani özünden kopar. Hani derler ya “Nerden geldiğini bil ki nereye gideceğini bilesin.”, burda geldiğimiz yer özümüzdür. O zaman bireyin ne yapacağını, hayatını nasıl yönlendireceğini bilmesi için kendini bilmesi, kendi kişiliğini kaybetmemesi lazım. Peki bireyin kişiliği nasıl değişir, nasıl özünden uzaklaşıp kendini tanıyamaz hale gelir? Bireyin kişiliğinin değişmesinde diğer insanlar tarafından beğenilme isteği, dışa dönüklük seviyesi, dürüstlük ve duygusal denge gibi faktörler rol oynar. Tabi bu işin genetik ve toplumsal tarafları da var ama benim tiyatrodan esinlendiklerim insanların beğenilme isteği ve dürüstlükleri. Şimdi bireyin beğenilme isteği üzerine duralım. Diğer insanların kendisi hakkındaki düşünceleri çok önemseyen kimseler kendilerini sürekli iyi göstermeye çalışır. Yalnız burada kullandığımız “iyi” kelimesi kişiden kişiye değişen bir sözcük olduğundan birey sürekli kendini karşısındaki insana göre değiştirmeye çalışır. Karşısındaki bireyin fikirleriyle kendi fikirlerini bir yapmaya çalışır. Aslında bunu karşısındaki kişi tarafından kabul edilmek için yapar ama bu arada kendi özünü kaybettiğini bilemez. İnsan özünü korumalı. Yalnız burada “özünü korumak” ile “dışarıya kapalı olma”yı karıştırmamak lazım. İnsan kendisine yararlı olan fikirleri kabul etmeli ama bu sırada özünden de uzaklaşmamalı. Aradaki dengeyi bulmaya özünü korumak denir. Bireyin kişiliğinin değişmesine dürüstlük çerçevesinden de bakılabilir. Dürüstlüğü önemseyen insanlar kendini karşısındaki insana doğru göstermeye çalışırlar. Başkası gibi davranmazlar ya da karşısındakine göre şekillenmezler. Kendilerini ne kadar iyi biliyorlarsa kendilerinden o kadar bahsederler, ne kendi özelliklerini abartırlar ne de kendilerinden azını söylerler. Bu şekilde kendilerini muhattaplarına tam anlatırlar. Kısacası kendi kişiliklerinden ödün vermezler. Bu yüzden dürüstlük kişiliğin korunmasında önemli faktörlerdendir. Sonuç olarak bir insan kendi özünü korumalı, dışardan gelen her fikre hayır dememeli ama her fikri de kabul etmemeli. Kendisini iyi bilmeli ve kendisinden bahsederken ne yalan söylemeli ne de alltan almalı. Başka insanlara yaranmak için kendini değiştirmeye kalkışmamalı ki kendi hayatını yönlendirebilsin, başkalarının hayatına bağlı kalmak zorunda kalmasın. İpek Atalay 21400993 Franz, Bana uzun bir mektup yazmışsın, bir şans eseri okuma fırsatım oldu. Arkadaşın Max mektubunu okumuş olacak ki benim de okumam gerektiğini düşünüp elime ulaştırdı mektubunu. Duygularını aktarmış olduğun o sayfaları elimde tutmak, dürüst olmak gerekirse, beni biraz heyecanlandırdı. Senin de söylediğin gibi aramızdaki iletişimsizlik sebebiyle şahsi düşüncelerini çok duyma olanağım olmadı fakat sonunda sana ve kişiliğine dair cevapları bu kağıtlarda bulabilecektim. Nitekim, buldum da. Ve fark ettim ki, sen de benim dürüst, gerçek düşüncelerimi hiç duymadın. Senin yazdığın mektup kadar uzun ve detaylı bir cevap verebileceğimi sanmıyorum sana, zira sözcüklerle aram hiç senin onlarla olduğun kadar iyi olmadı. Dahası, yazdığın çoğu şeye tatmin edici bir karşılık verebileceğimi de sanmıyorum. Okudukça fark ediliyor ki gerçekten hatalı olduğum hareketlerim olmuş fakat yapım gereği onları asla kabullenip düzeltmek için bir girişimde bulunmamışım. Belki de seni en çok kıran da bu, aramızı düzeltmek için herhangi bir girişimde bulunmamış olmam. Yüz yüze konuşup özür dilemek kadar etkili olur mu bilmiyorum ama bu mektubu o girişim olarak kabul et, elimden bu kadarı geliyor. Yapım gereği hatalarımı kabul edemeyişimden bahsettim, bu konuya biraz açıklık getirmek istiyorum. Ne denilebilir ki, beni son derece başarılı şekilde gözlemlemişsin. Yazmakta olduğu kadar insan psikolojisini gözlemlemekte de başarılısın galiba. Bu özelliği kimden aldın İpek Atalay 21400993 bilmiyorum, benden olmadığı kesin, belki annenden. Evet, ben insanları gözlemlemekte pek başarılı değilim, bu yüzden seninle ilişkimde de başarılı olamadım. Kendi doğru bildiğimi yine kendi doğru bulduğum şekilde sana empoze etmeye çalıştım, yalan söyleyemem. Belli ki bu kendimce doğru bildiğim her şey sana göre o kadar da doğru değilmiş. Annenin beni seni yetiştiriş tarzımla ilgili birkaç kez üstü kapalı şekilde uyardığını hatırlıyorum. Tabi ki dikkate almamıştım. Ya da sana karşı eleştirel, kırıcı bir üslupla kurduğum cümleleri yarattığı duygusal yıkımı gözlerine yansıdığı zaman fark edememişim, şimdi düşününce anlıyorum sadece. Sizlere hep dediğim gibi, zor koşullarda yetiştim. Belki de çok klişe ve artık o kadar etkili olmayan bir savunma şekli bu kendimi ama çocukluğumu da yaşayamadım. Sizlere bu kadar yüklenmemdeki sebep belki de buydu: benden çok daha iyi koşullarda yetişip bunu takdir edecek şekilde davranmamanız. Geriye dönüp baktığımda, bir kez daha haklı olduğunu görebiliyorum. Sizin yetiştiğiniz yıllar benim yetiştiğim yıllarla karşılaştırılamaz ve sizden o zamanlar beklediğim davranışlarda bulunmanız da istenecek bir şey değil. Aslında, düne kadar da hâlâ böyle düşünüyordum, sonra mektubunu okudum. Ama baksana Franz, şimdi hatalarımı, belki hepsini olmasa da bir kısmını, daha açık bir şekilde görebiliyorum. Bunu benden beklemezdin herhalde, hatalarımı görebileceğimi. Belki de mektubunu bu yüzden bana ulaştırmak istemedin yazdıktan sonra, haklısın. Yine de seninle ve kardeşlerinle bir türlü kuramadığımız o sağlıksız ilişki canımı o kadar yakıyordu ki, bir şekilde değişmem İpek Atalay 21400993 gerekti. Bu da senin mektubun sayesinde olacakmış demek ki. Hâlâ fikrimin değişmediği tek bir konu var: evlilik. Fevri davrandığını düşünüyorum, o kızlar seni mutlu edemeyeceklerdi. Belki bu konuda annene danışmak istersin, eminim sana veya bana söylemeye korktuğu, işine yarayacak önerileri vardır, onu dinle. Ama tabii ki, evlenmeni isterim, bir aileye, bir yuvaya sahip olmak dünyada sahip olacağın en güzel duygudur. Oluşmasına benim sebep olduğum ve sende yerleşmiş bir takım kişisel özellikleri bu saatten sonra silmem ne yazık ki mümkün değil fakat belki de konuşup kırgınlıklarımızı yok etmek istersin. Senin aksine, ben bu mektubu sana yollayacağım. Herkes hata yapar, lütfen bunu unutma. Cevabını bekliyorum. Baban Hermann Kafka Şeyda Üzmez Hayallerim Küçükken ilk izlediğim macera filmi Indiana Jones idi. Çok beğenmiştim çünkü Bay Jones maceradan maceraya atılıyor ve kötülerle savaşıyordu. Elbette ki tarihi değer barındıran eşyaları korumak için oradan oraya gidiyordu. O günden sonra arkeolog olmanın nasıl olabileceğini tahmin etmeye çalıştım. O mesleği seçen biri ne yapabilirdi? Veya en önemlisi ne için yapardı? Şimdi yavaş yavaş anlamaya başlıyorum. Tarih bizim bir parçamız çünkü aynı zamanda biz de onun bir parçasıyız. Onu oluştururken bıraktığımız parçalar var, izler var. Duvardaki oymaları sadece bir oyma olarak görmemeliyiz çünkü oranın bize eskiyi anlatacak bir potansiyeli var. Mesleğime yönelik ilk gezimde etrafımda görebildiğim tek şey çukurlardı açıkçası. Sonradan fark ettim ki onlar başka kültürlerin bıraktığı izlermiş. Gâvur kalesini özellikle her arkeolog ziyaret etmelidir çünkü orası Bizans, Pers ve Roma dönemlerine ait birçok yapı barındırıyor. Gezide ilk yaptığımız iş, dik bir yamacı olan ve tarihi bir iz bırakan o tepeye çıkmak olmuştu. Düşündükçe oraya ciddi ciddi nasıl tırmandığımı kestiremiyorum. Biraz dik idi hatta belki de hatırladığımdan daha da dikti çünkü geriye dönüp baktığımda ağızım açık kalmıştı. Elbette tepede, kayalara oyulmuş tanrı figürlerine hayran kaldım. Çünkü el işçiliği muhteşemdi. Beni büyüleyen şey ise eski insanlar neden tanrı figürleri çizmek istesinler? Eğer çizmişlerse bu tanrıları neden insana benzer şekilde yapılmış ve ellerini neden kılıçla kuşatılmış? Belki de bunları savaş tanrısı olarak tasvir etmek istemişlerdir. İşte tarihin en güzel kısmı burasıdır, yani tahmin veya teori yürütme aşaması. Eskiye bakarak bir olay örgüsü çıkarmaya çalışmak ve hayal gücünüzü zorlamak bence tarihçiler için çok önemli bir unsur. Aynı zamanda da en mükemmel yanıdır zihninizde bazı şeyleri canlandırmak. Çünkü bu şekilde orda olamasanız bile ordaymış gibi davranmak ve ortaya çıkan eserler için kendinizi eski insanların yerine koymak, sizin empati yeteneğinizi de geliştirmeye yönelik ve tarihi daha iyi anlamanız için yapılan bir iştir. Ardından Gordion müzesi’ne geçtik. Müze de bulunan eşyaların çoğu hatta hemen hemen hepsi farklı tarih ve farklı kültürleri barındırıyormuş. Bulunanların çoğu çömlek işiydi ki çömlek işçiliğine hayranımdır. Ama sıradan Şeyda Üzmez çömlekler değil elbette. Bir kaçının üzerinde hayvan motifleri vardı. Çizimleri görünce bayıldım açıkçası. Özellikle kırmızı, siyah ve bazen de beyaz renkler kullanılmış idi. Hepsi de ince detaylar barındırıyordu. Çizimleri görünce sanki ince uçlu fırça kullanmışlar gibi bir hisse kapıldım. Benim küçükken resim dersinde çizemediğim kadar ince figürleri milattan önce çömleklerin üzerine çizmişler. Şaşırdım tabii. Ama en çok büyülendiğim yer kocakulaklı Midas’ın mezarı olduğu inanılan o harika mağara. Mağara’nın sonunda ise metrelerce yükseklikte olan taş bir yapıt görüyorsunuz. Veya görmeye çalışıyorsunuz çünkü kapıları ziyaretçilere kapalı. Fakat başka kaynaklardan bakıldığında bu uzun ve büyük taş yapıtı incelerken, ne kadar emek sarf edildiğini ilk bakışta anlamıştım. Çünkü o zamanlarda taşları birbirlerine tutturmak için bir madde bulunmamış ama gel görün ki metrelerce uzunluğunda ki bu olağanüstü mezar büyük bir çabayla birbirlerine geçirilmiş gibi duruyor. Tabii ki de tüm merakımı ve ilgimi çekmişti ve bir kez daha büyülenmiştim. Biraz da açık alanda bulunan yanmış şehirden bahsetmek istiyorum. Çok geniş bir alanı kaplıyor. Yerin 8-10 metre altında taştan yapılmış ev temelleri bulunuyor. Amaçlarını anlayabilmiş değilim pek ama belki de Midas’ın altınları sakladığı yerdir ya da bir aile için odalar bile olabilir. Belki de tek kişilik mezar bölmeleriydi. Her hâlükârda anlaması çok zordu benim için. Açıkçası, yaşadığım en güzel maceraydı. Belki de geleceğimle ilgili olduğu için beni bu kadar mutlu etti. Çünkü o gün o dik tepeye çıkarken hiçbir korku hissetmedim, aksine bütün damarlarımdan geçen bir elektrik vardı sanki. Beni mutlu edip, canlandıran bir elektrikti. Küçüklüğümden beri yükseklikten çok korkmama rağmen o tepeye yine de çıktım ve ve her bir adımda yerden uzaklaştıkça inadına arkama dönüp arkama baktım. Sonunda korkum gitmişti. Gezimizin her adımında biraz daha iyi hissettim, sanki kendimle ilgili olan korkularım bir anda kaybolmuştu. Tam neden bilmiyorum, belki de artık ‘gerçek beni’ keşfetmişimdir ya da tam olarak ne yapmak istediğimi. Tarih, istediğim her şey. Şeyda Üzmez Pençelerin ayıbı Sahiden borcunu ödemek istemeyen bir kasabın kumpası olabilir miydi tüm bu gizemli suskun kasaba? Bu kadar basit olmadığı şüphe götürmezdi. Ama insan yine de düşünmeden edemiyor. Melek hanım kocası Remzi Bey’in niçin bu esrar kokan kasabaya atandığını düşünürken dalmış olacak ki bin kuş kanadının çıkardığı ürkünç gürültü ile yerinden sıçradı. “Demin yüklerini sırtlanıp, bir giriş yolu aramaya giden işçi çift ürküttü demek ki kuşları” diye mırıldandı Melek Hanım. Bunu duyan Remzi Bey “Hakikaten kuş baskını olmuş buraya baksanıza. Sürü işgal etmiş, insancıklar ne yapacağını bilememiş. Belki de korkularından kapı dışına çıkamıyorlar.” Onların aslında ne farkı vardı kuşlardan korkup çıkamayan kasabalılardan? Epi topu kuştu onlar, bin tane de olacak değildiler. Remzi Bey Manisa’daki posta memurluğu görevinde görmüştü bir göl, kuş cenneti diyordu yerlileri. Orada bile bin kuş yoktu, nereden olsun. Zaten bu kadar kuş burada yiyecek bulamaz diye düşündü, olmaz öyle şey ölür giderler. Uydurmağa başladığı bahanelerden irkildi hemen. Ne vardı ki kasabaya yürüyüvermiyordu? Daha ufak bir çocukken babasının kerpiçten yaptığı kümesi hep o temizlerdi. O değil miydi sabah ağarmadan ağzını poşuyla kapatıp çuval dolusu pisliği kürekleyen. Bir sürü gaga dürtükleri, horoz çığlıkları, sanki bilmediği şeylerdi. Asıl insanoğulundan korkan bu çift kanatlı hayvanlardan korkuyordular ama bir sürü pis insanın ağız kokusunu çekiyorlardı. Bu değil miydi şimdi yaman çelişki? Hanımına eğildi, “Kendimi salıcam bakalım kasaba yoluna giriliyor muymuş, girilemiyor muymuş, alt tarafı kuş be Melek Hanım.” Melek Hanım’ın gözleri irileşti, eliyle Remzi’nin göğsüne bastırdı, tüyleri diken diken olmuştu. “Saçmalama da otur şu çınar gölgesine. Çay demlicem şimdi. Hem geçen gün giden arabalı bey çoktan Ankara’ya varmıştır. Hele bekle birkaç güne kalmaz tayinini geri çekerler.” Vallahi dayanamayacaktı artık Remzi Bey. İnsan dediğin meraklı olurdu. Onlar değil miydi gökyüzüne baka baka yıldızları hisseden. Gece olup da karanlığa akan parıltılarla yol bulan? Dağa taşa baka baka, sulara dokuna dokuna şifalı ilaçlar karan? Bunların hepsi merakın eseri değil miydi? Yoksa o evvel zaman içinde gök gürültüsünden korkup ona tapan insanlara mı dönüşmüşlerdi? Remzi Bey çok değil 5-6 yıl önce Akdeniz’in kıyısında, Fethiye’nin yakınlarında atandığı bir kasabayı anımsadı. Kasabanın ilkokula başlama yaşından küçük kız ve erkek çocukları yüzyıllardır bir garip adet edinmişti. Her bahar başında Patara dedikleri sahile upuzun bir sıra diziliyorlar, hepsi donlarını denize nazır indiriyorlardı. Hepsi birden! Hem de aynı anda! Elele tutuşup törenle gösteriyorlardı utanmazlar kendilerini! Ve bunun sebebi de o yıl az dalga olsun diye idi. Evet, kasaba iri dalgalardan çok korkuyordu. Çocuklarını da kurban niyetine sunuyorlar mıydı neydi. E yani, şimdi bu zamanlarda bile böyle tırsık kitleler varsa niçin şimdi olmasındı? Kendi de onlara mensup muydu? Yüzüne çarpan hafif ekşi kokulu rüzgârla kendine geldi Remzi Bey. Ayakları kendini kasabanın girişine dek sürüklemiş idi. Kafasını kaldırınca hanımıyla beklediği çınarın üstündeki tepeden seçebildiği kayayı görebiliyordu şimdi. Kasabanın girişinde ulu bir çekicilikle dikilen bu kayanın tepesi sanki insan eliyle oyulmuş gibiydi. Güneş tepesini parlatıyordu. Buruk gri siyah lacivert rengi, isli ocakları andırıyordu. Sanki püf dese tepesi uçuverecek, arta kalan kayada ucundaki oyukları benzettiği tek kanatlı kuş beliriverecek, konduğu yerden uçup gidecekti. İlk bunları düşünmeye başladığı andan daha az korkuyordu şimdi. Merakı içini dürüp bükmüş, nefesini bastırıyordu. Sıklaştı nefesi, sivri burnunun kanatları daha hızlı çırpınıyordu. İyice yaklaştığında fark etti ki kasabanın asfaltı balçık gibi bir şeyle sıvanmıştı. Kösele ayakkabıları bulandı. Bu çamuru sıyırmak çok zaman alacak diye düşündü. Olsundu, varmıştı. Evet, hakikaten bir hayalet kasabasını andırıyordu lakin beklediğinden daha az çatı görülüyordu. İlerledikçe evlerin bazılarının yıkıldığını fark etti. Ama öyle yıllardır süregelen bir yıkıntı değildi. Harabelerin yeni oluştuğu daha tuğlaların kızıl tozlarının balçıkta bıraktığı izlerden belli oluyordu. Çok değil anca bir ay falan olmuştu bu felaket. Biraz yaklaştı yıkıntılara, toprağın kahverengisinden kerpiç duvarların renginin kahverengiye çaldığını fark etti. Etraftaki harabelerin hepsinin içi toprak doluydu. Bazılarının üstünü komple toprak örtmüştü. Mezara toprağı kendi atmıştı dağ. O an anlayıverdi olan biteni. Çok yağış olduğu bir kasvetli akşamda heyelan oluvermiş, koca kasaba sakinlerine mezar olmuştu. Girişte gördüğü birkaç sağlam ev şanslı olup bu felaketten kurtulanlardı. E o zaman onun içindeki insancıklar neredeydi? Korkularından ya yakın bir yerleşim yerine gitmişler ya da karşı tepedeki kaya oyuklarına, mağaralara saklanmışları, belliydi. Peki, bu kuşların burada işi neydi? O an pek anlayamamıştı bunu ama yıkıntılar içinde dolaşmaya devam ettikçe anlamamak işten bile değildi. Kayan toprağın dağdan söküp getirdiği ağaçların kökleri gözüne ilişti. Ağaçsız kasabanın ağaçları da oradaydı işte. Pençeler gibi dizilmişlerdi. Karanlıkta herkesi pekâlâ korkutabilirlerdi, o dişli dolmuş şoförlerini bile… O zaman Zeliha’nın o gece bir anda kendimi ormanda buldum demesi de bu yüzdendi. Yavaş yavaş anlıyordu her şeyi. Ama kuşlar… O kuşlar neyin nesiydi? Zeliha’nın önünde duvar ören kara kuşlar. Bir harabenin üstünde gördüğü leş kargasıyla her şey çözüldü. Bir sürü leş kargası kasabanın tepesine üşüşmüştü çünkü yıkıntıların arasında insan bedencikleri halen duruyordu. Demek ki girişte aldığı ekşi koku da bu yüzdendi. Yazıktı. Koskocaman bir kasaba yok olup gitmişti. Kimseciklere de haber ulaşmamıştı. İnsanların aptal saptal korkuları yüzünden belki kurtarılabilecek insanlara da ulaşılamamıştı. İşte bu kadar basitti, kendi oluşturduğumuz yalanlara kendimiz inanıyor, büyütüyorduk.Aynı yalanlardan korkmaya başlıyor, yaşatıyor, sonra korkutuyorduk. Haneler dolusu cinayet işlenmişti. Bu hepimizin ayıbıydı. Korkularımız bizi yiyip bitirmişti, halen artıklarımızı kemirmeye devam ediyordu. Kimseciklere ulaşamayan insanlar da burada kendi kendilerine can vermişti. Gözleri doldu Remzi Bey’in, utancından kulakları kırmızı kesildi, başını alev sardı. Koşarak hanımına, çınar ağacının yanına vardı. Dili tutulmuştu, nereden başlayacağını bilemiyordu… Nur Banu Bilgin Bitirmek “Hayata gelişimde hiçbir rolümün olmayışına benzer olarak, burayı terk ederken dahi ipleri ben tutmayacaktım...” Herkesleşme, Tunç İlkman Kimsenin doğumuna birazcık bile etkisi yoktur. Seçmediğimiz bir yerde, seçmediğimiz kişilerin arasında doğarız. Hatta doğmak ister miyiz ki? Bunun bile seçimini yaptırmaz doğa bize. Ölüm de doğum gibi görülür ve bir bilinmeyen, bizden bağımsız bir gerçek olarak kabul edilir. Çoğu insanın aksine bazı insanlar aslında kendileri hakkında son sözü yine de kendileri söylemişlerdir, başka kimsenin müdahalesine izin vermeden. Bazıları isteyerek bazıları da bir zorunlulukla kendileri almışlardır bu dünyadan gidiş biletini. Arkalarında hüzünlü ve acıklı bir hikaye bırakılar bu dünyaya. Tunç İlkman, Herkesleşme kitabında intihar ve hayatına son vermeyi iki farklı olgu olarak kabul ediyor. Hayata son vermenin bilinçli bir şekilde olduğunu anlatıyor. Hayatına son veren kişinin faydasına dokunacağını söyleyen bu olgunun soğukkanlı bir şekilde gerçekleştirdiğini belirtiyor. Öte yandan ihtiharı çeşitli duygusal tepkimeler neticesinde bilincin de hakim olmadığı bir durum olarak tanımlıyor. İntihar ancak bir cinnet sonucu gerçekleşip insanın katilini kendisi yapıyor. Bu tanımlara çok fazla katıldığımı söyleyemem. Bana göre ikisinin de aynı sonuçları var; bu dünyadan bir daha gelmemek üzere gitmek. Yazar bu kararın nedenlerini gruplaştırdığı için böyle iki ayrı tanım yaptığını düşünüyorum. Hem yazarın hem de benim fikirlerimi toplayacak olursak intihar eden bir kişi ani bir şok yaşamıştır ve verdiği karar anidir. Bu konu üzerinde çok düşünmez. Muhtemelen bu evrede olan birini gören herkes kendisinin bir problemi olduğunu anlar. Halbuki hayatına son veren bir kişi için böyle olduğunu düşünmüyorum. Bu tür kişiler bence ölümü uzun uzun düşünmüş ve kendilerince tartışmışlardır. Onları bu karara iten ani gelişen bir olay değil de hayattan bıkkınlık, zevk alamama gibi şeylerdir. Bu tür kişileri çok iyi ayırt edemeyiz, gözümüze sorunsuz gözükürler. İhtihar edenler sorunlarından kaçmak için bırakırlar bu dünyayı, hayatına son verenler ise bu dünyayı bırakmak istedikleri için bırakırlar. Evelyn McHale, dünyanın en güzel intiharı unvanına sahip bir kadın. Sevgilisinden evlenme teklifi aldıktan sonra onu hak etmediğini düşünüp intihar etmiş. Her ne kadar intihar notunda bedenimi kimse görmesin dese de intiharından hemen sonra çekilmiş bu fotoğraf bu güzel intiharı tüm insanlığa gösteriyor. Bu fotoğraf ilk gördüğümden beri üzüntüden çok bir hayranlık uyandırıyor içimde. Sanki sadece öğle uykusuna yatmış huzurlu bir kadın olarak duruyor Evelyn. Tunç İlkman’ın tanımlarından yola çıkarak, acaba kendisi hayatına son mu vermiştir yoksa intihar mı etmiştir? Olayın hemen ardından böyle bir şey yapması intihar ettiğini gösterse de bence onun içinde hep bir yetememezlik duygusu vardı. Bu güzel intihar bize gösteriyor ki intiharı ve hayatına son vermeyi ayırmak çok da mümkün değil. İntihar ya da hayata son vermek yerine sadece intihar kelimesini kullanacağım bundan sonra sonuçlarını aynı kabul ettiğim ve az önce de dediğim gibi aralarında ayrım yapmak zor olduğu için. Kendi düşünceme gelirsek, intihar benim için her zaman bir insan hakkı olmuştur. İnsanın kendi hakkında söyleyebileceği en önemli karardır. Buna kimsenin karışabileceğini de düşünmüyorum. Bana kalırsa bir insanı öldürmek ile bir insanın intiharına engel olmak aynı şeydir. Kimsenin başkası hakkında böyle önemli bir konuda söz söyleme hakkı yoktur. “İntihar acıyı sona erdirmez, sadece başkasına verir.” Bu söz benim yukarıdaki paragtafta kesin olarak yazdığım şeyleri çürütebilecek tek şey benim için. Eminim her insanın yer yer intiharı düşündüğü bir zaman vardır. Bunu deneyimleyen biri olarak beni kimsenin önemsemediğini düşünmüştüm. Fakat bu söz bu yalanı yüzüme çarptı. Biz farkında olmasak da kesin olan bir şey var ki bizi önemseyen ve biz gittiğimizde bizi hatırlayacak biri olacak. Dediğim gibi kimse kimsenin hayatını etkilememeli. Eğer biz böyle bir işe kalkışırsak bizim yaşadığımız tüm acı bizi önemseyen kişilere geçer ve onların acısı olur. Tekrarlarsak, kimse bizim hakkımızda söz sahibi olamaz ama aynı zamanda biz de başkalarına acı çektiremeyiz. İntihar bizi ne olacağını bilmediğimiz bir evreye sürükler. Sonrasında bize ne olur önemli bir merak konusu ama unutmamız gereken şey bizi önemseyen insanlara ne olacağıdır. Eğer biz kendi isteğimiz ile koparıyorsak bu hayatı bağı, geride kalanların boynuna da bir ip bağlamamalıyız. Bu vicdanımızı sızlatan önemli sorunun sanmıyorum ki bir cevabı bulunacak. Kaynakça Herkesleşme. Tunç İlkman. Destek Yayınları. 2016. Dünyanın En Güzel İntiharı. Fotoğraf. Wikipedia. Hayata Bağlayan Bir Duygudur Umut Bütün duyguları bir masaya serseler, benden de sadece bir tanesini seçip dünyaya dağıtmamı isteselerdi seçimim umut olurdu. Çünkü birçok insanın aksine aşkın sevginin olduğu bir masada bile en güçlü duygunun umut olduğunu düşünüyorum. Eminim aklınızdan 'En son umut ölür' benzeri bir kalıp da geçmiştir. Hayır, bu kalıba da katılmıyorum. En son sevgi ölür, nefret ölür, acı ölür ama umut... Umut benim gözümde bütün duygular arasında en hassas olanı. En ufak olumsuzlukta, çaresizlik hissiyle yokluğunu yaşatan, aratan, özleten son derece kırılgan umut dedigimiz duygu. Bu anlattıklarımla paralel olarak umudu bir de yokluğundan başlayarak farklı bir bakış açısıyla anlatmak istiyorum. Umudun yokluğu bizi büyüklü küçüklü olaylar karşısında, en savunmasız anımızda, hatta ona sonuna kadar muhtaçken bile gelip bizi vurabiliyor. En basitinden başlayıp başarıya dair bir umuttan bahsedelim, düşük bir notla ya da olumsuz bir eleştiriyle karşılaştığımızda umut, sanki çoktandır uçup gitmeye niyetiymiş gibi nazlanıyor. Kolundan tutup umudu yerine oturtmak, hatta onu yerine yapışmak icin kendimizi bazen gercekliğine dahi inanmadığımız şeylerle kandırmamız gerekebiliyor. Neyse ki böyle basit iniş çıkışlarda, her ne kadar sıkışınca tekrar kalkıp gitmekten asla çekinmese de, umut nazlanmayı bırakıp bize destek çıkıyor. Bir de hayatta başarıdan çok daha önemli, öncelikli şeyler var tabii. İnsan ilişkileri, huzur, fiziksel ve mental sağlık hayatın içinden seçtiklerim umutla güçlü bağlarında ötürü. Daha ciddi konulardan bahsetmeye başlamışken tekrar ‘Umut her yerde vardır’ sözüne dönmek istiyorum. Yalnızsanız, insanlığa inancınızı ve insanlara olan güveninizi yitirdiyseniz umut da çoğu zaman sizi terk edip gider. Olaylara benim gibi yaklaşık bu açıdan yaklaşıyorsanız o da sizi yalnız bırakır ve umuda muhtaçlıkla düşüncelere boğulursunuz. Umudun yokluğuyla gelen bu durum zamanla içimizde büyüyüp bazen mental bazense fiziksel hastalıklara bile dönüşebiliyor. Thomas Bernhard’ın umut ve saglığa olan yaklaşımının beni bu noktada etkisi altına aldığını söyleyebilirim. İnsan, sağlığı sıhhati yerindeyken çevresindeki insanların ve ilişkilerin kıymetini bilemiyor, ancak hastalık bizi bulunca sosyal birer varlık olmanın kıymetini anlıyoruz. Sevdiğimiz, önemsediğimiz insanlar gerek varlıklarıyla gerekse sözleriyle hayata tutunmak için bir umut kaynağı olabiliyorlar. Bernhard aslında kendi hayatından sunduğu, yapayalnız geçirdigi bir dönemin kesitleriyle kendiyaşadıklarımı, anılarımı da eşlestirerek yazarın içinde bulunduğu umutsuzluğu paylaşma fırsatı yakaladım. Paylaştığım bu umutsuzluk, Bernhard’ın desteğe en çok ihtiyacı olduğu dönemde ailesinden bu ilgiyi görememesi, üzerine ilgisini hiçbir zaman esirgemeyen, aynı hastanede bakım gördüğü ve belki de bu yüzden onu anlayabilen tek insanı, büyükbabasını da kaybedince içimde çığ gibi büyüdü. Sevdiğiniz bir insanı yitirmek kadar acı bir şey yokken bir de üzerine umudu ilave ettiğiniz, umutla bağdaştırdığımız bir insanın kaybının acısını aklım almıyor bile. Yazar ilerleyen sayfalarda böyle bir kaybın insanı böylesi ağır duygularla tam anlamıyla başbaşa bıraktığını anlatmaya calışsa da son umudu sevilen bir insanla tamamen yitirmenin acısını düşünmek bile gögüsüme bir yük bindirdi. Umutsuzluk bu noktada yaşama hevesimi kaybetme korkusu ve hayata olan inancımla birleşip beni derin bir kedere sürükledi. Hayatın içinden alınan böylesi uç kesitler bana umutla yasamın birbirine ne derece bağlı olduğunu tekrar tekrar hatırlatıyor. Umut, her ne kadar hassas ve narin olsa da varlığı bizi yaşama bağlayacak, zorluklara rağmen devam edecek gücü verecek kadar yoğun bir duygu. Hayat bize her ne sunarsa sunsun umudumuzu asla yitirmemek ve hep hayata bağlı kalabilmek dileğiyle… Kayn akça Bernhard, Thomas. Nefes-Bir Karar. N.p.: Sel Yayıncılık - Çağdaş Dünya Edebiyatı Dizisi, 2016. Print. Çağrı Durgut 20/07/2020 21801983 Dalı Bırakmamak İçin Bir Sebep Bir kitap okudum ve sanki o kitabı ben yazmıştım… Bana kalırsa bir insanın yaşayabileceği zevkler arasından en entelektüeli bu. Senden yıllar önce yaşamış bir devin zihninde senin de aklından geçmiş düşüncelerin olduğunu görebilmek. Çoğu vakit kendi düşüncelerimi romanların içinde, özellikle de Dosto’nun karakterlerinin zihninde görürdüm ancak zihnimin bir köşesini her daim rahatsız eden bir soru vardı ki onun hiçbir yerde açık açık sorulduğunu duyamazdım. İnsanların cevabı çoktan verilmiş, üstü kapatılmış gibi davrandıkları için kendime dahi sormaya cesaret edemediğim bir soru… Anna Karenina romanının 1997 yılında çekilen sinema uyarlaması esasen kitapta bulunmayan ancak Tolstoy’un İtiraflarım kitabının temelini oluşturan şu sahne ile başlar. Kendisini kovalayan bir kurt sürüsünden kaçan bir seyyah, can havliyle önünde bulduğu susuz bir kuyunun içine atlar. Düşme esnasında can havliyle elleriyle kuyunun içinde bulduğu bir ağacın köklerini yakalar ve ona sımsıkı tutunur, aşağı baktığında ise kuyunun dibinde düşmesini bekleyen bir canavar olduğunu görür. Bu sırada tutunduğu ağacın yaprakları arasından bal damlaları sızdığı fark eden adamın diline bu damlalar düştükçe onu mutlu etmektedir. İşte böylece kuyunun içinde dallara tutunup beklerken kuyunun taşları arasından çıkan biri siyah biri beyaz iki fare tutunduğu dalları kemirmeye başlar. Artık adam için kaçış yoktur. Ne aşağı inebilir ne de yukarı çıkabilir. Üstelik ona teselli vermekte olan bal damlaları artık tat vermez olmuş; fareler dalları kemirdikçe zamanı da azalmakta, gözleriyle gördüğü mutlak sona doğru yaklaşmaktadır. Resim 1 1 İşte benim sorum tam olarak buydu. Bu analoji, adeta aklımdan ışık hızıyla geçtiği için bir türlü kelimelere dökemediğim fikirleri somutlaştırıp gözlerimin önüme sermişti. Herkesin bir şekilde görmezden gelmek istediği bu sorunun önüme basit bir örnekle koyuverilmesi beni afallatmıştı. Hakikat şuydu: Hayatın anlamsızlığı karşısında insan, kuyuda asılı bekleyen seyyah kadar çaresizdi. Başka bir deyişle insan hayatı, o seyyahın bir süre sonra düşeceğini bile bile dalda asılı kalmaya devam etmesi, ağzına düşen damlalar ile mutlu olması kadar anlamsızdı. Kuyunun iki ucunda bekleyen canavarlar ölüm ve sonrasındaki mutlak hiçlik, dala tutunup kaderini bekleyen âdemoğlu, dalları kemiren fareler ise akıp geçen zamanımızdı… Hayatın anlamsızlığının idraki ve insanın içindeki yaşama isteği birbiriyle çarpıştığında ortaya ancak benimki veya Tolstoy’unki gibi kararsız ve karamsar zihinler ortaya çıkıyordu. Üstelik bu düşüncelerimizde yalnız da değildik. Tolstoy bu analojinin bir şark meselinden alıntı olduğunu söyler, sonraları ufak bir araştırma ile bu masalın birkaç varyasyonu ile Suhuf-u İbrahim’den Buda’nın öğretilerine kadar envaiçeşit kaynakta yer aldığının rivayet edildiğini öğrendim.1 Sonuçta anladım ki insanlık bu sorunu görmezden geliyor değildi, yalnızca hayatta olanlarımızın büyük bir çoğunluğu dalların arasından sızan balı yalamakla o kadar meşguldü ki ne kuyunun başındaki ne de dibindeki kaçınılmaz canavarların şiddetini görebiliyorlardı. Bu canavarların varlığı ancak tutundukları dal çatırdamaya başlayınca dikkatlerini celbedebiliyor, hayatı yaşamalarının tek sebebinin içlerinde buldukları nedensiz bir hayatta kalma güdüsü olduğunu ancak o zaman fark edebiliyorlardı. Düşüncelerimde yalnız olmadığımı fark etmek beni ne kadar tatmin etse de ağzıma çalınmış bir parmak baldan başka bir şey değildi. Bu analoji veya Tolstoy’un onun üzerine yorumu içimdeki anlamsızlığı beslemekten başka bir şey yapmıyordu. Üstelik akıl sağlığım için hayatta bir anlamın olduğunu yanılsamak dahi hayatın anlamsızlığını kabul etmekten yeğdi. İşte o zaman fark ettim gerçek arayışımın tam da bu noktada başladığını. Hayatın bir anlamı varsa onu gerçekten arayabilmek için önce daha önce sahip olduğum anlam yanılsamalarını bir kenara bırakmam gerektiğini... Eğer çıkışı olmayan bir ormanda yaşadığımı kabullenmiş olsaydım bununla yaşamaya devam edebilirdim ancak ben daha ziyade ormanda kaybolmuş ve bu gerçek nedeniyle dehşete düşmüş, yolunu bulmak için koşuşturan birisine benziyorum diyor Tolstoy. Attığı her adımda kafası karışan ve yine de koşuşturmaya devam eden birisi… İnsan olmak işte tam olarak burada başlıyor diyorum ben de. Buda’nın, Tolstoy’un, Suhuf-u İbrahim’in yazarının veya Sartre’ın 1 Resim 1: Hikâyenin Buda’nın öğretilerinde yer aldığı şekliyle resmedilişi. 2 benzer şekillerde fark ettiği hakikat buydu: Hayat, anlamını aydın zihinli kişiye diğerlerine sunduğu gibi kolayca sunmaz. Bir anlamın olmadığını fark etmek sadece sınavın ilk aşamasıdır. Bundan sonra anlamsızlığa katlanabilmek gelir, ardından ise sanki varmışçasına bir anlam aramak. Aramakla bulunmayacağını ancak bulmak için aramak gerektiğini bilerek usanmazcasına aramak... Kaynakça 1) Buddha, Shakyamuni. The Reality of Mankind. http://www.lifespurpose.info/buddha/realityofmankind/realityofmankind01.html adresinden elde edildi. 2) Tolstoy, Leo Nikolayevich. İtiraflarım. İstanbul: Lacivert Yayınları: 2017. 3) Rose, Bernard. Anna Karenina. 1997. Icon Productions. Film. 3 Sert 1 Burak Sert 21302336 Berna Cordan TURK 101- Sec. 013 2 Kasım 2014 Karanlıktan Aydınlığa Benden sadece 4 yaş büyükken yazdığını öğrenince saygımın daha da bir arttığı Hakan Günday’ın 2000 yılında yayımlanan kitabı Kinyas ve Kayra... Türkiye için Dövüş Kulübü olabilecek bir roman olduğunu duyduktan sonra okuma kararı almıştım. Dövüş Kulübü’nün hem filmini hem de kitabını çok seven biri olarak, Türk toplumunun değerlerini sindirmiş bir şekilde sisteme ve toplum gidişatına yapılan eleştirilere bizim penceremizden yaklaşmış bir kitabın varlığı beni baştan heycanlandırmıştı. Çetrefilli bir kitaba ulaşma macerasının ardından Hakan Günday’ın dizelerinin arasında yolculuğa başladım ancak -beklentilerimi yüksek tuttuğumdan olacak- kitabın başları küçük bir hayal kırıklığı oluşturdu. Umduğumun çok uzağında bir hikâye, basit bir dil, edebi değerden yoksun birkaç demet sayfa... Kitabı lise yıllarında yazmaya başladığını öğrendiğimde baştaki bu acemiliklerinin nedenini anladım ve bir üniversite öğrencisi olarak Günday’ın lisede böyle bir kitabın ilk adımlarını atmasını takdirle karşıladım. Sayfalar ilerledikçe fark ettim ki yazar da olaylar da benimle birlikte olgunlaşıyor; dil yavaş yavaş oturuyor, başta bana anlam ifade etmeyen şeyler bir mana kazanmaya başlıyordu. İsmine baktığımda romanın Kinyas ve Kayra isminde iki ana karaktere sahip olduğunu ve olayların yaşadıkları hayat üzerinde şekillendiğini düşünmüştüm, ama kimi zaman tüm bir insanlığı kimi zamansa beni bana anlatıyor gibiydi bu ikili üzerinden. Başından sonuna kadar hatta kitap bittikten sonra bile ne tam sevebildim bu ikiliyi ne de kendilerinden nefret etmeyi başarabildim. Bazen hayranlık duyuyordum onlara, bazense yaptıklarına tahammül Sert
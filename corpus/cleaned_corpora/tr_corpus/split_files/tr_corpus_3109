vurguladığım üzere, dünyanın gelişmiş sayılan bölgelerinde dahi sefillikle hayatını devam ettirmeye çalışan kitlelerin olmasıdır. Etme bulma dünyası derler ya, sanırım bu sözün örneği bu olsa gerek; ancak, bizler konumu ne olursa olsun zorluk içinde olan her varlığa yardım etmeliyiz ki dünya bir nebze olsun gelişebilsin. Peki, sadece bizlerin yardımıyla fark yaratmak ne denli mümkün olabilir? Tam da burada devreye, hem yoksulluk içinde olup hem de çalışmak istemeyen insanlar giriyor. Savaşlarla boğuşan ülkelerin kıymetli insanlarını bundan hariç tutuyorum; fakat, ya geriye kalanlar ne yapmalı? En azından onların olanakları daha fazla olduğu için evlerine, sevdiklerine ekmek götürebilmek amacıyla bir mücadele verebilirler. Bunu hayata geçirebilmenin yolu ise yüreklerde çalışma, çabalama arzusunun var olabilmesidir. Belki de bu sayede sefalet gittikçe azalabilir ve insanlar huzura kavuşabilir. Evet, bu cümleleri yazmak bana, okumak ise size kolay gelebilir. Fakat, zorluğun kötülüğün had safhalara ulaştığı şu hayatta hangi iş basit ki? Bu yüzden isteyelim, çabalayalım ki ömrümüzün bahar dönemleri elimizden kayıp gitmesin. Hayatımız da işte bu sebeple mevsimler gibidir, çünkü öyle anlar gelir ki uçuşan sonbahar yapraklarına nazire yaparcasına, sefalet içinde kalınabilir ya da varlık içinde yokluk çekilebilir. Bunları ise kışın sert soğuğuna göğüs gerip bahara ulaşmakla aşmak, tüm samimiyetimle söylemeliyim ki işten bile değil. Sonunda yaza ulaştığımızda elde edilecek mutlu yaşam ise emin olun çekilenlere değecektir ve bu da bizi basiretli kılacaktır. İşte gizlenemeyecek onca üzücü gerçeğe rağmen perdeyi doğru şekilde açtığımızda karşımıza çıkacak güneşi asla unutmamak gerekir. Kaynakça Orwell, George. Paris ve Londra'da Beş Parasız. Çev. Berrak Göçer. İstanbul: Can Yayınları, 2016. Büşra Öncül İÇİMDEKİ SES Şiirlerini çok sevdiğim değerli şair Can Yücel’in “Biraz Değiştim” şiirinin dizelerini okurken göz yaşlarımı durduramadığımı fark ettim. Gerçekten neler oluyordu bana? Neydi bu ansızın akan göz yaşları? Aslına bakarsanız çok yeni bir durum olarak sayılmazdı benim için. Dinlediğim şarkıların, gittiğim her filmin sonunda aynı “ben”le karşılaşıyordum. Bu geçen bir yıl boyunca sevgi, aşk, güven ve büyümenin ne demek olduğunu öğrendim. Başlarda kendimi yiyip bitirdiğim bu süreç “Eski Sevgiliye Yazılmış Mektuplar” kitabıyla karşılınca bir nebze olsun düzelmeye başladı. Evet, ben tüm her şeyi düşünüp, kurgulayıp içine atan insanlardanım. Eski sevgilimle de öyle olmuştu. Çok sevmiştim, çok özlüyordum, sesini duymayı dahi özlüyordum ama bir hayli de kırgındım. Çünkü ben unutulan taraftım. Benim doğrularımda gurur, aşktan daha önce geliyordu. Sesimi ona duyurmaya, ne kadar üzüldüğümü görmesine gerek olmadığını düşünüyordum. Kitabı okuduktan sonra ben de satırlara dökmeye başladım düşüncelerimi, özlemimi. Hatta bunu öyle bir rutin hâline getirmiştim ki karşımda o varmış gibi yazıyordum yaptığım her şeyi. Sanki döneceği zamanı belli olmayan bir yolculuğa göndermiştim onu. Kitaptaki her mektup eski beni anlatıyordu bir yerlerde . Hatta nasıl bir insana dönüştüğümü, çevremdeki insanlardan giderek uzaklaştığımı ve onlara olan o güvensizlik duygusunun her geçen gün kat ve kat arttığını… Aslında o dönem ayrılık sonrasında yarım kaldığını hisseden her insanın yaşadığı ortak bir dönemmiş. Ben, bana özgü bir tür hastalık olarak nitelendiriyordum bu durumu. Evet, mektuplar içimdeki ses oldu. Fark ettim ki o güne kadar içimde tuttuklarımmış beni yiyip bitiren. Sevincimi de yazdım, üzüntümü de ama en önemlisi o mektuplarda onsuzluğu yazdım ona ben. En çok da kitapta Jehan Barbur’un mektubunda yazmış olduğu bu satırlar “Sen beni hikayesi olan bir kadın yaptın. Hep bunu demek isterdim sana. Bil isterdim. Bil ki birini büyütebildiğinin ayırdında ol, daha çok sev kendini.” kendimi sorgulamama neden oldu. Sonrasında ben de beraber olduğumuz dönemi düşündükçe kendi hatalarımın da olduğunu fark ettim. Bana göre çok seviyordum, seven insan hata yapar mı diyordum. Ama yapmışım, evet. Kendimi eleştirmeyi öğrendim. Ondan, yine bir şeyler öğrenmiştim ve hem de o yokken. Bütün bunların sonrasında zamanla nefes almaya başladığımı hissettim yeniden. Yaklaşık olarak geçen bir yıl boyunca mutsuzluğum ve ben yeni bir dostluk kurmuştuk. Eski sevgiliyle duyulan derin özlem ve bu gerçekle yaşama hâli… Evet, ben ayrıldıktan sonra çok derin bir boşluğa düştüm. O kadar derin ki hâlâ içinden tam olarak çıkamadığım bir gerçek.Ama artık güneşin yeninden doğacağı günlerin yakın olduğunu biliyorum.Ve küçük bir tavsiye, siz de ne hissediyorsanız içinizden ne geçiyorsa bırakın kaleminiz yazsın.Yazsın ki içinizdeki ses duyulsun, kendi içinizde boğulmayın. KAYNAKÇA: Yücel, Can. “Biraz Değiştim.” N.p., n.d, Web. A a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a a aa aa a a a a a a a a aa a a a a a a a a a a a a a a a a a a a a a a a a a a a a a a eski sevgilimi çok özledim hatta nefes dahi alamadğımı düşündüğündüğüm çok zaman oldu ama hayat devam ediyormuş bunu gördüm bunu öğrendim her ağlayışımda da bunu yaptım Zeynepnur Tarlak DENĠZLER KADAR SAF KALDI MI MAVĠLĠĞĠM Aşk bizi her zaman doğru zamanda ve doğru yerde mi yakalar yoksa hiç olmaması gereken zamanlarda, yerlerde mi bizi bulur? Aslında ikisi de oldukça muhtemel ama şansı çok yaver giden bir insan olmadığımdan ikinci seçenek daha olası gözüküyor gözüme. Sanırım baş karakterimiz Ludwig de benim gibi oldukça şanssız. Çünkü aşk onu hiç olmaması gereken bir yer ve zamanda yakaladı. Bu sebeple kendine kabul ettiremedi hislerinin aslında aşk olduğunu. Aşkıyla karşılaştığında hayatın acımasızlığı yüzünden sahip olduğu kısıtlı zamanı iyi değerlendiremedi. Aşkı bulduğu yer de o kadar yanlıştı ki, sevgisini kaçamak bakışlarla gösterebildi sadece, öpemeyerek, sarılamayarak. Bunların hepsi aşkın ve hayatın küstahlığı yüzünden oldu tabii ki de. Eğer bu kadar küstah olmasalardı, her şey daha güzel olmaz mıydı? Daha mutlu olmaz mıydık biz şanssızlar da şanslılar gibi? Ama maalesef ki aşk da hayat da küstah olmayı, insanları şans oyunlarıyla kandırmayı seçmiş ve bu da değişecek gibi görünmüyor. Onlar değişmiyorlar, iyi güzel ama bizi fazlasıyla değiştiriyorlar. Mesela Ludwig. Yoksulluk içinde olduğu zamanlarda, başkalarının ona yabancı gelen evlerinde hizmetli olarak çalışırken zenginliğe, şatafata, gereksiz harcamalara, zenginliğin göz önüne serilme çabalarına tamamıyla karşıydı ama azimli ve çalışkandı. Hayat da onu bir kez olsun şanssızlığından kurtarıp azmine ve hırsına karşı ödüllendirmeyi seçti onu ve ona bir zenginlik sundu ama sunulan zenginliğe rağmen Ludwig hayatın bu teklifine direnmeyi seçmiş ve kendinden şaşmamayı, kendi yolunda yürümeyi kendine amaç edinmişti. Ta ki aşkla tanışana kadar… Aşk onun kişiliğini baştan sona değiştirdi. Zenginlik artık kötü görünmüyordu gözüne, çünkü sevdiği, o çevredendi. Aynı zamanda aşkının ona verdiği acılar da onun yumuşak ve güzel ruhunu sert bir hale getirmişti. Peki bu aslında ne kadar doğru bir şeydi? Biz de Ludwig gibi aşk her ne kadar çok güzel bir duygu olsa da bizi değiştirmesine izin vermeli miyiz? Kendimizi aşkın dalgalı sularına bırakıp derinlerde kaybolmalı mıyız? Ben her zaman insanların kendileri olmalarından, özgür ve doğal kalmalarından yana biri olmuşumdur. Evet; aşk, sevgi, bunlar çok önemli, çok değerli duygular. Bu duygular olmadan, sevdiklerine sarılmadan, gülmeden, sevdiklerinin tebessüm etmesine vesile olamadan hayatın tadı yok ama bu sevgi, aşk, eğer kişiliğimizi değiştiriyorsa bu noktada bir “Dur.” deyip çıktığımız yolculuğu sorgulamamız lazım. Çünkü insan kendisi var olduğunca vardır. Değişim, evrilme, büyümeyle beraber elbet olur ama bu evrilme kendi düşüncelerimizle, kendi benliğimizle gerçekleşir. Yani doğallığımız, asıl köklerimiz bozulmaz. Gökkuşağının yedi renginden biri olan maviysek, sadece belki açık ya da koyu mavi oluruz, tonumuz değişir evrilince ama maviden mora geçiş kısmı gibi bulanıklaşıp kendimize yabancılaşmayız. Başkasına benzemeye başlamayız. Başkalarına olan aşk ya da hayranlıkla evrilmek ise, hayranlık ya da sevgi beslediklerimizin belki isteyerek belki de istemeyerek bizim üstümüzde kurdukları ve onlara duyduğumuz hayranlık ve sevgiden ötürü kontrol edilmesi oldukça kolay olan duygularımıza yönelik oluşan ufak çekimlerle gerçekleşir. Yani onların mor kişiliği bize öyle cazip, öyle çekici gelir ki, biz de onların morluğuna bürünmek isteriz ve maviliğimizden yavaşça uzaklaşarak bir bulanıklığın içine sürükleniriz. Bunu normal ve olağan düşünenler de vardır tabii ki ama o zaman da şöyle bir soru beliriyor: “Ya sevdiğimiz, sevdiklerimiz giderse?”. Ġşte o zaman o mor kuşak orda olsa bile bizden öylesine uzaklaşır ki uçsuz bucaksız bir bulanıklığın içinde kayboluruz. Çünkü kendi benliğimizden fazlasıyla uzaklaşmışızdır bir kere. Geri dönüş çok zordur. Aynı şekilde morluğa doğru bir adım atmak da çok zordur. Çünkü mor bölge bizim için artık hüzünlerle dolu, korkutucu bir bölgedir. Sonuç olarak da kendi benliğimiz bir aşk uğruna bulanıklığın içinde kaybolup gider. Ludwig de tamamen bunu yaşadı. Ġnsanlara, görevlilere olan tavrı tam anlamıyla yüz seksen derece değitşti ve onun eski ideallerinden, eski amaçlarından ve en önemlisi eski kişiliğinden eser kalmadı. Hepsi ise bir aşk uğrunaydı. Biliyorum her ne kadar aşk dendiği kadar insanı sarhoş etse de, her ne kadar inanılmaz bir duygu olsa da bizi yalnız bıraktığında, kendi içimizde de sıcak evinin yolunu kaybetmiş bir çocuk gibi yalnız kalıyoruz. O yüzden arada sarhoşluktan ayılıp silkelenerek ve kendi benliğimize dönerek bu aşkı yaşamanın faydası var ve bu silkelenme sadece bir soruya bakıyor: ”Denizler kadar saf kaldı mı maviliğim?”. KAYNAKÇA Zweig, Stefan. Geçmişe Yolculuk. Ġstanbul: Türkiye Ġş Bankası Kültür Yayınları, 2018. METİN OL İnsanların yaşadığı sosyal kümelenme ve yapılarda hep birileri biraz daha yukarıda, biraz daha aşağıda, en altta veya en tepede olmuştur. Kimsenin bunu engellemeye çalıştığını veya buna karşı çıkmaya kalkıştığını hiç düşünmedim. Birkaç yürek yemiş canlı buna isyan etmiş olabilir tarihte ama elde var sıfır sonuçta. İnsanlar farklı olmaya programlıdır. Eğer birbirlerinin aynısı olurlarlarsa, mutlaka kendini gösterecek olan farklılık kişiler arasındaki seviyede kendini gösterir. Seviye nedir, ne olabilir diye düşünürsek pratikte sonuç olmuş birkaç bilgi var. Parasal ve maddi konular her zaman bir seviye farkına sebep olur. Ama parası olan her zaman en üsttedir diye bir şey yok tabi ki. Çünkü asıl ölçüt o parayla nasıl giyindiğiniz, nerede yemek yediğinizdir. Gece kaç tane hasılat yaptığınız veya insanları etrafınıza toplayıp toplayamadığınızdır. Yoksa ilim ve bilim açısından bakılınca ne kıymetiniz var ki. İşe yaramayan birkaç yük ve bunları neden öğrendin ne gerek vardı diye sorarlar haklı olarak. Ama yine de bu sizin toplum içindeki yerinizi belli bir yerde tutabilir. Peki diğer etkenler nelerdir? Yapılan meslek, hobileriniz, boyunuz vs. kısaca insanların saçma bakış açısından sızan ne varsa. Bu algılanışınız yumuşak bir kalbiniz yoksa size pek dokunmayabilir ama asıl ters köşeye yatırma bir üst tabakaya kalbinizi kaptırdığınız zaman yakalanırsınız. İnsanın kalbini dört yandan levyeyle çıkarırcasına bir vahamettir. Çünkü seviye farkından ortaya çıkan aşağılayıcı tanımların dışında basitçe “imkansız”dır sizin şu anki şartlarınızda. Bunu açıklamaya kalksanız yoldan geçip sürüklenen bir yapraktan farkınız olmadığı kendinizce ve üst seviyece aşikardır. Bunu çözemediğiinz zaman veya işleri çıkmaza sürüklerseniz sonunuz pek hayırlı bitemeyebilir. Umutsuzluk ruhunuzun kaldırabileceği dozun üstündedir ve umut en ağır ve imkansız vakalarda bile vücudu ayakta tutan tek şeydir. Buna farklı çözümler bulunduğu oluyor. Hayatını insanların bakmadığı bir anda özellikle kalbini çürüten kişinin bilmediği bir şekilde trenin önüne demir kütlesinin hızına kendini bırakırcasına, kayan bir yıldız gibi harcayanlar oluyor. Ama sakin kalmak ve fikirlerinizin bu durumu kurtarmasını beklemek sizi kurtarabilir. Uzmanca bir durum kontrolü kaçınılmaz. Kendimce de tavsiye edilen ve yıllar sonra tekrar iki yabancı gibi konuşma senaryosu çok can alıcıdır ve çok işe yarar. İnsanın içinde kalmış ve söylenmemiş ne varsa ortaya çıkarır. Kırk yıllık profesyonel alkol kullanıcılarından daha iyi konuşmanızı itinayla sağlar. Çünkü durumunuzu kurtarmışsınızdır, ne arada bir bağ kalmamıştır ne de bir bağlayıcılık. Belki birkaç aşırı soyut hatıra ancak kalabilmiştir bu tekrar yüzleşmeye. Bahsettiğim şeyler de geçmişte kalan bu şeylerin sebebi seviye farkı olması. Tıpkı kan uyuşmazlığı olması gibi. Zamanında yüzüne bakamadığınız veya her şeyiniz olan birisi birkaç on yıl sonra hafızanızın boşverdiği köşelerden birinde silinmeye yüz tutmuş oluyor. Artık zamanında olsa yoğunca hissedilecek bir duygu artık sönmüş ve samimileşmiş oluyor. Neden mi, çünkü onu diri tutacak hiç bir şey yoktur artık. Zamanında olsa söveceğiniz her şey için ya umursamıyor ya da şükrediyorsunuz. Bu işin bir de mutlu sonlu kısmı var. Evet, diyelim istedikleriniz oldu. Yine geçen ardı sıra on yıllar boyunca bundan fevkalade memnun kaldınız ve her gün buna şükrettiniz. Ama geçen yıllar samimiyet ve sadakati aldı götürdü diyelim. Buna üzüleceğiniz kadar neye üzülebilirsiniz başka? Gerçi her iki durumda da ya önce acı sonra mutluluk veya önce mutluluk sonra acı çekiyorsunuz. Tabii herkes için aynı olamaz ama neden veya sonuçtan biri acı olunca bunu göz ardı edip pozitif konuşmak zor geliyor. Yıllar sonra ihanet veya sadakatin yitip gitmesi insanı yıkabiliyor. En iyisi hep akıllı davranmak. Tabi ki bunlar kimseye bir öğüt değil sadece ufak bir hatırlatma. Çünkü hayatın zaman çizgisi boyunca insanı daha çok yıkacak bir şey bulmak gerçekten çok zor. Hüseyin YILDIZ Alperen DURU 21702514 Eğitim Sistemimizin ve Toplumumuzun Kalıpları Sağdan soldan duymuşsunuzdur eğitim sistemimizin ezberci olduğunu. Hatta o kadar yaygınlaşmıştır ki eğitim sistemimizin ezberci olması da ezberlenmiştir artık. Sokağa çıkıp kime sorarsanız sorun hemen her insandan eğitim sistemimizin ezberci olduğu yanıtını alabilirsiniz. Ancak çok azı bunun nedenini size açıklayabilir. Ben kendimi bu azınlık içinde görüyorum. Çünkü bir sistemdeki sorunu net görebilmek için o sistemde bir deney faresi olmanız gerekiyor. Bununla da bitmiyor, sistemin size sunduğu bilgileri anlayıp yenileriyle bağlayabilmeniz gerekiyor. İşte tam burada, bunları yapmış biri olarak eğer diğer farelerin verilen bilgileri bağdaştırmakta sıkıntı çektiğini görüyorsanız o sistemde bir sıkıntı vardır. Çünkü sistem herkesi eğitme amacına ulaşamamış demektir. Bizim kuşağımızın eğitim sisteminde sürekli değişimler oluyor bildiğiniz üzere. Bu değişimler genel olarak verilen bilgileri sadeleştirmeye yönelik ve insanların bilgiyi anlama durumunu daha da kötüleştiriyor. Mükemmeliyetçi birisi olarak yaklaşık on dört yıllık eğitim hayatımda olabilecek en iyisini yapmaya çalıştım hep ve gördüm ki eğitim sistemimiz bizleri birbirimizle yarışmaya, yüksek not almak için çabalamaya itiyor. Bilgilerdeki sadeleşme insanları bilgileri birbirine bağlamaya değil, bir bütün olarak ezberlemeye itiyor ve insanlar sadece notlara bakmaya başlıyor. Sonuç olarak bilgiyi önemsemeyen, sadece bir kâğıdın üzerindeki sayının yüksekliğine bakarak değer biçen bir toplum oluşuyor. 3 Aptal filminde de ezberci eğitim sorununun had safhada yaşandığı bir okula bir grup arkadaşın gözünden bakıyoruz. Bu arkadaşlar farklı türden insanları temsil ediyor: Baskıya boyun eğenler ve baskıya başkaldıranlar. Filmde baskıya boyun eğenin ailesinin isteği üzerine o mesleği seçtiğini öğreniyoruz. Baskıya başkaldıran ana karakterimiz ise arkadaşına sevdiği işi yaparsa daha başarılı ve mutlu olacağını belirterek arkadaşını sevdiği işi yapması için teşvik ediyor ve “Michael Jackson'ın babası onu boksör olmaya, Muhammed Ali'ninki de şarkıcı olmaya zorlasaydı ne olurdu? Felaket olurdu.”[1] diyerek taşı gediğine koyuyor. Bu baskı size de tanıdık gelmiştir umarım. Bugün çevrenize üniversite sınavında yüksek puan alan birisinin hangi mesleği seçmesi gerektiği gibi garip bir soru soracak olursanız çoğu insan sanki gerçekten de ortalıkta bir gereklilik varmış gibi davranacak ve soruyu gayet normal bir şeymiş gibi karşılayıp size tıp veya mühendislik gibi belli başlı meslek önerilerinde bulunacaklardır. Çünkü toplumun genelinde bu baskı benimsenmiş durumda. Bunu direkt olarak sistemin içinde bulunmuş birisi olarak söylüyorum. Geçen yıl üniversite sınavına hazırlanırken gözlemlediğim üzere dersleri iyi olanların çok büyük bir çoğunluğu tıp alanını seçeceğini şehvetle söylüyordu. Ama nedenini sorduğumda ise net cevap veren birisiyle karşılaşmadım. Yani artık baskı altındakiler de benimsemiş kendilerine telkin edileni. Kendilerini bağlayan zincirleri kırmak yerine bir de kendileri tutup kendilerine bastırmaya başlamışlar. Film sadece ismi ile bile bir mesaj daha veriyor. Benim biri dâhi, ikisi gözünü sonradan açmış insan diye nitelendirdiğim üç arkadaş, kendilerine sunulan yerine istediklerini seçmeye başlayınca toplum onları “üç aptal” olarak anmaya başlıyor. Filmin bir sahnesinde arkadaşlardan birisi başkarakterimizin teşviğine cevap olarak toplumun onu dışlamasından korktuğunu belirtiyor. Yani toplumun yapmış olduğu fikir aşılaması kişi üzerinde bir baskı ve kişide farklı bir seçim yapma korkusu doğuruyor. Aslında bu korkan arkadaş bizleriz, başkahraman bizim isteklerimizin dürtülerinden, toplumun baskısı da farklı bir seçim yapmamamızın bir bahanesinden ibaret. Kalıplaşma burada da karşımıza çıkıyor. Diyelim ki üniversite sınavında sıralama listesini elinize aldınız ve ilk sıralardaki birçok kişinin tiyatroyu, müziği veya ressamlığı seçtiğini gördünüz. Eğer o insanların birer aptal olduğunu düşünüyorsanız oturup bir daha düşünün derim. Çünkü o insanlar büyük ihtimalle mutlu olacakları meslekleri seçtiler. Kısacası film ne kadar başka bir coğrafyada geçse de gözümüzün önünde olan konuları işlemiş. Eğitim sisteminin ve toplumun kalıplaşmış görüşlerinin yanlışlarını gözler önüne sermekle kalmamış, doğrularının nasıl olması gerektiği yönünde çok güzel örneklemelerde de bulunmuş. Üç saat sürmesine rağmen hiç de o kadarmış gibi hissettirmedi bana. Belki de durumumuzu o kadar iyi anlatıyordu ki sanki hayatı yaşamaya normal bir şekilde devam ediyormuşum gibi hissetmişimdir. Eğer sistemin içindeki bir deney faresi değilseniz ve dönemimizin eğitim sisteminin yanlışlarını merak ediyorsanız, bu filmi izlemeniz size yeterli olacaktır. Kaynakça 1. Vidhu Vinod Chopra[Yapımcı], Rajkumar Hirani[Yönetmen].3 Aptal[Film].Hindistan.2009. Haluk Emir Özkurt Koca, Yaşlı, Çirkin İstanbul İstanbul, tanımlamaya kelimelerin yetmeyeceği, binlerce yıllık tarihi ile dünyanın en meşhur şehirlerinde biri. Tarihin en büyük imparatorluklarına başkentlik yapmış, yüzyıllarca dünyanın merkezi sayılmış bir metropol. Yıl iki bin on yedi, on beş milyonu aşkın nüfusuyla İstanbul hâlâ dünyaca ünlü, önemli ve büyük bir şehir. Böyle başlayan bir yazının bir İstanbul güzellemesi olarak devam edebileceğini düşünebilirsiniz, ama öyle olmayacak. Doğup büyüdüğüm şehrin her geçen gün nasıl daha kötü, nasıl daha yaşanmaz hâle geldiğini ve bu güzel şehri bu durumdan kurtarmak için yapılabilecekleri yazacağım bu yazıda. Benim gibi düşünen Burhan Arpad, dayanamamış ve bu konuyla ilgili içini döktüğü bir kitap bile yazmış. Bir İstanbul Var İdi, bin doku yüz ellili yıllardan itibaren aldığı yoğun göç ile İstanbul’un zamanla nasıl beton yığınına dönüştüğünü ve, bu dönüşümü yaşarken neleri kaybettiğini anlatıyor. Türkiye’de yaşayan çoğu insanın yaşama hayali kuruduğu bu şehir artık yaşlandı ve daha fazlasına zorlanmamalı bence. Ülkede önemli olan, sorunlu olan tek şehir gibi davranılmasına, yatırımların büyük çoğunluğunun bu şehre yapılmasına rağmen, özensiz ve çıkar odaklı yapılması nedeniyle İstanbul artık inşa edilecek bir binaya daha dayanamayacak durumda bana göre. Günü kurtarmaya yönelik çözümlerle, geleceğini düşünmeyen insanlara bırakılan bu güzel şehrin kaderi, son elli yıldır talihsizliklerle dolu. İstanbul daha kıyı şeridi ve yakın çevresine kurulu bir şehirken, tarihi surların ve boğazdaki ağaçlık alanların düzensiz ve özensiz bir şekilde imara açılması günümüzde var olan bu çirkin ve kirli İstanbul’a uzanan yolun başlangıcı olarak alınabilir. Ruhsatsız yapılan onlarca bina ile bozulan eşsiz İstanbul boğazı yetmezmiş gibi, şehrin iç kısımlarına doğru ilerleyen çarpık kentleşme ortaya yetersiz altyapı ve yetersiz ulaşım ağı sorununu İstanbul’da yaşayan insanların sıradan bir sorunu hâline getirenler ise gözünü para bürümüş siyasiler ve rant sevdalısı müteahhitlerden başkaları değiller. Burhan Arpad’ da bu konuya güzel bir şekilde değiniyor kitabında ve taşradan İstanbul’a yapılan göçün zamanla İstanbul’u nasıl taşraya dönüştürdüğünü anlatıyor. Toplumun İstanbul’da gelir dağılımlarına göre nasıl ayrıştığını şaşkınlığıyla birlikte aktarıyor yazar. Ben doğduğum zaman artık çarpık kentleşmenin önüne geçmek için çok geç kalınmıştı. Çocukluğumdan beri benim için gezmeye gidilecek en yakın yer arabayla bir saat mesafedeydi ve bu aksini görmediğim için çok normal geliyordu. Toplu taşıma duraklarında uzun süren bekleyişler, toplu taşıma araçlarında ayaklarımı yerden kesecek kalabalıklarda seyahat etmek gayet normaldi benim için. Bir de sabah dokuz- akşam beş mesaili bir işte çalışan, şehrin bu gereksiz pahalılığında ailesini geçindirmeye çalışan bir İstanbulluyu düşündüğümde içim kararıyor gerçekten. İstanbul’da böyle bir hayat yaşayıp da “Ben mutluyum.” diyebilen bir insan yoktur bence. İnsanların hayatlarından kelimenin tam anlamıyla “çalınan” onca zaman tüm ülke için bir zaman kaybıyken, bunun önüne geçilmemesi, azaltılmaya çalışılmaması içinde bulunduğumuz durumu daha da acı hâle getiriyor. Bu karmaşa ve kaos ortamına son yıllarda bir de “Kentsel Dönüşüm” eklendi. Şantiye sahasına dönen sokaklar, çimento kamyonları arasında gezinen insanların sabrı test ediliyor adeta. Kentsel Dönüşüm rezaleti üstüne sayfalarca yazı yazılabilecek, başlı başına bir rezalet aslında. Eski ve düzensiz yapıları yıkıp, yerine daha düzgün ve modern binalar inşa etme fırsatı yine paradan ve kendisinden başka bir şey düşünmeyen müteahhitler yüzünden çöpe atıldı. Yıkılan her binanın yerine daha çok gelir elde etmek için şehrin düzenine aksi, yüksek katlı, nahoş görüntü yaratan binalar inşa edildi. Sokaklar eskiden olduklarında daha düzensiz hâle geldiler. Burhan Arpad’ da Kentsel Dönüşüm özelinde olmasa da bu çirkinliği şöyle anlatıyor: “Günümüz İstanbulu'nda yan sokaklarının beton barınaklarına tıkılmış insanlar doğadan öylesine uzaklaşmış ki, ne yeşil ne çiçeklerin renk cümbüşü ne de kuş cıvıltıları var!” Bu bardağı taşıran son damla olarak kabul edilmeli artık. İnsanları uyanıkken yaşadıkları bu kâbustan uyandırmak, daha yaşanılabilir bir İstanbul yaratmak için yapılması gerekenler çok açık aslında. İlk olarak İstanbul’u “altın yumurtlayan tavuk” gibi görmekten vazgeçmeli, çimentolu ellerini bu yorgun şehrin üzerinden çekmeliler. İstanbul’da açlık sınırında, kötü şartlarda yaşayan insanlara Türkiye’nin diğer şehirlerine yapılan yatırımlarla istihdam sağlanmalı, İstanbul dışına taşınmaları konusunda teşvik edilmelidir. İstanbul’a yüz ellinci alışveriş merkezini açmak yerine, o paralar İstanbul’dan taşınacak ailelere teşvik ve yardım için kullanılmalı. Bütün bunları yazarken düşündüklerimin gerçekleşme ihtimalinin ne kadar az olduğunu bir kez daha fark ettim. Yazıyı sonlandırırken yapabileceğim tek şey İstanbul’la ilgili bu gerçekleri fark edebilecek ve gerekli önlemleri alabilecek kadar aklıselim insanların devlet yönetiminde söz sahibi olmasını dilemek olacak. Kaynakça Arpad, Burhan. Bir İstanbul Var İdi. Doğan Kitap. İstanbul. 2001 Burak Karaoğlu Nerede Bizim Uçaklarımız Mücadelelerle ve savaşlarla geçen onca senenin ardından kuruldu cumhuriyetimiz. Kurulurken de kurulduktan sonra da çokça sıkıntılar çekildi. Yeni bir ekonomi sisteminin kurulması, yeni siyasi hayata geçiş süreci ve bunlar gibi onlarcası. Cumhuriyeti kuran kadronun idealistliğini özellikle 1930 da sonra yapılmış faaliyetlerde ve atılımlarda çok net bir şekilde görebiliriz. İsmail Yavuz’un ‘Mustafa Kemal’in Uçakları’ adlı kitabı ise bu atılımları gün yüzüne çıkarmaktadır. Genel olarak bilinenlerin aksine çok farklı ve pek bilinmeyen bir alanı ortaya koymaktadır İsmail Yavuz. Belkide, o dönemlerde kimsenin beklemediği bir atılım yapmıştır cumhuriyeti kuran kadro. Açmış oldukları sayısız uçak fabrikasıyla belki de cumhuriyet tarihinin en büyük sıçramasını yapmışlardır. Yazar aynı zamanda şu sorunun cevabını düşündürmeye yöneltiyor okuyucuya: Bu fabrikalar şu anda neredeler? Onca zorluğun içerisinde uçak fabrikası yapacak iradeye sahip olan bu kadroya rağmen bu fabrikalar şu anda neredeler diye sormadan edemiyor insan. Günümüzde henüz daha kendi arabamızı dahi yapamamışken, cumhuriyetin ilk yıllarından açılan uçak fabrikaları ve yapılan denemeler çok şey söylemektedir bize. Halkın yiyecek ekmek, giyecek kıyafet bulamadığı dönemlerde devlet desteğiyle yapılan bu çalışmalar günümüze de ışık tutmaktadır. Bu uçaklar ve bu fabrikalara kim ne yaptı? Büyümemizi ve gelişmemizi kimler istemedi? Bu sorulara cevap vermek cidden zor. Açıkçası verebilecek olanı da düşünemiyorum. Onlarca fabrikanın ve uçağın nasıl bir anda hiçliğe karıştığını izah ve idrak edebilecek bir durumun olduğunu düşünmüyorum. Eğer o atılımlar başarıya ulaşsaydı ve sürekliliği olsaydı acaba nasıl bir Türkiye’de yaşıyor olurduk? Vecihi Hürkuş bu bağlamda oldukça önemli çalışmalar ortaya koyarak, bu sektörde Türkiye’ye yeni bir ivme kazandırmıştır. Türkiye’nin ilk uçak tasarımcısı olmasıyla beraber ilk yerli uçağı da üretmiştir. Türk Havacılık tarihinde oldukça önemli bir yer tutmaktadır. Yazarda, özellikle Vecihi Hürkuş üzerinde durmaktadır. Kendisi ilk sivil uçağı üretmekle kalmamış aynı zamanda ilk eğitim ve spor uçağını da üretmiştir. Bu alanda o kadar zor şartlar içerisinde olmalarına rağmen uçak üretiminin yanı sıra uçağın türünü dahi çeşitlendirme noktasında girişimlerde bulunmuşlardır. Bu kadar azimli ve istekli bir dönemden nasıl da bu kadar uyuşuk ve isteksiz bir döneme geldik gerçekten inanması güç. Herhangi bir noktada hiçbir şekilde girişimcilik anlamında bir iz göremiyoruz. İnsanlarımızı maalesef ki yatmaya ve hazıra konmaya alışmış durumdalar. Hemen savaş sonrasında uçak yapacak iradeyi ortaya koyan ecdadımızdan eser yok şu zamanlarda. Gelin görün ki insanımızın çoğu bu girişimcilik hareketinden birhaberler. Vecihi Hürkuş’u, tasarlanan ve yapılan uçakları ve fabrikaları okumuyorlar, öğrenmiyorlar ve bu yüzden bilmiyorlar. Belki de, birileri bilmemizi istemiyor. Ne yapıp edip bu yapılan faaliyetlerin gün ışığına çıkmasını ve herkesçe bilinmesini istemiyorlar. Biliyorlar ki, bu atılımların bilinmesi, günümüzde yerli arabasını dahi üretemeyen bir ülkenin, hemen savaş sonrasında yerli uçaklarını üretmesi Türkiye’de muhtemelen ki şok etkisi yaratacaktır. Pes etmemenin ve azmin örneğidir ilk yerli uçaklar. Dönemine göre belki de uçak konusunda en büyük girişim Türkiye tarafından bulunulmuştur. Sonuç olarak, Vecihi Hürkuş önderliğinde yapılan bu faaliyetler o dönem muhakkak ki Türkiye’ye katkı sağlamıştır. Fakat günümüzde ne bir yerli uçak ne de bir uçak yapabileceğimiz fabrika görmek mümkün değil. Hatta bunun hayalini kurmak dahi neredeyse imkânsız. Yetkililerimiz hala yerli arabayı yapıyoruz diye dursun, ecdadımız yapması çok daha zor ve teferruatlı olan uçağı çoktan yapmışlar zaten. Ölümü Anlamak Ölüm dünyadaki en kaçınılmaz gerçek olsa da gerçeklerin en anlaşılamayanıdır aynı zamanda. Geleceğini hepimiz biliriz ama geldiğinde afallamamıza hatta çoğu zaman kabullenmememize engel olmaz bu çünkü hep başkalarının yaşayacağını düşünürüz. Sanki ölüm sadece uzaktakiler için varmış gibi gelir bize. Şükrü Erbaş bu konuyu en güzel işleyen şairlerden birisi. Yazdığı kitaplarda bu gerçeği sonuna kadar hissettim çoğu kez. En mutlu zamanımda bile beni ağlatmayı başardı bu kitaplarıyla. “Babam otuz beş yıldır gelmiyor/Annem otuz beş yıldır ölüme inanmıyor” dizeleri insanların ölüme olan bakış açısını çok iyi anlatıyor. İnsan ölümü bilir ama inanmaz. Peki, insanlığın her gün gördüğü bu acı gerçeğe neden inanamaz insanlar? Belki de kabullenmek istemezler. İçlerinde kaybettikleri kişinin geri döneceğine dair olan küçücük çocuksu umut kırıntısına sarılırlar ayakta kalmak için. Belki de sonsuzluk kavramını algılayamadığı için bir insanın sonsuza kadar gitmiş olmasını da algılayamaz. Ölüm insanların en büyük korkularından birisidir. Sadece kendi ölümü değildir bizi korkutan. Bir sevdiğimizin hayatını kaybetmesinden de çok korkarız. Hatta kimi zaman bir yakınımızın ölümü bizi kendi ölümümüzden çok korkutur çünkü dindar insanlar ölünce cennete gideceğine, dine inanmayanlarsa ölünce her şeyin son bulacağını düşünür. Her iki ihtimalde de insanın kendi hayatının son bulması çok sevdiği birisinin vefatından daha iyi görünür zaman zaman, yalnızlık insanı ölümden çok korkutabilen tek şeydir çünkü. Yalnızlığını gösterecek kimseyi bulamamak çoğu insanın en büyük kâbusudur. Bir sevdiğinin ölümünü kabullenmek çok zordur. “Güzellik ölümle biter mi hiç?” diye düşünür insan. Gerçekten kim kolaylıkla inanabilir ki sevdiğinin öldüğüne? Onu bir daha göremeyeceğine, ona bir daha sarılamayacağına nasıl ikna olabilir ki? “Gökyüzü yere indiğinde” yani çok sevdiğimiz birisi öldüğünde dünyanın sonunun geldiğini düşünürüz. “Neden?” deriz kendi kendimize. Neden bu benim başıma geliyor? Sadece başkalarına olmaz mıydı böyle şeyler? Sadece bizden uzakta yaşayan tanımadığımız insanlar olmaz mıydı ölenler? Bu gerçeklerle ilk yüzleştiğimizde çoğumuz bu salt gerçeklere inanmamayı seçeriz. Onun yerine içimizdeki o toz zerresi büyüklüğündeki umuda bütün gücümüzle sarılırız. Bu umut kötü şeylerin hep başkalarının başına geldiğini, kaybettiğimiz kişinin aslında ölmediğini söyler bize. Bu güzel fikre inanmaya eğilimliyizdir hepimiz. İnsan gerçeğe değil inanmak istediğine inanır çünkü. Sonsuzluk kavramı insanların algılama konusunda çok sorun yaşadığı bir kavramdır. İnsan sonsuzu anlayamaz çünkü insan sonsuzu göremez, deneyimleyemez. Duyularla algılanamayan her şey insanoğlu için anlaşılması zordur. Sonsuzluğu anlayamadığı için bir şeyin sonsuza kadar kaybolmasını da anlayamaz insanoğlu. İlk defa bir yakınımı kaybettiğimde ben de yaşamıştım bunları. Dedemi kaybetmiştim henüz küçükken. “Hani bunlar başkalarının başına geliyordu?” diye düşündüm önce. Hani ben hiç sevdiklerimi kaybetmeyecektim? Sonra algılamaya çalıştım bir daha dedemi hiç göremeyecek olmayı. Dedemin kelinde darbuka çaldığım zamanlar geçti gözümün önünde. Nasıl sonsuza kadar gider bir insan? Hayat eskisi gibi devam eder mi o olmadan da? Sonra içimdeki o küçük umuda sarıldım. Belki de insanoğlu yanlış anlamıştır ölmeyi dedim. Belki de ölenler de geri dönüyordur. Hâlâ zorluk yaşıyorum kabullenmekte. Hâlâ her anneannemi gördüğümde dedemin de yanında gelmesini bekliyorum. Hâlâ dedemin iyileşip benimle yeniden güreşmesini bekliyorum. Bir yandan da içimde o toz zerresi boyutundaki umudumun aydınlatamadığı karanlık kısımlarda gerçeği biliyorum. Bu düşündüğüm şeylerin asla olmayacağını, hayatın dedem olmadan da aynı şekilde akıp gideceğini, milyarlarca insanın dedemin yaşadığından bile asla haberi olmayacağını biliyorum. Ve bu içten içe canımı acıtıyor. Sanırım bu yüzden ölüme inanmak istemez insan. Çünkü gerçek acı. Çünkü gerçek, insana hayatın o kişi olmadan devam edeceğini söylüyor. Gerçek senin bu kadar değer verdiğin kişinin eksikliğini fark etmeyecek milyarlarca insan olduğunu söylüyor. Bu gerçekler yerine kendi kendini kandırmak kime cazip gelmez ki zaten? Mustafa Emre Aydoğdu Kaynakça: Erbaş, Şükrü Kuş Uçar Kanat Ağlar 2017 Kırmızı Kedi Yayınevi Erbaş, Şükrü Otların Uğultusu Altında 2019 Kırmızı Kedi Yayınevi Bu yaz, nasıl oldu bilmiyorum ama , hepsi de en sevdiğim ve saygı duyduğum insanlardan olan dört kadından oluşan bir grubun konserine gitme şansını yakaladım. Hepsi birbirinden yetenekli ve yaptıkları işe büyük bir tutkuyla bağlılar. Erkeklerin domine ettiği yüzlerce endüstriden biri müzik endüstrisi fakat bu dört kadın uzun süredir dinlediğim en etkileyici melodileri üretiyor. Yıllardır sıkılmadan -ki benim için nadirdir sıkılmamak- sürekli, merakla beklediğim ve severek dinlediğim tek grup budur ve ne kadar klişe olduğunun farkındayım ama müzikleri beni ben yapan şeylerden biridir. Yıllardır da fırsat kollarım onları canlı görmek için. Bu grubun adı Warpaint, ki İngilizceden “savaş boyası” olarak çevriliyor dilimize. Kulağa Türkçe’de pek etkileyici gelmese de aslında anlamı büyük, savaşa hazır olmak, güçlü ve de istekli olmak anlamına geliyor. Müziklerinin türü art-rock olarak da geçiyor, indie-rock veya dream pop diye de. Zaten bu türlerden zevk almayan kulakların Warpaint’e alışması zaman alabilir ama bugüne kadar onlara gerçekten şans tanıyıp da sevmeye başlamayan bir tanıdığım olmadı. Bu dört kadın müziği savaş alanları olarak seçmişler ve “warpaint” leri yüzlerinde, her şeye hazır bir şekilde girmişler işin içine. Onları canlı izleyince bu adı seçmelerinin nedenini anlıyor insan. Videolarını izlemek veya gözlerini kapayarak şarkılarını dinlemek de başlı başına bir yolculuk olsa da eti ve kemiğiyle gözlerinin önünde görmek bambaşka bir deneyimdi bu grubu. Enerjilerini anlatmak kelimelerle mümkün değil. Kabul ediyorum ki nesnel yaklaşamıyorum bu deneyime ama eminim Warpaint’in adını bile duymamış biri onları canlı dinlerse oradan aşık olarak ayrılacaktır. Konser, orta boy olarak değerlendireceğim büyüklükte bir mekândaydı. Bir stadyum değil tabi ama aynı anda 200’den fazla kişiyi rahatlıkla alabiliyor. Sahneye izleyiciler yakın oluyor ve bu sayede deneyim daha da büyüleyici oluyor. Eski şarkılarından oluşan bir setlist hazırlamış Warpaint ama aynı zamanda konserin yapıldığı zamanda daha çıkmamış olan yeni albümden bir single da çalmayı ihmal etmediler. Şarkılara başladıkları anda başka bir dünyaya gitmiş gibi oluyor insan. Sadece grup üyelerinin enerjisi değil aynı zamanda izleyicilerin de enerjisi harika. Herkes sözleri ezberlemiş, müziğin ritmine göre vücutlarını sallıyor. Tanımadığın insanlarla ortak bir noktada buluşmak ve tek bir amaç için bir araya gelmek büyülü bir duygu. Bunun için müzikten daha iyi bir vesile yok bana göre. Grup üyelerine gelecek olursak, ilk olarak her biri enstrümanlarına hâkim, kulağım iyidir ama ne internetten dinlerken ne de canlı dinlerken enstrümantel açıdan bir hata yaptıklarını duymadım. Ama en iyi özellikleri kendilerini müziğe en az izleyiciler kadar kaptırıyor olmaları. Hatta daha da fazla belki de. Yüzlerinden, beden dillerinden, gülümsemelerinden anlaşılıyor bu. Performanslarından ödün vermiyorlar, işlerini aşkla yapıyorlar. Ara verince seyirciyle sohbet ediyorlar, kendi aralarında sessizce şakalaşıyorlar, sizin onlardan biriymiş gibi hissetmenizi sağlıyorlar. Şarkılara özgün danslarla eşlik ediyorlar bazen de. Ne yaparlarsa yapsınlar ortamdaki enerjiyi hep pozitif tutuyorlar. Müzikten büyülenmeseniz de bu dört kadının kendilerine özgün karizmaları ve aralarındaki enerji dinamiği sizi kendine çekecekti. İsterseniz bu felsefeyi hayatın başka yerlerine de uygulayabilirsiniz ama bu vesileyle anladım ki dijital ortamdaki çoğu şey gerçeği kadar keyif vermiyor. Yapan olur mu bilmem ama sevmeyenlerin bile gidip canlı dinlemelerini öneririm. Sadece Warpaint’i dinlemekten bahsetmiyorum. Belki burun kıvırdığın bir kitabı okumak, belki öyle bir filmi izlemek ya da herhangi bir olayı, ön yargısızca ve anın içinde yaşamak bakış açısını değiştiriyor insanın. Meryem B. EFE ÇAY TADINDA21601779 TURK101-2 …ve oturdu mu bir masaya hakkını verir çay içmenin… Cahit ZARİFOĞLU Kız çocuklarının ilk kahramanı babalarıdır derler. Hepsi için geçerli midir bilmiyorum; ama benim de bu kız çocuklarından biri olduğum muhakkak. Çocukluğumu hatırlıyorum da benim gözümde kocaman bir dev gibiydi babam. Can Yücel’in mısralarındaki gibi, “Karaçalılar gibi yardan bitme bir çocuk/ Çarpık bacaklarıyla ha düştü, ha düşecek/ Nasıl koşarsa ardından bir devin” öyle koştum babamın peşinden. Her yaptığı doğruydu, her sözü hazine gibiydi benim için. Çocuk aklımla gözlerine baktığımda sanki omuzlarındaki sorumluluğun ağırlığı, yaşadığı sorunlarla harmanlanmış, sonra da gözlerinin derinlerine saklanmış gibi gelirdi bir anlığına. Her akşam annemle salonda karşı karşıya çay içerken gözleri yine uzaklara dalar, birkaç dakika öylece dururdu. İlk bardağının son yudumunu çektiğinde gözlerindeki yorgunluk yerini umut ve neşe ışıltılarına bırakırdı ve ben babamdaki bu değişimin hikmetini çaya bağlardım. Bu mucizevi bitki demek ki tüm sorunları çözüyordu. Ben de oyuncak setimdeki sarı çay bardağını alır, babamların yanına gider ve kendi “büyük” sıkıntılarımı düşünürdüm. Birinci sınıfa gidiyordum o zamanlar. En yakın arkadaşımla günde dört beş defa küsüp barıştığımız zamanlar… O günlerden bu yana koskoca 12 yıl geçmiş. Ne çok şey değişmiş hayatımdan. Sevdiklerim tek tek uzaklaşmış. Her zaman yanı başımda dertleştiğim babamdan kilometrelerce ötede, bana yabancı onca insan arasında bambaşka bir şehre sürüklemiş hayat beni. Büyüdükçe dertlerim de büyümüş. Sonra bir gün dönüp etrafıma bakmışım. Ne doğru söylemiş Nazım Hikmet. Yazık… “Dert çok, hemdert yok!” Tek güvenebileceğim o kalmış yanımda. Her şeyimi paylaştığım tek o… Üzüntümü de sevincimi de… Kimi zaman dert ortağım olmuş, kimi zaman ödülüm, kimi zaman da akıl hocam. Kimi zaman da sessizce sessizliğime eşlik etmiş şimdi olduğu gibi. Bir an ayrı kalamaz olmuşuz. Eee ne de olsa o bana babamın emaneti. Elimdeki ince bellisinden bir bardak çay… Gün batmak üzere... Düşüncelerim; hayallerim, umutlarım ve korkularım arasında gidip gelirken gözlerim bu koca şehri izliyor. Ne çok insan var! Ne kadar farklı ve birbirine ne kadar yabancı... Ben bu düşünceler içinde boğulurken garsonun sesiyle irkiliyorum: “Hanımefendi, ne alırdınız?” Bu da soru mu! Sıcak, taze, en koyusundan bir çay! “Bir çay lütfen” diye cevap veriyorum sessizce ve yine düşüncelerime dalmaya hazırlanıyorum ki… “Oturabilir miyim?” Başımı çeviriyorum sesin sahibine. 40-45 yaşlarında bir kadın. “Tabii, buyrun.” Sonrası? Eee sonrası selam kelam… Bir çay da ona söylüyoruz. Kadının adı Elif Key’miş. İlk seferde anlayamadığım için kodlamak zorunda kalıyor soyadını: Kayseri – Erzurum – Yozgat. Ve sonrasında “Aaa ben de Kayseriliyim.”le başlayıp “Siz nerelisiniz?”le devam eden koyuca bir muhabbet. İstanbul’da doğmuş; ama New York’ta yaşıyormuş. “Ankara’ya neden geldiniz?” diyorum. “Sustuklarımı haykırmak için.” diyor. Laf lafı açıyor, saatler nasıl geçiyor fark etmiyoruz. Sohbete dalıp içmeyi unuttuğumuz çayların buz gibi olduğunu da… Arkamı dönüp komiye sesleniyorum: “Hocam, bize iki çay…” Sonrasında dikkatimi yeniden Elif’e veriyorum. Çay tadındaki sohbetimizde kâh kahkahalarımız dolduruyor boş terası kâh sessizlik oluyor, gözlerimizle anlaşıyoruz. Bir süre sonra gözlerimiz geceyi aydınlatan şehrin ışıklarına takılıyor. “Canım ülkem…” Belli belirsiz dökülüyor dudaklarından bu sözler. Ve başlıyor ‘sustuklarını haykırmaya’. Belki de sustuklarımızı desem daha yerinde olur. Kendi deyimiyle; uzak kalmış olduğu kendi ülkesinde saatleri bambaşka insanları izliyor, bir de onların elinde eriyip giden masumları... O bunları anlatırken düşünüyorum da belki de tespitleri bizimkilerden daha doğru. Balıklar nasıl içinde yaşadıkları suyu fark etmez de dışardan bakınca anlaşılırsa suyun varlığı, Elif de buradan uzakta daha net görüyor belki de gerçekleri. Düşünceleri yalın, korkusuz. Tüm bunlar aklımdan geçerken bu kez de yan masada oturan yaşlı amcanın sesiyle irkiliyorum: “Hanım kızım hava çok soğuk. Üstün incecik, üşüteceksin. Kitabını al da içerde oku.” Ah canım yurdum insanı ah… Bir saniye. Kitabını mı dedi? Evet. Saatlerdir elimden düşürmediğim kitaba bakıyorum amcaya teşekkür ettikten sonra: Bize İki Çay Söyle. Yazan Elif Key. Saatler önce tanıştığım o kadın… Nasıl da dalmışım kitaba, sanki yazarı yanı başımdaymış da onunla konuşmuşum gibi. Ne demiş Descartes: “İyi kitaplar okumak, geçmiş yüzyılların en iyi insanlarıyla sohbet etmek gibidir.” Ben de saatlerdir çay koyuluğunda bir sohbete dalmışım kitabın satırları arasında kaybolup. Az evvel bitirdiğim kitabın sayfalarını karıştırıyorum bir kez daha. Biraz tebessüm sıkıştırmış Elif Key sayfaların arasına. Bazı cümleleri gözyaşlarıyla ıslatmış. Hamuru samimiyet, mayası anıları olmuş da hayat teknesinden yoğurup fırınlamış ve tatlısıyla tuzlusuyla işte yaşadığınız hayat demiş sanki. Bazen kendimize bile itiraf edemediklerimizi o anlatmış bize. Okudukça “Yok canım olur mu öyle şey?”lerle ilerleyen sayfaların sonunda Elif’le beraber ben de itiraf etmek zorunda kalmışım “aslında”larımızı. Toplumun dayattığı kibarlık budalalığı yüzünden söyleyemediğimiz gerçekleri de haykırmış. Duvarlara şiirler, siyasi tezahüratlar yazılan günlerden; facebook duvarlarında içimize çekildiğimiz günlere değinmiş biraz da. Ergen olsun yetişkin olsun hemen herkesin yaşadığı yeni dönem sorunlarımıza... Elif korkmamış, susmamış. ‘Neden’leri gömmemiş; ‘neyse’lerin, ‘kısmet’lerin içine. Unutmaya zorlandıklarımızı unutturmamaya azmetmiş ne kendine ne bize. Şimdi saatlerdir çay tadında sohbetine daldığım kadına bakıyorum cümlelerin öte tarafından ve soruyorum: Umut var mı? “Var.” diyor. “Çünkü az da kalsalar hâlâ cüzdanında vesikalık taşıyanlar, tam derdini açacakken komi gelip de “Tabakları değiştireyim mi?” dediğinde komiyi terslemeyenler, bir de kitap okurken altını çizenler var.” Emin olun benim gibi sizin de altını çizeceğiniz çok yer olacak bu kitapta. Ama unutmayın, çay tadında sohbetler çaysız olmaz. KAYNAKÇA: Key, Elif. Bize İki Çay Söyle…. İstanbul: İletişim Yayınları, 2015. Ece Gürçay BİR KENTİ YENİDEN KURGULAMAK ZORUNDA KALMAK Küçük bir çocukken hiçbir incelik düşünülmeden öylesine yapılmış, alelade boyanmış binaların arasından geçerek okula giderdim ve o yol üzerinde insanın ruhunu ısıtan hiçbir detay olmadığından zihnimde yürüyüş yolumu tekrar planlayıp inşa etmek zorunda kalmıştım. Bozuk kaldırımları bir nehir, yanında yükselen korkunç binaları ise rengârenk dizayn edip bir hayal dünyası yaratmaya çalışmıştım. Yıllar sonra Amsterdam’a gitmek gibi bir fırsatı değerlendirdim ve bu her yanı kanallarla çevrili adacıkların üzerine kurulmuş kentte çocukken zihnimde kurguladığım kentte hissettim kendimi. Yürüyüş yolumu zihnimdeki planını sanki birisi ele geçirip kurmuştu bu kenti. Evler suların içinden yükseliyordu ve rengârenkti. İnsan ruhunu düşünen bir şehir planının mümkün olduğuna ikna oldum orada. İlk gün ve ikinci gün sadece sokaklarda gezdim. Böyle bir kentte herkesin hissettiğinden daha farklı bir his vardı çünkü üstümde. Sürekli çocukluğumun kentinde okula yürüyor gibi dolandım durdum sokaklarda. Bir saat süren sandal gezisiyle derinlerine kanallarında gezindim çocukluğumun. Binaların boyandığı renkler belli bir renk paletine sadık kalındığını gösteriyordu ve bu ambiyansta insan ister istemez çocukluğun o saflığını anımsıyordu. Sürekli suya bakmak belli bir dinginlik yaratıyordu ve sanki her yerde Beethoven’ın Dokuzuncu Sefoni’si çalıyordu. Sandaldayken neden çocukken yaptığım şeyi bugün de yapmıyorum diye düşündüm. Çünkü yine bir yerlere gidiyorum ve yine ruhu canlandıran değil öldüren bir şehir planı içerisine hapsolmuş durumdayım. Amsterdam bu anlamda bir örnek olabilirdi benim için. Suda yüzen evler olmalıydı kendi dünyamın şehir planında örneğin. Kendi dünyamın inşası adına daha fazla malzeme toplamak için akşam da devam ettim sokakları turlamaya. Büyüsüne kapıldığım çabam aklıma Balzac’ı getirmişti. Parasız ve aç olduğu zamanlarda masasının üzerine birkaç tane yuvarlak çizip ne yemek istiyorsa o an onların isimlerini yazarmış çemberlerin içine. Biftek, patates püresi, şarap, peynir vs. Sonra da gerçekten belli bir süre masanın başında oturup yemek yediğini hayal edermiş. Onun bu çabasında hem dokunaklı hem de güçlü bir yan olduğunu düşünüyorum. Açlığa karşı gardını düşürmek, hayatın ona sunmadığı şeylere içerleyip üzülmektense, hayatla oynadığı satranç tahtasını terk etmektense, kimsenin ondan beklemediği bir hamleyle oyuna devam edebildiği için dokunaklı ve güçlü Balzac. Kendi çabamı da biraz onun sayesinde çocuksu bir hayal olmanın ötesine taşıdım. Amsterdam her şeyiyle ufkumu açmıştı ve Balzac bana yolu göstermişti. Ankara eğer gri ise ve yolları, binaları ruhu öldürecek kadar alelade dikilmişse oturup içerlememeli, kendi kentimi kendim yaratmalıydım. Çocukken yapmıştım bunu ve bugün de yapabilirdim. Bir şekilde mahkûm edilmeye çalışıldığım ruhsuzluğa, kendi ruhumu da öldürerek katkıda bulunmaktansa kendi dünyamı renklendirip onu yaşatabilirdim. Üçüncü gün Dam Meydan’ındaki Amsterdam Ulusal Anıt’ını gezmeye gittiğimde de kendi kent planım üzerinde çalışıyordum. Amfi tiyatro gibi basamaklar yükseliyordu Ulusal Anıt’ın önünde. Gittikçe yükselen basamakları bir tren yolu gibi düşündüğümde, hayatın mutlu anlarında üzerine atlayıp yükselişi somut olarak da deneyimleyebileceğim ufak bir trenin üzerinde hayal etmeye çalıştım kendimi orada. Döne döne ve hızla yukarıya çıkan, sonra da aynı şekilde geri inen bir tren. Burada sevimlilik yok aslında. Daha ziyade bir keder var. Amsterdam’dan geri döndüğümde elimde bir şeyler kalsın istiyorum. Yazgımın bana sunmadığı bir kenti düşlüyorum, bunun bir mücadele biçimi olduğunu Balzac öğretti bana. Her şey bir planın parçası yani, kanamakta olan bir yarayı durdurma çabası, ruhsuzluğun ortasında meyve verecek bir bahçe isteği; yaşamaya devam edebilmek için, hepsi bu. DENİZLERİN DESTANI “Bir yangın ormanından püskürtülmüş genç fidanlardı Güneşten ışık yontarlardı sert adamlardı Hoyrattı gülüşleri aydınlığı çalkalardı Gittiler akşam olmadan ortalık karardı” Attila İlhan Uzun zamandır okumak istememe rağmen, kısa süre önce okuyabildim Deniz Gezmiş’in ve arkadaşlarının destanını. Destan dedim, çünkü bu gençler ölüme bir devrime yürür gibi, başları dimdik yürümüş; bir bayrama gider gibi, etrafındakilere ‘Allahaısmarladık’ diyerek veda etmişlerdir. Bu yüzden adlarına onlarca şiir, kitap yazıldı. Bu yüzden sonraki nesiller bu kadar sevdi Deniz’i. Bu yüzden Deniz’in idam sehpasına yürüyüşü onlarca filmin son sahnesi olarak bir neslin hafızasına kazındı. Cumhuriyet gazetesindeki 3 Eylül 1969 tarihli yazısında ‘…Uzun boylu, dal gibi bir genç bu Deniz Gezmiş… Namuslu, devrimci, heyecanlı bir genç…’ diye anlatır İlhan Selçuk Deniz’i. ‘Yaşıtları gibi o çay senin, bu çay benim; o sinema senin, bu sinema benim diye gezecek yerde bir namussuz düzenin değişmesi için çırpınmış…’ diye de ekler. Bir devrimciydi Deniz, bir abiydi Deniz, kardeşti, evlattı ama her şeyden önce insandı Deniz. Arkasından ağlayan ailesi, arkadaşları, annesi vardı. Doğru bildiği yolda, pişmanlık duymadan; sırtında yeşil parkası, ayağında postallarıyla dimdik yürüdü. İnsanların iyiliğini amaçlıyor, daha özgür, daha yaşanılabilir, daha güzel bir dünya istiyordu. O devirde anlaşılmadı Deniz; kötü bildi herkes onu. Ne yazık ki, değeri öldükten sonra anlaşılanlar kervanından yalnızca bir örnekti Deniz. Ülkesinin yarınları için yanmayı göze aldı üç fidan: Deniz Gezmiş, Hüseyin İnan, Yusuf Arslan. Ailelerinin onca çabası, sevenlerinin onca uğraşına rağmen kurtulamadılar kendileri için biçilmiş kefenden. 6 Mayıs 1972 gecesinin karanlığında bu fidanların ve bir devrin özgürlüğünün boynuna ip geçirildi. Gencecik bu üç delikanlı, geride bıraktıkları aileleri ve hayallerine ‘birilerinin emelleri’ için veda etti. O geceden sonra o aileler için her şey gece oldu. Attila İlhan’ın da dediği gibi: ‘Gittiler akşam olmadan ortalık karardı.’ Bir anne olduğunuzu düşünün şimdi. Yıllarca gözünüzden bile sakındığınız, hasta olduğunda geceleri başucunda sabahladığınız, tırnağı kırılsa saatlerce ağladığınız bir evladınız var. Büyümüş, serpilmiş, gencecik bir delikanlı olmuş. Dönem kötü. Hapse düşüyor, idam edilecek diyorlar sana. Çırpınıyorsun, oğlunun hayatı için elinden gelen ne varsa yapmaya çalışıyorsun. Sonra bir gün kapına iki asker geliyor, anlıyorsun. Sonrası çığlık, feryat, figan, acı, boşluk… Bir insanın hayatı bu kadar kolay ellerinden alınmamalı. Daha yaşamadığı onca duygu varken; daha söyleyemediği onca söz, okuyamadığı onca kitap varken, kocaman bir karanlığa mahkûm edilmemeli insan. Şimdilerde ise okyanusa dönüştü Deniz, ‘onurlu ve cesur’ duruşuyla gençlere örnek oldu. Her yıl 6 Mayısta Deniz’in mezarını miting alanına çevirdi on binler. Mezarı karanfillerle kaplandı. Yüzlerce çocuğun isminde yaşamaya devam etti Deniz. Denizin hikâyesi sanıldığı gibi Denizle girmedi mezara, tam tersi bir efsane olup, aktarıldı nesilden nesile. Hatırla Sevgili dizisiyle tanıdı bir nesil onu. Deniz’in idam sahnesinde tüm Türkiye ağladı. Nice Denizlere mezar oldu bu ülke. Hep birilerinin emelleri uğruna acımasızca katledildi Yusuflar, Hüseyinler. Ne zaman darağacı kurulsa bu ülkede, o zaman nice anaların göz pınarları ağlamaktan kurudu. Nice genç fidanın hayatı karardı, hayalleri yıkıldı. Kim bilir kaç gece kaç yastık sırılsıklam oldu gözyaşlarından. Ateş düştüğü yeri yakmıyor sadece, o kadar çok kişi etkileniyor ki bu durumdan. En basitinden aileleri, arkadaşları, gönül verdikleri, söz verdikleri… Daha kaç kişi ölecek farklı fikirleri renk olarak görmemiz için? Ne zaman öğreneceğiz biz düşüncelere saygı göstermeyi, ne zaman başlayacağız insanları dış görünüşüyle yargılamamaya? Umarım bir gün hepimiz farklı düşüncelere saygı göstermeyi öğreniriz ve bir daha başka Denizlere mezar olmaz bu ülke. KAYNAKÇA: Attila İlhan/O Mâhur Beste/ İlhan Selçuk/Cumhuriyet Gazetesi/3 Eylül 1969 Can Dündar/Abim Deniz/Can Yayınları/3. Baskı Sedef Özbay Bir Olay, Üç Hatıra: Bakış Açıları Üzerine Her ne kadar farkında olmadan yapsak da, bir olayı gerek hatırlarken, gerek anlatırken, hatta kafamızda canlandırırken; o olaya kendimizden bir şeyler katarız. Bu da bir olayın bir kişi tarafından asla objektif anlatılamamasına, anlaşılamamasına yol açar. Bu demek değil ki kişiler olayları anlatırken aslında olmayan şeyleri anlatıyor, gerçekleri çarpıtıyor. Ancak istesek de istemesek de olayları gerçekten olduklarından farklı yorumluyoruz. Anne Tyler’ın Dinner At The Homesick Restaurant adlı romanı, yazarın kendi yazdığı kitaplar arasında favorisi. Bunun sebebi olarak ise kitabı kendisinin en doğal ve en gerçek ürünü olarak görmesi. Okuduktan sonra buna karşı çıkmak mümkün değil. Üç kardeşin anneleri tarafından büyütülmelerini hatırlayışları, bize aynı olayın ne kadar farklı algılanabileceğini anlatıyor. En büyük kardeş olan Cody’nin çok sert ve fırtınalı hatırladığı çocukluk hayatını ortanca kardeş Ezra, güven duygusu ve yuva hissiyatıyla anıyor mesela. Hepsi aynı şeyleri hatırlıyor belki, ama herkes neye önem verdiyse onu daha çok, daha belirgin hatırlıyor. Sonuç olarak hepimiz insanız. Bir durumla karşı karşıya kaldığımızda o duruma bir yorum katmamız için bilinçli olarak bunu yapmaya çalışmamız gerekmiyor. En basitinden yoldan geçen bir insanı tarif etmemiz istense, adamın ne kadar esmer olduğu söyleyişimiz bile hayatta ne kadar çok beyaz tenli insan gördüğümüze bağlı. Ya da bizim bahsettiğimiz esmer adam, karşımızdakinin anladığı esmer adamdan çok farklı olabilir ve biz bunu fark etmeyiz bile. Fark etsek bile önemser mi çoğu insan bunu? Hâl böyle olunca ise insanın kendini anlatması da başkasını anlaması da güçleşiyor aslında. İnsanlarla konuşurken çok fazla dikkat ettiğimiz bir şey değil belki bu; ancak her söylenen şeyin iki tarafı var: bir anlatılmak istenen, bir karşı tarafın anladığı. Genel olarak, biz sadece kendi anlattığımıza bakıyoruz. Biz ne demek istiyoruz? Karşı taraf ne anlarsa bizim işimize gelir? Hâlbuki karşı tarafın anladığı (hatta anlamak istediği) çok farklı olabiliyor bizim söylediğimizden. Durum böyleyken insan ne yapabilir peki? İletişim kurmak, kendimizi anlatmak ve karşı tarafın ne dediğini gerçekten anlamak böyle bir durumda mümkün mü? İletişim kurmaya çalışmak, bir anlamda bir dilden öbürüne çeviri yapmaya çalışmak, bir taraftaki bilginin dengini karşı tarafta aramak gibi. Bazen anlatmaya çalıştığımız şey, karşı tarafta bir karşılığa sahip olmayabiliyor bile. Kabul ediyorum, anlatılmaya çalışılan şey, her zaman çok anlamlı ve derin içeriği olmayabiliyor. Mesela “Araba kavşaktan sola döndü.” dendiği zaman bazıları kırmızı ve küçük, bazıları mavi ve büyükçe bir araba tahayyül ederken, kimisine göre araba göbekten, kimisine göre de dört yol ağzından sola dönmüş olabilir. Bunlar, arabanın sola döndüğü gerçeğinin yanında çok da önem taşımayan ayrıntılar oldukları için aktarım sırasında kaybolmaları çok da anlam ifade etmez. Bazen ise bu anlam kayıpları, her ne kadar büyük olmasalar da, hayata ait (benim güzel diye nitelendirmeyi tercih edeceğim) bazı ayrıntıların yok olmasına sebep olabiliyor. Bir kelimenin diğerinden önce veya sonra gelmesi, verilecek anlamı ne kadar da değiştirebiliyorken, karşı tarafın bu değişikliği anlayacak bilgiye, görgüye, hassasiyete, hatta deneyime sahip olup olmadığını bilememek aslında ne kadar da zor bir şey. İnsan olarak sahip olduğumuz derin ve karmaşık yapıyı bir şekilde dışarı vurmaya çalışıyoruz böyle küçük şeylerle. Kimi zamansa bu küçük dışavurumlarımız kimse tarafından fark edilmeden ve anlaşılmadan yitip gidebiliyor. Karşımızdaki kişinin, bizim gördüğümüzden daha fazlasını taşıdığını anlamak, onu gerçekten anlamak için her ne kadar yetersiz de olsa, önemli bir ilk adım bence. Bunu fark ettikten sonra, insanların bizim gördüğümüzden daha fazla ne taşıdığını anlamaya çalışmak, onların gerçekten ne söylediklerini ve ne anladıklarını öğrenmemiz belki bir şekilde mümkün olacaktır. İNSANLIK ARINIYOR"Amerika, 2022... İşsizlik oranı %1... Suç tüm zamanların en düşük seviyesinde. Şiddetneredeyse yok. Bir istisna dışında... Tanrı, arınmamıza ve ruhlarımızı temizlemeye izin verdikleriiçin Yeni Kurucu Babalarımızı kutsasın. Tanrı Amerika’yı ve bir ulusun yeniden doğuşunukutsasın."Filmin başlangıcındaki bu cümleleri okuduktan sonra ütopik bir dünyayla karşılaşmayıbekliyordum. İşsizlik, şiddet gibi sorunlar yok ve bence bu demek ki ekonomisi gelişmiş, halkımutlu, güven içerisinde yaşayan, hoşgörü ortamı oluşmuş, tam anlamıyla başarılı bir refah devletiolarak görülebilecek bir Amerika var karşımızda. Fakat bir şey beni şüphelendiriyor: "Bir istisnadışında..." cümlesi. Böyle sorunsuz bir ülkeyi tasvir ederken ve bu ülkeyi bugün olduğu duruma getireninsanlara teşekkür ederken sözü geçen bu istisna nasıl bir istisna olabilir?Senede bir gece, 12 saat boyunca çoğu suç serbest bırakılıyor. Halk bazı kitle imha silahlarıhariç serbestçe silahlanabiliyor, belli bir seviyenin üzerindeki devlet memurları istisna olmak üzerecinayet işleyebiliyor, çalabiliyor, tahrip edebiliyor, tecavüz edebiliyor ve bunları yaptığı için hiçbirşekilde suçlanmıyor. Bu süre içerisinde polis, ambulans,itfaiye görev yapmıyor. Acı çeken bu kadarinsanın yardım ümit edebileceği hiçbir şey yok. Düşünsenize 364 gün gayet iyi kalpli görünenarkadaşınız o gün içindeki canavarı salıyor, sizin tanımadığınız birisine dönüşüyor; işkence ediyor,öldürüyor, çalıyor, tecavüz ediyor fakat siz onun nasıl birisi olduğunu bilmeden, dönüştüğücanavardan habersiz onunla ertesi gün arınma gecesini eleştiriyorsunuz belki ve hatta belki de onahoşuna gitmeyecek bir şey söylediğiniz için bir sonraki sene sizi öldürmek için planlar yapıyor sizinyüzünüze gülerken. Bir çocuk düşünün, tüm çocuklar gibi saf, iyi kalpli, tüm insanları seven. Anneve babası çocuğu evde bırakıp gidiyor, dışarıdan silah sesleri, bağrışmalar, çığlıklar ve bir çocuğunpsikolojisini bozmaya yetecek kadar tuhaf ve korkutucu sesler... Sabah ailesi geliyor giysilerikıpkırmızı. Bu çocuk biraz daha büyüdüğünde, ailesinin kendisini bırakıp gittiği gecelerde neleryaptığını öğrendiğinde, bunun farkına vardığında nasıl tepki verecek, ne düşünecek, bu kadarsevdiği, örnek aldığı, iyi kalpli olduğuna inandığı anne ve babasının içinde birer canavarbarındırdığını öğrenince ne yapacak?Başlangıçta ütopik gelen bu ülke aslında hiç de ütopik değil. Benim gözümde arınma gecesidevletin; yoksulların, evsizlerin, yardıma muhtaçların yok edilmesi; onlara yardım etmek yerine,halkın refahını toplum olarak yükseltmek yerine toplumun refahının düşük olmasına sebepolduğuna inanılan kesiminden arınılmasını teşvik eden bir gece. Devlet zekice bir politikaylaöldürülmesini, yok edilmesini gerekli gördüğü kesimi kendi vatandaşına öldürtüyor. Bu insanlarbaşkalarını öldürerek arındıklarına inanıyor. Tanıdıkları, sevdikleri, umutları, yapmak istedikleriolan bir birey, bu gece ansızın başkaları 'arınsın' diye ölüme mahkum edilmemeli... Masum insanlarıöldürmek birkaç istisna hariç hiçbir dönemde, hiçbir kültürde arınma olarak görülmemiştir,görülemez, görülmemelidir.Günümüzde yardım ederek, onları mutlu etmeye çalışarak kendimizi arındırmayaçalıştığımız; evsizlere, yaşlılara, öksüzlere yardım edenleri, onları mutlu etmeye çalışan bunun içingönüllü olarak çabalayan insanları gördükçe içten içe mutlu olduğumuz bir dünyada yaşıyorken;başka insanları öldürerek arınıldığına inanılan bir dünyanın düşüncesi bile fazlasıyla itici vekorkutucu geliyor. Böyle bir dünyaya doğan çocukları düşünemiyorum.Ben şu güne kadar çevremde çocuğu olan herkesin çocuğunu şiddetle alakalı her şeydenbelli bir yaşa kadar mümkün olduğunca uzak tutmaya çabaladığına şahitlik ettim. Bir gün budistopyadaki gibi bir dünyaya uyanırsak geleceği emanet edeceğimiz çocuklar en küçük yaşlardanitibaren insanların kötülüğüne, intikam için çabalarına, şiddetine, her yönden en kötü hallerine denkgelecekler. İnsanı böyle tanıyacaklar ve muhtemelen onlar da böyle insanları görüp örnek alacaklarıiçin onlardan hiçbir farkları kalmayacak. Geçenlerde okuduğum Mark Twain'in "The LowestAnimal" adlı insanın hayvanlardan ahlaki olarak daha üstün olduğunu reddeden ve tüm insanlarıaynı küfede tarttığı için karşı çıktığım yazısındaki gibi bir geleceği olacak insanlığın. Tümhayvanların ahlaki olarak daha üstün olduğu bir insanlık... Adım adım kendi türünü yok etmeyegiden bir insanlık...Kerem YilmazÖlümün Tatili / İrem Yılmaz Aynada yansımasına baktı. Kel kafasına, iyice çökmüş gözlerine, renksiz yüzüne, sonra bir deri bir kemik kalmış ellerine baktı. Görünüşü deriye bürünmüş bir iskeleti andırıyordu. Gülümsedi. Bulunduğu yere uygun bir görünüşü vardı. Arkasını dönüp yatağına baktı, ismi tekrar okudu. Burada bulunduğu sürece bu isimle ona sesleneceklerdi, insanlar burada onu beklerken ona adıyla seslenmesi, ölüm demesi pek de hoş olmazdı Odasından çıkıp dolaşmaya başladı. Etrafındaki herkes birbirine benziyordu. Hastanenin onkoloji kliniğinde tatil yapmanın güzelliği de buradaydı, kimse onu fark etmeyecekti. Kısa bir süreliğine kafa dinlemek için gelmişti buraya. Doğrusu çalıştığı onca yıldan sonra bir tatili hak ettiğini düşünüyordu. Ölmek üzere olan insanların yanında tatil yapması hiç de garip değildi çünkü işinden uzak kalamıyordu, kelimenin tam anlamıyla bir işkolikti. Dolaşırken odalara baktı, yataklarında yatan hastalara ve umutlarını yitirmiş hasta yakınlarına baktı. Şu an tatilde olmasa çoğunun çoktan ölmesi gerektiğini düşündü. Bir süre burada olacaktı ve burada olduğu süre boyunca kimse ölmeyecekti. Yürümeye devam etti ve dinlenme odasından içeri girdi. Buraya dinlenme odası deniyordu ama dinlenme odasından daha çok yakınları olmayan hastaların zaman öldürdüğü bir odaydı. Ve aradığı kişiyi buldu, her zamanki gibi köşesinde oturmuş bir şeyler karalıyordu. Uzun zamandır sessizce izliyordu bu hastayı ve ona soracak olursanız bu hasta eğer yaşarsa ünlü bir ressam olacaktı hatta çizdiklerini bir yere göndermiş olsa belki çoktan tanınan bir ressam olmuştu. İlgisini çeken resimleri değildi. Birçok ressamın canını almıştı, bu sırada çok güzel resimler görmüştü ama bu sefer ilgisini çeken resimlerden çok ressamın yalnızlığıydı. Bu canı almak istemiyordu, onu tanımak istiyordu. Belki de ölümün kendi yalnızlığı onu ressama çekmişti. Ölüm yavaşça ressamına yaklaştı, onun dikkatini dağıtmadan yanına oturdu. Sessizce bekledi, tıpkı günlerdir yaptığı gibi. Bu sefer ressamın yaptığı resmi merakla izleyemiyordu. Kendi vücudumda dolaşırken ne kadar da rahattım, beni görmeyi bırak fark etmiyordu bile, diye düşündü. Bir süre sonra ressam kafasını kaldırıp ona baktı ve gülümsedi. Daha önce birçok gülümseme görmüştü ama kimse ona gülümsememişti. İnsanlar onu gördüklerinde daha çok donakaldıkları için birinin ona gülümsemesi beklediği bir şey değildi. Beraber geçirdikleri ilk günün sonunda ölüm resmin sözcüklerden daha çok şey ifade edebileceğini öğrendi hem konuşmak kadar da yormuyordu. Odalarına döndüler. Ölüm uyumuyordu çünkü onun buna ihtiyacı yoktu. Daha önce duyduğu bir öykü aklına geldi. Öykü kimsenin ölmediği bir ülke hakkındaydı ya da başka bir deyişle bir viyolonsel virtüözüne âşık olan bir ölüm hakkındaydı. Zaten tatil yapma kararının altında da bu öykü yatıyordu. Öyküyü tekrar tekrar düşünürken sabah oldu ve dün yaptığı gibi yine odasından çıktı, ressamın yanına gitti. Bu sefer ressam da ziyaretçisi olacağının farkındaydı ve hazırlıklı gelmişti. Ölüme resim yapmayı öğretecekti. Ressamın ağzından fikir çıkar çıkmaz ölüm heyecanlandı. Şimdiye kadar hiçbir şey hissetmezken resim çizme fikrinin ölümü heyecanlandırması ona bir hayli garip gelmişti. Her gün oturup resim çiziyorlardı. İkisi de bu durumdan memnundu. Böyle günler birbirini kovaladı. Ülkenin kalanı da durumdan memnun gibiydi, sonuçta insanlar yıllardır hatta yüzyıllardır hayallerini kurdukları ölümsüzlüğe kavuşmuşlardı. İşin aslı ölümsüzlük o kadar da güzel değildi. İnsanlar sonsuza kadar yaşamanın o kadar güzel olmadığının farkına vardılar çünkü ne insanların maddi durumları yıllarca biriken evin yaşlı nüfusuna yetecekti ne de insanlar sonsuza kadar çok sevdikleri(!) ailelerinin yaşlı fertlerine bakmak istiyorlardı. Bu haberleri duydukça ölüm artık iş başı yapma zamanının geldiğini düşünmeye başlamıştı, ama istemiyordu. İşe başladığı an öldürmesi gereken yüzlerce insanın arasında ressam da olacaktı ve ressamın ölmesini hiç istemiyordu. Burada benden başka ölüm işlerine bakan biri yok, yani işlerimi kendi istediğim gibi devam ettirebilirim, diye düşündü. Bir süredir yaptığı gibi ressamla vakit geçirmeye devam edecekti ama geceleri yatağında boş boş yatmayacaktı. Zamanı gelen insanları gece öldürecekti hem insanları bundan sonra uykularında öldüreceği için onlara iyilik yaptığını bile düşündü. Ölüm bu planları yaparken çoktan sabah olmuştu. Her gün yaptığı gibi yine ressamın yanına gitti. Bütün günü yine resim yaparak geçirdiler ve akşam yine odalarına çekildiler. Ölüm herkes uyuduktan sonra ressamı kontrol etti, sonra işinin başına döndü. O gece ölümler tekrar başlamıştı ve ressam dışında ölmesi gereken herkes sırayla ölecekti. KAYNAKÇA Saramago, José. Ölüm Bir Varmış Bir Yokmuş. Kırmızı Kedi Yayınevi 2014. Venedik Çok gezen mi bilir, çok okuyan mı diye sorar durur insanlar, ben çok gezenin daha çok bileceğine inanmışımdır hep. Çünkü insan yeni yerlerde gezerken çevresindeki her şey ona yenidir, gözüne çarpan her ayrıntı ona bir şeyler katar, yeni fikirler edinir etrafından. Sokakta yürüyen, kendi aralarında konuşan insanlardan binaların yapısına kadar her şey minik ipuçları verir insana, gezerken çıkarımlar yaparak, yaşayarak anlar ve öğrenirsin. Gezmeyi ve yeni yerler görmeyi hep sevmişimdir, gördüğüm her yeni yer mutlaka bir iz bırakmıştır bende fakat Venedik’in yeri benim için çok ayrı. Dört yıl önce Venedik’e annem, en yakın arkadaşım ve onun annesiyle gittik. Yaşları umursamadan dört yakın arkadaş gibi gezebilecek bir ekiptik, gezimizi daha da tatlandıran bir detaydı bu. Kanallar şehri olan Venedik’e gidişimiz bile bir ayrı güzeldi. Uçaktan indikten sonra otelimize gitmek için taksi aradık fakat hiçbir araba göremeyeceğiniz bu şehrin kalbine gitmek için deniz taksilerine binmemiz gerektiğini öğrendik. Üstü açık küçük teknelere taksi görevi yükleyen bu şehir, attığım ilk adımda etkilemeye başlamıştı beni. Taksiden iner inmez bizi küçük dükkânlar ve kanalların üzerinden geçen her boyuttan köprüler karşıladı. Valizleri otele bıraktıktan sonra arkadaşımla dışarı çıktık hemen, şehir bizi çağırıyordu. Eskiyle yeninin bir arada yaşadığı şehirlerden biri olan Venedik hayat doluydu. Çoğunluğunu turistlerin oluşturduğu insanlar heyecanla etrafta dolaşıyordu, biz de onlara katıldık. Eski kiliselerden ünlü markaların yepyeni mağazalarına kadar birçok imkân sunan Venedik’in her köşesini görme isteğiyle dolmaya başlamıştım. O günü sokak sokak gezerek, şehri tanımaya çalışarak ve fotoğraflar çekerek geçirdik. 5 günün yeterli olacağını düşündüğüm bu minik şehre haftaların bile yetmeyeceğini ilk günden anlamıştım. Ertesi gün daha planlıydık, gitmek ve görmek istediğimiz yerlerin ufak bir listesiyle çıktık yola. Fakat her detayın ilgi çekmeyi başardığı bu şehirde planların yürümeyeceğini anladık. Her şey daha spontane olmalıydı, biz de kalabalığın akışına bıraktık kendimizi ve San Marco Meydanına aktığımızda Napolyon’un buraya neden "Avrupa’nın en güzel şenlik alanı" dediğini anlamış olduk. Campanile, Dükler Sarayı ve daha birçok şeyin bir arada olduğu bu meydan hiçbir zaman unutamayacağım bir görüntü bıraktı aklımda. Bir sonraki durağımız Rialto Köprüsü oldu. Venedik’in özeti gibiydi Rialto, her yerde etrafını tanımaya her detayı yakalamaya çalışan turistler, birbirinden güzel, çeşit çeşit maskeler satan onlarca mağaza ve yeşilimsi kanalın üstünde sanat eseri gibi duran o güzel köprü… Köprünün üstünde durup ortaçağda olduğumu hayal ettim bir an, Venedik’in o özel maskeli karnavalının olduğu bir günde herkesin maskeleriyle şarkı söyleyerek, dans ederek dolaştığını canlandırmak hiç de zor olmadı. Şehrin dokusunu ve kokusunu içine çektiğinizde size bütün anılarını sunmaya hazır bir şehir buluyorsunuz karşınızda. Özenle korunmuş küçük binaları, her biri farklı mimarisiyle dikkat çeken eski köprüleri, son hızla devam eden maske sektörü, hiçbir arabanın geçmediği bol merdivenli yolları Rönesans dönemine ufak bir bakış atmanıza yardım ediyor. Bir sonraki günümüze yine Venedik’in daracık sokaklarında dolaşarak başladık. Artık yolları öğrendiğimizi sanıyordum ama yanılmışım. Kaybolduk gezerken, belirsizlikle dolaşırken yine birçok güzel manzarayla karşılaştık ve Muzaffer Yıldırım’ın “ Bir şehri iyice tanımak için, önce o şehrin arka sokaklarında kaybolmak gerek!” derken ne kadar haklı olduğunu anladım. Daha iyi tanıyordum artık bu şehri hatta otelimize döndüğümüzde o bile daha farklı göründü bana. Restorasyona pek uğramadığı belli olan küçük otelimizin kanal kokusuyla dolu havasını bile seviyordum artık. Kanallar şehrine gelip gondola binmeden dönmek olmazdı. Son günümüzü kanallarda kürekçimiz ve onun anlattığı küçük hikâyelerle romantik bir geziyle noktaladık. Kürekçimiz bize birçok bilgi vermiş olsa da beni en çok etkileyen Son Nefes Köprüsüydü. Diğer adı İç Çekişler köprüsü olan bu köprü eskiden cezaevine giden, idama giden insanların Venedik’e son bir bakış attığı köprüymüş. Bu kadar neşeli ve renkli bir şehirde bu kadar hüzün dolu bir köprü olması şaşırtıyor insanı. Otele gidene kadar aklımda o mahkûmlar vardı o güzel manzarayı son kez görecek olmak kim bilir nasıl hüzünlendirmişti onları. Tıpkı benim deniz taksisinden Venedik’e son kez baktığımda hüzünlendiğim gibi. Irmak Akkuzuluoğlu 21401238-20 İlke Karya Saygılı Döngünün Bileşenleri Yaşamak? Nasıl? Mutlu olarak? Korkusuz olarak? Kalp kırmayarak? Yaşıyoruz ama nasıl? Hepimiz birer tohum gibi önce toprağa ekiliyor, filizleniyor, büyüyüp ağaç haline geliyor ve zamanımız geldiğinde dünyayı terk ediyoruz. Bu döngünün adı yaşam. Bütün yaşamımız bir şeyleri kovalamakla geçiyor: İyi bir okul kazanmak, işe kabul olmak, evlenmek, ev almak, çocuk yapmak, işte yükselmek, kalan hayatı idare ettirebilecek bir maaşla emekli olmak, ölürken acı çekmemek… Hepsini istiyoruz hayattan. Olmayacağını düşündüğümüzde de korkmaya başlıyoruz. Yaşımız büyüdükçe isteklerimiz çoğaldığı için korkularımız da artıyor. Bir noktada korkularımızın esiri oluyoruz ve hayatımızı onlara göre şekillendirmeye başlıyoruz. İşimizi kaybetme korkusu, çocuğumuz tarafından sevilmeme korkusu, boşanma korkusu, ölme korkusu. İşimizi kaybetmemek için patronlarımıza yağ çekmeye, çocuğumuzun sevgisini kaybetmemek için her istediğini yapmaya, eşimizi kaybetmemek için onunla iyi geçinmeye bakıyoruz. Fark ettiyseniz bütün korkularımız bir şeyleri kaybetmekle ilgili. Hayatımız kaybetme korkusuyla şekilleniyor. Kaybetmek. Bir anda her şeyi kaybedebiliriz. Bir deprem olur ve evimiz, çocuğumuz, eşimiz, işimiz. Hepsi kayıp. Bir savaş çıkar ve ülkemizi, kolumuzu, bacağımızı, akli dengemizi kaybederiz. Kaybedebileceklerimizin haddi hesabı yok. Peki nasıl elimizde tutabiliriz? Sevdiklerimizin her istediğini yaparak, kapılarında köle olarak değil. Kendimizin de birer birey olduğunu onlara her fırsatta hatırlatarak. Değer verdiklerimizin saman alevi gibi bir anda yanıp gitmesine izin vermeyeceğimizi hissettirerek. Bunu hissettirmek çok önemli çünkü ancak o zaman tamamen, kendi düşünce ve davranışlarımızla, korkularımızla birbirimizden farklı bireyler olduğumuz anlaşılıyor. İsteklerimizi daha korkusuzca, açıkça dile getirmeye başlıyoruz. İşimizde beğenmediğimiz bir noktayı değiştirmeyi talep etmek, eşimize boşanmak istediğimizi söylemek çok daha kolay olmaya başlıyor. Kolaylık derken bahsettiğim "Karıcığım, ayrılalım ben seni sevmiyorum." deyip çekip gitme saygısızlığı yada altınızda çalışan birine " İşini iyi yapmıyorsun, sen bu işi hak etmiyorsun." demek değil. Uygun bir dille karşımızdakinin de tıpkı bizim bir birey olduğunu unutmadan, onun duygularını incitmeden, korkularını ortaya çıkarmadan isteklerimizi dile getirmek. Kaybetmekten en çok korktuğumuz şey de elimizdekilerin hepsini bir yana bırakırsak, sizin ne diyeceğinizi bilemem ama, bence mutluluk. Bütün hayatımızı, isteklerimizi mutluluğumuza göre şekillendiriyoruz. Mutlu değilsek kalp kırmaya, insanları rahatsız etmeye, onları bizi mutlu etmeye zorluyoruz. En büyük korkumuzu başkalarının sırtından yenmeye çalışıyoruz. Başka bireyleri ve davranışlarını bize uymaya zorluyoruz. Genellikle de başarısız oluyoruz çünkü mutlu olmak hayatta tek başımıza ulaşmamız gereken bir tepe. İsteklerimizin tamamını gerçekleştirerek mutlu olabileceğimizi düşünüyoruz ama olamıyoruz. İsteklerimizin tamamını asla gerçekleştiremiyoruz çünkü hep daha fazlasını istiyoruz. Hep daha iyisi, daha çoğu, daha yenisi… Dibi görünmeyen bir kuyuya giriyoruz ve çıkamıyoruz. Şimdi de istediklerimiz olmayacak korkusu çıktı karşımıza işte. Bence asıl önemli nokta korkularımızla yaşamayı öğrenmek. Sürekli bir takım yanlışlarla, eksiklerle karşılaşacağımızı anlayıp onlara göre kendimizi şekillendirmek. Korkularımızdan korkmamak çünkü onlar bizi biz yapan, kişiliğimizi belirleyen unsurlar. Siz hiç dalağınızdan yada akciğerinizden korktunuz mu? Korkmadınız. Akciğeriniz hep bildiğiniz yerdeydi. Dalağınız bir anda soldan sağa geçmeye karar vermedi hiç. Korkularınız da öyle. Siz onları hep yanınızda taşıdınız ve taşımaya devam edeceksiniz. Belki değişecekler, belki işinizi kaybetme korkusu emekli olunca yerini ayın sonunu azıcık maaşla getirmeye bırakacak ama hep var olacak. Bu yüzden korkup kaçmak yerine kalıp savaşmak en doğrusu. Korkup yaşamayı, hayattan zevk almayı bırakmak büyük bir yanlış. Yanlıştan dönmek de bizim elimizde. Mutluluğu, huzuru döngümüze eklemek korkularımızı sahiplenmekle başlar. Kaynakça: • Eriş, M.Ü. (2015). Dünya Bu Kadar. İstanbul: İletişim. Elif Kevser ARSLAN MEÇHUL TÜNEL Yaşamak için duyarsızlaşmak mı gerekiyordur yoksa hissizlik ölümden beter midir? Güzel duygular kötüleri sıfırlamaya yeter mi sizce? Peki belki sonunda ışık vardır ümidiyle bir tünelde her türlü musibete katlanmak; darbe alarak, yaralanarak, tırnaklar kanaya kanaya o tünelde sürünmek akıl kârı mıdır? Bu tünele adım atabilmek midir zor olan yoksa tünelin varlığını kâh inkâr ederek kâh ondan korkarak yaşamak mı? Çoğu insan karşılaşmıştır belki de bu tünelle hayatının bir yerinde. Peki acı çekmek, iç burkulmaları, kursakta kalan hevesler tünelde ilerleyişi zorlaştırırken kaçı yolun sonunu getirebilmiş, bu adına aşk denilen tünelden sağ çıkabilmiştir? Kaçı sırtlarda taşınmıştır da ışığa, kaçı yaralarıyla, bereleriyle yılmadan yürüyebilmiştir bir başına bu tünelde? Bilemiyorum çünkü bu tünelin hem aşinası gibiyim hem yabancısı. Muhatabını da severim oysa sevmesine, ama toplum buna hazır mıdır bilemiyorum. Düşünüyorum, tartıyorum, kıyaslıyorum ama büyük bir boşluğa düşürüyor bu alengirli sorular beni. Ben de derhâl ve sadece şiire sarılıyorum. "Ben seni severim sevmesine de toplum buna hazır değil!" Hakikaten değil. Ne bileyim. Gülerler belki bize. Belki bir romanda yahut şiirde yaşıyor olsam öyle bir severdim ki hem de seni, sıraladığım, sıralayacağım bahanelerim bile mantıklı gelirdi kulaklara. Öyle güzel, öyle temiz severdim ki geçmişe sıkışmış olsam, zamanından utanırdı şimdi yaşayan. Şimdiyse ben utanıyorum geçmişe sıkışıp kalmışlığımdan, çünkü yaşımdan yaşlı kalbim, çünkü beynim yaşımdan genç ve ait hissedemiyorum zamana. "Belki sen çok küçüksün belki benim ruhum ölü." Belki el birliğiyle gömmüşüzdür ruhumu gençliğimde ve hakikaten küçüksündür sen, belki sen de gülersin sevgime. Böyle böyle kötü bir şekilde ama tasasız, ama ruhsuz yaşar gideriz işte. Kötü bir kitap okur gibi, kötü bir yemek tadar gibi, uykumuzun en güzel yerinde uyandırılmışız gibi, çorabımız ıslanmış, soğuk betona oturmuşuz gibi, dizimiz yüzülmüş, ayağımızı koşarken sehpaya çarpmışız gibi yaşar gideriz işte. Öylece, acılı, tatsız yaşarız. "Ben seni severim aslında da düzenim bozulur diye korkuyorum. Durduk yere başımıza saçma sapan bir aşk çıkar." Öyle bir aşk çıkar ki ne sen anlayabilirsin işleyişini, ne ben önleyebilirim sonucunu, fenalıkları. Zamanla saçma sapan bir hâl alır zamana
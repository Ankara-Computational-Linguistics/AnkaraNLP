derneği kurmalıyız bence. Yolun kendisi güzeldir çünkü. Yolda olma fikri insanı heyecanlandırır. Yoldayken de yol arkadaşımız olan valizimize ayrı bir önem vermeliyiz. Bunun için çok dikkatli olmalıyız. Valiz hazırlarken içine neleri koyacağımızı seçmeliyiz. Yolculuğumuza yoldaş olan biricik dosttur çünkü. Bazı insanlar için bu fikir ruhu doyurur: Yol, valizimiz ve biz... Küçükken ailemle birlikte arabayla şehir içinde bir yerlere giderdik. Kimi zaman birilerini ziyaret, kimi zaman ailecek yaptığımız bir gezi planı... Arabadaki radyodan şarkılar gelirdi kulağıma. Küçük ben ise o şarkılarla birlikte hayallere dalardı. Yanımda ise yol tüm güzelliğiyle akmakta... İşimiz bitip gece eve dönüş vakti geldiğinde arabamıza biner ve sanki başka biriymiş gibi kolumu arabanın kapısındaki çıkıntıya, başımı ise avuç içlerime yerleştirirdim ve yolculuk başlardı. Eve varmak hiç istemezdim. Çünkü bu kısacık an bana başka hisler yaşatırdı. Çoğu zaman kendimi film ya da dizide otobüs yolculuğu yapan bir kıza benzetirdim. Kimi zamansa hayalini kurduğum evrenin içinde mümkün olabilecek şeyler kurardım. Çeşitli durumlarda kalırsam ne yapmam gerekir diye düşünürdüm. Örneğin arabada virajlardan geçerken arabanın kaza yapıp uçurumdan düşeceğimizi çok düşünürdüm. Eğer böyle bir durum olursa ben ne yapacağım? Ailemi kurtarabilir miyim? Ambulansa doğru tarif verebilir miyim? Bunları düşünmek beni kendi gerçekliğimden çıkartıyordu. Sadece kötü olayları da değil tabii ki. Bunları düşünmek bir çeşit beyin egzersiziydi. Önemli olan var olduğum andan çıkıp başka hisleri hissetmemdi. Arkada ise müzik sesi. Müzikle birlikteyken hayal kurmak daha kolaydı. Bazı düşüncelerime ise şarkılardaki sözler sebep oluyordu. Bu yüzden müzikle yolculuğun anlamı daha başka bence. Bu nedenlerden dolayı ilk başta söylediğim gibi yolda olmak benim için daha değerliydi varacağım yerden. Küçükken yaşadığım bu deneyimler hayatımda yaşadığım güzel anlardan biriydi. Şimdi her yola çıktığımda bu hisleri yaşamak istiyorum. Çünkü yolda olmak ve sorumlu olduğun hiçbir şeyi hatırlamamak bana iyi geliyordu. Kendimi çeşitli senaryolarda hayal edip farklı deneyimler elde etmeyi... Ama planlayınca gerçekten kendimi olayın büyüsüne kaptıramıyorum. Mesela en son bir ay önce İzmir’den Ankara’ya uzun yol yolculuğu yaptım. Yol dokuz saatti. Sürekli yolun bitmesini istedim. Yolda olmanın tadına varamadım. Acaba yolun büyüsü kısa mesafeli yollar için mi geçerli? Tadı damağımızda kaldığı için mi güzel? Belki de bu kişiden kişiye değişen bir fikirdir. Gene de şu kesin ki yolculuğu düşleyen insanların sayısı azımsanamaz. Bu insanlar yolda olmayı sevenlerdir. Son zamanlarda okuduğum Küçük İskender’in İkinci Waliz kitabında bu duruma şöyle bir düşünceyle yaklaşıyor: “Yolun arkadaşlığıyla yetinenler, geri dönmez. Kesin ümidi. Onlar, gitmek fiiliyle yetinenlerdendir.” (İskender, 43) Yolculuğumuzda bizimle birlikte olan en değerli arkadaşımız ise valizimizdir. Hem mecazi hem de gerçek anlamıyla baktığımızda valizimiz bizim için çok önemlidir. Ben şu an mecazi olarak valizden bahsetmek istiyorum. Yılların biriktirdiği anılarımızı alıp tıkarız valizimizin içine. Eskiden sevgilimizin verdiği bir kitabı koyarız mesela. Ya da küçükken ona sarılmadan uyuyamadığımız pelüş ayımızı... Hepsi bizden bir parçadır. Bizi mutlu eden anılardan zaman yolculuğu yapıp şimdi bulunduğumuz ana gelen parçalardır. Bizimle birlikte yolculuk yapmışlardır ve şimdi hayat yolculuğunun içinde beraber yolculuk yapıyoruzdur. Sadece güzel şeyleri almamalıyız valizimize. Eğer böyle yaparsak güzel bir valiz hazırlamamış oluruz. İskender’in dediği gibi: “Arkeolojik kazılarda soyu tükenmiş bir mikrop bulunursa onu da Waliz’e almalı. Ölü düşmanları bile tanımalı insan” (İskender, 23). Mikropları bile almayız. Valizimizde hayallerimizin yanında çok sert, bizi döven gerçekler de olmalıdır. Dünyamız her zaman bir ütopya değil. Distopyada da yaşıyoruz zaman zaman. Yaşadıklarımızı unutmamak bizi daha güçlü yapacaktır bu yolculuğumuzda. Unutmamalı ve kendimizi hazırlamalıyız yeni savaşlara. Çevremizle olanlara ama en çok da kendimizle olanlara… Yalnızız. Sadece küçük bir valiz bizimle. İçine koyduğumuz her şeyiyle… Bu yüzden içine koyduklarımıza dikkat edelim. Bizi mutlu eden şeyleri koyalım önce. Sevdiklerimizle olduğumuz güzel anları… Sonra ise bizi biz yapan, bizi güçlendiren anları ve kararlarımızı. Hatırlamamız lazım her şeyi. Tüm yaşamımızı... Güzel bir valiz hazırlarsanız karşınıza çıkan hiçbir şey sizi yok edemez. Yol arkadaşımızı böylelikle oluşturmuş oluyoruz. Hayalini kurduğumuz yollara bir an önce çıkmalıyız eğer tamamlamışsak valizimizi ve kendimiz hazırsak. Ertelememeliyiz. Çünkü dediğim gibi yolda olmak bambaşka tecrübeler ve hissiyatlar kazandıracaktır. KAYNAKÇA İskender, Küçük. İkinci Waliz. İstanbul: Can Sanat Yayınları, Haziran 2018 Anonim. Man on Road [dijital görsel]. Alıntıdır https://floodgatefootage.com BİR AYRICALIKTIR YALNIZLIK Medeniyet tarihine baktığımızda genel olarak yalnızlığın kötü bir durum olarak anlatıldığını görürüz ancak işin içine girdiğimizde ve çeşitli tecrübeler edindiğimizde hiç de öyle olmadığını fark etmemiz işten bile değil. Yalnızlık Doktorası adlı eserde bize anlatılmak istenen de bu aslında. Yalnızlık kötü bir durum değildir ancak böyle düşündükleri için belki de çoğunlukla yalnız kalmanın sağladığı nimetlerden faydalanamazlar. Benim de daha önceden hakkında bu kadar iyi düşünmediğim yalnızlık kavramının aslında bizim için ne kadar faydalı bir şey olduğunun anlaşılmasında büyük yer kaplayan bu güzel eser de kesinlikle okunmasını tavsiye edeceğim eserler arasında yerini almış durumda. Küçüklüğümden beri yalnızlık dendiğinde kafamda canlanan fotoğraf karesi karanlık bir odanın içerisinde, dışarıdaki puslu havanın içeri sızdığı ufak bir ahşap pencerenin önünde ahşap bir sandalyede oturan yalnız bir adamdır. Görüldüğü gibi kafamda çok da olumlu bir yer edinmeyen yalnızlık ifadesinin çoğu kişide de böyle yer edindiğini düşünmekle beraber insanların genellikle yalnızlıktan kaçınmakta olduğunun da farkındayım. Hatta yalnızlığın insan doğasına aykırı bir durum olduğuna dair atasözlerimiz bile bulunuyor. Bütün bunların yanında, özellikle de Yalnızlık Doktorası adlı etkileyici eserin fikirlerimde yaptığı son değişiklikler sayesinde kendisine aklımızda kötü bir yer edinen yalnızlık kavramının aslında o kadar kötü bir kavram olmadığının farkına vardım. İnsanların yaşadığı gerek günlük gerek daha büyük çoğu problemin aslında sağlıklı düşünememekten kaynaklandığını hiç birimiz reddedemeyiz. Sağlıklı ve sakince düşünebilmek için ise gereken birkaç şart vardır aslında ve bu şartlardan birisi de tahmin edebileceğimiz gibi yalnızlıktır. Kalabalık bir ortamda okuduğumuz bir kitaba bile daha önceden bir başkası tarafından düşünülmüş ve yazıya aktarılmış olmasına rağmen tam anlamıyla odaklanmakta zorluk yaşadığımız düşünülürse öyle bir ortamda sağlıklı ve sakin düşüncelere dalıp da sağlıklı kararlara varılma ihtimali biraz düşüktür. İşte tam olarak burada insanlık için aslında büyük bir avantaj olan yalnızlık devreye girer ve belki de geçmişten beri insanlık tarihini etkileyen kararların alınmasında bile yardımı dokunan bu muhteşem faktör bizim de sağlıklı düşünmemizi ve sakinleşmemizi sağlar. Bu açıdan bakıldığında yalnızlığın aslında kötü bir durum olmadığını reddedebilmek zor gibi görünüyor. Yalnızlığın başka avantajları da vardır. Yorucu bir günden sonra kalabalık, gürültülü, sıkışık bir ortamda rahatça dinlenebileceğini iddia edenler muhtemelen daha yalnızlığın tadına bakmamış olanlardır çünkü ben böyle bir durumda yalnızlığın tadına bakmış bir insan olarak ne kadar rahatlatıcı bir durum olduğunu reddedemem. Bu konuda yalnızlığı sadece kalabalık olmayan bir mekânda bulunmak olarak düşünmemeliyiz. Serviste eve doğru yolculuk yaparken kulaklıklarımızı takıp diğer insanlardan, diğer seslerden sıyrılmamız da aslında yalnız kalma isteğinin doğurduğu sonuçlardan biri olarak değerlendirilebilir ve çoğumuz da sık sık bu yönteme başvurup kısa süreli de olsa yalnızlığın keyfini çıkarırız. Çünkü buna kendi kendimize itiraf edemiyor olsak da ihtiyacımız vardır ve bünyemiz bizden bunu ister. Bizim ise bu isteği karşılamaktan başka kendimizi rahatlatma yolumuz yoktur. Bütün bunları değerlendirmeye aldığımızda aslında yalnızlığın düşündüğümüz kadar kötü bir şey olmadığını, hatta gerekli durumlarda bizim ve çevremiz için gayet iyi bir seçeneğe dönüşebileceğini görebiliyoruz. Eğer öyle olmasaydı kriz anlarında “beni rahat bırak” diye bir isyanımız da olmazdı. Bütün bunları aklımızda bulundurarak bize bu gerçeği görmemizde yardımcı olan Yalnızlık Doktorası eserinin başarılı yazarı Cem Şancı’ya da teşekkürlerimi sunarak yazımı burada sonlandırıyorum. Yalnızlığın korkulacak bir şey olmadığı gibi aksine gerektiğinde herkesin başvurması gereken bir yardımcı pozisyonunda olduğunu unutmamamız dileğiyle… Yusuf Berk Aksoy Evrim Mete KAÇINILMAYAN SON Kocaman bir kum saati. Ahşap ve camdan yapılma, yavaş yavaş akan bir kum saati. Dünyada geçirilen her saniye için içindeki kumların biraz daha aşağı yaklaştığı zaman ölçer. Sarsıldığında, sallandığında biraz daha hızlı akıp sona daha da erken yaklaşır, ağır bir darbede komple tuzla buz olur ve geri dönülemez bir biçimde tükenir, tıpkı bizim gibi. Hayatta geçirdiğimiz her saniye için aşağıya, toprağın altıyla olan randevumuza biraz daha yaklaşıyoruz. Aldığımız her darbede daha hızlı tükeniyoruz, kalan süremizi daha da kısaltıyoruz ve en sonunda ya tükeniyoruz, tıpkı kum saatleri gibi, tek fark bizi çevirince zaman aynı yerde tekrar devam etmiyor. En sonunda ise bizden veya sevdiklerimizden kalanlar toprağın altında yavaş yavaş yok oluyor. Bu yazıyı geçtiğimiz günlerde tekrar izlediğim Beyaz Melek filminin etkisinde yazıyorum. İlk çok küçükken ve sevdiğim herkes hayatımdayken izlemiştim. Bugünlerde beni bu filmi tekrar izlemeye iten olayı ise çok yakın bir zamanda yaşadım. Belki yedi gün, belki sekiz gün önce. Hayatı, çevremdekileri algılamaya başladığım ilk andan beri hep yanımda olan birini, dedemi, kaybettim. Aynı an içinde küçükken parkta oynamayı en çok sevdiğim, annemden gizli bana sürekli abur cubur getiren ve çok komik anılara sahip olup bana sürekli bunları anlatan arkadaşımı ve çok daha fazlasını da kaybettim. Benimle her yere gidip gelen, tüm özel günlerimde yanımda olup en ön sıradan izleyen ve daha hayatımın sayısız yanımda olan biriydi o. Benim için ifade ettiklerinin ötesinde her sabah altıda on sekizlik delikanlılara taş çıkartan bir enerjiyle uyanan, yürüyüş yaparken bir yandan günlük market alışverişini yapan biriydi o. Dışarı çıkarken gri fötr şapkasını asla eksik etmezdi. Cebinde de hep aynı beyaz mavi işlemeli mendilini taşırdı. Yaşına rağmen hep yakışıklıydı, sürekli kitap bitiren bir insanın entelektüel karizması vardı ayrıca. Ama birkaç gün önce kitaplardan biri sonu asla okunmamak üzere yarım kaldı. Ve ben o sabah yine tüm normalliğimle uyandım, sanki bugünü diğerlerinden ayıran tek bir şey bile yokmuşçasına. O gün için en büyük derdimin, o sevgililer gününde de yalnız olmak olduğunu sanıyordum. Sonra kilometrelerce öteden gelen bir telefon ile hislerim alt üst oldu. Telefonu aldıktan sonrası ise bulanık. Uçakla memlekete varış, cenaze evi. Normalde her zaman dedemin açtığı kapıyı annemin açması, ağlayarak açması. Evde dedemle bağlantıları hakkında en ufak bir fikrim bile olmayan onlarca insan ve beni avutmaları. Bol miktarda pide ve ayran görüntüsü. Dedemin odası, kalp krizi geçirdikten sonra üstüne düştüğü yatağı, o an giymeye çalıştığı çorapları. Yeni alındığı besbelli olan kutusundan bile çıkmamış bir tıraş makinesi. Ve yarım kalan kitap. Gözyaşı ve daha fazla gözyaşı. Sonraki gün ise işin en şatafatlı ve en ağır kısmı. Bu insan artık kesinlikle ölü ve burada yatıyor derecesine avluda duran tabut. Bu tabutun onlarca insan eşliğinde uğurlanması. Tabutun çok önceden alınmış ve sahibini bekleyen toprak altı odaya götürülmesi. Parça parça onlarca görüntü. Fakat en sonunda bulanıklığını kaybeden sanki hafızamın derinliklerine sonsuza kadar kazınmak isteyen o an. Tabut açıldı. Dedem her zamanki fötr şapkası ve kıyafetlerinin yerine bembeyaz bir kumaş giyiyordu ve onu toprağa koyduk. Onun üstüne atılan her toprakta benim içimden ve galiba dışımdan ayrı ayrı çığlıklar koptu. En sonunda dedemi oraya tamamıyla kapattık ve şu soruyla karşı karşıya kaldım: "Şimdi onu bırakıp eve mi döneceğiz?". Şu an bu satırları yazan ben bir noktada herkesin öleceğinin, tüm hayatların bir sonunun olduğunun hep farkındaydım, fakat yıllar geçse de bir gün bunun hayatımdaki birinin başına geleceğine asla inanmıyordum, inanmak istemiyordum. Aklıma geldiğinde ise, hep daha böyle bir şeyi düşünmek veya böyle bir şeyin olması için çok erken diye düşünüyordum. Ben kendimi böyle oyalarken yirmi yaşına gelmişim, ve bir kum saati seksen beşinci yılında hayata gözlerini yumdu. Kaynakça -Kırmızıgül, Mahsun. Beyaz Melek. 2007. Boyut Film. Film. Beyza Nur Adıgüzel Sonbahar Hüzünleri Bir güz gününün ikindi saatlerinde, camları kirli bir otobüs penceresinden hayata bakmaya çalışırkenki o an, bir şiirin bana uzanmasını en çok dilediğim an. O otobüs penceresinden, kirlenmiş ve küçülmüş dünyaya bakarken, içime dolan umutsuzluğa karşı savaşan bir görüntü var çünkü: Yaşlanmış ve neşeli gülüşlerini kaybetmiş bir ağacın, hüzünlü bir mor giymiş olan gökyüzüne doğru uzanan tüysüz elleri… Gökyüzü ile ağaç dallarının birleştiği o eşsiz ana takılınca gözlerim, unutuyorum beni bu hayata kızgın kılan her yalanı ve her yalnızlığı. İşte tam o anda, sonbaharın soğuk ayazını tenimden çekip beni ısıtan güneşe karşı duyduğum o minneti, bir şiire karşı duymayı diliyorum. Kulaklarıma hüzünlü bir şiir okunsun, mısralar ruhuma dolsun ve ben başka birinin kelimelerinde anlaşıldığımı, başka birini hiç konuşmadan anladığımı hissedebileyim istiyorum. Tasvir ettiğim bu anlarda duymayı arzuladığım şiirinlerin Hilmi Yavuz’un Lanet Şiirleri olduğunu, bu şiirleri usulca okuyunca anladım. Sıkıcı çalışma masamda, bir bardak demli çayla okurken anladım ki bu şiirler, düşüncelerimin dönüm ve ölüm noktalarında, kulağıma fısıldanan büyülü kelimeler olmalı. Yani, öylesine derin ve öylesine açık duygular keşfettim ki bu şiirlerde, beni tam da anlaşılmak istediğim gibi anlayan ve alelade hisleri tam da anlatılması gerektiği gibi özgün bir tavırla anlatan bir şiir şöleni yaşadım adeta. İçinizden ansızın ve habersiz gelen o kasvette boğulduğunuzu, karanlık ve kalabalık yollarda yoldaşsız olduğunuzu hissederseniz ve çaresizce anlaşılmak isterseniz, Hilmi Yavuz’un bu sonbahar hediyesine yüreğinizi açın. Bu şiirlerde, derinlerime dokunduğunu en çok hissettiğim dizelerde, imgelerin arkasında saklanmış farklı bir hayal gücüyle tanışık oldum. “Kendimi ne kadar hiçlesem, beyhude!/ Gövdem, gölgemden daha dirençsiz…” (Yavuz, 2017, s. 21). Hilmi Yavuz, işte tam da bu alıntıda, güçsüzlük ve çaresizlik hislerini nasıl bir özgünlükle ve etkinlikle somutlaştırmış! Bir insanın, titrek ve ürkek gölgesinin bile vücudunun en görkemli yerinden, gövdesinden, güçlü olabilmesi ne demektir? Güçsüzlüğün artık hayati bir boyuta eriştiği anlamına gelmez mi? İşte bu yüzden bu şiirler farklı; sıradan yorgunlukları ve duygusal zorlukları, alışılagelmemiş imgeler ve göndermeler aracılığıyla yansıttığı için! Yavuz’un dili kullanmadaki farklılığının öyle bir tılsımı vardı ki; zihnimde, varlığını hiç bilmediğim, kendime dair farkındalıklar oluşturdu. Evet, bu kitaptaki şiirler genellikle melankoliye hitap ediyorlar. Yani, yalnızlığın ve kederin hakimiyet sürdüğü mısralarla karşılaşıyorsunuz. Sanırım, Yavuz’un bu şiirleri yazmasında ve sonbahar mevsiminde yayımlamasındaki amacı, sonbaharda kaçınılmaz olduğunu bildiği mutsuzluğun, hüküm sürdüğü bedenlere anlaşılma duygusunu tatırmaktı. İdrak etmeliyiz ki, gerçekten de sonbaharda insanın içini nedensiz yere yalnızlık ve hüzün kaplar. Yemyeşil yaprakların sevinçle oynaştıkları dallardan düşürülüp gri asfalt üzerinde, kocaman lastikler tarafından ezildiği mevsimdir, sonbahar. Yani, insanda elbette bir hüzün oluşturacaktır, doğası gereği. Bu duygulara hitap etmeyi seçmiş, Hilmi Yavuz. Kesinlikle, çok da başarılı olmuş. Örneğin: “Bir tel örgüde yırtıldı gülüşlerimiz/Sözden başka şeylerle anlatıldı gül/Düşlerimiz ki, paramparça…ve her şey tuzla buz!” (Yavuz,2017, s. 32). Bu alıntıdaki keskin hüznü eminim hepiniz hissetmişsinizdir. Yırtılan bir gülüşün ve parçalanan düşlerin tasviri, Yavuz’un bu eserinde topladığı şiirlerin sadece ufak bir tanıtımı. Yani, sevgili okuyucular, demem o ki eğer, kendinizi yalnızlıklarınızla ve umutsuzluklarınızla samimileşecek kadar cesur hissetmiyorsanız, belki de bu şiirleri okumak için doğru zamanda değilsinizdir. Aslına bakarsanız, ben daha önce hiç Hilmi Yavuz okumamıştım. Zamanında, akademik bir zorunluluktan, bir sınava çalışırken adını duymuş, hakkında gelebilecek herhangi bir soruya dair şiir anlayışı ile ilgili teorik ve anlamsız birkaç ciddi cümleyi ezberlemiştim. Bir şairle bu yolla tanışmak çok tehlikeli aslında. Akademik genellemeler yüzünden o sanatçıya karşı gereksiz önyargılar güdebilirsiniz. Örneğin, akademik kitaplar Hilmi Yavuz’un Divan edebiyatından esintiler kullandığını, ve Doğu kültüründeki imajlardan etkilendiğini söylerdi. Ben de bunları ezberlerdim. Fakat, Hilmi Yavuz’un Divan edebiyatından etkilenmiş bir sanatçı olması benim için ilgi çekici bir sebep olmadı. Hatta, onun eserlerini hiç okumayacağımı düşünmüştüm çünkü dilinin ağır olacağına hemen o anda karar vermiştim. İyi ki bu peşin hükümlülükte ısrarcı olmamışım ve bu kitabındaki şiirlere kavuşmuşum. Evet doğru, bazı şiirlerinde dili gerçekten bana uzak geldi. Örneğin, “…kalbimizi şerh ediyor maşuki” (Yavuz,2017, s.47) mısrası, şiirin önceki mısralarındaki modern dile ters düşen ve anlam olarak beni okurken bilinmezliğe düşüren bir söz öbeğiydi. Elbette, zihnimde bir anlam bütünlüğü sağlayabilmem için, kelimelerin anlamlarına bakmam ve onları Divan edebiyatı ile ilişkilendirmeye çalışmam gerekti. Kimse okuduğu şiiri ortada bölüp, bir anlam aramak için sözlüklere boğulmak istemez. Fakat, aslında bu gizem ve farklılık beni tatmin etti. Farklı harflerin yarattığı kafiyeler, anlayamadığım fakat sonradan anlamını öğrendiğim, derin duygular içeren o kelimeler bu şiirleri benim için, eşi benzeri olmayan deneyimler haline getirdi. Yani ben Hilmi Yavuz’un modernizmle karıştırdığı gelenekselliği çok başarılı buldum. Bitmesini istemediğim bir duygu serüvenine çıktım Hilmi Yavuz ile. Modern yapıtların, yaşadığımız milenyum çağından ötürü, duygudan yoksun olacağını sansam da bir kez daha, Hilmi Yavuz sayesinde, yanıldığımı kavradım. Farklı tatlar özenle tartılmış her şiirinde. Hepimizin, kalbimizin en baş köşesinde taşıdığı, tarifi olmayan o hüzün, benzeri olmayan bir bakış açısı ile tanıma kavuşmuş. İşte bu, gerçekten sadece ustaların sahip olabileceği bir meziyet! Size tavsiyem, bu eseri okuyun. Size asıl tavsiyem ise, önyargılarınızdan kurtulun ve sanatını icra eden her sanatçıyı, anlamak isteği ile okuyun! Kaynakça: Yavuz, H. (Ekim,2017). Lanet Şiirleri. İstanbul: Yapı Kredi Yayınaları. Doğan,1 Öğretmen: Başak Berna CORDAN Adı: Tuğçe Soyadı: DOĞAN ID: 21302262 Section: 18 23.10.2014 20 Ekim 2014 Sayın Cemal Süreya, Sayın Üstat, geçtiğimiz yazdı, şiirlerinizin toplandığı Sevda Sözleri’ni elime aldığımda. İstanbul’da Moda’dan bir kitapçıdan edindim kitabınızı. İnanılmaz bir durum fakat şiirleriniz, İstanbul’u anlatan şiirleriniz, bulunduğum yerde sabit durmama rağmen içinde bulunduğum şehri sokak sokak gezdirdi. Dizelerinizi okuduğum anlarda sabit duran yalnızca bedenimdi, düşüncelerim kıpır kıpır. Betimlemeleriniz öylesine güzel ki boğmuyor insanı, istediğiniz bir şeyi anında günlük hayat diliyle aktarıyorsunuz bizlere. Bu tavır aslında içinde bulunduğunuz İkinci Yeni Akımı’nın biraz dışında ve iyi ki de öyle çünkü İkinci Yeni şiir imgeye oldukça düşkün, kimi zaman akıl karıştırıcı. Sizin de imgeye olan bir düşkünlüğünüz var bu aşikâr fakat diğerleri kadar boğucu değil. Şiirlerinizde imgeye yer verirken her şeyi yalnızca hayale ya da simgelere bırakmıyorsunuz aynı zamanda gerçeği de hep bulunduruyorsunuz şiirlerinizde. Özellikle toplumsal gerçeklikten hiçbir zaman ödün vermiyorsunuz. Dikkat ediyorum da, topluma yönelik yazdığınız şiirlerin her mısrasında topluma ait bir öz var, biz bireylere ait gelenekler, bakış açıları sökülüp geliyor mısralardan adeta. Toplumsal özler, mısralarınızdan düşüp kalplerimize kadar erişiyor, bizi daha duygulu, daha bilinçli bireyler yapmak için. Şiirlerinizde her bir cümle diğerine bağlı ve eğer birini kesip atacak olursak diğerleri eksik kalacakmış gibi hep. Bu ahengi yakalamak da size özgüydü galiba Sayın Üstat. Düşüncelerinizi, elinizde bulunan kalemi ağır imgelere fazla Doğan,2 dokundurmadan topluma toplumun alfabesi ile aktarabilmek. Örneğin tarih, tarihsel olaylar. Ne kadar uzundur anlatmak tarihi ve aslında ne kadar zordur bire bir betimlemek geçmişi fakat siz bunu çok güzel bir şekilde başarıyorsunuz. Sadece mısralarla dahi Türkiye’nin tarihine ışık tutabiliyorsunuz. Yaptığınız şey, aslında çoğu şairin yapmak istediği fakat gelenekten kopamadığı için başaramadığı şey: Şiiri imgelerle süslemek fakat anlamı zorlaştırmamak. Bu mektubu kaleme alırken yüzümü okşayan fakat saniyeler içinde bu saf duyguyu titremeye çeviren bir rüzgâr vuruyor köşeden. Tanıdık bir rüzgâr bu, Ankara ayazının getirdiği o soğuk rüzgâr. Bir Ankaralı iyi bilir Ankara’nın kara kışıyla mücadele etmenin ne demek olduğunu, bir mevsim boyunca nelere maruz kaldıklarını. Sahi Sayın Şair, Ankara hakkında siz de aynısını düşünüyorsunuz değil mi? Size göre de Ankara hem gerçek şefkatli bir anne hem de bir tür üvey anne gibi. Çok haklısınız Cemal Bey, bu şehir mutluluklarınla yeşeren, acılarınla solup giden bir şehir. Eğer mutluysan ve hayatın yaşamaya değer olduğunu düşünüyorsan Ankara; sokaklarından her an bir sürpriz çıkartan, kocaman, harikalar dolu bir şehir. Eğer ki durum tam tersineyse, yalnızsan ve acı çekiyorsan üvey annen seni kapının dışına koymuş gibi, soğukta üşüyorsun ama yardım edenin yok gibi. Benim memleketimdir Ankara ve akıl almıyor nasıl bu kadar iyi bilebiliyorsunuz ülkemizin tüm şehirlerini, onlara ait özellikleri. Toplumcu şairliğiniz her bir şehre yazılan şiirde daha da ön plana çıkıyor gözümde. Çeşitli betimlemelerle sanki her birinden yıllarca yaşamış gibi nasıl da güzel anlatıyorsunuz? Gerçi betimlemelerinizin zihnimde kalıcı tablolar oluşturduğu tek tema toplum ve şehirler değil, okuduğum lirik şiirlerinizden hareketle, sevgiye ve sevgiliye dair de harika betimlemeler var zihnimde. Aşklarınızdan, kadınlardan bahsederken insanların çekinip söylemedikleri aşka dair özel kelimeleri özgürce dökebiliyorsunuz kaleme. Anlamıyorum üstadım, bunlar hayatın içinde olan gerçekler değil mi? Nasıl ki kadın-erkek diye cinsiyetlerin gerçekliği varsa bu evren üzerinde, onların aralarında geçenler de bir o kadar gerçek değil mi? Doğan,3 Neden insanlar bunu bildikleri halde bundan sakınıyorlar, ayıp olan nedir? İnanın bunların cevabını bulamıyoruz günümüzde, herkesin başka düşünceleri var bu konuda ve insanlar özgürce düşüncelerini aktarmadıkça da olamayacak sanırım. Sayın Üstat, şunu bilmelisiniz ki, sizin şiirinizle tanışmadan önce şiiri sadece söz sanatlarıyla süslü, yalnızca aşkı ve acıyı anlatan bir edebiyat olarak görürdüm. Sevda Sözleri’ni okudukça, sizin şair kimliğinizle tanıştım ve gördüm ki aslında şiir sadece bir söz sanatı değil. İmgeler sadece insanların kafasını karıştırmak için değil aynı zamanda bize bir şeyler göstermek için var. Kimi şair sadece imgelerini sunup geri çekilirken, siz bunu yapmıyorsunuz. Aksine, siz hem imgesini gerektiği yerde kullanan hem de bu imgenin arkasından gelen bütün anlamları sorgulamış bizi şiirle aydınlatmışsınız. Teşekkürler Cemal Süreya, teşekkürler şiire büyük anlamlar yükleyen büyük şair. Saygılarımla, Tuğçe DOĞAN Asya Deniz Aydın 21200600 TURK 101-­‐37 VIRGINIA WOLF’A MEKTUP Sevgili Virginia, Herkes sert bir kadın gibi gördü seni. Hatta deli olduğunu düşünen bile olmuştur. Oysa sen sadece şanssızdın; yanlış zamanda doğmuştun. Seni anlamak için yarım asır geçmesi gerekiyormuş, bilememişler. Şimdi seni çok iyi anlıyoruz kadınlar olarak. Kendimize ait bir odanın önemini yeni kavrayabildik. Ne kadar haklıydın, bir kadının özgür olabilmesi için kendi ayakları üstünde durması gerektiğini vurgularken. Sahi halandan miras kalmasaydı, büyük bir yazar olabilir miydin diye düşünüyorum hep. Bilinçlenmek ve ekonomik olarak bağımsız olabilmek gerek senin gibi özgür olabilmek için ve sen erkek egemenliğinin en yoğun olduğu zamanlarda başardın. Seni sevmediler belki ama biz sevdik. Şimdi aklına özgürlüğü koymuş olan her kadın, senin gibi, kendine ait bir odaları ve kendilerine ayırdıkları boş zamanları olması gerektiğini çok iyi biliyor. Ne kadar üzmüştür seni, senden önce veya senin zamanında yaşayan bilge erkeklerin kadınlar hakkında söyledikleri şeyler. “Çoğu kadın kişilikten tamamen yoksundur.” (Woolf, 34) demiş Alexander Pope. Oysaki sen biliyordun; kadınlar asla kişilikten yoksun değildi. Kendilerini ifade etmeye izin verilmiyordu sadece. Neden büyük şairlerin, yazarların veya bilim adamlarının çoğu erkekti, bunun cevabı da çok açıktı senin için. Erkekler kendi üstünlüklerini yaratmak için kadınların zayıf olmalarını istiyordu. “Kadınlar yüzyıllardır, erkek görüntüsünü gerçek boyutlarının iki katında gösterebilen enfes bir güce sahip büyülü birer ayna görevini yerine getirmişlerdi.” (Woolf, 40) senin için. Ne kadar da haklıydın bu düşüncende. Asya Deniz Aydın 21200600 TURK 101-­‐37 Yine de ileri görüşlüydün. İleri görüşlü insanlar hiç sevilmez zaten değil mi? Çağın ilerisinde düşünebilen, bundan belki de bir yüzyıl sonra kadınların aslında kendilerinden esirgenen birçok alana girebileceğini öngören bir kadın sevilebilir mi hiç? Oysa hayal gücü kadınların gerçek değerini görmede hep çağın önündedir. Ne kadar haklısın, kurgusal yazımların, kadınların önemsiz görüldüğü zamanlarda, kadınlara gerçek değerlerini verdiği söyleminde. Kadınların evlerde köle gibi yaşadıkları eski dönemlerde bile yazınsal eserlerden önemli karakterlere hayat verdiler. En güzel şiirlere, destanlara, tiyatrolara konu oldular ama tarihte neredeyse hiç görülmediler; gerçek hayatta kurgusal yazım kadar öneme sahip olamadılar. Erkek egemen toplumda kendilerini ifade edemediler. Onlara akşama pişirecekleri yemek, çocuklarının ve evlerinin bakımı dışında şeyler düşünebilme şansı verilmedi. Kendi ayakları üstünde durmaya çalışan kadınlar, kadınların yapabilmesi için bırakılan birkaç küçük işten gelir elde etmeye çalıştılar, tıpkı senin gibi… Belki onlar senin kadar şanslı değillerdi, zaten halan atından düşüp ölmeseydin şu anda sana bu satırları yazamıyor olurdum belki de. Sevgili Virginia; Shakespeare’in kız kardeşi hakkında yazdıkların beni çok etkiledi. Shakespeare’i Shakespeare yapan bütün yeteneklere, hayal ve yazın gücüne sahip bir kız kardeş ama tek ve en büyük şanssızlığı; yanlış zamanda kadın olarak doğması. Kendi ayakları üzerinde durmak istese de yaşadığı dönemin gelenekleri, yaşam tarzları nedeniyle bunu gerçekleştiremez. Bir şeyler yazmak istese bile abisi kadar tanınamaz, abisi kadar özgür değil çünkü. İşte, bu yüzden kadınlardan bilge insanlar çok az çıkabilir. İskenderiyeli Hypatia gibi birçok özgür kadın, çağının bağnaz anlayışlarına uymadıkları için öldürülmediler mi? Özgürlükler her zaman ilerleyerek, büyüyerek devam eder. Sen ona göre oldukça şanslısın; bense sana göre daha şanslıyım. Bundan bir sonraki asırda kadınlar, hepimizden daha özgür olacak. Tarihte, Asya Deniz Aydın 21200600 TURK 101-­‐37 bilimde, edebiyatta daha çok kadının ismi geçecek. Onlara sen ilham vereceksin. Senin gibi birçok başarılı kadın ilham verecek. Kendilerine ait bir odaları olacak hepsinin… OKUYORUM ÖYLEYSE VARIM Havalar soğudu, güneş kendini bulutların arkasına saklamayı tercih ediyor genelde; çalışma temposu arttı, okulu olan okulunda, işi olan işinde yoğunlaştı. Bütün bunlar olduğuna göre bence en verimli okuma mevsimi başlamış demektir. Yazları tatile giderken sahilde okunmak üzere alınan ama asla tam olarak okunamayan kitaplar ya da bir arkadaştan gelen dışarı çıkma çağrısıyla yarım bırakılmış kitaplarla kucaklaşma vakti şimdi. Dışarıda hava soğuya dursun, evinizde rahat ve sıcak koltuğunuzda oturduğunuz yerden dünyanın en uçlarını hatta uzayın derinliklerini gezmeniz sizin elinizde. En güzel alışkanlıklardan birisi kitap okumak. Dünyayı gezmenin, zamanda yolculuk yapmanın, fantastik yaratıklarla dost olmanın en kolay yolu. Okurken hiç merak ettiniz mi neden okuduğumuzu, okuma alışkanlıklarımızı, biz okurken neler yaşandığını? Belki de eğitim sistemimizden kaynaklı olarak, okumayı pek sevmiyoruz toplum olarak. Gerçek manada okuma alışkanlığına sahip olan insan sayısı çok küçük bir azınlığı oluşturuyor ülkemizde. Erken yaşlarda sevmek, alışkanlık edinmek lazım galiba yoksa sonradan kitap okumaya alışmanın zorlaştığını söylüyorlar. Kitap okumak günümüzde biraz daha uzun yolu seçmek anlamına gelmeye başladı. Çok merak ettiğiniz kitabın oldukça başarılı ve kısa özetlerini her yerde bulabilirsiniz veya biraz daha sabredip filminin çekilmesini beklemenizde bir seçenek. Uzun yolu seçenlerin diğerlerinden farkı şu galiba gittikçe hızlanan dünyada biraz olsun bir şeylerden uzak kalabilmek. Modern zamanların en büyük amacı gidilecek noktaya en kısa, en hızlı şekilde varmakken, yolu uzatanlar varılacak yeri pek düşünmeden gittiği yoldan keyif almaya bakan insanlar olarak aramızda yer alıyorlar. Yol ne kadar kısalır, ilerleme kadar hızlanırsa kenarda duran güzellikleri görme şansınız o kadar azalır. Kitap okuyucusu işte o güzelliklerin peşinden giden kişidir. Yolda olmanın kendisini sever iyi bir okuyucu. Çok severek okuduğu bir kitabın bitmesini hiç istemez, sonunu çok merak etse de keşke bitmeseydi diye hayıflanır o son sayfayı açtığı zaman. Okumanın amacı işte bence budur, yolda olmak. Güzel bir yolda, telaşsız bir şekilde güzelliklere bakarak huzur içerisinde ilerlemek, her yanımızı saran günlük yaşamın koşuşturmasından bir nebze olsun uzaklaşıp sakinleşebilmek... Her okuyucunun, kendisi kabul etmese bile, diğerlerinden önde tuttuğu türde kitapları vardır. Kimisi polisiye romanları ayrı tutar kimisi bir kaç mısra daha okuyayım derken elinde şiir kitabıyla uyuyakalır bir köşede. İnsanlar kitap seçer ama kitapların böyle bir ayrımı yoktur okuyucusu konusunda. En korkak, çekingen gördüğümüz kişiler kitaplarını okurken çok tehlikeli bir araştırmanın ortasındaki gizli ajan olabilirler bir anda yahut oldukça sıradan bir yaşama sahip sıradan birisi bir anda fantastik unsurlarla dolu koca bir dünyanın kralı konumuna gelebilir. Kitaplar kim olduğunuza bakmadan size kucak açarlar, Peter Pan’ın çocukları götürdüğü gibi sizi büyülü dünyalara götürürler. Daha ne olduğunu anlamadan aldığınız nefes kitap olmaya başlar, sayfalar bir biri ardına geldikçe siz de orada yatar kalkar yemek yer olursunuz. Her şeyini sizin seçeceğiniz bir filmi kendi aklınızda yönetme özgürlüğüdür kitap okumak. Okurken size sesleneni duymadığınız, ineceğiniz durağı kaçırdınız oldu mu hiç? Kitaba kendini kaptıran herkesin başına mutlaka bunlar veya benzerleri gelmiştir. Biz okurken işte tam olarak bu oluyor, zamandan ve mekandan soyutlanma yaşanıyor. Bedeniniz o koltukta oturuyor veya yatakta uzanıyor olabilir ama zihniniz tamamen bağımsız başka diyarlarda dolanıyor o esnada. Astral seyahat denilen olayın en kolay formudur bence kitap okumak. Bizi cezbeden, aklımızı çelen dış etkenler azalmış hatta bizi evde durmaya iten etkenler güçlenirken tam vakti yeni bir kitaba başlamanın. En rahat köşenizden en gizli sırları çözmek için görev başına dönme zamanları şimdi. Ne mutlu size eğer kitap okuma alışkanlığınız varsa, dünyanın en rahat seyyahı, savaşçısı, aşığı ve aklınıza gelebilecek her şeyi sizsiniz kitabı elinize aldığınız an. Okumaya devam etmeniz dileğiyle. KAYNAKÇA ● Okuma Günleri / Marcel PROUST ( AYLAK ADAM YAYINLARI- 2014) Fatma ÇÖZELİ 21401696 KARAKTER BAĞI Fransız yönetmen Xavier Gens’in Amerika’da çıkardığıMahşer Günü adlı filmibilinmedik bir anda bilinmedik bir topluluğun nükleer bomba atmasıyla başlıyor. Apartmanın sığınağına zamanında yetişen on kişi hayatta kalıyor ve orada asıl kötülüğü ancak insanların kendi kendilerine yapabileceklerini fark ediyorlar. Ne teknolojiye ne de bir bombaya bile ihtiyaç duymadan, içlerindeki canavarla güzel olan her şeyi yakıp yıkabiliyorlar. Sonunda sığınakta yaşanan çirkinliklere dayanamayan başkahramanımız Eva da sığınaktan kaçıp radyasyon dolu bir dünyaya sığınıyor. Umut, filmin temel taşı. Eva’yla birlikte hep umutluydum film boyunca ama umutlarım yok olunca onun gibi kaçıp gittim bir sığınak dolusu erkeğin yanından. Her şeyin başladığı anları düşünüp durdum onunla birlikte belki ufacık bir şeyi bile farklı yapsaydım şu an burada bunları çekmek zorunda kalmazdım diye. Yine de mutlu olmaya çalıştım ufacık şeylerle. Ama her şey boşunaydı. Eğer insanların içindeki o gurur; o en güçlü, en başarılı olma tutkusu olmasaydı belki her şey daha güzel olacaktı fakat ne zaman bir çıkış yolu görsem karanlıklar içinde yok olup gidiyordu. Umudumu tamamen kaybedene kadar da her şey ters gitti filmde. Bu yüzden geride bıraktığı kocası için Eva’ya hiçbir zaman sinirlenmedim. Hatta yaptığı her hareketi destekledim, benim kahramanım oldu o. Belki fiziksel olarak olmasa da psikolojik ve duygusal en güçlü karakter oydu. Savaşmayı biliyordu ve karşısındaki kim olursa olsun pes etmiyordu. Diğerleri onu ne kadar önemsemese deo saygın biriydi. Olduğu kişi sayesinde beni en çok o etkiledi. Kendime örnek aldığım biri oldu. Eva bana güçlü bir kadın olmanın, kendi ayaklarının üstünde durabilmenin ne kadar önemli olduğunu hatırlattı. Bir de diğer köşede filmin başında olgun, güçlü ve iyi kalpli gözüküp ama filmin sonuna doğru yaşadığı olaylara dayanamayıp kendine olan tüm saygısını yitiren Marilyn’i görünce daha da sevdim Eva’yı. Dürüstçe söyleyebilirim ki Eva olmasaydı filmi bu kadar sevmezdim. Şu ana kadar sadece Eva’dan bahsetsem bile filmdeki diğer karakterler en az Eva kadar etkileyiciydi. Karakterleriyle kalbimden vurdu bu film beni. Her karakterle empati kurabildim, hepsinin davranışlarının altındaki niyeti sezebildim. Karakterlerle aramdaki bağ sayesinde ben de mahşer gününü yaşadım; onlarla korkularını ve kafa karışıklıklarını paylaştım. Dua ettim ben de her şey kötü bir rüya çıksın diye. Davranışlarını asla affetmesem de Josh’la birlikte içimdeki agresifliği durduramadım. Hani rüya görürken herkesin neler yaşadığını ve nasıl hissettiğini garip bir şekilde bilirsin ya film de aynı bu hissi veriyordu. Her karakteri rüya görüyormuş gibi kendi beynin üretmiş gibi hissediyordun. Bu yüzden de korktum filmden, küçük bir sığınakta kafası karışmış bir topluluğun üyesi gibi hissettim çünkü. Belli bir noktadan sonra beynim patlayacakmış gibiydi. Hangi duyguya ve düşünceye sahip olmam gerektiğini kestiremiyordum. Sadece o boğucu bodrum katı yok olsun istiyordum. Zehir gibi bir filmdi demek doğru olabilir. Film karakterleriyle seni öyle bir yere hapsediyor ki birkaç kere izledikten sonra vücudun çok stresli bir duruma geçtiği için sinirden ölebilirsin. Filmle aramdaki bağı karakterleri kurdu. En çok karakterleri baskın olan kitapları, filmleri ve oyunları severim zaten. Kişiliklerini analiz edip psikolojilerini çözebileceğim karakterlere sahip olan her şeyi çok seviyorum. Gerçek hayatta bana yardım ettiğini düşünüyorum böyle filmlerin. Hep derler ya rüyalar seni gerçek hayatta yaşamaktan çok korktuğun durumları ön prova edip senin o durumlarla yüzleşmeni kolaylaştırırlar diye karakterleri güçlü olan filmler de aynı böyle. Senin insanları anlamanı ve kişiliklerini çözümlemeni kolaylaştırır. Mahşer Günü ya da bir felaket yaşama ihtimalim ne kadar düşük olsa da hem öyle bir güne hazırlanmış oldum film sayesinde hem de kendime küçük bir oyun hazırladım; yeni tanıştığım insanların böyle bir durumda filmden hangi karaktere benzeyeceğini bulmaya çalışıyorum. Ve her izlediğimde karakterlerin anlatım şekline ve gerçekçiliğine daha da çok hayran oluyorum. KESKİN 1 KAAN KESKİN 21301203 Türkçe 101-Şube 018 Başak Berna Cordan 15.12.2014 BİR "NOLAN" ŞAHESERİ DAHA Duyurulduğu ilk andan itibaren insanlarda merak ve heyecan oluşturan, Christopher ve Jonathan Nolan kardeşlerin bu yıla damga vuran filmi Interstellar Türkçe ismiyle "Yıldızlararası" 2014'ün son çeyreğinde vizyona girdi. Filmin fragmanını ilk izlediğimde görsel efektlerin büyüleyiciliğine ve Christopher Nolan'ın yönetmen koltuğunda oluşuna bayıldım. O andan itibaren filmin çıkış tarihini iple çektim desem yalan olmaz. Filmde Matthew McConaughey, Anne Hathaway,Matt Damın ve Michael Caine gibi Oscar'lı oyuncuların bulunması, yapımın ne kadar iddialı bir film olduğunu özetlemeye yeter.Filmin oyuncu kadrosu ve teknik ekibin geçmişi filmle ilgili hiçbir bilgim olmasa bile izlettirecek türdendi. Bu sebeple benim gibi birçok kişi arkadaşlarıyla birlikte vizyona girdiği ilk günden salonları doldurmuştu. Buna rağmen filmin “IMDb” verilerine göre ilk haftada en çok izlenen film olamaması ve bir animasyon filmine geçilmesi ilginç bir detay olmuştu. Öncelikle söylemeliyim ki filmin islenişi çok başariliydi. Başlangıçtaki reklamlar bittiği andan itibaren beni içine çekti. Bu basarinin sebebini tek bir etkende toplamak güç lakin yönetmen koltuğunda Chistopher Nolan gibi bir deha oturunca aklışın büyük çoğunluğunu hak ettiğini söyleyebilirim. Önceki filmlerinde de olduğu gibi bizleri filmin başlangıcında içine çekip sonunda da tokat yemişçesine sersem etmeyi başardı. Bunu filmin iskeletini oluşturan bir yalanla sağlamış. Bu yalan ana karakterin filmin gidişatını önemli ölçüde etkileyen masumane sözüyle birleştiğinde, izleyicilerin duygularını karman çorman yaptığını söyleyebilirim. Biraz da filmin konusuna değinecek olursak, klasik bir kıyamet temalı bilim kurgu KESKİN 2 olan film karakterleri açısından da gayet sıradan. Karisini kaybetmiş bir baba, damadına yardımcı olmaya çalışan fedakâr bir dede ve birbirine zıt iki kardeş. Buraya kadar her şey normal fakat işin içine Nolan kardeşler dahil olunca anormallik başlamış.Eski bir uzay mühendisi olan Cooper tesadüfi bir kazanın ardından pilotluk kariyerini sonlandırıp NASA ile bağlarını koparır. Bugünden sonra o zamanın şartlarının gerekliliklerini sonuna kadar yerine getirmeye çalışır. Çocuklarıyla ilgilenir, dünyanın yiyecek sorunundan dolayı çiftçilikle uğraşır ve yaptığı isi her zaman layıkıyla yapmak ister. Buna rağmen kalbinde her zaman tekrar uzaya çıkmak kalır çünkü ne zaman boş vakti olsa gök yüzüne dalarak tekrar orada olma hayalini kurar. Bu yüzden bilime tutkulu olan kızı Murph ile daha yakından ilgilense de ileride çiftçi olmak isteyen oğluna da işin inceliklerini göstermeyi ihmal etmez. Film ilerledikçe başlangıçta tesadüf olarak gerçekleşen, bize ne olduğunu ve daha sonra ne olabileceğini sorgulatan olaylarla bizi etkisi altına aldı. Ardından muhteşem bir finalle salondan ağzımız açık bir vaziyette çıkartmayı başarmıştı. Kitlik yaklaşırken devletin parasının yiyecek yerine o zamanın düşüncesiyle “20.yüzyıl saçmalıkları”na yatırıldığında insanların tepki göstereceğinden kaygılanan NASA saman altından su yürüterek insanlık tarihinin en önemli projesine imza atar. Gizlice inşa edilen devasa uzay gemisiyle bu kıyamete bir çözüm yolu bulma amacındadırlar. Uzaya bir ekip göndermek için hazırlanırken tesadüfi bir şekilde Cooper NASA’nın gizli üssünü bulur ve maceraya dahil olur. Hikâye asıl buradan sonra başlamaktadır. Cooper dünyadan ayrılmadan önce kızına geri döneceğine dair söz verir ve bu söz kızın ilerleyen yıllarda babasına tutunmasının en önemli sebebi olur çünkü babasının dönüp dönemeyeceği kesin değildir. Uzaya çıkıldıktan sonra görsel şölen baslar. Film için buradan sonra Einstein’ın ünlü İzafiyet Teorisi baş rol oynar. Çünkü gezegenlerde zamanın akışı değişmektedir. Bu durum hem fiziksel hem de psikolojik kırılmaların yaşanmasına yol açar. Buna ek olarak evrenin KESKİN 3 uçsuz bucaksız köseleri perdeye aktarılırken Kip Thorne adli ünlü astrofizikçiden yardim alınmıştır. Bu da bize Nolan’ın isini ne kadar ciddiye aldığını göstermektedir. Sahneler Thorne sayesinde uzay teorilere dayandırılarak neredeyse birebir yaratılmış, hayal gücünün sınırları zorlanmıştır. İzleyiciler bu harika görsellerin büyüsüne kapılmışken bir de buna kuantum fiziğiyle derin felsefi konular dahil olunca izleyicilerden tam not alması kaçınılmaz olmuş. Böylesine detaylı düşünülmüş bir filmi izlerken yanına Hans Zimmer’in sansasyonel müziği de eklenince, insanların hayran kalmaması olanaksızlaşmış. Bir sonraki Oscar’da ödülleri silip süpüreceğinden hiç şüphem yok çünkü bu zamana kadar izlediğim en iyi filmlerden biri. Bu yüzden film hangi övgüyü alsa sonuna kadar hak ettiğini söyleyebilirim. KAYNAKÇA NOLAN Christopher (Yön.), Yıldızlararası (Interstellar), Paramount Pictures (Dağ.), ABD 2014 İçinde Yüzebileceğiniz En Derin Okyanustur Hayat İnsan olmak demek ne demektir? Belirli bir dine, ırka, topluluğa sahip olmak mı; yoksa vicdana, iyi niyete ya da fikirlere sahip olmak mı? Bir insan evladını sadece sizinle aynı dine inanmadığı için, aynı değerleri taşımadığı için acımasızca damgalamak ve dışlamak; hastalıklıymışcasına ondan uzak durmak ne kadar etik olabilir ki? Günümüz yaşantısının en büyük sorunlarından biri olan “ön yargı” kavramına kitabı Huzursuzluk da çok güzel değinen Zülfü Livaneli; kitabında mülteci krizinin en yüksek seviyede yaşandığı Hatay’dan bahsediyor. Kitabı okuduğunuzda etkilenmemeniz, mülteci kamplarında her gün o masum insanların yaşadığı sıkıntıları düşünmemeniz ve empati kurmamanız imkansız. Huzursuzluk’u okuduktan sonra, son derece mesafeli yaklaştığım “mülteci krizi”ne bakış açım tamamen değiştidi. “Madem ülkelerini seviyorlardı, neden kaçıp geldiler ve savaşmadılar?” diye düşünürdüm hep. Ama Huzursuzluk bu düşüncelerimi altüst etti. Sonuçta kimse doğup büyüdüğü, anılar topladığı evini bırakmak, sefalet içerisinde hiç tanımadığı bir ülkede sokaklarda yaşamak istemez. Dini inancınız yüzünden yaratık muamelesi görseniz, evlere girmeniz yasak olsa, dokunduğunuz eşyalar yakılsa ve söylediğiniz hiçbir kelimeye inanılmasa nasıl hissederdiniz? Dışlanmış olmanın ve “istenmeyen” olarak etiketlenmenin; özgüveninize, özsaygınıza ve de en önemlisi cesaretinize verebileceği zararı bir düşünün. Yaptığımız basit bir tatlı beğenilmeyince bile üzülüyorsak, bu denli bir yıkım uzun süre kalıcı hasarlar bırakır. Karakterimiz Meleknaz, maalesef bunları tecrübe eden bir kesimi simgeliyor. Çaresizlikten susan ve içinde bulunduğu mecburen kabul edenleri, ezilenleri. Herkes gibi ben de bazen kendimi tutamıyorum ve önyargılı yaklaşarak insanları kendi kriterlerimce etiketliyorum. Satırları okudukça tekrar tekrar düşündüm. Duygularımı, eleştirilerimi, düşüncelerimi ve insanlara yaklaşma biçimimi gözden geçirdim. Farkında olmadan o kadar çok şeyi yanlış yapıyormuşum ki. Kendi kusurlarımızı görmüyoruz ya da birisi bize söylemedikçe onları “kusur“ olarak nitelendirmiyoruz. Çevremizdekileri nitelendirmeden, etiketlemeden ya da kusurlarını dile getirmeden önce dönüp kendimizi eleştirmeliyiz.Hatta belki de yapabileceğimiz en sert eleştirileri kendimize yapmalıyız. Kendi canımızı yakarsak, başkasının canınını ne kadar yaktığımızı anlayabiliriz. Meleknaz başlarda kırık kanatlı bir kuş gibi. Daha önce gururu ve güveni kırıldığı için insanlara güvenmiyor, her zaman mesafeli yaklaşıyor. Hayattan kesitler veriyor bize aslında. İnsanlara ne kadar kolay kandığımızı, güvendiğimizi yüzümüze vuruyor. Bu kadar çok kırılmamızın asıl sebebinin yine biz olduğunu, yanlış kişilere güvenerek hayatımızı yanlış yönlere sürüklediğimizi anlatıyor. Meleknaz aslında “biz”i, oğlu da başımıza ne gelirse gelsin yerine getirmemiz gereken sorumluluklarımızı yansıtıyor. İçten içe yaşadıklarına isyan ediyor ama elinden bir şey gelmiyor çünkü ona bağımlı olan bir yavrusu var, vazgeçme lüksü yok. Herkese eşit haklar ve fırsatlar sunmayan hayat, bize yardımcı olacağına tam tersini yapar.İşler istediğimiz gibi gitmez ama düzeltmek için elimizden de hiç bir şey gelmez, öylece seyrederiz ama önemli olan her şeyin bir çıkış yolunun olduğunu hatırlamak ve sabırla zorluklara göğüs germektir. İnançlıysanız kader dersiniz başınıza gelen zorluklara, kabullenirsiniz. İnanmıyorsanız da lanet okur yine kabullenirsiniz. Ondan istediğinizi size vermeyen hayat, isteğinizi gerçekleştirmeniz için size zaman verebilir. İşte tam da o anlarda ayağa kalkıp, savaşmaya devam etmeliyiz. Tecrübe ettikçe bu zamanların hangi zamanlar olduğunu, ne zaman geldiğini ve bu zamanları nasıl kullanmanız gerektiğini de öğreniriz ve bunları da bize yine “hayat” öğretir. Aslında hayat, acı çekerek olgunlaşmamızı ister. Onun dalgalarına alışalım da okyanusunda boğulmayalım diye. Elif Biber KAYNAKÇA  Huzursuzluk, Livaneli, Zülfü, Ocak 2017, Doğan Kitabevi KURALLAR ÇĠĞNENMEK ĠÇĠN (MĠDĠR?) Akla sadelik geldiği zaman –ele alacağım konuda “özlük” kavramını kullanmak daha doğru olur sanırım- ne kadar baĢarılıyız günlük hayatta? Örneğin; bir Ģirketin yöneticisi, hatta sahibi olduğumuzu düĢünelim. ġirketin çarklarının yağlı kalabilmesini ve böylece uzun süre boyunca tıkır tıkır dönebilmesini sağlamak için hangi kuralları koymalıyız ki baĢarılı olalım? “Öz” kurallar koyarak yöneteceğimiz bir Ģirket baĢarılı olabilir mi mesela? Hatta belki neredeyse kural bile koymayarak, çalıĢanların kendi maaĢlarını ve tatillerini belirlemesini sağlayarak çarkları döndürebilir miyiz? BoĢ zamanlarımdan birinde “TED Talks” izlerken, alanlarında oldukça baĢarılı iki konuĢmacının kendi iĢ hayatlarından ilham verici örnekler vererek ve bu konuĢmacıların birbirlerinden tamamiyle farklı konulara değinerek anlattıkları bir nevi hayat hikayelerinin ne kadar farklı, ama aynı zamanda da ne kadar da aynı olduğunu fark etmem beni oldukça derinden etkiledi ki, bunu bloguma yazmaya karar verdim. Yazı dilinde direktlik ünlem iĢaretine, gizem ise soru iĢaretine benzetilebilir. Bu kavramlar, pratikte ünlem ve soru iĢaretleri gibi birbirlerinin zıtlarıdır, en azından zıtlarıydı demek daha doğru olur benim için bugüne kadar. Ünlü tasarımcı Chip Kidd’in konuĢmasını dinlemek, sadelikte direktlik ve gizemlilik gibi zıt görünen iki kavramın uyumunun önemini kavramamı sağladı. Her direktlik sadelik gibi görünebilir, her gizem ise karmaĢıklılığı temsil edebilir bize fakat bazen öyle direkt olursunuz ki, sadelikten tamamıyla uzaklaĢırsınız; bazen ise öyle gizemli olursunuz ki, sadeliğin tanımı olarak parmakla gösterilirsiniz. Örneğin, bir restorantta hesabı istemenin dünyaca ünlü sembolü olan el iĢareti –evet, iĢareti bile anlatmama gerek yok çünkü gözünüzde canlanıverdi- direktlik ile sadeliğin mükemmel bir uyumudur; lakin hesabı istemeye yeltendiğimizde servis elemanının gelmesini bekleyip, geldiğinde bu hareketi yapmak bizi hem sadelikten hem de direktlikten uzaklaĢtıracaktır kuĢkusuz. Chip Kidd’in Görsel 1 herhangi bir kitap tasarımı da bu eĢsiz uyumun bir örneği olabilir. (bkz. Görsel1) Romanın kapağındaki gizem, okuyucuyu heyecanlandırmakla kalmayıp, aynı zamanda okuduğunda ĢaĢırtıyor; sürprizini bozmamak için, sadece bütün romanı ve Tokyo metro renklerini bilenlerin anlayabileceği bir hikaye olduğunu belirtmek isterim. En nihayetinde, her Ģeyin azı karar fazlası zarar deyiĢinin bu durumda çok güzel iĢlediğini görmek mümkün bizim için. Bir kitap kapağı tasarlarken direktliğin ve gizemin varlığından elbette söz edebiliriz, hatta söz etmezsek yazdığımız herhangi bir yazıyı sonuçtan giriĢe doğru yazmıĢa döneriz; farz edelim ki Ģirkette kuralları koymaktan sorumlu yöneticiyiz, hala söz edebilir miyiz yapacağımız iĢte baĢarılı olmak için ve Ģirketi ileriye taĢıyabilmek için iĢ hayatımızdaki gereksinimlerimizin baĢlarında yer alan özelliklerin içinde direktlik ve gizemliliğin eĢsiz uyumu olduğundan? Bu noktada, on dokuz yıllık yaĢam, on dört yıllık eğitim hayatımın düne kadar olan kısmında cevabım ne evet ne de hayırdı, pek bir fikrim yok der geçerdim muhtemelen. Fakat, ne zaman ki Ricardo Semler’ın inanılmaz baĢarısının ilham verici konuĢmasını dinledim, o zaman cevabın aslında saf bir evet olduğunu anladım. Kuralları koyarken sadece öz ve gerekli kuralları koymak yeterliymiĢ aslında Ģirketi daha ileriye taĢımak için. ÇalıĢanları birer koyun, kendinizi ise bir çoban gibi görürseniz standart yüzde bir ve veya ikilik –Ģanslıysanız yüzde beĢlik- büyüme ile tamamlarmıĢsınız çeyrekleri. Halbuki, çalıĢanları biraz rahat bırakarak, onlara da takdir yetkisini tanıyarak; hatta ve hatta onların yapacağı iĢe bir kota koyarak, kotadan fazla iĢ yapılması yerine tatile çıkılmasını isteyerek yönetilseymiĢ baĢarılı olurmuĢ Ģirket, bunu anladım. Bu sistemle, dört milyon dolarlık Ģirket kısa sürede iki yüz milyon dolar gibi astronomik değerlere ulaĢabilirmiĢ. Biz insanlar, kuralları koyarken empatiden uzak yollara baĢvurduğumuz için bu kadar vasadız geliĢmekte bence. Sonuç olarak, Ricardo Semler gibi öz kurallar koymanın iĢ hayatında ne kadar baĢarılı olduğunu gören güzel yöneticilere sesleniyorum: Çok teĢekkürlerimi sunuyorum kavradığınız için. Görmeyenleri ise Semler’ın konuĢmasını dinlemeye davet ediyorum. ENGĠN EGE SARAÇÇI 21502978 Baskı, Birey ve Kaçınılmaz Toplum “Benim oğlum büyüyünce doktor olacak.”, “Onun yaptığı da iş mi? Beş dakikada yaparım ben onu.”, “Herkes ne yapıyorsa sen de onu yap, dikkat çekme kendi üzerine.” Bu sözlerden en az birini hayatınızın bir noktasında kesinlikle duymuşsunuzdur ve büyük ihtimalle bunu ya anneniz ya babanız ya da bir arkadaşınız söylemiştir. Peki bu sözler değer verdiğiniz bu insanlar tarafından söylendiğinde ne hissetmiştiniz, hatırlıyor musunuz? Belki biraz şaşkınlık biraz üzüntü ama asıl olarak baskılanmaya karşı hissedilmiş bir sinir ön plana çıkmıştır onca duygu arasından. İşte Normal Olmak Varken Neden Mutlu Olasın’da da durmaksızın baskılanmaya karşı hissedilen bu karmaşık ama bir o kadar da güçlü duygular düzgün ve akıcı bir dille okura sunuluyor. Bu eserden bir şeyler çıkarmak için durmaksızın baskıya mağdur kalmış olmaya da gerek yok zaten çünkü günlük hayatımızda karşılaştığımız en küçük bir baskı bile eserin anlattığı duygularla aramızda bir bağ kurmamıza yardımcı oluyor. Bu sayede de Winterson’ın bize anlatmak istediğini rahat bir şekilde anlıyoruz ve kendi toplumumuzla arasında bir bağ kuruyoruz, toplumumuzun ve ailelerimizin bizlere yaptığı baskılar bizim gerçek huzura erişmemizi engelliyor. Neredeyse hepimizin kişiliğimizi kazanmamızdaki en büyük etken aile dediğimiz toplumun küçük bir parçası. Ailelerimiz bizi çocukluğumuzdan itibaren denetim altında tutuyor ve bizi şu an olduğumuz kişilere çeviriyor. Bu süreç esnasında attıkları adımlar bizi büyük oranda etkiliyor ve son yüz yılda ailelerin çocuk yetiştirirken en sık kullandıkları yöntemin çocuklarına baskı uygulamak olunca ortaya büyük problemler çıkıyor. Bir düşünün, kendi adına kararlar almaktan korkan, özgüveni daha çocukken sökülüp alınmış bireyler. Bu tür insanlardan oluşmuş bir toplum hayal etmek pek de zor olmamalı çünkü bu toplumun kendisinin içinde yaşıyoruz. Daha çocukluğumuzdan itibaren “Bu çocuktan çok iyi mühendis/doktor olur.” gibi söylemlerle karşı karşıya kalıyoruz ve bu üstümüze büyük bir yük bindirip toplumumuzu şu anda bulunduğu içler acısı konuma getiriyor. Bunun daha çok kültürel nedenlerden kaynaklandığını söylemek de pek yanlış olmaz açıkçası, çünkü Türkler var olduklarından beri her zaman en iyisini istemişlerdir ve onu ele geçirmek için de ellerinden geleni yapmışlardır. İşte mühendislik ve doktorluk gibi meslekler de toplumda daha yüksek statüye sahip oldukları için aileler tarafından her zaman daha fazla rağbet görmüşlerdir. Oysaki diğer mesleklerin de statü anlamında bir farklarının olmadığını fark ettiğimiz zaman toplumumuz belki de saplandığı yerden çıkar ama o zamana kadar kendine güvenmeyen ama yeterli gazlamayla en kötü olduğu halde en iyiyi elde etmeye çalışan insanlardan oluşan bir toplumda yaşamaya devam edeceğiz. Tabi toplumun birey üzerindeki etkisi de küçümsenecek gibi değil ne de olsa içinde yaşadığımız toplumdan etkilenmemiz neredeyse imkansız. Çevremizdeki binlerce insanla birlikte yaşıyoruz, alacağımız en küçük karar bile toplumu büyük oranda etkileyebiliyor bu nedenle de seçim yapmamız gerektiğinde toplum baskısını omuzlarımızda hissediyoruz. Mustafa Amca’nın kulağımıza “Bu da yapılır mıydı ya?” diye fısıldadığını duyuyor buna göre bir seçim yapmaya çalışıyoruz. Oysaki bunu düşünerek yaptığımız bu seçim bizim gerçek düşüncemizi yansıtmıyor, toplumun bize uyguladığı baskıdan dolayı alınmış sizin olmayan bir karar bu. Üstelik aldığımız bu kararlar akşam yemeği seçiminden başlıyor meslek seçimine kadar genişliyor, yani toplum baskısı hayatımızın yönünü değiştirebilecek bir seçimi de sadece yemek seçmek gibi önemsiz bir seçimi de etkiliyor. Peki toplumun bireyden neden böyle beklentileri var? İlk cevap, daha önce de bahsettiğim, içinde bulunduğumuz toplumun kültürü, ikicisi ise devletin izlediği politika. Ülkemizin gündemiyle daha iç içe olduğum için Türkiye üzerinden gideceğim. İzlenen eğitim politikaları, özellikle her şehirde bir üniversite projesi, toplumumuzun bireylerden beklentilerini aşırı derecede yükseltti. Ülkemizin marangoza,tesisatçıya yani ara kademe elemana da ihtiyacı varken açılan tüm bu üniversiteler insanları bu tür ihtiyaç duyulan mesleklerden uzaklaştırıyor. Birey ara kademe eleman olarak işe girdiğinde etrafındakilerinin gözünde statü kaybediyor, bu nedenle de bu tür meslekler tercih edilmiyor. Baskıya neden olan ikinci bir politika ise kadın erkek eşitliği. Hükümetimiz her ne kadar bu konuda bir sıkıntı olmadığını meydanlarda bağıra bağıra söylese de haberlerde gördüğümüz kadarıyla erkeklerle kadınlar arasında tam bir eşitlik olduğunu söyleyemeyeceğim. Bu durum toplumun kadınlar üzerine yaptığı baskıyı arttırıyor, kadınlar herhangi bir seçim yapacakken kadın-erkek eşitliğine inanmayan bazı cahilleri göz önünde bulundurmaları gerekiyor. Görüyoruz ki ülkemizin hatta dünyamızın, insanlar üzerine uygulanan bu baskıyı ortadan kaldırmak için daha çok yolu var. Bu baskı da ortadan kaldırılmadığı sürece genel bir huzur hali elde etmek oldukça zor. Oysaki atılacak küçük adımlarla hem birey hem toplum hem de devletler kolay bir şekilde değiştirilebilir ve huzurlu, ideal bir toplum oluşturulabilir. Kaynakça  Winterson, Jeanette. Normal Olmak Varken Neden Mutlu Olasın. Çev. Püren Özgören. Sel Yayıncılık, 2015. Baskı. SAVAŞTA SOLAN ÇİÇEKLER İnsanlık tarihi boyunca insanlar aralarındaki sorunları savaşlarla çözmeye çalıştı. Devletler çıkarları adına savaşlara girdiler. Bugün de bu devam etmekte ve taraflar geçmiştekilerden farklı bir yolla da olsa benzer amaçlar uğruna birbirlerini mağlup etmeye çalışmakta. Peki, bu savaşlar insanları, özellikle de küçük çocukları nasıl etkilemekte? Savaşların ortasında kalan birçok miniğin hayatları dağılıyor, gelecekleri kararıyor ve hayalleri yerle bir oluyor. Onların da kendilerine göre kocaman hayalleri var. Bazıları ileride öğretmen, bazıları doktor, bazıları da bilim adamı olmak istiyor. Belki de aralarında ileride insanlığa çok yararı dokunacak buluşlar yapabilecek çocuklar var. Ancak savaşlar yüzünden nice genç, yetenekli minik çiçekler soluyor. Hele de savaşlar aramızdaki hiçbir soruna çözüm değilken olan onlara oluyor; hayatları dağılan, hayalleri yıkılan onlar oluyor. Ivana Bodrozic’in “Hiçbir Yer Oteli” romanı savaşın ortasında büyüyen dokuz yaşındaki bir kızı konu alıyor. Bu kız, Hırvatistan’da çıkan iç savaş sebebiyle zorluklar altında büyüyor ve bu dönemde, belki de en çok ihtiyaç duyduğu dönemde babasını kaybediyor. Savaşların sıradan bir şey haline geldiği bu zamanda hayatı hep zorluklarla geçiyor ve ona bu zorlu zamanlarında destek çıkacak bir babası yok. Ancak o hiçbir zaman umudunu kaybetmiyor. Bu savaş sebebiyle fazlaca yıpranmasına ve babasını kaybetmesine rağmen her zaman umut dolu kalabiliyor. Bu roman bana savaşların aslında hiçbir sorunu çözmediğini, tam tersine kitaptaki kahramanımız gibi küçük çocukları ve onların psikolojisini derinden ve kötü bir biçimde etkilediğini fark ettirdi. Çocukluğunuza dair anılarınızı düşünün. Aklınıza ailenizle yaşadığınız eğlenceli şeyler, ailenizin size aldığı oyuncaklar, arkadaşlarınızla oynadığınız zevkli oyunlar gelecektir. Aynı soruyu çocukluğunu savaşın ortasında yaşamış birine sorduğumuzu düşünün. Bizzat savaşın içinde bulunmuş, korkunç şeyler yaşamış bu kişinin cevabı ise annesiyle birlikte sokaklarda koşturan, üzerlerine mermi yağarken sığınacak bir yer arayan çocuklar ya da buna benzer sahneler olacaktır. Bir çocukken ufak şeylerden dolayı hep mızmızlanır, en küçük problemlerde kendimi çok mutsuz hissederdim. Şimdi çocukluğumu savaşların ortasında büyüyenlerinkiyle karşılaştırıyorum ve fark ediyorum ki aslında çok şanslı bir çocukluk geçirmişim. Ailem her zaman yanımdaydı, beni destekledi ve isteklerimi hep yerine getirdi. Ancak bu çocuklar savaşlarda gözleri önünde belki annelerini, belki babalarını belki de her ikisini birden kaybediyor. Bu onların psikolojisini kötü bir biçimde etkiliyor. Yaşadıklarından intikam alma duygusuyla büyüyorlar ve belki de insanlığa faydası dokunacak bir insan olabilecekken yeni sorunlara sebebiyet veren kişilere dönüşebiliyorlar. Benim sahip olduklarımı bırakın; hiçbir şeye sahip olmadan, çok zor şartlar altında büyüyorlar. Böyle şeyleri düşününce onlar adına çok üzülüyorum. Aynı zamanda onlarınki gibi bir çocukluk yaşamadığım için ne kadar minnettar olmam gerektiğini anlıyorum. Savaşların sebebini hiçbir zaman anlayamadım. İnsanların sorunlarını birbiriyle konuşarak da çözebilecekken bu yolu seçmesi milyonlarca kişinin hayatına, bir o kadarının da geleceğine mal oluyor. Savaşlar dünyaya yıkımdan başka bir şey getirmiyor, sorunlarımızı çözmüyor, üstelik yeni sorunlara sebep oluyor. Kitabı okuduktan sonra fark ettiğim bir başka şey ise bizim bu savaşlara göz yummamız. Sanki sıradan bir şeymiş gibi dünyanın dört bir yanındaki savaşlara ve bu savaşlarda birçok çocuğun ve insanın hayatlarının dağılmasına hiçbir tepki göstermiyoruz. Umarım insanlık bir gün bunun farkına varır ve sorunlarını savaşla çözmek yerine barışçıl yollarla çözmeye çaba gösterir. İşte o zaman inanıyorum ki solan bu çiçekler yeniden hayat bulacak ve gelecekte insanlığa faydası dokunacak birer birey olacaklar. Ahmet Canberk Baykal Ufak Bir Kaçamak / Berin BellerEn son yaptığınız çılgınlık neydi? Hatırlıyor musunuz? Peki neden gerek duydunuz bir çılgınlık yapmaya? Günlük hayatın hepimizi sıktığı, bunalttığı kesin ama bu sıkıntıya verdiğimiz reaksiyonlar bambaşka. En zoru da sıkıldığını kabul etme süreci galiba. Sizi bilemiyorum tabii ama Linda ve benim için durum böyleydi. Kabul edilmemiş, sindirilmemiş hisler ‘’olması gereken’’den farklı reaksiyonlar yaratabiliyor. Aklındaki malum soruyu duyar gibiyim sevgili okur. Kime göre, neye göre ‘’olması gereken’’ diye sorduğunu biliyorum ve çok haklısın. Öyleyse cevap veriyorum, sana göre. Yanlış duymadın. Evet, sana göre. Çünkü bu sadece senin hayatın. Bırak başkaları söylenedursun, sen o ufak kaçamağın tadını çıkar.Benim doğrularım senin de kafana dank etsin diye uğraşıyor değilim. Sadece içindeki bastırmaya çalıştığın tonlarca duyguya su yüzüne çıkmaları için bugün izin vermezsen; yarın onlara bir yenisi daha eklenecek, bunu gör istiyorum. Daha da kötüsü, yarın başımıza ne geleceğini hiçbirimiz bilmiyoruz. İnsanız evet, yaşıyoruz hala. Peki ama neden? Hiç düşündün mü? Neden çabalayıp durduğunu, neleri ertelediğini sorguladın mı hiç? Daha iyi bir yarın için bütün bu çaba, değil mi? E bugün ne olacak? Bugün dün olduğunda telafisi mümkün olmayacak ki.Meşhur bir söyleyiş var, yapamadıklarım için pişman olmaktansa yaptıklarım için pişman olmayı yeğlerim, diye. Pişman olmak insan olmanın bir parçasıdır belki de ama pişman da olsak mutsuz da olsak elimizde yaşananları değiştirme şansı olmuyor maalesef. Mümkün olan tek şey kendimizi değiştirmek. Değişim ‘’ihtiyaç’’ duyulduğu müddetçe devam etmelidir denilebilir bence. Koşulları değiştiremesek de, koşullara bağlı olarak aldığımız kararları yönlendirerek anlamlı kılabiliriz bugünlerimizi.Ben bir süredir hislerimi durdurmaya çalışmıyorum. Hayat böyle çok daha keyifli. Hislerimi, isteklerimi günlük hayatın yoğunluğu sırasında önüme çıkan engeller olarak değil de, kendimi biraz daha fazla tanımamı sağlayan ip uçları olarak görmeyi deniyorum. Böyle yapınca, duygulara alan yaratınca, en basit hatta en anlamsız şey bile mutluluk kaynağıhaline gelebiliyor zaten.Kalbini dinlemeyi bilirsen eğer, Linda’nın Jacob’da aradığı huzuru senin içinde bulamaman için hiçbir sebep yok sevgili okur. Tek yapman gereken, kendine kulak vermek. Çünkü asıl olan kiminle olduğun ya da nerede ne yaptığın değil, kendine hissetmek için ne kadar izin verdiğin. Sonrasında öğrendiklerin, içindeki ‘’sen’’in sandığından farklı olduğunu gösterecektir muhtemelen. Bastırılmış duygular, dibe ittirilmeye çalıştıkça köpürür, büyür ve sonunda patlarlar. Halbuki kendine yaşama, hissetme hatta arada ufak bir kaçamak yapma hakkı tanırsan, bir süre sonra sahip oldukların sana fazlasıyla yetmeye başlayacaktır zaten.Tek bir şansımız var yaşamak için. Bize sunulan tek bir hayat... Onu çoğunluğun gözünde normal olanlarla doldurup ‘’olması gereken’’e uydurmaya çalıştıkça, kendimiz için anlamsızlaştırıyoruz aslında fark etmeden.Sevgili okur, sana söz veriyorum, dayatılanları yaşamayı bir görev olarak görmekten vazgeçip sıradan ya da sıradışı sorgulamaksızın hislerine göre hareket etmeye başladığın gün, miladın olacak. Sana akıl vermek tabii ki haddim değil ama yine de bu birkaç tavsiyeyi kendime saklamak istemiyorum. Hayatındaki tek gerçek sensin ve esas doğrular senin doğruların, bunu lütfen unutma. Kendini hissettiklerin için suçlamaktan vazgeç. Kontrolün dışında gelişen durumlarda yaşadığın duyguları kontrol etmek zorunda değilsin. Kader karşına yarım kalmış lise aşkını çıkarıyorsa eğer, bu hikayeyi tamamlama isteğin için yargılama kendini. Bırak, müsaade et. Belki de ihtiyacın olan sadece kendine izin vermek, sınırlarını keşfetmek. Bu seni kötü biri yapmaz, endişelenme. Hatta bu, belki de yaşadığın gerçekliğin değişmesine bile sebep olmaz. Nereden mi biliyorum? Aldatmak’tan. Eğer söylediklerim sende bir parça merak uyandırdıysa ya da kendini daha iyi anlamaya ihtiyacın olduğunu düşünüyorsan yapman gereken ilk şey, Paulo Coelho’nun hayali gerçekliğine sığınmak diyebilirim. Sınırlarını keşfetme serüveninde şimdiden iyi şanslar!İLAYDA GÖZAÇAN Biz İnsan Mıyız? Tarihte çok önemli bir yere sahip olan İstanbul, mimarlık ve tasarım alanında Türkiye'nin en gözde illerinden. Geçmişten günümüze birçok uygarlığın elinde tutmak istediği İstanbul, sadece ekonomik ve jeopolitik açıdan değil aynı zamanda sosyal ve kültürel açıdan da önemli bir şehirdir. Bölümümden dolayı daha çok ilgi duyduğum mimarisinden bahsedecek olursam Bizans döneminin kalıntılarından tutun da Osmanlı döneminin camilerine kadar uzanan kocaman bir miras barındırıyor içerisinde. Mimari bu kadar büyük bir yere sahipken tasarımı da pas geçemem. Mimari, tasarım ve insan... Birbirini oluşturan üç etmen. Birbiriyle bağlantılı olan bu üç etmen arasından tasarım ve insan arasındaki ilişkiden bahsedeceğim bugün sizlere. Tasarım, insan ve mimari ayrı düşünülemediği gibi bienal sergisinin yapılması gereken semt de Mimar Sinan Üniversitesi ve Dolmabahçe Sarayı gibi büyük mimari eserleri barındıran Beşiktaş olmalıydı. Bu özelliklerinden dolayı Beşiktaş ve çevresi tasarım bienali yapılması için en uygun yerlerdendi. Hafta sonu en sonunda gezme fırsatı yakaladığım 3. İstanbul Tasarım Bienali 200.000 yıl öncesinden 2 saniye öncesine kadar geçen zaman sürecinde “insan” ve “tasarım” arasındaki yakın ilişkiyi inceliyor. Tasarım insanlığa hizmet eden bir olgu olarak görülse bile insanlar da zaman içerisinde tasarlanıyor. Dolayısıyla zaman içerisinde yaşamı kolaylaştırmak için tasarım yapan insan farkında olmadan tasarımla beraber kendini de tasarlıyor. Tasarım konuşmak insan türünün geçmişten günümüze durumunu konuşmak demek aslında. Kimyasallardan tutun da genetik kodlarımıza kadar her şeyi tasarlıyoruz. Her gün uzayın derinliklerinden büyük bir özen gösterdiğimiz dış görünümümüze kadar uzanan tasarımları tecrübe ediyoruz. Tasarım bizim içimizde biz tasarımın içinde yaşıyoruz. Peki tasarlarken gezegene ne yapıyoruz? Bizden sonrakilere bir mesaj mı bırakmak istiyoruz? Peki bu mesaj ulaşacak mı? Hadi ulaştı diyelim insanlığın sonu geldiğinde onlar kime nasıl bir mesaj bırakacaklar? Bu soruların cevabını hiçbir zaman veremeyiz belki ama sürekli sorgulamamız gereken iki soru var. Öncelikle insanlık gerçekten tasarımlarıyla insan ırkını devam ettirmek demek midir? İkincisi ise biz insan mıyız? İnsanoğlu düşünen bir varlıktır. Beyin gücünü ve el becerisini kullanarak icatlar elde eder ve zamanla bu icatları geliştirir. Geçmişten günümüze kadar olan icatlar ve keşifler insanların ihtiyaçları doğrultusunda düşünülerek tasarlandı. Peki ya tasarım insanlığın sonunu getirecek bir tasarım ise? İşte bu noktada insanlığın ne yapmaya çalıştığı, ne işe yaradığı ve aslında ne anlama geldiğini sorguluyoruz. En bilinen örnek olarak cep telefonundan bahsedelim. Cep telefonu günümüzde nerdeyse herkesin rahatça ulaşabildiği, kolay kullanılabilen, başkalarıyla kolayca iletişime geçmemizi sağlayan teknoloji yani hayatımızı kolaylaştıran bir tasarım aslında. Fakat işin gerçek tarafı şu ki cep telefonu öyle özelliklere sahip bir teknoloji ki sadece bir tuşla onlarca kişinin ölümüne sebep olabilirsiniz. Biz, "insanoğlu", tasarım yapıp insanlığa yardım ettiğimizi düşünürken aslında insanlığın sonunu bile getirebiliriz. Öte yandan bizi insan yapan şey de tasarım. Örneğin; bulunan ilk ayak izleri, günümüz ortalama bir insan ayağının yarısı kadarmış. Bu örnek gösteriyor ki ayakkabı tasarlandıktan sonra küçücük ayaklar o ayakkabıya göre şekillenmeye başlamış ve zamanla büyümüş. Kısacası insanoğlu yaptığı tasarımlarla evrim sürecine girmiş. "Tasarım" ve "insan" konularını işleyen İstanbul Tasarım Bienali orayı gezme fırsatı bulan herkesin aklında şu soruyu bırakıyor; biz insan mıyız? Bu sorunun cevabı "insanoğlu" tasarlamaya ve çevresiyle etkileşimde olmaya devam ettiği sürece bulunamayacak gibi gözüküyor. Şimdi düşünelim bakalım biz insan mıyız, eğer öyleysek ne zamana kadar insan kalmaya devam edeceğiz? TUBA ŞEKER (Le Fabuleuxdestin d'Amelie filminin son sahnesinden bir kare) NEDEN KORKAR Kİ İNSAN? Sevdiğini itiraf etmek utanılacak ya da korkulacak bir şey mi toplumumuzun zannettiği kadar?Ayrıca karşılıklı bir sevgi varsa ortada itiraf etme kısmını tek tarafa,özellikle erkeklere, yüklemek ne kadar mantıklı? Sevmek insana verilen en kutsal duygudur ve böylesine yüce bir duygunun bir başkasıyla sebepsiz yere paylaşılması sonunda eşit seviyede bir sevgi olmasa bile sevinilecek bir şey olmalıdır. Çünkü sevmek hak edilen değil paylaşılan bir duygudur ve bu paylaşımın bir sebebinin olmaması,bir çıkar beklentisinin de bulunmaması onu daha da önemli kılar diğer duygular arasında.Fakat bu duygunun itiraf kısmına gelince her iki taraf sorumluluğu karşı tarafa yükler.Bunun sonucunda da kimi zaman yaşanabilecek olası güzellikleri erteleme süreci başlar kimi zaman da aklını boş yere kurcalayarak zamanından çalar. İnsanların çoğu sevmeyi sevdiği kişiye layık olabilme olarak görür ve bu süreçte kendi karakterinden çok daha farklı bir insana bürünür. Yapmak istediklerini ya da yapabileceklerini sevdiği kişinin olası sevgisini kaybetme korkusuyla yapamaz , tüm olayların başını ve sonunu düşünerek olmadığı biri gibi davranır . Sonunda da kendi kişiliğini kaybeder.Kısaca doğal davranamaz, sevdiği kişiye de kendini tam olarak anlatamaz.Bu da onun karakterini daha çekingen ve korkak hale getirir. Aslında insanlar sevdiği insana kendini en doğal haliyle tanıtsa ve asıl karakterini ya da kendinin olmak istediği karakteri ona gösterse tüm bu korkaklıklar ve çekingenlikler ortadan kalkar.Özdemir Asaf'ın da dediği gibi'Her seven/Sevilenin boy aynasıdır/Sevmek/Sevilenin o aynaya bakmasıdır'. Seven kişi aynaya baktığında kendini görmek ister ve eğer bir yabancıymışçasına tanıtmışsa kendini göreceği ve görmek isteyeceği kişi de kendi olmayacaktır.Ayrıca insanlar sadece sevdiği kişiye karşı değil hayata ve kendine karşı da her zaman doğal olmalıdır. Neyi ,ne zaman yapacağını düşünmemelidir,aklında binlerce plan kurarak harekete geçmemelidir.Nasıl isterse öyle davranmalıdır ve karşısındaki insan ne der diye düşünmemelidir. Çünkü tüm bu düşünceler insanın aşka olan inancını ve saygısını azaltır . En samimi duygular yapmacık hareketlerle oluşmaz ve bu tür hareketler sevgisini karşı tarafa söyleyebilme şansını da ortadan kaldırır. Sevdiğini söylemek nasıl bir duygudur ki insanlar bu kadar hassas ve çekingendir bu konuda?İnsanların bir çoğu bunu bir cesurluk örneği olarak görür fakat iş cesur olma kısmına gelince karşı tarafa cesur olma görevini yükler.Sonunda da ya biri o görevi üstlenir ya da başka baharlara ertelenip durur o yaşanmamış güzel günler.Aslında insanlar yapmadığı ya da yapamadığı şeyler yüzünden pişmanlık duyup acı çekeceğine cesur olup vazgeçme ihtimalini de kabullense iş zannedilen kadar zor ve karışık bir hal almaz.İtiraf etmeyip başka başka şeyleri aynı anlayacaklarına itiraf edip sevmenin zannedilen kadar ağır bir yük olmadığını fark etmeleri daha iyi olacaktır.Ayrıca yaşanmayan şeylerin sonucu bilinemez.İnsanlar kendi akıllarında sürekli farklı farklı olaylar kurarken hayatın nasıl bir cevap vereceğini düşünmezler. Zannederler ki olayların sonunda sadece kendi düşündükleri sonuçları yaşayacaklar. Halbuki hayatın kendi akıllarının da ötesinde bir hayal gücü vardır ve onların tahmin bile edemeyeceği birçok şeyi hayat çoktan hazırlamıştır onlar için.Bu yüzden çok fazla sonucu düşünüp olayları aklında kurgulamak yerine yaşayıp o sonuca ulaşmak her zaman daha iyi bir seçenektir sunulan bu kısacık hayatta. Yaşanabilecek olası güzellikler, insanların çekingenliği yüzünden sürekli ertelenip durur fakat kimse farkında değildir zamanın ne kadar sabırsız olduğunun. Onlar sürekli geçiştirip dururken sunulan güzellikleri ,zamanın durağı yoktur yolcu beklemek için.Akıp giden zamanın yanında bir garantisi de yoktur hayatın yarına. Kim bilebilir yarının sevgiyi paylaşmak için çok geç olmacağını ya da kim garanti edebilir o sevginin kaybedilme ihtimali olmayacağını? Geç kalıp da treni kaçırdığında geç kalmanın katlanılması gereken en zor sonuç olduğunu fark etmek yerine hayata hiçbir şüphen ve pişmanlığın olmadan devam etmek daha iyi bir seçenektir. Le Fabuleuxdestin d'Amelie filminde bir oyuncunun sözü vardı: ’Anılarını küçük bir kutuya sığdırırsın sonra da kendin o kutuya sığarsın.’ Sonuçta insanlar sonu olan varlıklardır ve şu hayatta onlara verilen kutuya neleri sığdırırlarsa o olurlar aslında. Kimisi mutluluklarını sığdırır o kutuya ,kimisi hayallerini , kimisi ise pişmanlıklarını.Sonra da kendi girince o kutuya baş başa kalır geçmişte sığdırdıklarıyla o kutuda.Mutluluk varsa o kutuda arkasında bıraktığı güzelliklerle hatırlanır. Ancak pişmanlıklarla dolu bir kutuya girmişse başkası tarafından hatırlanacak bir anısı yoktur o kişinin ve unutulmamak için de bir nedeni kalmaz arkasında bıraktıkları için. Le Fabuleuxdestin d'Amelie filminde , Amelie'nin bir bayan olarak tüm utangaçlığına ve korkaklığına rağmen filmin en sonunda, o duyguyu kaybetmekten ve bir daha da bulamamaktan korkup cesur davranması, aşkının peşinden gitmesi sevginin itirafı konusunda kimseye sorumluluk yüklenmemesine ve kimseden karşılık beklemeyip sadece saf duygularla hareket edilmesi gerektiğine çok güzel bir örnek. Aslında başlıca sıkıntı ,insanların karşısındaki kişiye onları sevdiğini söylediğinde beklenti içinde olmasında.Sevdiği kişiye sevdiğini söylediğinde'ben seni seviyorum,öyleyse sen de beni sevmelisin' beklentisi yerine 'ben seni seviyorum,sadece bil istedim' gibi bir düşünce içerse insanlar tarafından oluşturulan tüm bu çekingen ve ön yargılı duygular ortadan kalkar ve sevginin paylaşılmasını daha kolay ve güzel bir hale getirir tüm insanlık için. KAYNAKÇA Jeunet, Jean-Pierre. Laurant,Guillaume. Le Fabuleuxdestin d'Amelie. 2001. Miramax Film. Film. Gökçe 1 Oğul Gökçe 21202160 Section 3 Gezi Olaylarında İnce Memed Bakışı Adana yöresinde yaşayan halkın ağalardan çektiği zulmü anlatan bu romanı okuduğumda çok etkilendim. Cumhuriyetin ilânının ilk yıllarında, köylerdeki ağalık otoritesinin devam ettiği yılları, usta romancı Yaşar Kemal köy şivesiyle yaşayarak anlatmış ve okuyucularının kendisini âdeta romanın içinde hissettirmiştir. Bu kitap baskıcı ve otoriter yapının bize ve bizim gibi insanlara nasıl acı çektirdiğini anlatıyor. İnce Memed gibi bir insan, bu kitapta nasıl bir direniş sergilenmesi gerektiğini hepimize gösteriyor. Baskı ve ezilmeye karşı direnen Memed’in cesur başkaldırısı, romanda vurgulu bir şekilde okuyucuya aktarılıyor. Onun adaletsizliğe olan sert tepkisi, âdeta insanları cesaretlendirip Gökçe 2 günümüz yaşantısında da örnek almasını sağlayabiliyor. Örneğin; geçtiğimiz yıl İstanbul’da başlayan ve tüm ülkemizi saran gezi direnişinde, gençlerin kendilerine karşı yapılan baskılara direnerek haklarını İnce Memed gibi savunmalarına şahit olduk. Bir araya gelen gençlerin yeşili ve doğayı korumak amacıyla ağaçların doğadaki yaşam hakkının koruması mücadelesinde, İnce Memed gibi özgürlüğü savunuşunu gördük. Burada amaçları yeşilin yok edilmesini engellemek olan ve bunu eğlenerek savunmak isteyen gençleri gözlemliyoruz. Halk onlara yapılan şiddet ve baskıyı görerek gençleri bu haklı davalarında destekledi. Bu destek çığ gibi büyüyerek tüm turda yayılınca büyük kitleler oluştu. Burada halkın, İnce Memed’in köylülerden aldığı büyük yardım ve destek sayesinde ağaya direnişlerindeki hisleri ortaya çıktı. Tıpkı Çukurova’da İnce Memed’in köylülerle birlik olup ağaya karşı baş kaldırarak haklarını istemesinin bu dönemdeki özeti gibiydi. Gezi parkında şiddet dolayısıyle yaralanan ve hayatını kaybeden insanların yaşadığı baskı ve korku dolu anlar, bir süre sonra öfkeye dönüştü. Bu öfkeyi dışa vurmak isteyen topluluk yapılan her şeye rağmen, bu haksızlığa boyun eğmeyerek direndiğini de yine İnce Memed’in sevdiği kızı almak için ağaya ve adamlarına karşı gösterdiği çabaya benzetebiliriz. Bu romanın baş karakteri İnce Memed’in saf ve temiz bir Anadolu çocuğu iken, ağalığın getirdiği düzenle değişime uğradığını gözlemliyoruz. Aşk ve silahın insan yaşamındaki etkisinin hayatın akış yönünü değiştirdiğine tanık oluyoruz. Buna karşılık olarak da, insanların hayatlarını ortaya koyarak yaşam kavgasında ne tür mücadeleler verdiklerini birebir romanda okuyoruz. Gezi olaylarında da bu çabayı gösteren topluluk, her şeyi göze alarak savundukları dava uğruna birçok zarara uğramalarına rağmen, direniş ruhu ile hareket etmişlerdir. Romanda da köylüler İnce Memed’e güvenerek feodaliteye karşı toplu olarak direnişe geçmişler ve ağalığa son verilmesi konusunda devlete başvurmuşlardır. Ancak o dönemde devlet içinde de ağalığı destekleyen ve onları haklı bularak güç ve cesaret veren yöneticilerden dolayı haklarını alamamışlardır. Bunu gören İnce Memed, tekrar dağlara çıkarak ağalığa karşı mücadeleye kaldığı Gökçe
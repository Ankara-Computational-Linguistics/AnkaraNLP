ikinci turda, Cape Town ise üçüncü turda elendi. 2004 Olimpiyatları'na ev sahipliği yapmak için aday olan ancak son oylamaya kalamayan şehirler İstanbul, Lille, Rio de Janeiro, San Juan, Sevilla ve Sankt-Peterburg'du. İkinci turdan itibaren farkı açmaya başlayan Atina son oylamada 66'a karşı 41 oyla Roma'yı geçerek ev sahibi seçildi. İlk modern Olimpiyat Oyunları'nın yüzüncü yılına denk geldiği için 1996 Yaz Olimpiyatları için de adaylığını koymuş ancak başarısız olmuş olan Atina, böylece sekiz yıl rötarla Yaz Oyunları'nı kazanmış oldu. Olimpiyat Oyunları'nın başlaması için geri sayım anlamına gelen Olimpiyat Meşalesi, 25 Mart 2004 tarihinde Yunanistan'ın antik Olimpia kentinde yapıllan törende yakıldı. Törende Yunanistan Cumhurbaşkanı Konstantinos Stefanopulos, Başbakan Kostas Karamanlis, Atina Olimpiyat Oyunları Organizasyon Komitesi Başkanı Yianna Angelopulu Daskalaki ve Uluslararası Olimpiyat Komitesi Başkanı Jacques Rogge hazır bulundu. 4 Haziran 2004'te Sidney'de başlayan meşale turu, 13 Ağustos 2004'te Atina'daki açılış törenine kadar sürdü. Bu sürede meşale 26 ülkedeki 34 şehirde dolaştırıldı. 2004 Yaz Olimpiyatları Açılış töreni 13 Ağustos 2004 tarihinde Atina Olimpiyat Spor Kompleksi (OAKA) içinde yer alan 72 bin kişilik Olimpiyat Stadyumu (Atina)'nda gerçekleştirildi. Gösteri, Yunanistan Cumhurbaşkanı Konstantinos Stefanopulos, Yunan Olimpiyat Komitesi Başkanı Yianna Angelopulu Daskalaki ve Uluslararası Olimpiyat Komitesi (IOC) Başkanı Jacques Rogge'nin sahneye çıkması ve kâğıt görünümlü kayıkla stadyumun ortasındaki suyla kaplı alandan boydan boya geçen çocuk tarafından selamlanmalarıyla başladı. Havuzda olimpiyat halkalarının alevlerle ortaya çıkmasının ardından, insanoğlunun gelişimini, eski Yunan uygarlığından bugüne kadar Yunanistan ve Olimpiyat Oyunları tarihini gözler önüne seren görsel şov, stadı dolduran binlerce izleyicinin de ışık gösterilerine yaptığı katkıyla büyüleyici bir atmosfer yaşattı. DJ Tiesto'nun performans sergilediği olimpiyatların açılış töreninde Olimpiyat Oyunları tarihinde ilk defa müzikler bir DJ tarafından düzenlendi. 9 bin 645 metrekarelik suyla kaplı alan yaklaşık 6 saatte doldu. Suyun 3 dakikada boşalması için saniyede 3 bin litre suyun çekilmesini sağlayan sisteme bağlı, zeminin altında 2 milyon 300 bin litre kapasiteli yer altı rezervuarı yapıldı. Açılış töreninde yaklaşık 5 bin kişi görev alırken, 31 ülkeden gelen gönüllüler de sahne arkasında çalıştılar. Gösterilerde, 7 ile 70 yaş arasında değişen toplam 2.428 kişi görev aldı. Gösteri için 10 bin metre kumaş, 2 bin litre tutkal, 15 kilometre iplik, 150 galon boya, 7152 çift çorap, 4 bin çift ayakkabı kullanıldı. Yaklaşık 1 saat süren gösterilerin sona ermesinin ardından geçit töreni başladı. İzlandalı şarkıcı Bjork'un seslendirdiği şarkının ardından uzay üssüyle kurulan bağlantıyla astronotlar, olimpiyata katılan sporculara mesajlarını okudu. Daha sonra Atina Olimpiyat Oyunları Organizasyon Komitesi Başkanı Yianna Angelopoulos Daskalaki ile IOC Başkanı Jacques Rogge birer konuşma yaptı. Rogge, oyunların açılışı için sözü Yunanistan Cumhurbaşkanı Konstantinos Stefanopulos'a verdi. Stepanopoulos da oyunları resmen başlattı. Ardından Olimpiyat Bayrağı 8 sporcu tarafından stada getirilerek göndere çekildi. Olimpiyat Marşının okunmasının ardından stat içinde meşaleyi taşıyan 6. atlet olan yelkenci Nikos Kaklamanakis'in meşaleyi ateşlemesiyle oyunlar başladı. 2004 Yaz Olimpiyatları'na 202 ulusal olimpiyat komitesi katılmıştır. Kiribati ve Doğu Timor'un katıldıkları ilk olimpiyat oyunu olan bu oyunlar, Afganistan'ın da 8 yıl aradan sonra katıldığı ilk olimpiyat oldu. 2000 Yaz Olimpiyatları'na Yugoslavya adıyla katılan Sırbistan ve Karadağ bu oyunlara yeni adıyla katıldı. 28 farklı spor dalında 301 yarışma gerçekleştirildi. Yüzme, atlama, senkronize yüzme ve su topu IOC tarafından su sporları adıyla tek bir spor dalı sayılmıştır. Güreş ve eskrim-kılıç yarışmalarında kadınlar ilk kez yer aldı. 2004 Yaz Olimpiyatları 29 Ağustos 2004'te sona erdi. Kapanış töreni 16 gün önceki gibi Atina Olimpiyat Stadyumu'nda gerçekleştirildi. Tören açılışında stadyum bir buğday tarlası haline getirildi. Yunan dansçıların geleneksel Yunan yaşamını ve kültürünü ifade eden dans gösterisinin ardından erkekler maraton yarışının madalya töreni gerçekleştirildi. Madalya töreninin ardından dünyanın dört bir yanından gelerek madalya mücadelesi veren sporcular stadyuma girdi. Konserler ve dans gösterileriyle devam eden gecede Uluslararası Olimpiyat Komitesi Başkanı Jacques Rogge de bir konuşma yaptı. Oyunların barış ve kardeşlik çerçevesinde geçtiğini söyleyen Rogge, "Atina gerçekten inanılmaz bir iş başardı ve asıl onlar kazandı" dedi. Atina 2004'ün organizatörü Yianna Angelopulu Daskalaki ise yaptığı kapanış konuşmasında, "Olimpiyat Oyunları evine geri döndü ve bizler de Yunan halkının neler yapabileceğini gösterdik" diye konuştu. Havai fişek gösterisi ve gökyüzüne bırakılan balonlar eşliğinde 15 gün yakılan olimpiyat ateşi, 4 yıl sonra Pekin'de yeniden yanmak üzere söndürüldü. 31 metre yükseklikteki 4.7 metre çaplı olimpiyat meşalesi “Anne ve Kızkardeş” şarkısı eşliğinde indirilerek 3 yıldır öksüzler yurdunda yaşayan küçük bir kız çocuğu tarafından söndürüldü. Sönen meşalenin ateşinin tüm statta her tarafa dağılarak yanmayı sürdürmesi için kalp şeklinde yapılmış fenerlerin içinde yanan meşalenin ateşi küçük kız çocukları ve atletler tarafından stattakilere dağıtıldı. Meşalenin sönmesinin ve olimpiyat bayrağının Atina Belediye Başkanı Dora Bakoyannis tarafından Pekin Belediye Başkanı'na verilmesinin ardından Yunan sanatçıların verdiği konserle oyunlar sona erdi. Konser sırasında havaya çok sayıda balon bırakıldı. Atina 2004'ün resmî maskotları ise erkek ve kız kardeşler olan Phevos ve Athena'dır. Bu iki maskot da antik Yunan bebeklerinden ilham alınarak yaratılmış ve isimleri de antik Yunanistan'dan gelmektedir, ancak kendileri modern zamanın çocukları. Olympia'nın iki tanrısından biri Apollo olarak bilinen Phevos, ışık ve müziğin tanrısı, Athena ise akıl tanrıçası ve aynı zamanda Atina'nın koruyucu meleğidir. Phevos ve Athena, Yunan tarihi ile modern Olimpiyat Oyunları arasındaki bağlantıyı ifade etmektedir. Sitalopram Sitalopram, Citalopram diye de geçebilir. Seçici serotonin gerialım inhibitörüdür (SSRI). Serotonine özgüllüğü en yüksek, en seçici moleküldür. Karaciğer sitokrom (CYP) enzim ailesiyle az etkileşir. Bu sayede ilaç etkileşimlerinden az etkilenir. Polifarmasiye uygundur. Özellikle geriyatrik popülasyonda daha çok tercih edilir. Alzheimer hastalığının davranışsal sorunları üzerine etkinliği gösterilen nadir antidepresanlardandÄ±r. 20 mg tablet formu için Sitalopram günlük tek bir doz olarak uygulanır. Yetişkinlerde 20 mg, hastanın verdiği yanıta göre, günde maksimum 60 mg uygulanabilir. 65 yaş üstündeki yaşlılarda günlük doz 20 mg'dır ve maksimum 40 mg'a kadar artırılabilir. Genellikle, relaps olasılığını en aza indirmek için iyileştikten sonra en az 6 aylık bir idame tedavisi periyodu gereklidir. Depresyon tedavisi ve relaps / reküransların önlenmesi, agorafobili veya agorafobisiz panik bozukluğu ve Obsesif Kompulsif Bozukluk (OKB) tedavisinde kullanılır. Sitaloprama aşırı duyarlılığı olanlarda kontrendikedir. MAO inhibitörü alan hastalara ya da bunların kesilmesinden sonraki 14 gün içinde verilmelidir. MAOI ile tedavi, Sitalopramın kesilmesinden 7 gün sonra başlatılabilir. Hasta manik faza girerse, Sitalopramla tedavi kesilmeli ve bir nöroleptikle tedavi edilmelidir. Tüm antidepresan tedavileri ile olduğu gibi, deprese hastalardaki intihar olasılığı, anlamlı bir remisyon ortaya çıkana kadar sürmektedir; çünkü inhibisyonun kalkışı, antidepresan etkiden önce oluşabilir. Panik bozukluğu olan bazı hastalar, antidepresan tedavisinin başında artan anksiyete semptomları gösterebilir. Bu paradoks reaksiyon, tedavinin ilk iki haftası içinde genellikle kaybolur. Benzer paradoks anksiyojenik etkiyi azaltmak için, başlangıç dozunun düşük olması önerilir. İlacın güvenlik ve etkinliği çocuklarda saptanmadığından önerilmemektedir. Hamilelik ve laktasyon sırasında güvenilirliği saptanmamıstır. Bu nedenle gebe veya emziren kadınların, eğer klinik yarar, teorik riskten daha ağır basmıyorsa Sitalopram ile tedavi edilmeleri önerilmez. Çok düşük konsantrasyonlarda süte geçer. Entelektüel fonksiyonu ve psikomotor performansı bozmaz. Ancak, psikotropik ilaç alan hastalarda, ya hastalığın kendisine, ya verilen ilaca veya her ikisine bağlı olarak genel dikkat ve konsantrasyonda bir miktar azalma beklenebilir. Bu hastalara, araba ve araç kullanırken dikkatli olmaları önerilmelidir. İstenmeyen etkiler, genelde hafif ve geçicidir. Tedavinin ilk 1-2 haftası sırasında göze çarpar ve genellikle depresif durum düzelirken azalır. En yaygın yan etkiler; ağız kuruluğu, bulantı, uyku hali, terleme artışı ve tremordur. Ender vakalarda konvulsiyon ortaya çıkmıştır. Normalde klinik önem taşımayan biçimde kalp hızında küçük bir azalmaya neden olabilir. Önceden kalp hızı düşük hastalarda ise bradikardiye yol açabilir. Sitalopram ve MAO inhibitörlerinin birlikte uygulanması hipertansif krizlere (serotonin sendromu) neden olabilir. Sumatriptanın serotonerjik etkilerini güçlendirebileceğinden Sumatriptan ile aynı anda Sitalopram kullanılması önerilmez. Simetidin Sitalopramın ortalama plazma sabit düzeylerinde artmaya neden olmuştur. Bu nedenle yüksek doz Simetidin ile birlikte kullanıldığında, Sitalopram doz aralığının üst sınırına, dikkatli olunması önerilmektedir. Sitalopram ve EKT'nin birlikte kullanımına ait çok az klinik deneyim vardır. Avertyn (Münir Şahin), Citol, Citoles (Abdi İbrahim), Elitrex (Deva), Eslong (Inventim), Esrolex (Zentiva), Esmax (Ali Raif), Esplus (ULM İlaç), Esram (Nobel), Estilom (Ulkar), Exeram (Generica), Losiram (Bilim), Loures (Tripharma), Secita (Berksam), Sevpram (Helba), Tiopram (Biofarma), Zendor (Sanovel). Nizameddin Evliya Nizameddin Evliya (d. 1238 - ö. 1325), Çiştiyye yolunun büyüklerinden olup, bu tarikata bağlı Nizâmiyye şubesinin pîridir. Hindistan sufilerindendir. Babasının adı Ahmed Buhâri olan Nizameddin Evliya'nın gerçek ismi "Muhammed" idi. 1238 senesinde Bedayun'da doğmuştur. Angel (1. sezon) Bir televizyon dizisi olan Buffy the Vampire Slayer adlı dizinin yan ürünü Angel'ın birinci sezonu. 5 Ekim 1999 tarihinde başlamış, 22 bölüm yayınlanmış ve 23 Mayıs 2000 tarihinde sona ermiştir. Birinci sezon bölümleri Salı günleri doğu zaman dilimine göre 9'da "Buffy'nin" hemen ardından yayınlanmıştır. Buffy'nin üçüncü sezonunun sonunda ruhunu geri kazanmış 242 yaşındaki vampir Angel, genç avcı Buffy Summers'a normal bir hayat yaşama şansı vermek için Sunnydale'i terk eder. Angel şu anda büyük şehir Los Angeles'ta yaşamaktadır. Buffy'den ayrılan Angel artık tamamen toplumdan soyutlanmıştır ve her geçen gün içindeki vampirin açlığına yenik düşmeye daha da çok yaklaşır. Ama açlığına yenik düşmez; çünkü Yüce Güçler'den imgelem alabilen yarı iblis, aynı zamanda İrlandalı Doyle ve kendi hayatında bir insanın bulunması için Sunnydale sakini Cordelia Chase ile karşılaşır. Bu yeni karşılaşmalar sayesinde hayatına bir düzen getirir ve kefaretini ödemek için harika bir fırsat yakalar. Kendi dedektif bürosu olan Angel Investigations'ı kurar ve "yardıma muhtaçlara yardım eder". Sezonun başlarında Angel, bir polis olan Kate Lockley ile tanışır ve ilk başlarda Kate ona yardımcı olur ta ki onun gerçekte ne olduğunu öğrenene kadar. Sezon sonuna doğru Angel, ileriki sezonlarda ana kadroya katılacak olan bir sokak vampir avcısı Charles Gunn adında bir müttefik kazanır. Sezon boyunca Angel ve ekibi Wolfram & Hart denen bir avukatlık firması ile uğraşırlar; aynı zamanda bu şirketin içerisinde çalışan iki avukat Lindsey McDonald ve Lilah Morgan ruhu olan vampirin gelecek kıyamette oyanayacağı rolü ile ilgili gizli planlar yaparlar. "I Will Remember You" bölümünde Buffy, L.A.'e gelir ve bu bölümde Angel Mohra iblisinin kanı sayesinde vampirlikten kurtulur (yani insana dönüşür). Buffy ve Angel hep hayal ettikleri muhteşem günü yaşarlar. Ama yine de normal bir insan olarak insanları kurtarmaya devam edemeyeceğini anlayan Angel, Kahinlerin yanına giderek zamanı geri sarmalarını ister ki bu defa iblisin kanını kendisine bulaştırmasın. Sonuç olarak iyilerin tarafında savaşmayı sürdürebilmek için her zaman istediği tek şeyden vazgeçmiştir. Birkaç gün sonra ise bir gemi dolusu yarı iblis mültecilerini kurtarmak için Doyle, kendi hayatını feda eder ki o da kefaret ödemeye çalışmaktadır. Bütün yıl kurdukları ilişkilerinin üzerine Doyle, ölmeden önce Cordelia'ya bir öpücük verir ve bu öpücük sayesinde imgelem güçleri Cordelia'ya geçer. Daha sonra eski gözetmen Wesley Wyndam-Pryce çıkagelir ve sahip olduğu iblis bilgisi ile ekipte yer edinir. İki parçalı "Five by Five" ile "Sanctuary" bölümlerinde, dengesiz avcı Faith L.A.'e gelir ve Wolfram & Hart tarafından Angel'ı öldürmesi için tutulur. Wesley'e işkence yaptıktan sonra kendisini Angel'ı yumruklarken bulur, bir yandan da onu öldüreceğini söylemek bağırmaktadır. Angel tarafından kurtarılan Faith, sonunda işlediği bütün suçları itiraf eder ve kendisini polise teslim eder. Başka birisini kefaret arayışında görmek, Angel'a ödemekte olduğu kefareti bir kez daha hatırlatır ve kendisini Buffy'den uzaklaştırır. Nihayetinde, Angel ile Faith çok güçlü bir arkadaşlık bağır kurar ki bu bağ ileriki sezonlarda çok işe yarayacaktır. Sezon finalinde, Angel kendi kaderi ile ilgili antik bir kehanet ile karşılaşır. Wolfram & Hart, "Yüce Güçler'e bağlı bütün yolları" kesmek için Vocah iblisini çağırırlar ve aynı zamanda çok yaşlı Angel'ın atası olan Darla'yı diriltirler. Wesley ise sonunda kehaneti çözer; Shanshu kelimesi aslında hem yaşam hem de ölüm manasına gelmektedir. Bu da demek oluyor ki Angel tam anlamıyla dünyayı kurtardığında yaşayabilecek, yani insan olma şansını kazanacak. Bu arada Angel Investigations bürosu havaya uçar ve ekip artık Cordelia'nın dairesinde çalışmaya başlar. Seri proje tasarımcılarından birisi David Greenwalt "Angel karakterinin "Buffy'de" büyüdüğünü kimse inkar edemez" noktasına değinmiştir. "Angel" dizisi yayınlanmaya başlamadan birkaç yıl önce Joss Whedon, Buffy the Vampire Slayer dizisinin arkasında yatan konsepti "Her korku filminde olan, karanlık bir ara sokağa girip öldürülen sarışın kızın" Hollywood versiyonu olarak geliştirmiştir. Angel karakteri "Buffy'nin" ilk bölümünde ortaya çıkmış ve daha sonra sezon iki ile üç boyunca ise ana kadro arasına girmiştir. Ruhsuz ve ölümsüz bir vampire dönüştürüldükten sonra yaptığı katliamlar ve diğer kötülüklerle dünyaya ün salmıştır; ta ki bir grup Çingene onu cezalandırmak için ruhunu geri koyana kadar, böylelikle yaptığı şeylerden dolayı suçluluk hissedecek ve kendisini yitirecektir. Angel nihayetinde geçmişte yaptığı kötülüklerin kefaretini ödeyebileceği bir yola girer. "Buffy'nin" sezon finalinde, Angel Sunnydale'i terk ederek L.A.'e kafaretini Buffy olmadan ödemeye devam etmek için gider. Whedon "Angel'ın, aynı Buffy gibi dizideki tek süper kahraman olabilecek karakter olduğuna" inanmaktadır. Aynı zamanda Whedon bu yan diziyi Buffy ile karşılaştırmıştır ve "Bu dizinin daha çok aksiyonlu ve erkekleri baz alan bir dizi" olduğunu söylemiştir. Buffy'deki ana konsept Amerika'nın küçük bir kasabasında "korku filmi gibi lise" iken, proje tasarımcıları David Greenwalt ve Whedon, Angel'ı "cesur bir şehir dizisi" konseptine uyarlamışlardır. Whedon "daha karanlık tonda karanlık bir dizi istedik" açıklamasını yapmıştır. Hikâye Los Angeles'ta geçiyor çünkü orada bir sürü iblis ve anlatılacak çok garip hikâye var. Ayrıca dizinin yaş seviyesinin biraz daha yukarıda olmasını ve karakterlerin iblislerle baş etme yollarının da farklı olmasını istedik. Buffy daima kötüleri yenip dünyayı kurtarma çabasında, ama Angel her zaman affedilme arayışındadır. Bunlar aslında iki diziyi birbirinden farklı kılan yaratıcı şeyler. Whedon ve Greenwalt, The WB'a göstermek için 6 dakikalık bir tanıtım videosu hazırlamışlardır ki bu bölüm "Yayınlanmayan Angel pilotu" olarak adlandırılmıştır. Bu videodan bazı kesitler daha sonra dizinin jeneriğinde kullanılmıştır. Dizinin yapım aşamasında senaryoyu biraz daha yumuşatmak için çaba sarf edilmiştir. Mesela, sezonun ilk bölümü "City of"dan Angel'ın cinayet kurbanının kanını içtiği sahne silinmiştir. Asıl ikinci bölüm olarak yazılmış "Corrupt" bölümü tamamen silinmiştir. David Fury bu durumu "Kanal şok olmuştu. Dediler ki 'bunu çekemeyiz, gerçekten çok karanlık bir yol.' Ama neyse ki aklımıza yeni bir fikir geldi ve bölümü üç günde tekrar yazdık" diye açıklamıştır. Giriş bölümleri biraz daha yumuşatılmış ve Angel Investigations yetersiz bir operasyon olarak gösterilmiştir. Bir senaryo taslağına göre Angel dizisine aslında Buffy'nin ikinci sezonunun iki parçalı final bölümlerinde de yer almış Whistler karakterini oynayan Max Perlich de katılması istenmiştir. Bir mülakatta Perlich "Tekrar hiç çağırılmadım. Eğer çağırsalardı, muhtemelen kabul ederdim; çünkü harika bir tecrübe olurdu ve Joss gerçekten orijinal ve yetenekli biri" demiştir. Bunun yerine yapımcılar Whistler'a benzeyen bir karakter olan Doyle'u oluşturmuşlardır. Ayrıca asıl Sunnydale ekibinden olan Cordelia Chase de Angel ve Doyle'a katılmıştır. Dizinin proje tasarımcıları Joss Whedon ve David Greenwalt aynı zamanda yönetici yapımcılık yapmıştır. Greenwalt, "Angel'da" dizi sorumluluğu yaparken Whedon da "Buffy'yi" yönetmektedir. En çok bölümü Greenwalt yazmıştır; toplam beş bölümde senaristlik yapmış ve iki ayrı bölümün hikâyesini yazmıştır. Tim Minear ise set dışından işe alınmıştır ve sezon boyunca beş bölümde senaristlik yapmıştır. Sezonun başında yapımcı olarak başlamıştır, sezonun ortasında yapım denetleyiciliğine yükselmiştir. Ayrıca kendisi sadece "Angel" için bölüm yazan ilk senaristtir ki ilk beş bölümün senaristlerinin hepsi "Buffy'den" gelmiştir; Whedon, Greenwalt, Jane Espenson, Douglas Petrie ve David Fury. Buffy senarist/yapımcısı Marti Noxon, bu sezonda yapımcı danışmanı olarak görev yapmıştır ve birkaç tane isminin geçmediği bölüm yazmıştır; ayrıca Greenwalt için bir bölümde senarist asistanlığı yapmıştır. Geri kalan bölümleri yazan kişiler arasında yapımcı Tracey Stern, normal senarist Jeannine Renshaw ve yapımcı danışmanı olan Howard Gordon (ayrıca "Buffy'nin" ikinci sezonunda da yapımcı danışmanlığı yapmıştır) bulunmaktadır. Gordon'un yeni bir dizinin senaryosu üzerinde çalışmak için ayrılmasından sonra, onun yerine Jim Kouf yapımcı danışmanı olarak ekibe katılmıştır. Son olarak da Garry Campbell, tek başına serbest bir bölüm yazmıştır. Whedon, sezon boyunca sadece bir bölüm yönetmiş ve yazmıştır, "City Of" bölümünü hem yazıp hem yönetmiştir ki dizide en azından bir kere de olsa varlığını göstermek istemiştir. Ayrıca başka iki bölüm için de hikâye yazmıştır; episodes; David Greenwalt ile "I Fall to Pieces" ve Tim Minear ile de "Sanctuary" bölümlerine hikâye yazmıştır. "Buffy" setinde yönetmenlik yapan James A. Contner (ayrıca yapım asistanı), sezonda en çok bölüm yöneten kişidir ki toplamda dört bölüm yönetmiştir. David Greenwalt ise sezon finali de dahil olmak üzere iki bölüm yönetmiştir. Bu sezondan itibaren hem Buffy the Vampire Slayer hem de yan dizisi olan Angel, The WB'da yayınlanmaya başlar. İki dizinin de yayın günü salıdır; "Buffy" doğu zaman dilimine göre 8'de, "Angel" ise saat 9'da yayınlanmıştır. "Buffy'nin" dördüncü sezon bölümleri "Angel'ın" ilk sezon bölümleri ile aynı tarihlerde art arda yayınlanmıştır. İki dizide de karakterlerin diziler arası geçiş yaptığı eş zamanlı bölümler bulunmaktadır. İlk defa "Buffy'de" ortaya çıkmış olan karakterler Angel (David Boreanaz), Cordelia Chase (Charisma Carpenter) ve Wesley Wyndam-Pryce (Alexis Denisof) yeni yan dizinin ana karakterleri olmuşlardır. İlk eş zamanlı bölüm sezonların ilk başlarında görünür; Angel, Buffy'ye telefon eder ama hiçbir şey demez. Buffy the Vampire Slayer'da Buffy telefona cevap vermektedir. "The Harsh Light of Day" bölümündeki olaylardan sonra Oz (Seth Green), Los Angeles'a Angel'a Amara'nın Yüzüğünü (vampirleri öldürülemez yapan ve gün ışığında yürümelerini sağlayan bir yüzük) vermek için ziyaret etmeye gider ve "Angel" dizisinin "In the Dark" bölümünde görünür. Spike (James Marsters) da onu takip eder. "Angel'ın" bölümü olan "Bachelor Party" bölümünde, Doyle (Glenn Quinn) Buffy'nin tehlikede olduğuna dair bir imgelem görür. Bundan dolayı Angel, "Pangs" bölümünde Buffy'i korumak için Sunnydale'e döner. Angel'ın kasabaya yaptığı ziyareti öğrenen Buffy, "I Will Remember You" bölümünde L.A.'e gider ve Angel'ı kasabaya gelip kendisine haber vermediği için azarlar. "Buffy'nin" üçüncü sezon karakterlerinden birisi olan Wesley, "Angel" dizisinde ilk defa "Parting Gifts" bölümünde görünür ve daha sonra yan dizinin ana karakterleri arasına katılır. İki parçalı "Buffy" bölümleri olan "This Year's Girl" ile "Who Are You" bölümlerinde olan olaylardan sonra, Faith (Eliza Dushku) Sunnydale'den ayrılır ve L.A.'e gider ki "Angel'da" da iki parçalı bölümler olan "Five by Five" ile "Sanctuary" bölümlerinde görünmüş ve Wolfram & Hart tarafından Angel'ı öldürmesi için tutulmuştur. Buffy, "Angel" dizisindeki ikinci ve son çıkışını "Sanctuary" bölümünde yapmıştır. Angel, "The Yoko Factor" bölümünde Sunnydale'e tekrar gelir ve daha önce "Sanctuary" bölümünde Buffy'e olan davranışı için özür diler. Ayrıca Angel, Buffy'nin yeni erkek arkadaşı Riley Finn (Marc Blucas) ile tanışır. Bir "Buffy" bölümü olan "Angel"da öldürülen vampir Darla (Julie Benz), "Angel'ın" sezon finali olan "To Shanshu in L.A." bölümünde Wolfram & Hart tarafından tekrar diriltilir ve yan dizinin ana kadrosuna katılır. Asıl ikinci bölümün David Fury tarafından yazılan "Corrupt" bölümü olması gerekiyordu. Bölümün girişi bir kokain çetesine bağlı olan fahişeleri yakalamak amacıyla fahişe kılığına giren polis Kate Lockley ile başlamaktadır. The WB bölümün çekimleri başlamadan önce prodüksiyonu durdurdu, çünkü bölümün senaryosunun çok ahlaksız olduğunu düşünüyorlardı. Eleştiri değerlendirme sitesi Metacritic'de bu sezon "genel olarak iyi" olan 17 eleştirinin değerlendirilmesi sonucu 100 üzerinden 76 puan almıştır. David Boreanaz, televizyondaki en iyi aktör seçilerek bir Saturn ödülü kazanmıştır, aynı şekilde dizi de en iyi televizyon dizilerine aday gösterilmiş ve Charisma Carpenter ise en iyi yan kadın oyuncu ödülüne aday gösterilmiştir. Ayrıca dizi, "The Ring" bölümü için makyaj dalında ilk ve tek Emmy ödülünü kazanmıştır. The Futon Critic, "Five by Five" bölümüne 2000 yılının en iyi onuncu bölümü demiştir. Ä°lk sezon ortalama 4.8 milyon reytine sahiptir. "Angel: The Complete First Season", 11 Şubat 2003 tarihinde DVD olarak 1. bölgede yayınlanmıştır. 2. bölgede ise 10 Aralık 2001 tarihinde yayınlanmıştır. 6 diskten oluşan DVD seti, 1.33:1 çerçeve oranındaki 22 bölümün tamamını içermektedir. DVD'de bulunan ekstralar arasında toplam iki tane yorum parçası bulunmaktadır — proje tasarımcıları Joss Whedon ve David Greenwalt'dan "City of" bölümü hakkında ve senarist Jane Espenson'dan "Rm w/a Vu" bölümü hakkında. "Five by Five" ve "Sanctuary" bölümlerinin orijinal senaryoları da bulunmaktadır sette. DVD'de bulunan özel videolar arasında oynadığı karakteri ve kendisini anlatan Charisma Carpenter ile mülakat yapılan "I'm Cordelia" isimli video; dizinin genelini anlatan "Introducing Angel" isimli video; sezonda görünmüş bütün iblisleri genel olarak anlatan "The Demons" adlı video; ve bütün yapım ekibi ve oyuncuların sezonu tartıştığı "Season 1 Overview" isimli özel video bulunmaktadır. Ayrıca oyuncu biyografileri ve fotoğraf albümleri de bulunmaktadır. Fince dilbilgisi Fince dil bilgisi veya gramer (sentaks, nahiv, söz dizimi, cümle bilgisi), Fince'yi okumayı, yazmayı ve konuşmayı sağlayan kurallar bütünüdür. Fince, konuşma dilinden (puhekieli) ayrı olarak ortak (standart) yazı dilini (kirjakieli, yleiskieli) esas alır. Angel (2. sezon) Bir televizyon dizisi olan Buffy the Vampire Slayer adlı dizinin yan ürünü olan Angel'ın ikinci sezonu. 26 Eylül 2000 tarihinde başlamış, 22 bölüm yayınlanmış ve 22 Mayıs 2001 tarihinde sona ermiştir. İkinci sezon bölümleri Salı günleri doğu zaman dilimine göre 9'da "Buffy'nin" hemen ardından yayınlanmıştır. Angel Investigations takımı şimdi yeni mekanları Hyperion Hotel'de birinci sezonun sonunda Wolfram & Hart'ın neyi uyandırdığını çözmeye çalışmaktadır. Şimdi ise onun aslında Darla olduğu ortaya çıkar. Wolfram & Hart, Darla'yı mistik bir şekilde Angel'ın rüyalarına sokarak onu delirtmeye çalışmaktadır. Darla hayata geri dönerken insan formunda dönmüştür. Önceki yaşamında, vampire dönüşmeden önce ağır bir hastalığa yakalanmıştı. Tekrar insan olunca hastalığı geri gelir. Ölmek istemeyen Darla, Angel'a kendisini dönüştürmesi için yalvarır. Ama Angel bunu reddeder ve ona ikinci bir şans alabilmek için tehlikeli bir sınava katılır. Angel başarılı olur. Yine de kazanması Darla'ya yardım edemez; çünkü Darla zaten ölümden dönmüş bir halde ikinci şansını yaşamaktadır. Yani başka bir ikinci şansı olmayacaktır. Angel'ın fedakarlığı Darla'ya asıl gücün zaten insanlığın içerisinde olduğunu kanıtlar ve ölerek huzur bulmayı seçer. Onunla aynı fikirde olmayan Wolfram & Hart, Drusilla'yı getirtip Darla'yı tekrar vampire çevirtirler (en başından beri asıl planları buydu, tek amaçları Angel'ın yolunu karartmaktı). Drusilla ile tekrar ruhsuz kalmış Darla artık Los Angeles sokaklarında terör estirirler. Angel ise onlara karşı koyabilmek için onlar kadar çirkinleşmekten başka çare olmadığını fark eder. Önce kendi ekibinin hepsini (Cordelia, Wesley ve Gunn) kovar, sonra da Darla ile Drusilla'nın Wolfram & Hart'ta çalışan Holland Manners da dahil olmak üzere makam sahiplerini katletmelerine izin verir. Katliam sırasında ikili Lindsey McDonald ve Lilah Morgan'ı hayatta bırakırlar ki Wolfram & Hart ile bağlantıları olsun. İki avukat da şirketin Özel Projeler başkanlığı makamı için birbirleri ile yarışmaya başlar. Bu arada da Angel, kendisini Darla ve Drusilla'yı yere sermek için hazırlar. Angel, onların Los Angeles'ı yok etmek için oluşturmaya çalıştıkları orduyu öldürür ve sonra da ikisini ateşe verir (ama ateş onları öldürmez). Angel kendi yoluna devam ederken, ekibin diğer üç üyesi ellerinde geriye kalan kaynaklarla birlikte kendi dedektif şirketlerini kurarak hep yaptıkları işe devam ederler. "Reprise" bölümünde Angel, Wolfram & Hart'ı kökünden (Büyük Ortaklar) yok etme kararı alır. Ayrıca İdare Merkezi isimli bir yerin varlığını öğrenir ve bu yerin cehennemde olduğunu düşünür. Bu arada da Darla, Büyük Ortaklar'ı aramaya koyulur, amacı onların güçlerine katılmaktır. Angel nihayetinde Wolfram & Hart'a sızmayı başarır. İçeride karşılaştığı Holland Manners onu asansör ile bir yolculuğa çıkarır ve sonucunda onu İdare Merkezi'ne götürür; Angel öğrenir ki İdare Merkezi aslında bir cehennem boyutu falan değil sadece Dünya'dır. Bütün umutlarını yitiren Angel, aynı gece Darla ile birlikte olur, ruhunun gideceğini düşünür ama gitmez. Çünkü, bu bir mükemmel mutluluk anı değil pişmanlık anıdır. Angel, Darla'ya şehri terk etmesini ve bir daha onu görürse öldüreceğini söyler. Bütün olayların üzerine Angel ekibine geri döner ve tekrar patron olmak yerine onlar için çalışmak ister. Herkes bunu kabul eder ve Hyperion Hotel'e geri taşınır. Wesley ise artık patron olur. Sezon boyunca Cordelia, umursamaz ve rahat bir gençten güçlü, mütevazı ve yardıma muhtaçlara yardım eden bir fedaiye; Wesley, önceki sezonda tanıtılan sakar bir aptaldan kendine güvenen bir lidere dönüşürken Gunn karakteri de sezonda tanıtılmaya başlanmıştır. "The Host" (ya da Lorne ki kendisi sezonun dönüm noktası olarak da bilinir) sezonun başında insanlara yolları bulmasında yardım eden bir iblis olarak tanıtılmıştır. İnsanların ruhlarını onlar karaoke yaparken okuyabilme gücüne sahiptir, kendi gece kulübü olan "Caritas", bu işi yapmasına yardımcı olur. Lindsey, Wolfram & Hart ile ilgili her şeyden sıkılmaya başlar, yeni elini aldıktan sonra Los Angeles'ı terk ederek Angel ile olan rekabetini de geride bırakır. Lilah ise mecburi olarak Özel Peojelerin başına geçirilir. Bu arada Kate Lockley, yalnızlığı ve öğrendiği şeylerden dolayı dedektiflikte kötü olmaya başlar, nihayetinde kovulur. Kate, intihar etmek için birçok ilaç alır ama Angel evine zorla girerek onu kurtarır. Daha sonra birisinin onu izlediği kanısına varır ki Angel'ı hiçbir zaman evine davet etmemesine rağmen Angel, eve girip kendisini kurtarmıştır. Sezonun sonlarında Cordelia yanlışlıkla Lorne'un doğduğu boyut olan Pylea'ya sürüklenir. Angel ve ekibi onu kurtarmak için peşinden giderler. Orada yıllar önce yanlışlıkla bu boyuta gelip hapsolmuş bir kız olan Fred ile karşılaşırlar. Cordelia, Pylea'daki efsanelere göre seçilmiş kişidir ve bu nedenle kraliçe olur. Seçilmiş kişide imgelem gücü olmalıdır. Gunn ve Wesley, Cordelia'ı kurtarırken Lorne, yakalanır ve kellesi kesilir. Ama onların türünde beden yakılmadıkça ölüm gerçekleşmediğinden Lorne hayatta kalır. Angel ise bu sırada Fred'i kurtarır. Herkes kurtulduktan sonra Hyperion Hotel'e geri dönerler ve yanlarında Fred'i de getirirler. Willow ise otelde karşılarına çıkıp Buffy'nin öldüğü haberini verir. Dizinin proje tasarımcıları Joss Whedon ve David Greenwalt aynı zamanda yönetici yapımcılık yapmıştır. Greenwalt, "Angel'da" dizi sorumluluğu yaparken Whedon da "Buffy'yi" yönetmektedir. Whedon bu sezonda hiçbir bölümün senaryosunu yazmamıştır; ama yine de "Judgment" ve "Happy Anniversary" bölümlerinin hikâyelerini yazmış, dördüncü bölüm olan "Untouched" (senaryosunu yazmayıp yönetmenliğini yaptığı tek televizyon bölümü) bölümünü yönetmiştir. Ayrıca Through the Looking Glass bölümünde Lorne'un dans eden kuzeni Numfar rolünde oynamıştır. Buffy senarist/yapımcısı Marti Noxon, yapım danışmanlığı yapmıştır. Diğer Buffy senaristleri Jane Espenson, Douglas Petrie ve David Fury de ayrıca tek başlarına bölümler yazmışlardır. Tim Minear (yapım süpervizörlüğü yapmış, sezonun ortasında ise yönetici yapımcı asistanlığına yükselmiştir) ve Jim Kouf (yapım danışmanı) yapım ekibi arasında kalıcı olan tek senaristlerdir. Minear sezonda en çok bölüm yazan kişi olmuştur, önemli Angel/Darla hikâyelerinin geçtiği bölümleri ("Darla", "The Trial", "Reunion", "Reprise" ve "Epiphany") de yazmıştır. "Darla" bölümü ayrıca Minear'ın hayatında yönetmenlik yaptığı ilk bölümdür. İlk sezonda senaryo koordinatörlüğü yapan Mere Smith bu sezonda senaristliğe yükselmiş ve bölüm yazmaya başlamıştır. Shawn Ryan ise bu sezonda ekibe katılmış bir yapımcıdır. James A. Contner (ayrıca yapım asistanı) sezonda en çok bölüm yöneten kişidir; toplam üç bölüm yönetmiştir. David Greenwalt, sezon finali de dahil olmak üzere iki bölüm yönetmiştir. "Buffy'nin" beşinci sezon bölümleri "Angel'ın" ikinci sezon bölümleri ile aynı tarihlerde art arda yayınlanmıştır. İki dizi de The WB ismimi kanalda yayınlanmıştır; birisi saat 8, diğeri de 9'da yayınlanmıştır. Buffy bölümü olan "Fool for Love" bölümünde başlayan hikâye Angel dizisinde "Darla" bölümünde devam etmiştir. İki bölümde de Spike (James Marsters) ve Darla (Julie Benz) karakterlerinin bakış açılarından geçmişleri anlatılmıştır. Ayrıca Angel (David Boreanaz) ve Drusilla (Juliet Landau) karakterleri de iki bölümde görünmüşlerdir. İki bölümde de bazı aynı sahneler bulunmaktadır; birisi Spike'ın bakış açısından, diğeri de Angelus, Darla ve Drusilla'nın bakış açısından. Buffy karakteri olan Drusilla, Angel'daki ilk görünümünü "The Trial" bölümünde yapar. "Crush" bölümünde ise Sunnydale'e dönerek Buffy the Vampire Slayer'daki son görünümünü yapar. Angel, Buffy'nin annesinin öldüğünü öğrendikten sonra "Forever" bölümünde onu rahatlatmak için yanına gider. Bir Buffy yan karakteri olan Harmony Kendall (Mercedes McNab), Angel'ın "Disharmony" bölümünde L.A.'i ziyaret eder. Harmony daha sonra Angel'ın beşinci sezonunda da ortaya çıkar ve ana karakterlerden birisi olur. Aynı bölümde Willow (Alyson Hannigan) da ayrıca Cordelia (Charisma Carpenter) ile telefonda bir görüşme yapar. Angel'ın ikinci sezonunun final bölümü olan "There's No Place Like Plrtz Glrb" bölümünde Willow, L.A.'e gelir ve Angel'a Buffy'nin öldüğü haberini verir. İkinci sezon televizyonun en iyisi olarak Uluslararası Korku Loncası Ödülünü kazanmıştır. Ayrıca beş tane Saturn ödülü için aday gösterilmiştir; – En İyi Televizyon Dizisi, Televizyondaki En İyi Erkek Aktör (David Boreanaz), Televizyondaki En İyi Kadın Aktör (Charisma Carpenter), Televizyondaki En İyi Erkek Yan Karakter (Alexis Denisof) ve Televizyondaki En İyi Kadın Yan Karakter (Juliet Landau). The Futon Critic, "Reunion" bölümüne 2000 yılının en iyi yirminci bölümü demiştir. "Angel'ın" ikinci sezonu ortalama 4.1 reytinge sahiptir, "Buffy'nin" beşinci sezonundan çok az düşüktür. "Angel: The Complete Second Season", 2 Eylül 2003 tarihinde DVD olarak 1. bölgede yayınlanmıştır. 2. bölgede ise 15 Nisan 2002 tarihinde yayınlanmıştır. 6 diskten oluşan DVD seti, geniş ekran boyutu olan 1.78:1 çerçeve oranındaki 22 bölümün tamamını içermektedir. DVD'de bulunan ekstralar arasında toplam iki tane yorum parçası bulunmaktadır — senarist Tim Minear'dan "Are You Now or Have You Ever Been" bölümü hakkında ve yönetmen Fred Keller'dan "Over the Rainbow" bölümü hakkında. "Darla" ve "Disharmony" bölümlerinin orijinal senaryoları da bulunmaktadır. Setteki özel videolar arasında; sezonun makyaj dizaynını anlatan "Making up the Monsters" isimli video; sezonda geçen setleri tanıtan "Inside the Agency" isimli video; özel efektlerin kareografilerini anlatan "Stunts" isimli video; ve son olarak da yapım ekibi ve oyuncuların sezonun bir özetini tartıştığı "Season 2 Overview" isimli bir video bulunmaktadır. Ayrıca bir fotoğraf albümü de bulunmaktadır. Angel (3. sezon) Bir televizyon dizisi olan Buffy the Vampire Slayer adlı dizinin yan ürünü olan Angel'ın üçüncü sezonu. 24 Eylül 2001 tarihinde başlamış, 22 bölüm yayınlanmış ve 20 Mayıs 2002 tarihinde sona ermiştir. Üçüncü sezon bölümleri artık Pazartesi günleri doğu zaman dilimine göre 9'da yayınlanmaya başlamıştır. Bu sezon, "Buffy" ve "Angel'ın" aynı kanalda yayınlanmadığı ilk sezondur. Buffy, altıncı sezondan itibaren UPN kanalında yayınlanmıştır. Buffy'nin ölümünün üstesinden gelebilmek için Sri Lanka'ya kısa bir seyahate çıkmış olan Angel sezon başında otele geri döner; Cordelia, Wesley ve Gunn tarafından hoş karşılanır, ama Fred hala odasından çıkmaya korkmaktadır. "That Vision Thing" bölümünde Wolfram & Hart'dan Lilah, bir şaman tutar ve Cordelia'ya Yüce Güçler'den gelen imgelemleri çoğaltır, bu da ona zarar verir. Bu sayede Lilah, Angel'ı bir cehennem boyutunda hapsolmuş birisini kaçırmaya zorlar. Bu kişi "Billy" bölümünde geri döner, dokunduğu erkekler bir anda kadınlardan nefret etmeye başlar ve onları öldürmek ister. Fred ve Gunn da artık resmi olarak Angel Investigations ekibine katılır; Gunn, asıl sadakatinin Angel'a olduğunu fark eder; Fred ise Pylea'daki olaylardan sonra Angel'ın ekibine sunabileceği bir şeyi olduğunu fark eder: zekası. Wesley, liderliğini devam ettirmekte ve Fred'e karşı hisler beslemektedir. "Offspring" bölümünde, Darla L.A.'e hamile olarak geri döner. Angel ise kendi bebeğinin ruhu olduğunu hissedince onu korumak ister. Wesley, Nyazian kehanetlerinde "iki vampirden doğan çocuk" hakkında bir kehanet bulur. Kehanette çocuğun "Tro-Clon"un yani insan ırkının ya sonunu getirecek ya da bir üst seviyesine geçirecek bir takım olaylar zincirinin bir parçası olduğu söylenmektedir. Darla'nın durumunu öğrenen Wolfram & Hart, doğduktan sonra bebeğin neden var olduğunu öğrenmek için onu kaçırmaya çalışır. Daha sonra Angel'ı öldürmek isteyen bir adam (Daniel Holtz) çıkagelir. Ardından ortaya çıkar ki Holtz da Tro-Clon'un bir parçasıdır ve Sahjhan adındaki bir iblis tarafından iki yüz yıl geleceğe Angel'ı öldürmesi getirilmiştir. Daha fazla Nyazian kehaneti çözülünce, Darla'nın doğum yapmayacağı anlaşılır, "doğum gerçekleşmeyecektir, yalnızca ölüm olacaktır". Darla, bir sokak arasında Angel ile birlikte Holtz'dan kaçarken bebeğini doğuramayacağını anlar ve kendisine bebeğini hayata getireceği ümidiyle kazık saplar. Darla yok olurken yerinde oğlu belirir. Angel ise oğlunun ismini Connor koyar. Aylar boyunca Angel Investigations bebek Connor dolayısıyla daha sıkı bir aile olmuştur. Wesley ve Gunn, Fred için yarışmaya başlamış, Lorne ise sahip olduğu tek barın yıkılışından sonra otele taşınmaya karar vermiştir. İlerleyen bölümlerde Cordelia, gördüğü imgelemlere artık dayanamayıp komaya girer. Onun danışman iblisi Skip, ona artık elinde başka şansı kalmadığını söyler. Cordelia da geçmişte hiç Angel ile karşılaşmaması yolunu seçer, böylelikle imgelemlere sahip olmayacaktır. Ama zincirleme olaylar nedeniyle kararından vazgeçip yarı iblise dönüştürülür. Bir bale saldırısından dönen Angel ekibi otelde Pylea'da bıraktıkları Groosalugg ile karşılaşırlar. Kendisinin bir şansı kalmadığını anlayan Angel, Cordelia ve Groosalugg'ı rahat bırakarak onları uzun bir tatile yollar. Fred ise Gunn'ı seçer ve Wesley'i habersiz olarak yıkılmış bırakır. Wesley yeni bir kehanet daha çözer, "baba, oğulu öldürecek". Connor'ı güvende tutmak için kaçırır, onu suçüstü yakalayan Lorne'u da bayıltır. Buna sinirlenen Angel, bebeğinin peşine düşer ve Holtz ile karşılaşır. Bebeğini geri almak isterken Sahjhan ortaya çıkar ve bebeği Quor-Toth boyutuna yollar. Nihayetinde Wesley, kan kaybından ölmek üzereyken bir parkta bulunur ve hastaneye götürülür. Ama Angel, oğlunun kayboluşu için onu suçlar ve bütün ekip ona sırtını döner. Cordelia ile Groosalugg geri döner, olayları öğrenirler. Wesley, evinde tek başına yaşamaya başlar ve Lilah ile gizli bir seks hayatı başlatır. Connor, birlikte ayrıldığı Holtz ile geri döner. Holtz tekrar Justine'i kendi adamı olması için ikna eder ve Angel'a oyun oynayarak Connor ile Angel'ın arasını açarlar. Justine, Holtz'u öldürür. Fred ve Gunn ilişkilerine devam eder, ama Groosalugg, Cordelia'nın Angel'dan hoşlandığını fark eder. Angel'a hislerini açmaya karar verdiği gece Groosalugg ondan ayrılır ve ona Angel'a gitmesini söyler. Yolda Skip denen iblis, Cordelia'yı durdurur, artık bir yüce varlık olduğunu ve bu boyutta yaşayamayacağını söyler ona. Cordelia, Angel'a hiçbir şey söyleyemeden gider. Angel ise buluşma yerinde beklerken Connor tarafından bir metal kutuya hapsedilip okyanusun dibine fırlatılır. Dizinin proje tasarımcıları Joss Whedon ve David Greenwalt aynı zamanda yönetici yapımcılık yapmıştır. Greenwalt, "Angel'da" dizi sorumluluğu yaparken Whedon da "Buffy'yi" yönetmekte ve yeni dizisi "Firefly'ı" geliştirmektedir. Whedon sezon boyunca toplamda bir bölüm yazmış ve yönetmiştir; "Waiting in the Wings". Greenwalt toplam dört bölüm yazmış ve iki bölüm yönetmiştir; sezonun ilk bölümü ile sezon finali. Tim Minear sezonun ortasında yönetici yapımcılığa yükselmiştir ve Connor ile alakalı "Lullaby", "A New World" ve "Benediction" gibi önemli bölümler de dahil olmak üzere toplam altı bölüm yazmış ve/veya yönetmiştir. Buffy senarist/yapımcısı Marti Noxon son defa "Angel'ın" bu sezonunda yapım danışmanlığı yapmıştır, ayrıca kendisi Buffy'de de çalışmaktadır ki yönetici yapımcılığa yükselmiştir. Buffy senaristi David Fury tek başına bir bölüm yazmıştır ve daha sonraki sezonda asıl senaryo ekibine dahil olmuştur. Eski ekipten bu sezonda da bulunan bir diğer kişi de Mere Smith'dir ve kendisi hikâye editörlüğüne yükselmiştir. Yeni gelenlerden olan Jeffrey Bell, sezon boyunca toplam altı bölüm yazmış ve/veya senarist yardımcılığı yapmıştır, ayrıca yapım asistanlığı da yapmış daha sonra sezon ortasında yapımcılığa yükselmiştir. Scott Murphy ekibe hikâye editörü olarak alınmıştır, yine de sezonun ilk yarısı boyunca sadece iki bölüm yazmıştır. Ekibe yeni katılan Buffy senaryo koordinatörü David H. Goodman tek başına iki bölüm yazmıştır. Bu sezon David Greenwalt ve Tim Minear'ın aynı anda kalıcı olarak senarist-yapımcılık yaptıkları son sezondur; Minear, Whedon'un yeni dizisi olan "Firefly'ı" geliştirmek için; Greenwalt ise kendisinin Fox ile olan anlaşmasının bitmesinden dolayı ayrılmıştır. İkisi de ilerleyen sezonlarda yapım danışmanlığı yapmıştır. Tim Minear sezonda en çok bölüm yöneten kişi olmuştur; toplamda dört bölüm yönetmiştir. "Angel'ın" üçüncü sezonu "Buffy the Vampire Slayer'ın" altıncı sezonu ile eş zamanlı olarak ilerlemiştir. Bu sezondan itibaren "Buffy", The WB kanalından UPN kanalına geçmiştir, lakin "Angel" The WB'da yayın yapmaya devam etmiştir. Bu iki kanal birbirleriyle sürekli yarıştığı için resmiyette eş zamanlı bölümler bulunmamaktadır. Aynı zamanda, WB başkanı Jordan Levin ""Angel" ve "Buffy" sezonları arasında eş zamanlı bölüm olmayacaktır. Bence uzun vadede Angel kendi dünyasını oluşturmuştur ki bu dünya doğal olarak aynı terminolojiden gelmekte, ama kendi prensipleri ve karakterleri ile birlikte ayrı olduğunu kanıtlamakta, bu da kendisini tamamen özgür olarak "Buffy'den" ayırdığının tanımıdır" demiştir. Karakterlerin diziler arası geçiş yaptığı bölümler olmamasına rağmen, bazı sahnelerde karakterlerden ve ekranda gösterilmeyen yaşanmış olaylardan bahsedilmiştir. "Carpe Noctem" bölümünde, Angel (David Boreanaz), Willow'dan bir telefon alır ve Buffy'nin hayatta olduğunu öğrenir. Daha sonra da Buffy, bir Buffy bölümü olan "Flooded" bölümünün sonunda Angel'dan telefon alır ve hemen onunla buluşmaya gider. Telefon görüşmeleri ekranlarda görünmesine rağmen, ne Willow'un konuşması "Angel'da", ne de Angel'ın konuşması "Buffy'de" gösterilmiştir. Buffy ve Angel'ın buluşmaları da ekran dışında gerçekleşmiştir, ama daha sonra karakterler tarafından dizilerde anlatılmıştır. Üçüncü sezon üç tane Saturn ödülü için aday gösterilmiştir; – En İyi Televizyon Dizisi, Televizyondaki En İyi Erkek Aktör (David Boreanaz), Geleceğin Kadın Cinescape Tarz Yüzü (Amy Acker). Ayrıca "Waiting in the Wings" bölümü En İyi Dramatik Sunum Hugo Ödülü, Kısa Biçim ödülüne aday gösterilmiştir. The Futon Critic, "Billy" bölümüne 20001 yılının en iyi otuz altıncı ve "That Vision Thing" bölümüne de 2001 yılının en iyi on dördüncü bölümü demiştir. "Angel'ın" üçüncü sezonu ortalama 4.4 reytinge sahiptir, "Buffy'nin" altıncı sezonundan çok az düşüktür. "Angel: The Complete Third Season", 10 Şubat 2004 tarihinde DVD olarak 1. bölgede yayınlanmıştır. 2. bölgede ise 3 Mart 2003 tarihinde yayınlanmıştır. 6 diskten oluşan DVD seti, geniş ekran boyutu olan 1.78:1 çerçeve oranındaki 22 bölümün tamamını içermektedir. DVD'de bulunan ekstralar arasında toplam üç tane yorum parçası bulunmaktadır — senarist Tim Minear ve Jeffrey Bell'den "Billy" bölümü hakkında; senarist/yönetmen Tim Minear ve Mere Smith'den "Lullaby" bölümü hakkında; ve senarist/yönetmen Joss Whedon'dan "Waiting in the Wings" bölümü hakkında. İki tane bölümden de silinmiş sahneler bulunmaktadır, "Birthday" bölümünden, yanında da Tim Minear ve Mere Smith'den bölüm hakkında yorum parçası; "Waiting in the Wings" bölümünden, yanında da Joss Whedon'dan bölüm hakkında yorum parçası. Setteki özel videolar arasında; oyuncu Julie Benz ile birlikte Darla karakteri hakkında bir mülakatı içeren "Darla: Deliver Us From Evil" adlı video; sezondaki bölümlerin senaryodan nasıl uyarlandığını anlatan "Page to Screen" isimli video; ve son olarak da yapım ekibi ve oyuncuların sezonun bir özetini tartıştığı "Season 3 Overview" isimli bir video bulunmaktadır. Ek olarak da Amy Acker ve Vincent Kartheiser oyuncularının performanslarını anlatan videolar, silinmiş sahneler, ve fotoğraf albümleri bulunmaktadır. Angel (5. sezon) Bir televizyon dizisi olan Buffy the Vampire Slayer adlı dizinin yan ürünü olan "Angel"ın beşinci ve son sezonu. 1 Ekim 2003 tarihinde başlamış, 22 bölüm yayınlanmış ve 19 Mayıs 2004 tarihinde sona ermiştir. Dördüncü sezon bölümleri Çarşamba günleri doğu zaman dilimine göre 9'da yayınlanmıştır. Bu sezon, "Buffy the Vampire Slayer" bittikten sonra yayınlanan ilk ve tek "Angel" sezonudur. Sezonun başında Angel ve ekibi Connor'ın varlığını unutmuş (Angel ve Eve hariç) bir şekilde Wolfram & Hart'ı yönetmektedir. Wesley, kehanetler ile ilgili setleri ve diğer arşivleri elden geçirirken, Fred de laboratuvarın başına geçmiştir. Gunn ise Wolfram & Hart ile yaptığı bir anlaşma sonucu beynine avukatlık ile ilgili bütün bilgileri yükletmiş ve şirketin bir avukatı olmuştur. Angel da bir yandan sekreteri Harmony'i insan kanı içmekten uzak tutmaya çalışmakta bir yandan da şirketin süregelen düzenini değiştirmeye çalışmaktadır. Bütün bu olayların yanında Büyük Ortaklar elçi olarak Angel ve ekibini kolaçan etmesi için Eve'i yollamıştır. Sezonun ilk bölümünde daha önce Buffy'nin sezon finali "Chosen"da ölmüş olan Spike bir madalyon vasıtasıyla bir hayalet formunda geri döner. Daha sonra ortaya çıkar ki Spike L.A.'i terk edememektedir, bu nedenle de Spike şirkette kalmaya karar verir. Spike'ın dönüşü etraftakileri herkesin en başından beri ruhu olan vampir kehanetinde Angel'ı anlatması fikrini bir kez daha düşündürmüştür. Spike, geri döndüğünden beri sürekli ortadan kaybolup geri gelmektedir. Fred ise bir gün kaybolup hiç geri gelmemesinden korktuğundan dolayı ona yardım etmeye çalışır. Bütün şirkette Fred'in aşk hayatının dedikosu dolaşırken Fred, herkesi şaşırtarak Wesley ile birlikte olur ki Wesley'nin hisleri hala yok olmamıştır ve Gunn da bu duruma bir şey dememiştir. Şirketin eğlence bölümünün başına geçmiş olan Lorne, sezon boyunca bütün şirket eğlencelerini düzenlemiş ve ekipte kalmıştır. Ayrıca kendisi artık dizinin ana kadrosu arasındadır. Angel'a sekreterlik yapan Harmony de bu sezon ana kadro arasındadır. Harmony, "Harm's Way" bölümünde iftiraya uğramış ve bir takım uğraşlar sonucunda şirketteki kötü vampiri ortadan kaldırarak kendisini temize çıkartmıştır. Bu olay ile kendisinin iyilerin takımında olduğunu da kanıtlamıştır. Angel, "Unleashed" bölümünde kurt adam ısırığı yemiş Nina Ash isimli bir kadını kurtararak onu hayatın karanlık tarafından haberdar eder. Bütün iblislerin, vampirlerin ve diğer yaratıkların varlığını öğrenen Nina, bir de üstüne artık kurt olmuştur. Angel, Nina'yı dolunay geceleri Wolfram & Hart'taki Mağden'e davet etmiştir. Böylelikle gece kurta dönüştüğünde kimseye zarar veremeyecektir. Aylar boyunca her dolunay gecesi süslenerek şirkete gelen Nina'yı görenler onun Angel'a aşık olduğunu düşünmeye başlarlar. Bunu daha sonra fark eden Angel ona karşılık vermeye başlar. Ama ilişkileri yaklaşmakta olan kıyametten dolayı kısa sürer. Angel, "Smile Time" bölümünde çocukların ekran başında enerjilerini emen bir kukla şovunun peşine düşer. Ama stüdyoya girdiğinde kendisi de bir kuklaya dönüşür. Wesley sonunda Angel'ı normal haline çevirecek bir yol bulur. Bir gün Wolfram & Hart'a çocuklarının doğaüstü yeteneklerinden dolayı yardım isteyen bir aile gelir. O çocuğun Connor olduğu ortaya çıkar. Angel başta yardım etmek istemez. Ama daha sonra onunla zaman geçirmek ister. Lakin; Kara Büyücü Vail Connor'ı kullanıp Sahjhan'ı öldürmek ister. Vail, Angel'ı kandırır; Connor ile Sahjhan'ı bir odaya kapatır ve Connor iblisi sonunda öldürür (aynı orijinal kehanette olduğu gibi). Önceki sezonlarda Wolfram & Hart'ta çalışan avukat Lindsey, Angel'ın patron olduğunu duyunca geri döner ve Spike'ı Angel ekibine karşı düşürmeye çalışır. Ama Angel, onu tuzağa düşürerek Büyük Ortaklar'a teslim eder. Illyra adındaki bir tanrıça Fred'in bedenini ele geçirdiğinde bütün Angel ekibi (Spike da dahil) Fred'i geri getirmek için yollar aramaya başlar. Ama başarısız olurlar ve Illyra da iyilerin tarafında Angel ve ekibi ile yan yana savaşmaya başlar. Bu olaydan hemen önce hayaletlikten kurtulmuş Spike da Angel'ın yanında kalma kararı almıştır. Bu arada da Büyük Ortaklar, yeni elçileri olarak Hamilton'ı seçerler ve Eve'in peşine düşerler. Eve ise eski sevgilisi Lindsey'nin kendisini kimsenin göremeyeceği işaretlenmiş evinde saklanmaktadır. Angel ve ekibi onu bulup yanlarına alırlar. Kıyamet yaklaşmaktayken Angel, Nina'ya şehri terk etmesini söyler ve ekip üyelerine garip davranmaya başlar ve Kara Taht Çemberi'ne sızmayı başarır. Angel'dan şüphelenen diğer ekip üyeleri onu sıkıştırırlar. Ama Angel onlara asıl planını anlatır; bütün Kara Taht Çemberi'ni öldürmek istemektedir. Lorne, Wesley, Spike, Illyra ve Gunn Angel'a yardım etmeyi seçerler. Sezon finalinde hedeflerine ulaşırlar ve elçi Hamilton'ı da öldürürler. Buna sinirlenen Büyük Ortaklar, L.A.'e cehennemi getirirler. Bütün olaylar sonucunda Wesley ölmüş, Gunn da yaralanmıştır. Sezon finalinin son sahnelerinde yaralı Gunn, Angel, Spike ve Illyra karşılarındaki koca bir orduya karşı Hyperion Hotel'in arkasında durmaktadırlar ve Angel "İşe koyulalım" der. Hepsi birlikte saldırmaya giderler ve dizi biter. Dizinin proje tasarımcısı Joss Whedon ayrıca yönetici yapımcılık yapmıştır; şimdi "Buffy the Vampire Slayer" ve "Firefly" da bittiği dolayısıyla Joss, "Angel'a" daha iyi konsantre olmuştur. Whedon sezon boyunca toplam iki bölüm yazmış ve yönetmiş, ("Conviction" ve "A Hole in the World") "Smile Time" bölümünün hikâyesini yazmış ve dizinin finali "Not Fade Away" bölümünü (ayrıca birçok sahneyi yönetmiş) yazmıştır. Whedon aslında final bölümünün tamamını yönetmek istemişti, ama "Firefly" dizisine devam niteliğinde olan Serenity'i çekmekle uğraşması bu işi imkânsıza çevirmiştir. Whedon, dizi sorumluluğunu Jeffrey Bell'e bırakmış ve ayrıca Whedon'a final bölümünü yazmasında yardım etmiştir. Bell, sesonun diğer bölümleri arasında yalnızca bir bölüm yazmış ve yönetmiştir. Buffy bittikten sonra David Fury, ekibe senarist ve yönetici yapımcı asistanı olarak katılmış, daha sonra sezon ortasında yönetici yapımcılığa yükselmiş ve toplam dört bölüm yazmıştır (100. bölümü de yazmış ve yönetmiştir). Buffy senaristi Drew Goddard, yönetici hikâye editörü olarak ekibe katılmış ve toplam beş bölüm yazmıştır. Steven S. DeKnight sezon başında yapımcılığa yükselmiş, daha sonra sezon ortasında yapım denetleyiciliğine yükselmiş ve aralarından iki bölümü yönettiği toplam altı bölüm yazmıştır. Ben Edlund yapım denetleyiciliğine yükselmiş ve "Smile Time" bölümünü yazma ve yönetmesi de dahil olmak üzere toplam dört bölüm yazmıştır. Elizabeth Craft ile Sarah Fain yönetici hikâye editörlüğüne yükselmiş ve birlikte üç bölüm yazmışlardır. Senaryo koordinatörü Brent Fletcher, bir bölüm yazmış ve bu bölüm David Boreanaz tarafından yönetilmiştir. Angel'ı üçüncü sezonda mecburi olarak bırakan proje tasarımcısı David Greenwalt, bu sezonda geri dönerek sondan üçüncü bölüm olan "The Girl in Question" bölümünü yönetmiştir. "Buffy the Vampire Slayer", bir önceki sezon final yaptığından dolayı bu sezonda resmi eş zamanlı bölüm yoktur. Buna rağmen, Angel'ın beşinci sezonu boyunca "Buffy the Vampire Slayer'a" birçok atıfta bulunulmuştur. Spike, Angel'ın Buffy'e final bölümünün başında verdiği madalyon ile ("Chosen" bölümündeki ölümünden sonra) tekrar dirilmiştir. Spike, bu sezonun ana karakterlerinden birisi olur. Ayrıca Harmony Kendall (Mercedes McNab) da ana karakterlerden birisi olarak ana kadroda yerini alır. Buffy yan karakteri Andrew Wells (Tom Lenk) sezonun iki bölümünde belirir ("Damage" ve "The Girl in Question") ve kendisi gözetmen olma yoluna ilerlemekte, eğitim almaktadır. Andrew, "Damage" bölümünde; Xander'ın Afrika'da, Willow ve Kennedy'nin Brezilya'da, Buffy ve Dawn'ın Roma'da, ve geri kalanların da İngiltere'de olduklarını söyler. 14 Şubat 2004 tarihinde The WB, "Angel'ın" altıncı sezonu olmayacağını duyurmuştur. Kanal açıklamayı yapmadan bir gün önce bir internet sitesinde bir paragraflık bir haber bu durumu iyice açıklamıştır. Joss Whedon, popüler bir hayran sitesi olan The Bronze'a yolladığı mesajda "kalbinin kırıldığını" söylemiş ve bunu "kalp krizinden gitmek üzere olan dağılmış birisi" ile karşılaştırmıştır. Hayranların tepkisi ise şirketlere posta yazmak, ünlü magazin dergilerine yazı göndermek, mobil sosyal ağlarda durumu yaymak ve diğer bütün ağlara da ulaşmak olmuştur. UPN kanalı olası bir hedefti; çünkü daha önce Buffy'i de yayınlamak için eline almıştı. İptal edilmenin ana sebebi The WB'nin başı olan Jordan Levin'di. Yapımcı ve senarist David Fury, eğer Joss Whedon erken bir yeni sezon isteğinde bulunmasaydı Angel'ın altıncı bir sezonu daha olacağını "garanti etmiştir": Angel'ın yeni bir sezon daha oynamamasının tek sebebi... oldukça basit bir şey. Reytinglerin yükselmesi, dizinin büyük bir ilgi alması dolayısıyla; Joss, The WB başı olan Jordan Levin'e yeni sezon için erken bir onay verip vermeyeceğini sordu; çünkü her yıl Angel'a yeni sezon onayı geç verilmişti ve dizi çalışanları Angel'ın devam edeceğini umarak her seferinde diğer işlerini iptal etmişlerdi; Whedon bu defa bunun olmasını istememişti. Kendine güvenerek, Joss direkt Jordan'a "bizim ekip olarak yeni bir sezon daha devam edip etmeyeceğimiz senin ellerinde" dedi. Jordan ise ellerini birleştirmiş, sırtını duvara yaslamış bir şekilde ertesi gün Whedon'u arayarak ona "Pekala, devam edemiyorsunuz" demiş. Bu olayı duyan The WB, Jordan koltuğundan düşürdü. İnanıyorum ki The WB'dan Garth Ancier, Angel'ı iptal etmenin büyük bir hata olduğunu söylemiştir. Ortada bir güç oyunu vardı. Erken bir sezon onayı almak istedik ama olmadı. Aslında bir nevi onları bir karar vermeye zorladık ki onlar da bizi iptal etme kararını verdiler. Eğer normalde beklediğimiz gibi yine bekleseydik, şunu garanti ederim ki Mayıs ayı civarlarına geldiğimizde Angel yeni bir sezon onayı alırdı. Bunu gerçekten garanti ederim. Dördüncü sezon dört tane Saturn ödülü kazanmıştır – En İyi Açık Yayın Televizyon Dizisi Saturn Ödülü (bu defa iki birinci vardır; diğeri de Kanıt Peşinde'dir), En İyi Erkek Televizyon Oyuncusu Saturn Ödülü (David Boreanaz), En İyi Yardımcı Kadın Televizyon Oyuncusu Saturn Ödülü (Amy Acker), En İyi Yardımcı Erkek Televizyon Oyuncusu Saturn Ödülü (James Marsters). Ayrıca Alexis Denisof, En İyi Yardımcı Erkek Televizyon Oyuncusu ödülü için ve Charisma Carpenter de En İyi Yardımcı Kadın Televizyon Oyuncusu ödülü için aday gösterilmiştir. Daha sonra 2005 yılında sezon için Marsters ve Acker tekrar aday gösterilmiştir. "Smile Time" ve "Not Fade Away" bölümleri ayrıca En İyi Dramatik Sunum Hugo Ödülü için aday gösterilmiştir. The Futon Critic, "Lineage" bölümüne 2003 yılının en iyi otuz ikinci, "Smile Time" bölümüne 2004 yılının en iyi yirmi birinci ve "Not Fade Away" bölümüne 2004 yılının en iyi dördüncü bölümü demiştir. Sezon ortalama 3.97 reytinge sahiptir, çok az farkla dördüncü sezondan daha düşüktür. Buffy the Vampire Slayer Sezon Sekiz çizgi romanlarının başarısından sonra Joss Whedon, "Angel" dizisinin devam niteliğinde bir çizgi roman serisi yayınlanacağını duyurmuştur. After the Fall ismiyle anılan, IDW yayıncılık tarafından yayınlanan, Brian Lynch tarafından (Joss Whedon'un da yardımlarıyla) yazılan çizgi roman serisindeki olaylar Angel'ın final bölümünün kaldığı yerden yani Los Angeles'taki cehennemden devam etmektedir. İlk bölüm 21 Kasım 2007'de yayınlanmıştır. 17 bölümlük mini çizgi roman serisi olarak yayınlanmış seri, daha sonra devam etmekte olan bir yan seriye dönüşmüştür. "Angel: The Complete Fifth Season", 15 Şubat 2005 tarihinde DVD olarak 1. bölgede yayınlanmıştır. 2. bölgede ise 21 Şubat 2005 tarihinde yayınlanmıştır. 6 diskten oluşan DVD seti, geniş ekran boyutu olan 1.78:1 çerçeve oranındaki 22 bölümün tamamını içermektedir. DVD'de bulunan ekstralar arasında toplam yedi tane yorum parçası bulunmaktadır — senarist/yönetmen Joss Whedon'dan "Conviction" bölümü hakkında; senaristler David Fury ile Steven S. DeKnight, yönetmen Skip Schoolnik ve oyuncu Juliet Landau'dan "Destiny" bölümü hakkında; senarist Brent Fletcher, oyuncu/yönetmen David Boreanaz ve oyuncu Christian Kane'den "Soul Purpose" bölümü hakkında; senarist/yönetmen David Fury ve oyuncular Christian Kane ile Sarah Thompson'dan "You're Welcome" bölümü hakkında; senarist/yönetmen Joss Whedon ve oyuncular Alexis Denisof ile Amy Acker'dan "A Hole in the World" bölümü hakkında; senaristler Elizabeth Craft ile Sarah Fain, yönetmen Skip Schoolnik ve oyuncu Adam Baldwin'den "Underneath" bölümü hakkında; ve senarist/yönetmen Jeffrey Bell'den "Not Fade Away" bölümü hakkında. DVD'deki özel içerikler arasında, "Angel 100" isimli 100. bölüm kutlama partisine dair görüntüleri barındıran bir video; "To Live & Die in L.A.: The Best of Angel" isimli Joss Whedon'un dizinin en iyi bölümlerini tartıştığı bir video; "Halos & Horns: Recurring Villainy" isimli dizi boyunca düşman karakterleri oynamış oyuncular ile mülakatları bulunduran bir video; "Hey Kids! It's Smile Time" isimli "Smile Time" bölümünü tanıtan bir video; "Angel: Choreography of a Stunt" isimli görsel efektlerin yapım sürecini ve görsel efekt koordinatörü Mike Massa ile olan mülakatı anlatan bir video; "Angel Unbound: The Gag Reels" isimli beşinci sezondaki silinmiş sahneleri barındıran bir video; ve "Angel: The Final Season" isimli bütün yapım ekibi ve oyuncuların sezonu tartıştığı özel bir video bulunmaktadır. Küresünniler Küresünniler (veya Küresünli, Küresünnü, Küresinli) Azerbaycan hanlıklarından olan Makü Hanlığı bünyesinde bulunan Oğuz Türkleridir. Oğuzların Çepni boyundan olan Küresünniler, bulundukları coğrafyadaki topluluklardan farklı olarak sünni mezhebine sahip olduklarından, Safevi devletine karşı Osmanlı devletinin bir uç aşireti olmuşlardır. I. Dünya Savaşında Rusların bölgeyi işgal edip Ermenileri silahlandırmaları sırasında çok kayıp vermişlerdir. Günümüzde Küresünnilerin büyük çoğunluğu Güney Azerbaycan'ın Urumiye ve Türkiye'nin Van şehrinde yaşamaktadırlar. 1921 yılında Kürt Şikak aşireti lideri Simko ile yaşanan çatışmalar neticesinde büyük bir topluluk halinde Van ili merkez köylerine ve Saray ilçesine yerleşmişlerdir. Küresünniler 17. ve 18. yüzyılda Azerbaycan'da bulunan Makü hanlığına bağlı yerleşik yaşam biçimine geçen tek boydu. Makü hanlığına bağlı Karadere bölgesindeki Akbulak, Muhur, Mahlemli köylerinde yaşayıp, çiftçilik ve hayvancılıkla uğraşıyorlardı. Daha sonra Orta Asya ve Hazar bölgesinden gelerek İran’ın Urmiye civarına yerleşmişlerdir. 24 Eylül 1925 tarih ve 2086 numaralı Şark Islahat Planı kararnamesiyle Küresünnilerin Van'a yerleşmelerine izin verilmiştir. Kararnamede: "Van şehri ile Midyat arasındaki hattın garbında Ermenilerden metruk araziye Türk muhacirleri (Küresünni) yerleştirilecektir." denmektedir. Ayrıca bölgeye yerleştirilecek Küresünniler'e iaşe yardımı için yine kararnamede: "Şarka yerleştirilecek muhacirin (Küresünni) ve yerli Türklerin iskan edilecekleri mıntıkalara kadar hükümetin vesait-i seriası ile nakilleri ve esnay-i nakilde iaşeleri ve evlerinin taraf-ı hükümetten inşası bir senelik iaşelerinin temini, hayvanat ve alat-ı ziraiyelerinin de kezalik taraf-ı hükümetten itası lazım gelir." belirtilmiştir. Küresünniler cumhuriyet döneminde gruplar halinde Türkiye'ye geçerek Van iline yerleşmişlerdir. Küresünnilerin İran'dan göç edip Türkiye'ye yerleşmelerinin çeşitli sebepleri arasında; İran'daki Şii yönetiminin Sünni Küresünnilere olan baskıları, İran'a saldıran Rusya ile birlikte hareket eden Ermenilerin baskıları, İran’ın Kotur Deresi civarında bulunan bir Kürt aşiretinin (Evdoi-Abdüvî) lideri Simko (İsmail) Ağa’nın bölgede (özellikle Hoy ve Urmiye şehirleri civarında) bir güç oluşturarak, aşiret mensupları ve bölgeden zorla toplatıp kendine bağlı oluşturduğu silahlı bir güçle köylere baskınlar düzenlemesi gibi başlıca nedenlerdir. Küresinlilerin Anadolu’ya göçü ile ilgili yazılı kaynaklarda: "Türk askerinin Van’a girip ortalığı sükûnete kavuşturmasıyla Kuzey İran’da bulunan Azeri Türkleri’nin bir kısmı da Van’a getirilip değişik yerlere yerleştirildikten sonra, bu insanlar Van’ın ahalisiyle kaynaşarak bir bütünlük sağlamışlardır. Bu da zaten Azeri Türkçesi’nin hâkimiyeti altında bulunan bölge ağzının değişmeden varlığını devam ettirmesini sağlamıştır." 2010 yılında çalışmalarına başlanan ve İletişim uzmanı ve kültür araştırmacısı Prof. Dr. Sedat Cereci tarafından yönetilen "Yestikan'dan Van'a" adlı belgesel filmin çekimleri sırasında bu göç anlatılmaktadır. Küresünnilerin çoğunluğu Güney Azerbaycan'da Urmiye gölünün batısında Urmiye, Salmas ve Hoy kentlerinde yaşamaktadırlar. Urmiye: Gulunci (Quluncu), Gecin, Velinde, Heneye(Xeneye), Balov, Mirava, Neybin, BalaniÅŸ, Dol Dize, Kehriz ve Kultepe. Hoy: Estiran, Yestikan, Babekan, Dize, Geretepe, Kotur(Qotur), Mehin(Mexin), Raviyan, Zeri, Kukut, Almali, Zeyve, Hindivan ve KÃ¶rpiran. Salmas: Şekeryazi, İstisu, Kaniyan, Verdan, Ala Sürme, Şireki, Silav, Höder, Hakveran(Haqveran), Çiçek ve Mafkendi. Ayrıca Rikava, Seremerih, Şeydan, Gulan, Yengice, Ağziyaret ve Şorik köylerinde meskun haldedirler. Van şehir merkezi: İskele mahallesi, Yalı mahallesi, Beyüzümü, Sıhke mahallesi. Van köyleri: Alaköy, Bardakçı, Karagündüz, Kasımoğlu, Kıratlı, Köprüler, Mollakasım, Yumrutepe. Van ilinin ilçeleri: Özalp, Aksorguç; Saray, Sırımlı, Beyarslan; Başkale; Çaldıran; Edremit. Bitlis: Ahlat; Adilcevaz, Erikbağı. Küresünni kültürü Anadolu kültürüyle büyük yakınlık gösterir. Yallı oyun havası yaygındır. Küresünniler'de düğünlere "toy" adı verilir. İran'da yaşayan Küresünnilerin toylarında şamanizmden etkiler görülür. Evlenecek kızın eline doğurgan olsun diye tavuk verilmesi buna bir örnektir. Küresünniler Azeri Türkçesi ve Türkçe kullanmakla birlikte bir kısmı Farsça da kullanır. Ayrıca İran'da ve Türkiye'de Kürtlerle yakın ilişkilerde bulunan bir takım Küresünniler'in Kürtçe'de kullandığı bilinmektedir. Türkiye'de yaşayan Küresünniler kullandıkları kelimelere birkaç örnek: BMW 5 Serisi BMW 5 Serisi, Alman araba üreticisi BMW tarafından 1972 yılından beri üretilen orta-üst sınıfı arabasıdır. Şu an, 5. kuşağı satılmakta olan arabanın, touring ve sedan türleri vardır. BMW 5 Serisinin muadilleri olarak, Audi A6, Mercedes-Benz-E Class, Jaguar S-Type, Lexus GS sayılabilir. 5 serisi ismini V8 ve Isetta döneminden sonra "yeni seri" otomobillerin 5.si olmasından aldı. Önceki modeller; 700, BMW Yeni Sınıf, Yeni Altılı 2500/2800/Bavyera ve CS idi. 5 serisinin daha ufak olan yeni sınıf sedan arabların yerini alması bekleniyordu. Böylece, "coupe" aşağı sınıfı model olarak kalacaktı. Arabanın kasası Marcello Gandini tarafından Bertone 1970 BMW Garmisch 2002ti Cenevre gösteri arabası örnek alınarak tasarlanmıştı. Gandini daha sonra benzer tasarımları olan, Fiat 132 ve Alfa Romeo Alfetta'yı da tasarladı. Bugüne kadar 5 serisinin 5 kuşağı oldu. Birbirlerinden ayırt etmek için, farklı şase numaralarına (EXX) göre adlandırıldılar. 5 serisi ile bugün artık BMW geleneği olan 3 basamaklı sayı ile arabaları adlandırmaya başladı. İlk basamak (bu seride 5) arabanın modelini temsil eder. Takip eden diğer 2 basamak (genellikle) arabanın desilitre cinsinden motor hacmini; ki motor hacmi diğer modellerle arasındaki en önemli farkı oluşturur ve temsil eder. 3 basamaklı sayının ardına yakıt cinsini (benzin veya dizel), motor veya şanzıman büyüklüğünü, kaporta türünü belirtmek için ek olarak harf veya kelimeler konabilir. "i" harfi asıl olarak benzin enjeksiyonu (injection) temsil ederdi. BMW E12 BMW'nin ürettiği ilk 5 Serisi arabaydı. Bu kuşakta şu arabalar üretilmiştir: 1,8 litre motorlar 2,0 litre enjeksiyon motorları gibi 1980'lere kadar sadece Almanya'ya özgü olarak kaldı. Güney Afrika modelleri ise şunlardı: 525i, 528i ve 530i. BMW E28, BMW 5 Serisinin ikinci kuşak arabasıydı ve tasarım olarak da E12'nin evrim geçirmiş haliydi. Bu kuşaktan, Avrupa'da satılan modeller şunlardır: Şu modeller ise ABD'de satılmıştır: 3. kuşak 5 Serisi, güvenlik ve güvenilirlik özellikleri nedeniyle birçok ödül kazandı. Ayrıca, zamanının en zarif otomobillerinden birisi olarak değerlendirildi. Modeller şunlardı: BMW E39 BMW'nin en başarılı arabalarından birisi oldu. Modellerinin başlıacaları şunlardır: Bu araba birçok bakımdan takdire şayan bulunmuştur. Birçok kişiye göre şimdiye kadarki en başarılı BMW arabasıydı. Consumer Reports isimli Amerikan Dergisi, 2001 530i 'ye bir arabaya verdiği en yüksek notu vermiştir. Avrupa modellerinde olan dizel motorlar, arabaya yüksek tork ve rahat bir sürüş sağlamıştır. BMW E60 BMW 5 Serisi arabasıdır. Tasarımı ve birçok ileri düzeydeki özelliği başlangıçta karışık tepkiler almıştır. E60 önceki modellere göre teknolojik anlamda oldukça büyük bir sıçrama kaydetmiştir. Şu an, BMW'nin en yenilikçi ve iyi arabalarından biri olarak kabul edilmektedir. Bu modelin hem sedan hem de wagon sürümleri vardır, ve şu modelleri mevcuttur: 4-tekerlekli-sürüş 1996 yılından beri 5 Serisinde ilk defa sunulmaktadır. x3 ve x5 lerdeki xDrive System, yeni 5 Serisinde de mevcuttur. Modeller, şirketin adlandırma düzenine uygun olarak, 525xi ve 530xi olacaktır. E60/E61 5 Serisi, 8 Ocak 2007 tarihinde yenilendi. Yeni ön ve arka tamponlar, yenilenmiş tasarımıyla ön ve arka farlar en önemli değişiklikler olarak göze çarptı. Ayrıca, iç tasarım da yenilendi ve yeni BMW Drive-By-Wire sistemi 5 Serisine eklendi. 2007 Mart ayından itibaren, üretimde 525i ve 530i lerin yerini 528i/xi ve 535i/xi aldı. Ayrıntılı bilgi için: BMW F10 Yeni BMW 5 Serisi Sedan’ın lansmanı üst orta segmentte bir kez daha estetik tasarım ve üstün sürüş keyfinin çıtası olarak karşımıza çıkıyor. Nepal bayrağı Nepal bayrağı (), dünyada dikdörtgen olmayan birkaç sayılı bayraktan (İsviçre, Vatikan, Ohio) biridir. Kıpkırmızı bir renge sahiptir. Bayrağın kenarı mavidir. Kırmızı, savaştaki zaferlerini; mavi barışı simgeler. Nepal bayrağında hem güneş, hem de ay vardır. Güneş sarayı, ay ise 1951 yılına kadar ülkeyi yöneten Rana ailesini temsil eder. Bayrağın kökeni 2000 yıl öncesindeki bir Hindu bayrağına dayanır. Kozmetik Kozmetik, bir kimseyi daha çekici hâle getirmek ya da görünüm sorunlarını gidermek için kullanılan ürünleri, uygulanan bakım ve tedavileri kapsayan bir kavram. Kozmetiğin bir alt alanı olan makyaj; ruj, maskara ve fondöten gibi yüzü ve çevresini güzelleştirmek veya farklı bir görünüm vermek için uygulanan kozmetik ürünleri ve işlemleri kapsar. Makyaj malzemeleri haricinde saç boyası, saç spreyi, saç jölesi, parfüm, banyo tuzu, vücut yağ ve kremleri gibi pek çok ürün, kozmetik sınıfına girmektedir. Dünya çapında L'Oréal, Maybelline, IsaDora, Kiehl's, Wella, Faberlic, Oriflame, Procter & Gamble, Unilever, Shiseido ve Estée Lauder Companies gibi büyük kozmetik şirketleri vardır. Kozmetik kavramı, Türkçeye Fransızcadan geçmiştir. Bu kavramın kökeni Yunanca "kozmos" (düzen veya güzelleştirme, çeki düzen verme) kavramına dayanır. Bu kökten Yunanca "kosmein" (güzelleştirmek, çeki düzen vermek) fiili ve "kosmetikos" kavramı türemiştir. Arkeolojik bulgular, tarih öncesi insanların pigmentleri nasıl hazırlayacaklarını ve bulacaklarını, ayrıca bunları yağlı maddeler ile karıştırarak mağara duvarlarını boyamak ve vücudu süslemek için kullanılabilen kimyasal karışımları üretmeyi bildiklerini göstermektedir. O dönemde vücudu boyama hem bir çeşit süslenme hem de sihirlerden korunma şekli idi. Tarih öncesi pigmentlerin analizi 17 farklı rengin kullanılmış olduğunu göstermektedir. En çok kullanılanlar beyaz kurşun, tebeşir veya "jips" denen bir maddeden elde edilen beyaz; taş kömürü veya mangandan elde edilen siyah, kırmızı, turuncu ve yeşil olmuştur. Kozmetiğin Asya'da başladığı kuvvetli bir ihtimaldir. Vücuda gösterilen büyük özene alışık ve görevleri kocalarına cezbedici görünmek olan Hindu kadınlar için kozmetik ürünleri ve parfümler gereklilik arz etmiştir. Meşhur Hindu makalelerinde, ("Kama Sutra") kadınlara dövme ve dişleri, giysileri, saçı, tırnakları ve vücudu renklendirme sanatını öğrenmeleri tavsiye edilir. Günümüzde birçok Hindu kadını kozmetikleri hâlâ eski yolla kullanır; göz kapakları bazlı bir boya ile boyanır; yüz ve kolları safran tozu ile sarartılır ve ayak tabanları da kına ile kızıllaştırılır. Yunanlar zamanında "Hipokrates" ve arkadaşları dermatoloji üzerinde çalışarak perhizin, jimnastiğin, güneşin, banyoların ve masajın sağlığa ve güzelliğe olan faydalarını belirterek Kozmetoloji'nin gelişmesinde etkili olmuşlardır. "Galenus"'un M.S. 130 - 200 y覺llar覺nda "Local Remedies" isimli kitab覺, ilk kozmetik kitab覺 olarak kabul edilmektedir. Eski Romalılar, kozmetikleri küçük görürlerdi ve çok az ilgi gösterirlerdi. Kozmetikler Yahudi ve Müslüman dünyasında kutsal kitaplarda açıkça ve ayrıntılı bir şekilde belirtildiği gibi bolca kullanılmıştır. Kur'an'da sürmenin kullanılması bir sürede tavsiye edilmiştir. Fatih'in saray doktoru olan "Abdekar", "Güzelliği Koruma Sanatı" isimli, o devrin hijyen ve kozmetik pratiğini belirten bir kitap yazmıştır. Büyük Britanya'nın ilk sakinlerinin ham kozmetikleri kullanmaktan çok zevk aldığı sanılmaktadır. Yeni ve daha etkili kozmetik ürünlerine duyulan istek geliştikçe, kullanılan tehlikeli ya da öldürücü malzemelerin sayısında bir artma olmuştur. Fucus kırmızısı, dudak boyası olarak kullanılmış olup, gerçekte kırmızı cıva sülfürü idi; vitriol yağı (sülfürik asit) saçları ağartmak için kullanılmıştır. Kozmetik kullanımındaki artma, 18. yüzyıl Avrupa'sında özellikle de her iki cinsin tamamen yapay bir görünüme ulaşmaya çalıştıkları İngiltere ve Fransa'da meydana gelmiştir. 1880'lere doğru teknolojideki ve bilhassa yayıncılıktaki gelişmeler ve reklamın keşfi ile kozmetik tarihinde yeni bir devir açılmıştır. Kozmetik ürün ve işlemler iki şekilde sınıflandırılır: Söz konusu bu kozmetikler insan görünüşünün düzeltilmesi için sistematik bir biçimde incelenir. Bu inceleme, Kozmetoloji Bilimi'nin içeriğidir. Kozmetik ham maddeler üçe ayrılır; Thunder Bay Thunder Bay, Kuzeybatı Ontario bölgesinin en büyük kentidir. Büyük Göller'in en batı kıyısında kurulmuş bir liman kenti olması dolayısıyla, Batı Kanada'dan gelen tahıl ve diğer ürünler, Thunder Bay'den gemilere yüklenerek Büyük Göller ve St. Lawrence Denizyolu boyunca doğu kıyısına taşınır. 2001 yılı istatistiklerine göre kente 109.016 kişi yaşamaktadır. Kentte Lakehead Üniversitesi ("Lakehead University") bulunmaktadır. Lluta Nehri Lluta Nehri (İsp."Rio Lluta"), Kuzey Şili'nin Tarapacá Bölgesi'nde bir nehirdir. Lluta Nehri Orta Andlar'ın bir kesimi olan Nevados de Putre Sıradağları'nda doğar ve Putre şehrinin birkaç kilometre ilerisinden akar. Atacama Çölü ortasında kıvrılır. Rio Lluta Vadisi, turistler tarafından oldukça sevilen bir bölge olup, çok sayıda kuş türü ve lamaya ev sahipliği yapar. Åžili Karayolu 11, nehre paralel olarak gider. Lluta Nehri 167 km sonra Arica'da Büyük Okyanus'a dökülür. Buhara ili Buhara ili (Özbekçe: Buxoro viloyati / Бухоро вилояти), Özbekistan'ın 12 ilinden birisidir. Ülkenin orta-güney kısmında, güneyinden Türkmenistan'a sınırı bulunan vilayetin 2005 yılı resmi nüfusu 1.384.700, yüzölçümü 39.400 km'dir. Yönetim merkezi vilayete adını veren Buhara şehridir. Kızıl Kum Çölü'nün ortasında kurulan ilin Türkmenistan ile olan sınırının bir kısmını Ceyhun nehri çizer. Buhara ili idari bakımından 11 ilçe'ye bölünür. Hidrolaz Biyokimyada, hidrolaz, bir kimyasal bağın hidrolizini katalizleyen bir enzimdir. Örneğin, aşağıdaki tip bir reaksiyonu katalizleyen enzim bir hidrolazdır. Hücre içerisinde en çok lizozom içerisinde bulunur ve Golgi Aygıtı'nda sentezlenir. Hidrolazların sistematik isimleri "substrat hidrolaz" biçiminde oluşturulur. Ancak başka adlar bazen daha yaygın olabilir. Yaygın bilinen adlar genelde ""substrat"az" biçimindedir. Örneğin, nükleaz, nükleik asitleri hidrolizleyen bir enzimdir. Hidrolazlar EC numara sınıflamasına göre "EC 3" olarak sınıflanırlar. Bu sistemde, hidrolazlar, üzerine etkidikleri bağlara göre aşağıdaki gruplara ayrılırlar: Cizzak ili Cizzak ili (Özbekçe: Jizzax viloyati), Özbekistan'ın 12 ilinden birisidir. Ülkenin orta kısmında bulunan vilayetin 2005 yılı resmi nüfusu 910.500, yüzölçümü 20.500 km²'dir. Yönetim merkezi vilayete adını veren Cizzak şehridir. Doğusunda Taşkent ili, batısında Semerkand ili ve Navai ili, kuzeyinde Kazakistan ve güneyinde Tacikistan devletleri vardır. Cizzak ili idari bakımından 12 ilçe'ye bölünür. Timmins, Ontario Timmins, Kanada'nın Ontario eyâletinin kuzeydoğusunda yer alan bir kenttir. 2001 istatistiklerine göre kentte 43.686 kişi yaşamaktadır. Hayrettin Karaca Hayrettin Karaca (4 Nisan 1922, Bandırma - 20 Ocak 2020, İstanbul), Türk sanayici ve çevre aktivisti. Babası Hocazade Halil Efendi, annesi Zehra Hanım olup her ikisi de Kırım muhaciri idi. Liseyi bitirdikten sonra ailesinin triko-örme işinin başına geçip onu ülkenin en başarılı sanayi kuruluşlarından biri haline getirdi. Karaca firması Türkiye'de ihracatın liderliğini yapmış, üstelik bunu diğer kuruluşlardan neredeyse 20 yıl önce gerçekleştirmiştir. Hayrettin Karaca bu konuda şöyle konuşmaktadır: Ellili yaşlarında, Türkiye'nin ilk özel arboretumunu kurdu. Yurt içi ve yurt dışında gezdiği her yerden tohumlar topladı, botanik bahçelerini gezdi, bağlantılar kurdu. Bugün Yalova'daki Karaca Arboretumu, dünyanın her yerindeki botanikçiler tarafından bilinmektedir. Yılda iki kez yayınlanan Arboretum Magazine bilimadamlarının araştırma ve görüşlerinin yayınlandığı bir forumdur. 14.000 türü barındıran arboretum aynı zamanda ülkenin tehlikedeki türleri için bir gen koruma merkezidir. Hannover Üniversitesi'nden ekoloji profesörü Franz H. Meyer, Hayrettin Karaca'dan "Şimdiye kadar hiç böylesine kişisel çıkar gütmeden, kendini insanlığın yararına çalışmaya adamış birine rastlamadım." diye bahsetmektedir. Ayrıca, TEMA Vakfı'nın kurucularındandır. "Toprak Dede" adıyla bilinen TEMA Vakfı kurucu Onursal başkanı Hayrettin Karaca 20 Ocak 2020 tarihinde İstanbul'da 97 yaşında vefat etmiştir. Cenazesi 22 Ocak 2020'de Fatih Camii'nden alınarak Edirnekapı Şehitliği'ne defnedilmiştir. Semerkant ili Semerkant ili (Özbekçe: "Samarqand viloyati"). Özbekistan'ın orta kesimine bir il. Komşuları doğuda Tacikistan, kuzeybatı ve batısında Nevai ili, kuzeydoğusunda Cizzak ili ve güneyinde Kaşkaderya ili'dir. Semerkand ili idari bakımından 14 ilçe'ye bölünür. ECDL ECDL (European Computer Driving Licence), yani Avrupa Bilgisayar Yetkinlik Sertifikası, Avrupa'da olmayan ülkelerde bilinen adıyla International Computer Driving Licence (ICDL), kâr amacı gütmeyen bir kuruluş olan ECDL Vakfı tarafından sağlanan bilgisayar yetkinliği sertifikası. ECDL / ICDL sertifikası, dünya çapında tanınan bir bilgi ve iletişim teknolojisi (BİT) ve dijital okuryazarlık niteliğidir. Adı dışında ECDL ve ICDL arasında hiçbir fark yoktur ve bunlar eşdeğer olarak kabul edilir. ECDL Vakfına göre 100'den fazla ülkeden 14 milyonu aşkın insan ECDL sertifikasına aday olmuştur. 1995 yılında ECDL sertifika programı Avrupa Profesyonel Bilişim Toplulukları Konseyi'nin (CEPIS) görev gücü ile geliştirilmiştir ve Avrupa Komisyonu Yüksek Düzey Grubu ESDIS tarafından Avrupa çapında bir sertifika programı olarak önerilmiştir. Görev gücü birkaç ulusal sertifika programını karşılaştırmış ve ECDL'e pilotluk yapmak ve daha sonra kabul etmek için Finlandiya'dan CDL'i seçmiştir. Birleşik Krallık'ta, Ulusal Sağlık Hizmeti tarafından kıyaslama BT niteliği olarak kullanılmış ve tüm çalışanlara ücretsiz olarak sunulmuştur. Tesete girmek için bir aday, genellikle elektronik olarak verilen ve test platformuna giriş niteliğinde olan bir ECDL Beceri Kartı satın alır. Bir modül
II. Bâyezid, 1484 yılında bilinmeyen sebeplerden dolayı isyana kalkışan devletin eski kulunu2 tekrar ilhak edeceğini söylemiş olmasına rağmen, Memlük Sultanı'na savaş açmaya karar veremiyordu. Gerçi Osmanlı uçbeyleri, Cem Sultan'ın 1482 yılında sığındığı ve hareketli Türkmen çetelerinin Suriye himayesi altında yaşadığı Adana ve Tarsus'u işgal etmişler3 ve Kasım Bey, kendisine yapılan ihanetten4 dolayı bilmediğimiz bir şekilde ortadan kaybolmuştu. Osmanlı hükümdarlığı yine Karaman topraklarının tamamını kapsıyordu5, ama Memlük Sultanı'ndan 1485 yılında, bıkıp usanmadan oğlunu mirasının ve haklarının bulunduğu topraklara geri çağırmaya devam eden Cem Sultan'ın annesini teslim etmesi istenince ve bu isteği kibirli bir şekilde geri çevrilince, Eflak limanlarına yaptığı seferden (1484) henüz dönmüş olan Bâyezid, Osmanlıların kırılan gururunu tamir etmek için hiçbir tedbir almadı. Hindistan Meliki Behmenşah'ın Bâyezid'e gönderdiği bir elçi topluluğu da Memlük Sultanı'nın adamları tarafından hiçbir cezaya maruz kalmadan durdurulabilmişti6. 1486 yılında, Toroslardaki Türkmenler tarafından çağrılan Suriyeliler, saldırıya başladılar ve eski Küçük Ermenistan topraklarındaki bütün kaleleri işgal ettiler. Onları engellemek için II. Bâyezid bizzat gelmeyip, Karaman Beylerbeyi* Karagöz Mehmed Paşa, Sancakbeyi Musa Bey ve sultanın damatlarından Ferhad Paşa Suriyelilerle savaşmayı denediler. Ama zafer, Memlük Sultanı'ndan yana idi. Musa Bey ve Ferhad Paşa, baharda yapılan savaşta hayatlarını kaybettiler7. Aynı anda, Mihaloğlu İskender Bey'in Dulkadir topraklarından geçen akıncıları, eskiden Osmanlı himayesinde olan, ancak son yıllarda devletin düşmanı hâline gelen Alaüddevle'nin baskınına uğradılar ve kaçmak zorunda kaldılar. İskender Bey, iki oğlu ile birlikte rakiplerin eline düştü ve kişisel bir intikamın kurbanı olan oğullarından Mihal'in boynu vuruldu, diğer oğlu Yahşi, tekrar serbest bırakıldı, ama babaları dört yıldan fazla bir süre Kahire'de zindanda tutuldu8. Bu hadiselerden sonra bile İstanbul'da yaptırmakta olduğu eserlerle meşgul olan Bâyezid, Memlük Sultanı'nın karşısına şahsen çıkmadı. Aksine, Hızır Bey'in oğlu Mehmed Paşa komutasındaki Rumeli sipahileri ve Karagöz komutasındaki Anadolu sipahileri ile 300 yeniçeri devletin en iyi savaş komutanı olarak Hersekzâde Ahmed Paşa'nın komutasına verildi. Ama Hersekzâde Ahmed Paşa da başarılı olamadı ve Çukurova'da yapılan muharebede yenildi ve düşmanlara esir düştü9. Yine aynı yıl olan 1486 yılı içerisinde, Tuna boylarından buraya getirilen birliklerle bütün Anadolu kuvvetleri Veziriazam Davud Paşa ve yeni Rumeli Beylerbeyi Hadım Ali Paşa komutasında Dulkadiroğulları Beyi'ne boyun eğdirip, Adana ile Ereğli arasında Türkmen Varsaklara ait bölgeleri ellerine geçirdiklerinde, bir ulak sultanın ordunun geri çekilmesini emreden fermânını getirdi10, zira Memlük Sultanı ile barış ya da en azından ateşkes imzalanmıştı (1487)11. Ama daha bir sonraki yılın, yani 1488 yılının baharında Anadolu'da eski Küçük Ermenistan toprakları için mücadeleler tekrar başladı. Karaman'da Kasım Bey'in bir torunu isyancı olarak ortaya çıkmış ve Alaüddevle'nin kardeşi Şahbudak'ın Mısır'dan geri dönüşü ile Dulkadiroğulları arasında taht mücadeleleri tekrar canlanmıştı. Bu sefer, büyük sayıda birlikler hazırlanıyordu. Vezir Hadım Ali Paşa ve Rumeli Beylerbeyi Halil Paşa ile Anadolu Beylerbeyi Hadım Sinan Paşa komutasında, Sultan Mehmed'in eski sadık adamlarının yanı sıra, son Kastamonu Beyi'nin oğlu Candaroğlu Kızıl Ahmed de vardı. Orduda çok sayıda yeniçeri ve topçu bulunuyordu. Yakındaki ve uzaktaki bütün Hristiyanlar arasında korku salan12 büyük bir donanma, kara birliklerinin hareketlerini takip ediyordu ve İskenderiye'ye kadar gidecekti. Eski Küçük Ermenistan bölgesindeki önemli mevkiler tekrar fethedildi ve yeniden tahkim edildi. Fakat işgal edilen Ayas (Lajazzo/Yumurtalık) Limanı önlerinde yapılan bir hücumla, Osmanlı Donanması'nın gemileri dağıtıldı ve bir kısmı batırıldı. Aynı anda Mısırlılar ve Suriyeliler Ağustos ayında bu topraklara vardılar. Rumeli sipahileri ile karşı karşıya geldiklerinde, Memlükler, Osmanlı geleneklerine göre Anadolu sipahilerinin bulunduğu sağ kanada saldırdılar ve onları dağıtmayı başardılar. Türklerin en tanınmış komutanlarından bazıları - Doğulu kaynaklarda üç paşa, dokuz sancakbeyi, sultanın iki damadı ve binlerce sipahiden bahsedilir savaşta öldüler (16 Ağustos = 8 Ramazan). Rumeli sipahilerinin, develerin arkalarına bağlanan ve güneş ışınlarını yansıtan metalden tabaklar sayesinde gözlerini kamaştırdıkları ve böylelikle yanıltıldıkları anlatılır. Düşmanların, uzun bir süre alt edemedikleri yeniçeriler de sonunda ricat etmek zorunda kaldılar. Akşama doğru sipahi ve yeniçeriler geri çekildi ve arka mevkilerinin terk edilmiş olduklarını gördüler. Bunlar ani bir baskının korkusu ile kaçmışlardı. Türkmenlerin ve Dulkadiroğullarının sürekli saldırılarına maruz kalan Osmanlılar, kısa bir süre sonra selameti kaçmakta bulurken, Memlükler karargâhlarını savunmaya devam ettiler. Osmanlıların topları, muharebe alanında düşmanın eline düştü ve Memlükler, ancak Varsaklı bir Türkmen'in açıklamaları ile ne kadar önemli ve büyük bir zafer elde ettiklerini anladılar. Bunun üzerine, birkaç gün süren, ama çok da canlı yürütülmeyen takip başladı. Adana ve diğer kaleler tekrar Memlük Sultanı'nın eline düştü13 ve Kahire'ye toplam 18 sancak getirilip, Memlük Sultanı'na teslim edildi. İstanbul'da ise bu başarısızlıktan dolayı paşalardan bazıları hayatlarını kaybettiler14. Haçlı Seferi hayalini kuranlar, Memlük Sultanı'na Kıbrıs'ı vermeyi düşünüyorlardı15. Böylelikle Memlük Sultanı ile Osmanlılara karşı bir ittifak kuracaklardı16. Memlük Sultanı, bunun üzerine Macaristan Kralı Matyas'a önce bir Ragusalı'yı (1489), daha sonra 1490 yılında Kudüs Patriği'ni değerli kumaşlardan oluşan hediyelerle elçi olarak gönderdi. Bir sonraki baharda bu sefer Davud Paşa'nın komutası altında bir ordu yine Anadolu'ya gönderildi, ama yine muvaffak olunamadı. Bu seferden çıkan tek sonuç, Alaüddevle'nin baş eğmesi oldu. Bu arada otağını Beşiktaş'a taşımış olan Bâyezid, gezilere ve ava çıkıyordu, zira Memlük Sultanı, Batı'da yaptığı oldukça büyük tekliflere rağmen17, İstanbul'a bir elçi göndermiş ve Osmanlılar buna karşılık olarak kendi elçilerini Memlük Sultanı'na göndermişlerdi. 1490 yılında yapılan barış antlaşması ile tüm savaşlarda mağlup olmalarına - ki bu yıllardır yaşanmamış olan bir utançtı - ve daha Sultan Mehmed zamanında büyük hizmetler vermiş olanlardan çoğunun kaybına rağmen, Toros Dağları'ndaki müstahkem mevkileri ile birlikte Adana Sancağı geri verilmişti. Mihaloğlu İskender Bey ve Hersekzâde Ahmed Paşa da Kahire'deki esaretlerinden geri dönmüşlerdi18. Anadolu'nun son yıllarda sürekli olarak saldırılara maruz kalan kısımlarına böylelikle tekrar huzur ve düzen getirilmişti. Devletin 1490 yılındaki konumu, 1481 yılındakinden farklı değildi, sadece bu sefer Toros Dağları'nda yeniçeriler nöbet tutuyordu. Bâyezid, birçok sancakta kendi oğullarını sancakbeyi olarak görevlendirmişti. Babasının gözdesi olan Şehzâde Ahmed, Amasya Sancakbeyi idi, ama yeniçeriler tarafından pek sevilmezdi. Karaman Sancağı, genç yaşta ölen Şehzâde Şehinşah yönetiminde idi. Menteşe Sancağı'nın Sancakbeyi Alemşah da uzun yaşamayacaktı. 1481 yılının yumuşak başlı naibi Korkut, Aydın ve Saruhan Sancakbeyi idi. Nihayet, Trabzon Sancakbeyliğine de çok hareketli ve sonsuz bir hırsa sahip genç Şehzâde Selim getirilmişti19. 1499 yılında Anadolu yeni savaşlara gebe idi Anadolu'da İskender Paşa sonbaharda 12 sancakla yenildi20. 1501 yılı sonbaharının son günlerinde Korfu'da, Karaman Beyi'nin sultanın oğlunu yendiği, Afyonkarahisar'a kadar takip ettiği, Amasyalı Ali Paşa'yı öldürdüğü21 ve üç kaleyi zapt ettiği söyleniyordu. Mesih Paşa, bunun üzerine 6 bin asker, 3 bin sipahi ve 4 bin yeniçeri ile Anadolu'ya geçmiş ve aralarında 30 kadırga bulunan 70 gemi, Kara Hacı komutasında Karaman sahillerine doğru yola çıkmıştı22. Anadolu'nun çok az Rumla karışmış gerçek Türkleri arasında bu dönemlerde büyük bir huzursuzluk baş göstermeye başladı. Tıpkı Yıldırım Bâyezid'in ölümünden sonra olduğu gibi, köylüler arasında fanatik derecesinde bir inanç yayılmaya başladı. Teke Sancağı'nda, Elmalı yakınlarındaki Pazarcık'ta doğan ve halktan bir Türk olan Şah Kulu ortaya çıktı ve birçok dervişi de yanına çeken mütevazı ve garip hayatı ile tanınmaya başladı. Şah Kulu tarafından kurulan bir tekke, kendisine hediyeler getiren binlerce köylü tarafından ziyaret edildi. Zamanla siyasî hadiselere de karışmaya başlayan Şah Kulu, ateşli sözlerle Osmanlı saltanatının sona ereceğinden Allah'ın kendisine lütfettiği kılıçtan Allah'ın emri ile üzerine dindarların ve günahsızların başa geçeceğinden ve herkesin bu kutsal işe katılması gerektiğinden bahsetmeye başladı. Sadece bu şekilde gerçek Müslümanlar iktidara gelecek ve - henüz genç yaşta olan sultanın nikris hastalığına yakalanmasına ve şehzâdeler arasında çıkan mücadelelere rağmen - devlet kurtarılabilecekti. Kutsal bayrak havaya kaldırıldı ve bu bayrağın altında sadece halktan insanlar değil, asi sipahiler de toplandı ve kadısını dört parçaya böldükleri Antalya'yı alıp, Anadolu Beylerbeyi'ni yendiler ve Kütahya'yı işgal ettiler. Afyonkarahisar, teslim olmak istemeyince Anadolu Beylerbeyi bu hisarın önünde kazığa oturtuldu. Büyük bir köylü isyanı, bütün ülkeyi yakıp yıktı. Karaman Sancağı, Konya Şehri haricinde harabeye çevrildi ve birkaç sancakbeyi öldürüldü. Kütahya'da, beylerbeyi esir alındıktan sonra evi yakıldı. Ali Paşa, yanında Şehzâde Ahmed'le birlikte 4 bin yeniçeri ile isyanı bastırmak için gönderildi. Şah Kulu ve önde gelen halifesi Ustacıoğlu (Ustacalu), bu büyük ordu karşısında kaçtılar. Ali Paşa, bir o kadar yeniçeriyi atlarına alan 300 akıncıyı onları takibe gönderdi. Kayseri ve Sivas arasında Çubuk Ovası'nda Şah Kulu ve adamları ile karşı karşıya geldiler küçük karargâhlarının etrafına develeri ve atları dizmişlerdi. Hasan Halife'nin ölümü ile liderlerinden birini kaybettikleri sıcak çatışmalardan sonra, Ali Paşa'yı öldürdüler ve yeniçerileri geri püskürttüler. Arnavut Yakup Paşa komutasındaki yeni bir Osmanlı ordusu da dağlara kaçan isyancıları yakalayamadı. İsyancılar, dağlarda birkaç hafta geçirdikten sonra, mezheplerinin diğer müritleri ile birleşmek üzere İran'a geçtiler23. Ama burada daha güçlü bir dirençle karşılaştılar ve bir kervana yaptıkları saldırı, ağır bir şekilde cezalandırıldı (1510-1511). Şah Kulu, kelime itibari ile Şah'ın kölesi anlamına geliyordu24. Taraftarları ise kendilerini Sofî veya Kızılbaş olarak adlandırmaktaydılar. Anadolu'daki isyancılarla aynı cüretkâr coşkunlukla Hazar Denizi kıyılarında yaşayan yedi Türkmen boyları arasında ortaya çıkan ve Osmanlıların beyaz ve daha ince kumaşlardan yapılan başlıklarından farklı olarak, kırmızı yün başlıklar giyen başka bir askerîsiyasî-dinî toplum da Kızılbaş olarak anılıyordu. Başlarında yine peygamber olarak kabul ettikleri Şah diye çağrılan bir efendileri vardı. İşte bu Şah İsmail'in fetih ve zafer dolu hızlı yükselişi ve Timur hanedanının harabeleri üzerinde Şeybani Han yönetiminde yükselen yeni bir Özbek Devleti'nin kuruluşu, Osmanlı Devleti'nin doğusundaki bu geniş topraklarda yeni bir hayatın işaretleri idi ve Osmanlıları, Doğu'ya ilişkin siyasetlerini değiştirmeye zorlayacaktı. Şah İsmail'in babası, Cüneyd'in oğlu ve Osmanlılar tarafından Haydar diye adlandırılan Erdebil Şeyhi Safiyüddin idi. Yeni bir devletin ve dinî mezhebin kurucusu olan bu evliya, tıpkı Şah Kulu gibi, mütevazı hayatından dolayı büyük itibar görüyordu. Sultanlar bile, gerek dindarlıktan, gerekse halk arasında itibar kazanmak için, Tanrı mertebesine yükseltilen bu şahsiyetlerle ilişki kuruyorlardı. Şah Kulu, Şehzâde Korkut tarafından ziyaret edilmişti ve II. Bâyezid, müritlerinin geçimi için ona yıllık gelir bağlamıştı. Aynı şekilde, Erdebil'in ilk şeyhine de Osmanlı Sultanı tarafından her yıl akçelerle dolu keseler gönderiliyordu25. Şeyh Haydar, Uzun Hasan'ın yanında kaldığında, Uzun Hasan onu Trabzon Prensesi Katerina'dan olma kızı ile evlendirmişti. Şah İsmail, bu iki hanedanın mensubu olarak dünyaya geldi. Uzun Hasan, kısa bir süre sonra, ardında Batılı Hristiyanların, annesinden dolayı Trabzon'un gerçek veliahtı olduğu için babasından bile daha fazla doğal müttefiki olarak gördükleri oğlu Yakup'u bırakarak, öldü26. Yakup, eşini zina yapmakla suçlayan ve eşi tarafından zehirlenen, ancak ihanetini fark etmesi üzerine eşine de aynı zehirden içtiren bahtsız bir adamdı. Günahkâr annesi ve babasının dikkatsizliklerinden dolayı, tek oğulları da aynı zehirden içerek öldü. II. Bâyezid, bunun üzerine boş kalan Tebriz tahtına Uzun Hasan'ın bir torununu, aynı zamanda damadı olan Mirza Bey'i getirmek istedi. Ancak, ülkenin ileri gelenleri mensuplarının bu yeni hükümdar tarafından emredilen bir katliamdan dolayı yok edileceğinden ve Osmanlı modeline göre sert bir yönetimin oluşturulacağından korktukları için Mirza Bey, Tebriz'e geldiğinde öldürüldü27. Bunun üzerine çıkan anarşi28, babası Yakup Bey'in bir halefi tarafından öldürülen Şah İsmail'in işine geldi. O, artık fatih olarak değil, o güne kadar rahat bırakılmayan, özellikle de son yıllarda mekruh diye hor görülen ve İslâm öğretisinden dışlanan Şiiliğin temsilcisi olarak hareket ediyordu. Öğretilerinde, Hazreti Muhammed'den sonraki halifeleri tanımıyor ve şehit olan Hazreti Ali'nin haklarının tanınmasını istiyordu. Yâ Ali naraları, Şah İsmail'in çetelerini, fanatik cesaretlerinden dolayı edindikleri zaferlere götürüyordu. Şah İsmail, ayrıca gerçek inançlıların şahı olarak, halkın bolca dağıtılan sadaka, sade ortak yaşam ve her Müslüman için gerçek özgürlük taleplerini cömertçe yerine getiriyordu. Sünnilerde, domuz etinin ve şarabın yasak olmasını, kutsal ve gerçek Kur'an'a sonradan yapılmış riyakâr birer ilave olarak görüyor ve bunları gülünç buluyordu. Kaba şakaları ile tanınan Şah İsmail, Sultan Bâyezid adını verdiği bir domuz besliyordu. Konumunu sağlamlaştırmak için bu şişman küçük ıslahatçı, mistisizmin küçük hilelerinden de vazgeçmiyordu Tıpkı kabul etmemekte direndiği halifeler gibi - ki, o da kendine Halife diyordu - halk arasına yüzü peçeli çıkıyordu üstünde durduğu kilim, kutsaldı29 ve yeni öğretinin müritleri, eski giysilerini sanki en değerli hazinelermiş gibi aralarında bölüşüyorlardı30. 1499 yılında Gilan'da gizlendiği yerden yola çıktığından, Şah İsmail'in etrafında en fazla 300 kişi bulunuyordu. Ancak Safevîlerin veya nam-ı diğer Kızılbaşların sayısı çok kısa bir zamanda yükseldi. Onlara hiçbir ücret ve ünvan verilmiyordu yeryüzünde hiçbir karşılık vaat edilmemişti. Şah İsmail'in Safevî sistemi işte bu açıdan Osmanlı sisteminden farklı idi. Bu sistemde para, ücret, rütbe, disiplin ve emir önemli değildi. Herşey şaha, Şiiliğe ve mucizeler yaratan inanca tamamen teslimiyetten geçiyordu ve bu fanatizm, en acımasız cinayetlere ve katliamlara yol açıyordu. Şah İsmail ve müritleri, fethettikleri kalelerde acımasızca katliamlarda bulunuyorlardı ve bu katliamlara, en azından bir Cengiz Han veya bir Timur gibi soğukkanlı siyasi çıkarlar gibi mazeretler bile gösterilemiyordu. Tebriz fethedildiğinde, Şah İsmail kendisine düşman saydığı amcası Yakup'un cesedini mezarından çıkarttırıp, yaktırdı. Annesi, buna itiraz edince, onu denildiğine göre kendi elleri ile öldürdü. Şiraz hükümdarı Murad Han, ülkesini Şah İsmail'in fanatik müritlerinden koruyamadı yapılan savaşta yenildi ve Bağdat'a kaçtı ve alınan tüm esirlerin boyunları vuruldu(1500). Kızılbaşlar, bütün çatışmalarda azınlıktaydılar, ama vahşilikleri ve insaniyet dışı davranışlarından dolayı edindikleri şan, düşmanlarını kaçırıyordu (1503'e kadar). Böylelikle Osmanlı sınırında Şii bir devlet kurulmuştu. Ancak İslâm dünyasında kabul edilen bir konuma gelebilmek için gerek Batı'daki komşularına - Osmanlılara - gerekse Doğu'daki komşularına Özbeklere - karşı savaşmak zorunda idi. Şah İsmail, Horasan'ı işgal ettiğinde, Türkmenlerin Hanı Muhammed Şeybanî, Kızılbaşların yayılmasını durdurmak zorunda olduğunu düşünüyordu. Güçlü ve ne istediğini bilen bir han olan Şeybanî, 12 şehzâdeyi öldürterek, Timur'un soyundan gelenleri ortadan kaldırmış Serpul'da yapılan savaşla Maveraünnehr'i Merv'de yapılan savaşla da Horasan'ı (1507) eline geçirmişti ve her biri neredeyse bağımsız olarak eyaletlerini yöneten birçok vasalı vardı. Muhammed Şeybanî, önce Şiraz'ı işgal eden Şah İsmail'e, ona zavallı bir derviş olarak hitap ettiği bir mektup gönderdi. Şah İsmail, düşmanının gelmesini beklemeyerek, Muhammed Şeybanî ile isyancılarla uğraşmak zorunda kaldığı Maveraünnehir'de karşılaşmak üzere doğrudan Merv'e gitti. Merv yakınlarındaki Mahmudâbâd'da büyük bir savaş patlak verdi ve Kızılbaşların vahşi saldırısı Özbeklerin saflarında öyle bir düzensizlik yarattı ki, han bu karışıklıkta ezilerek öldü. Yenilenlerin tamamen yok edilmesini bir zorunluluk hâline getiren Şah İsmail, ölen rakibinin cesedini parçalara ayırttı. Başını Sultan Bâyezid'e, sağ elini de Memlük Sultanı'na gönderdi (1510). Bu zaferin neticesinde Ceyhun Nehri'ne kadar ülkenin tamamı ilhak edildi. Ama Şah İsmail bununla da yetinmedi. Bağdat'ı aldı ve tahtta hak iddia eden Babür Mirza, Semerkant'ı aldığında, onu Muhammed Şeybanî'nin haleflerine ve en büyük komutan Ubeydullah Han'a karşı yapılan savaşda destekledi. Ubeydullah Han, Semerkant'ı aldı, ama Babür taht mücadelesine devam etti. Şiilerle birleşerek, bir fetihte daha bulundu, ama insanlık dışı davranışlarından rahatsız olunca, yollarını tamamen ayırdı. Bundan iki yıl sonra, Şah İsmail'in veziri Kâzım Bey, Özbek topraklarında büyük bir mağlubiyete uğradı ve yeni Özbek Hanı, Meşhed'e saldırmak üzere yola çıktı31. Uzun Hasan'ın halefi ve Trabzon İmparatorlarının kandaşı olarak Şah İsmail, Osmanlı Devleti üzerinde de bazı haklar iddiasındaydı. Hatta Jani Laskaris, Hristiyan dinine çok da soğuk bakmadığı kanısında idi32. Bâyezid, Şah Kulu'nu defettiğinde ve Arnavutluk ile Mora'ya kadar sürülen Şiîlerin genel bir takibini başlattığından, karşılıklı ilişkiler daha da gerilmeye başladı33. Kızılbaşlar, kısa bir süre sonra sınırdan geçtiler ve Trabzon civarlarında Kızılbaş çeteleri görülmeye başlandı34. Gürcistan Kralı, Satif Bey ve 15 bin savaşçısına serbest geçiş hakkı tanımıştı. II. Bâyezid, bu meydan okumaya hiçbir cevap vermedi. Şiiler daha önce 1507 yılında, Şah İsmail'e önce tâbi olacağını ve kızını vereceğini vaat edip, daha sonra elçileri aracılığıyla hakarete varan tavırlarla sözünden dönen Dulkadir Bey'ini cezalandırmak için Kayseri'ye kadar gelmişlerdi. O dönemlerde Yahya Paşa, Osmanlı'nın bu vasalına karşı yapılan teşebbüsü engellemek için güçlü bir ordu ile Ankara'ya kadar gelmişti ve Kızılbaşlar gerçekten de düşmandan korkup, geri çekilmişlerdi35. Safevî Devleti'ne saldırmaya cesaret eden, Memlük Sultanı ile de anlaşmazlıkları çözecek olan hırslı ve kararlı Sultan I. Selim olacaktı 36. Kral Matyas, Tuna boylarının ötesinde, akıncıları akına çıktıkları zaman kendi topraklarını da rahatsız eden komşusu ile savaşmak istemiyordu, ama Mihaloğlu kardeşlerin Boğdan Prensi Stefan'a saldırmaları üzerine, düşmanlıklar yeniden patlak vermişti. Her padişah değişiminde bütün sancakbeyleri hiç istinasız saraya gelip, hediyeler getirmek, yeni padişahın eteklerini öpmek ve elinden, onaylandıklarını gösteren berât almak zorundaydılar. Ulak sisteminin mükemmel işleyişi sebebiyle Mayıs ayının ortalarında Mihaloğlu kardeşler de sultanın öldüğünden haberdar oldular ve akınlarını derhal keserek, geri döndüler. Boğdan Prensi Stefan, Tuna uçbeylerinin uzakta II. Bâyezid'in karargâhında olduklarını öğrendiğinde, Eflak sınırını geçerek, genç Basarab için savaşan sayısız Romeni ve Türkleri yendi ve 8 Temmuz'da Bükreş yolunu açtı. Kale, Tuna boylarına kadar ilerleyen, Turnu (Küçük Niğbolu)'ya saldıran ve Tuna Nehri'nin diğer kıyısında Osmanlı topraklarında yağma yapan Boğdanlıların eline geçti. Kazıklı Voyvoda Vlad Tepeş'in kardeşi olduğu söylenen Mircea, prens olarak ilan edildi, ama bunun üzerine çıkan iç savaşta kısa bir süre sonra tekrar kayboldu. Yılın sonlarına doğru, en fazla taraftarı olan Eflak'tan geri dönen Basarab ve Tepeş'in Stefan Bathori tarafından Erdel'den gönderilen, eski bir keşiş olmasından dolayı Calugarul diye de adlandırılan Vlad adında başka bir kardeşi arasında Eflak Prensliği için mücadeleler devam etti. Stefan Bathori'nin Boğdan'ın kuzeyinde neredeyse bağımsız bir biçimde hüküm süren büyük oğlu Aleksandru, Basarab'ı Olt Nehri'ne kadar sürerek, bu karmaşalara bir son verdi. Basarab, burada kendi Boyarları tarafından Glogova köyünde haince öldürüldü. Basarab'a son ana kadar sadık kalanlar bile kısa bir süre sonra yumuşak başlı Vlad'ın birliklerine katıldılar. Vlad, daha 1481 yılında, Cem Sultan'a karşı yapılan seferden sonra birlikleri dinlenmek zorunda olan Mihaloğlu kardeşlerden para karşılığında özgürlüğünü satın almıştı1. Sultan Mehmed hayatta olmuş olsaydı, Rumeli Beylerbeyi veya bizzat kendisinin komutasında açılacak bir seferle Boğdan Prensi Stefan'ın barışı ihlal etmesinin intikamını mutlaka alırdı. Ancak oğlu ve halefi II. Bâyezid, ne Anadolu'da ne de Rumeli'de intikam, şan ve ganimet aramıyordu. Tuna boylarındaki hükümdarlar Vlad'dan memnunsalar ve oğlu Radul'u Osmanlı Devleti'ne rehine olarak göndermese bile, vergisini zamanında ödüyorsa, yeni sultanın buna diyecek bir şeyi yoktu. II. Bâyezid'in tutmuş olduğu yeni yol burada da kendini hissettiriyordu. Kral Matyas ise gerçek bir savaşa hazırlıklı değildi. Varad Piskoposu'nu ve Olmütz Yargıcını'nı, Roma-Cermen İmparatoru ile barış ve Türklere karşı ortak bir teşebbüs hakkında görüşmek üzere Nürnberg'deki meclis toplantısına göndermişti, ama boşuna. Alman dostlarından birkaçının çabaları ve Papa vekili Orso de Orsini'nin iyi niyetlerine rağmen, elçilere geçiş izni verilmedi ve ülkeye alınmadılar. Meclis toplantısı, elçileri hiç dinlemeden, bahar aylarında Viyana önlerinde toplanacak 15 bin kişilik bir ordu hazırlamaya karar verdi2. Papanın söz verdiği paralar da İtalya'dan gelmedi ve Granada'da Berberîlere karşı savaşan İspanya Krallarının 100 gemisi de hiçbir zaman limanlardan ayrılmadı3. Kral Matyas'ın Osmanlı karmaşalarını kendi lehine sonuçlandırmak üzere batıdan gelecek 10 bin kadar süvari talebi de yerine getirilmedi4. Böylelikle, Hunyadi'nin daha önce gerektiğinde İstanbul'un bile ulaşılamayacak bir ganimet olmadığını söyleyerek kendini övmüş olan5 hırslı oğlu Kral Matyas, Hersek'i ilhak etme planlarından6 bile vazgeçmek zorunda kaldı. Ancak sonbaharın sonlarına doğru, Anadolu'dan yeni gelmiş olan Mihaloğullarının hiçbir kışkırtması olmadığı hâlde, Türklere ait Sırp topraklarına karşı bir sefer düzenlendi. Kinizsy, 2 Kasım tarihinde, kralın zafer mektuplarında sayısı abartılı olarak 32 bin olarak verilen büyük bir ordu ile Tımışvar'dan ayrıldı ve Tuna boylarına doğru hareket etti. Sokoli kardeşlerinin de aralarında bulunduğu öncü birlikler, Haram Kalesi nehir geçidinde yenildiler. Belgrad komutanı ve despot Vuk ise, düşman kıyılarını ateşe verdiler. Yakşiçler, karayolunda önden ilerlediler. Mihaloğlu İskender Bey, Güğercinlik'te geri çekilmek zorunda kaldı ve Kinizsy bizzat Alacahisar önlerine geldi. Dönüş yolunda Keve Kalesi tekrar inşa edildi Haram Kasabası tahkim edildi ve geçiş için uygun görülen üçüncü bir yere küçük bir birlik yerleştirildi. Bu akın, Osmanlılara belki büyük zararlar getirmişti, ama toprak ve stratejik yerler kaybedilmemişti. Mihaloğlu kardeşler ve Malkoçoğlu Bâli Bey, derhal Sırbistan'ı tekrar savunma durumuna getirdiler7. Bir sonraki sonbahar aylarında, Osmanlılar nihayet bunun cevabını verdiler, ama yine yanında toplar ve yeniçeriler olduğu hâlde beylerbeyinden hiçbiri gelmemişti. Sanki sultan, sınır boylarındaki çatışmalara katılmak istemiyordu sanki bunlara katılmayı kendine layık görmüyordu. Hatta sancakbeyi bile değil de sadece beş voyvoda, muhtemelen henüz Anadolu'ya çağrılmamış8 Mihaloğlu kardeşlerden birinin komutası altında, 1482 yılı Eylül ayının başlarında, bir ayıya benzetilen9 zalim Kinizsy'nin Tımışvar'daki karargâhına geldiler. Büyük miktarda ganimet topladılar, ama dönüş yolunda Becse Kalesi'ne geldiklerinde, sınır boylarındaki savaşı yöneten10 Kinizsy onlara yetişince kaçmak zorunda kaldılar. Esir alınanlar arasında Alacahisar Voyvodası ve eski Rumeli Beylerbeyi Boşnak Mehmed Paşa da vardı11. Kral Matyas, 1483 yılının baharında Roma-Cermen İmparatoru'nu, Türkleri başından atmak için, kendisine karşı kışkırtmakla12 suçlasa da, Türkler Bosna Eyaleti'nden yola çıkarak, bu sefer, tıpkı 1480'den önce olduğu gibi, Avusturya'ya ait Karinya ve Steiermark'a akın ettiler13. Kasım ayında iki hafta boyunca Sava Nehri'nin ötesinde yağma yaptılar. Kral Matyas ile Karinyola bölgesi arasında 30 Kasım 1482 tarihinde yapılan özel bir barış antlaşmasına istinaden14, Hırvatistan Banı Matyas Gereb, Kont Zrinyi, Despot Vuk, Yakşiçler, Frangepaniler ve Auersperg gibi asilzâdelerle birlikte, Türklerin dönüş yolunu kapatmak için geldi. İskender Bey'in akıncıları kuşatıldı. İskender Bey, donanmış at göndererek adam başına 2-3 Macaristan altını vermeyi vaat ettiği ve bir daha bu topraklara ayak basmamayı taahhüt ettiği hâlde, isteği geri çevrilince, savaşa hazırlanmak zorunda kaldı. Binlerce Hristiyan, savaşın sonunu ormanda gizlenerek merakla beklediler. Türklerin büyük bir kısmı, savaş alanında hayatını kaybetti (29 Ekim)15. Aynı yıl (1483) içerisinde Sultan II. Bâyezid, sanki Macaristan'a karşı büyük bir sefer yapılacakmış gibi, İstanbul'dan yola çıkıp, bir süre Sofya'da kaldı16. Aslında böyle bir teşebbüsde bulunmaya hiç niyeti yoktu. Bosnalı akıncıların başına gelen felaketten sonra, İskender Bey'in yolunu kesme ve ona zarar verme niyetinde olmadığını resmen beyan eden17 Kral Matyas ile görüşmeler başladı ve sonbaharda, Sultan Bâyezid'in isteği üzerine beş yıllık bir ateşkes antlaşması imzalandı18. Ancak, ileride göreceğimiz gibi, II. Bâyezid bu ateşkes antlaşmasından sonra da, hoşnutsuzluk belirtileri gösteren yeniçerilerin sürekli ısrarlarını bastırmak için Kili ve Akkirman limanlarını işgal etmek zorunda kaldı, ama bunun dışında barış bozulmadı. Kral Matyas ile II. Bâyezid arasında bu konuda yapılan yazışmalardan19, Boğdan ve Eflak vasal ülkelerinin barış antlaşmasına dahil edilmediği anlaşılıyordu. Akıncılar, Macaristan ve komşu ülkelerde akınlara çıkmaktan vazgeçtiler, ama her iki taraf - tıpkı 1486 yılında Modrusz'a yapılan akın gibi - 400'den az atlının katıldığı akınların barış bozucu bir sebep sayılmayacağını kabul ediyorlardı20. Bu dönemde Osmanlı hükümetine gelen ünlü bir Macar elçisinin öldürülmesi de (1487) başka hiçbir sonuç doğurmadı21. Bâyezid, 1490 yılında Matyas'a teşekkür etmek amacı ile Vaftizci Yahya'nın kemiklerini hediye etti22. Despot Vuk, Bosna Kralı'nın oğlu Lorenz Ulyaki ve Yakşiçler, barışçıl bir biçimde Macaristan'daki mülklerinde yaşamaya mecbur edildiler23. Diğer taraftan imparator, Veziriazam İshak Paşa ile akıncıların akınlarını durdurmaları konusunda antlaşmaya varmış ve yüklü bir miktar para ödeyerek amacına ulaşmıştı. Frederik, akınların tekrar başlayacağından endişe duymaya başladığında, Frankfurt'ta yapılacak meclis toplantısına davet ettiği Avusturya Dükü Sigismund'a 1485 yılında şöyle yazmıştı Türklerin, ülkemizi bir süreliğine rahat bırakmasını sağladığımız veziri de öldü ve [Macaristan] Kralı ile aynı antlaşmayı yapan diğer Türk [Davud Paşa], aklına estiği anda Karinyola ve Karinya bölgelerine saldırabilir - ülkemiz, bu güce karşı duramaz24 . Ama böyle bir şey olmadı. Hristiyanlar, eski Haçlı Seferi projelerini tekrar rahatlıkla gündeme getirebildiler ve Roma'da yapılan büyük toplantıda (25 Mart 1489), karadan ve denizden aynı anda hareket edecek olan ordunun düzeni görüşüldü. Alman İmparatoru dahil olmak üzere, neredeyse tüm ülkelerin elçileri bu toplantıya katıldılar ve Cem Sultan'ın tekrar tahta çıkartılmasından avantaj sağlayacaklarından emindiler25. II. Bâyezid, Koca Mustafa Paşa tarafından papaya gönderilen mektuba gelen cevapta, Cem Sultan'ın barındırılmasını ve bundan sonra da göz altında tutulmasını istiyorsa, Hristiyanlara dokunmaması yönünde bir tavsiye ile karşılaştığında bile hiç itirazda bulunmadı26. Cem Sultan'ın Frengistan'da bulunması sebebi ile Roma'da artık sürekli olarak Osmanlı ve Mısırlı elçiler görülüyordu. Türkler, ancak Kral Matyas (6 Nisan 1490) öldükten sonra kuzey sınırında tekrar hareketlenmeye başladılar ve altmış yaşına gelen Stefan Bathori'ye Erdel'i onların saldırılarından koruma görevi verildi27. Ama Türkler oraya kadar gelmeyip, Modruş yakınlarında akına çıktılar28. Kinizsy, bir sonraki yıl başka işlerle meşgulken, Varad'a kadar geldiler ve Bathori'nin korku içinde saklandığı Tımışvar'ı ateşe verip29, Böğürdelen'e (Ağustos) saldırdılar30. Sonbaharda, Severin önlerine geldiler, ama buranın komutanı Budin'deki meclis toplantısına Türklere ait kesik başlar gönderildi (1492 yılı başında)31. Başka akıncılar, 1491 yılının Eylül ayında yine Sava Nehri'ni geçtiler. Dikkatli Hırvatlar, tehdit altındaki topraklarını savunmak için tedbirler almışlardı. Karinya kökenli komutan Auerspergli Wilhelm, bu konuda şöyle yazmıştır Hırvatlar, bu sefer Türklerle barış içindeler ve onlara şarapla, ekmek verdiler. Böylelikle akıncılar, her zamankinden daha açgözlü bir şekilde, Cilly ve Yukarı Karinya bölgelerine saldırdılar. Bu konuda yazılan bir mektupta Ortaya çıkana kadar hiç kimsenin bundan haberi yoktu. Dağlardaki bütün bölgeleri tahrip ettiler Auersperg, Zeborsperg, Gurtenfled, Hedlischeck, Cameck, Semsenberg, Durn Karinya, Rafnitz, Katscher ve Enden sonra St. Bartolmes Veld, Hopfenbach, Neustettel, Preiseck, Landstrass, Werdell, Meicho, yani Laybach'a kadar olan bölgenin tamamı yakılıp yıkıldı , deniliyor. Hasat zamanı idi ve köylüler, hasatlarının tamamını kaybettiler. Hiç kimse tarafından rahatsız edilmeden tekrar geri dönen akıncılar, bu sefer zavallı birer serseri değil, 3 bin iyi donatılmış Martolostu. Bir şahidin ifadesine göre, o güne kadar Türklerin arasında ne daha güzel at, ne de daha güzel giyinmiş atlı görmüştü32. 1492 yılında hiçbir sonuç çıkmayan Koblenz Meclis Toplantısı'nda, hiçbir zaman bir araya gelmeyecek olan 15 bin kişilik ordunun komutanlarının ve alt komutanlarının tayin edilmesi ile zaman kaybedildi33. Osmanlı hükümetindeki elçisi Martin Zobor tarafından bildirilen seferin o sene için yapılmaması Macaristan için tam bir şanstı. Halbuki bütün sınır mevkileri savunma durumuna geçirilmişti34. O sene sadece Severin'e bir saldırı gerçekleşti35. Osmanlı İmparatorluğu'nun kuzeybatısındaki bölgeler ise 1493 yılında Bosnalı akıncıların yeni bir akınına maruz kaldılar. Ban Emerik, Türklerin eline düştü ve düşmanların ülkesindeki bir adada hayatını kaybetti. Johann Frangepani, sefer sırasında öldü ve kardeşi Nikolas, esirler arasında idi36. Binlerce burun, zafer nişanesi olarak Osmanlı hükümetine gönderildi. Akınlar şöyle gelişti Boşnaklar, Segna bölgesini elinde tutan Frangepani hanedanı mensupları ve Kral Matyas'ın genç oğlu Jan Hunyadi ve Hırvatistan Banı Emerik Trencseny arasında çıkan bir anlaşmazlığı fırsat bilmişlerdi37. Segna'nın savunma durumu iyi idi. Papa bile Anton Fabrenes komutasında birkaç birlik göndermişti. Akıncılar, bu müstahkem mevkiye saldırmayı düşünmediler. Hırvatistan'da akına çıktılar - Macaristan Kralı bu arada Osmanlı Sultanı ile ateşkes antlaşmasını yenilemişti38 - ve Eylül ayının başlarında geri döndüler. Hırvatistan Banı, iki oğlu, Çetin Dükü, Nikolas ve Bernard Frangepani, Zrinyi ailesinden iki asilzâde ve Blagaj hanedanından yine iki asilzâde ile birlikte 2 bin süvari ve 6 bin piyadeden (genelde basit köylüler) oluşan bir savaş gücüne sahipti ve 1483 yılının silahlı intikamını tekrarlayabilmeyi umut ediyorlardı. Ama Türkler, akıncılarla karışık 2 bin seçkin kapıkulu sipahisinden oluşuyordu. Aralarında iki sancakbeyi ve sultanın iki damadı bulunuyordu. Kısa süren bir çatışmadan sonra Hirvatistan asilzâdelerinin tamamı ya esir alınmış, ya da öldürülmüştü (9 Eylül). Galip gelen akıncılar, birkaç gün sonra Segna'daki Cossara Kalesi'ni aldılar ve Papa vekili Segna'ya yapılacak bir saldırıdan korkmaya başladı39. Avusturya Dükü Sigismund da Tirol'da her türlü tedbiri almıştı, ama Türklerin akını gerçekleşmedi40. 1492 yılının sonlarına doğru, Semendire Beyi Ali Bey ve Malkoçoğlu Bâli Bey komutasında 5 bin süvari Rotenturm (Turnu Roşu) civarında yağma amacı ile Erdel'e akın etmişti. 1493 yılının Şubat ayında dönerken, dağlarda saklanan köylülerin birçok saldırısına maruz kaldılar41. Bu akına, Macaristan tarafından yapılan diğer bir akınla cevap verildi. Bir yıl sonra hayatını kaybedecek olan Kinizsy ve Stefan Bathori'nin Erdel'deki halefi Romen asıllı Bartolomeo Dragffy, 1493 yılının kış aylarında Sırbistan'a girdiler. Bu esnada, Ali Bey'in oğullarından biri tarafından savunulan sancak merkezini alarak, 1490 yılında Varad'dan ganimet olarak alınan altın şamdanları da geri aldılar. Tuna Nehri'nin aniden buz tutması, Ali Bey'in intikamını almasını engelledi. Bu arada Belgrad'ı Türklere teslim etmek üzere tertiplenmiş bir ihanet ortaya çıktı ve hainler, daha önce hiç görülmeyen bir zalimlikle cezalandırıldı42. Bir çoğu, sultanın Hırvatistan'daki zaferden cesaret alarak, 1494 yılında Yayça'yı ve Belgrad'ı nihayet Hristiyanların elinden almak için bir sefer düzenleyeceğine inanıyorlardı43. Ama bunun sadece bir dedikodu olduğu anlaşıldı. O yıl sadece Mihaloğullarının birkaç birliği, savunması zayıf Belgrad önlerinde belirdi, ama bir sonuç alamadılar44. Auersperg'in onları beklediği Karinya'de45 görünmediler ve yeni Hırvat Banı Kanijelili Lorenz, sebepsiz yere yaz aylarında büyük bir saldırıyı bekledi ve komşularından yardım istedi46. Sava Nehri'nden, Pettau'ya kadar uzanan bölge ile Drava Nehri'nin ötesindeki topraklarla, Pojega Eyaleti ancak Ekim ayında akına uğradı. Kinizsy bir intikam seferi düzenledi. Bu sefer, Macaristan Kralı bizzat Petervaradin'e gelmişti. Semendire yakınlarındaki kasabalar ateşe verildi (Ekim). Bu son zaferden sonra daha önce de felce uğrayan Kinizsy, Sava boylarında öldü47. Bu akının intikamı alınmadı aksine Osmanlı Sultanı, 1495 yılında üç yıllık yeni bir ateşkes antlaşması yaptı. Türk Sultanı'nın oğlunun 1497 yılı için Erdel'e yapacağı söylenen seferin, sadece bir dedikodu olduğu anlaşıldı48. Buna karşın, o yıl içinde İmparator Frederik'in halefi Maksimilyan'in huzuruna, Roma İmparatorluğu'na ilk defa gelen bir Türk elçisi çıktı. Maksimilyan, ilk kez geldikleri için onları mümkün olduğunca çok prensle birlikte karşılamayı düşündü, ancak teşrifattan uzak mütevazı bir şekilde gelmelerinden ötürü, büyük merasimlerden vazgeçildi49. Macaristan, huzur içinde idi ve Alman sınırı, yılda 1.000 gulden maaş alan komutan Leonard von Gröz tarafından, Osmanlılara karşı hiç olmadığı kadar iyi savunuluyordu50. Bu bölgeler için 1499 yılında çıkan Türk-Venedik savaşına kadar sürecek olan bir dinlenme dönemi başlamıştı. Osmanlı hükümeti, o dönemde diğer eyaletler ve içte yeniçerilerin isyanı ile çıkan karmaşalarla uğraşmak zorunda idi. Sırbistan ve Bosna meseleleri de hiç olmadığı kadar düzene giriyordu. Karadeniz sahillerine uzanan kuzeydoğu sınırlarına ve Eflak, Boğdan, hatta Lehistan ile ilişkilere gelince 1484 yılının yaz aylarında, sultanın bizzat yöneteceği bir sefere ilişkin hiçbir hazırlık yapılmadığı için, uzun zamandan beri şan ve ganimet toplayamayan yeniçeriler, sultanın askerî organizasyonlarını lağv edip, sipahiler arasında yeni bir düzenlemeye gideceği dedikodusundan dolayı kışkırtılarak, ayaklandılar. Hatta sultanı, bu tehlikeli seferden vazgeçirdiği için Mihaloğlu Ali Bey'i bile ölümle tehdit ettiler. İsyanı bastırmak için tek bir çare vardı Yeni bir savaş. Ama düşman, fazla güçlü olmamalı idi ve aniden karar verilen bu sefer, düşmanın tamamen yok edilmesini amaçlamadan, sadece birkaç şehirle sınırlı olacaktı. Karadeniz'deki hakimiyet elde tutulmak isteniyorsa, gerekli olan Boğdan'a ve onların elindeki Kili ve Akkirman limanlarına doğru sefere çıkma fikri, muhtemelen yine Mihaloğlu Ali Bey'den gelmişti. Sultan, kara yolunu kullanarak, Keşiş Vlad'ın Eflak Boyarları ile geleceği İsakçı Geçidi'ne geldi. Diğer taraftan Tatar birlikleri de geldi. 6 Temmuz'da, kısa bir süre önce tekrar tahkim edilen Kili'nin bombardımanı başladı. Şehirde, Prens Stefan'ın iki kale kontunun komutasında ancak 100 kadar Boğdanlı vardı. Osmanlı Sultanı, sekiz gün sonra kendisine teslim olan şehre girdi ve balıkçılardan, köylülerden ve birkaç tüccardan oluşan nüfusa dokunmadı. Bundan sonra, burada ham derilerden, peynirden, tonlarla gelen salamuralardan ve ünlü Kili yününden alınan gümrükleri, Türk gümrükçüler toplayacaktı51. Turla Nehri kenarında, Ceneviz zamanından kalma surları bugün bile insanda saygı uyandıran Akkirman'ın kuşatması derhal başlatıldı ve kale birkaç gün sonra Türklerin eline geçti (3-4 Ağustos). Kale kontları Oana ve Gherman, çatışmalar sırasında hayatlarını kaybederken, cesur Boğdanlılar İstanbul'a götürüldü ve buraya birkaç yeniçeri birliği yerleştirildi. II. Bâyezid, zafer nâmesini 11 Ağustos'ta dönüş yolunda Kili'de yazmıştı52. Prens Stefan, Boğdan'ın gelişimi ve büyümesi için çok önemli olan limanları tekrar geri almak istiyorsa, Macaristan Kralı'ndan yardım alamayacağını çok iyi biliyordu. Kral Matyas, güney sınırını barış antlaşması ile güvence altına almış olmaktan hoşnuttu. Bu yüzden Stefan daha güçlü komşusu, yaşlı Leh Kralı Kazimir'e başvurdu ve 12 Eylül 1485 yılında Galiçya'da Kolomea Şehri'nde hakimiyetini kabul etti, zira desteğini ancak böyle alabilirdi. Türkler ise Boğdan'a ikinci bir darbe indirmek için Lehlerin araya girmesini beklemediler. Sultanın katılacağı yeni bir seferden bahsetilmedi ama, Rumeli Beylerbeyi Hadım Ali Paşa, bazı sipahiler ve yeniçerilerin de katılımı ile bu görevler için kullanılan akıncılarla beraber Boğdan'a yağmaya ve böylelikle Stefan'ın Osmanlı hükümdarlığını tanımasını ve vergilerini ödemesini sağlamaya geldi. Tıpkı 1476 yılında olduğu gibi, Türkler hiçbir düşmanla karşılaşmadan, Suçava'ya kadar ilerlediler, zira Stefan o tarihlerde Lehistan'da idi. 19 Eylül 1485 tarihinde Boğdan'ın başkenti ateşe verildi53, ancak Petru Aron'un Osmanlıların yanında bulunan oğlunu prens olarak tahta çıkarmayı başaramadılar. Beylerbeyi çekildikten sonra bu sefer de Tuna beyleri Mihaloğlu İskender Bey ve Malkoçoğlu Bâli Bey, Eflak Vlad'ın rehberliği altında, kendi hesabına akına çıktılar54. 2 bin zırhlı Leh atlı ile Kolomea'dan gelen Prens Stefan, onları bugünkü Güney Besarabya'daki Catlabuga Gölü kenarında yakalayıp (16 Kasım), ganimetlerini tekrar ellerinden aldığında, henüz nehrin diğer kıyısındaydılar55. Türkler - muhtemelen sadece Vlad'ın Eflak topraklarında bırakılan birkaç çete - kış aylarında tekrar gelip, yanlarında taht varisi Hromot ile birlikte Seret Nehri boyunca Roman mıntıkasında Şeia'ya kadar ilerlediler ve burada 6 Mart 1486 tarihinde Stefan'la karşılaştılar. Kaçmak zorunda kaldılar ve beraberinde getirdikleri prens, celladın kılıcı ile hayatını kaybetti56. Osmanlı Devleti ve Lehistan arasında savaş başlamıştı, ama ne Kral Kazimir, ne de Sultan II. Bâyezid, savaşı canlı tutmak için hiçbir teşebbüsde bulunmuyorlardı. Lehistan elçisi Kallimahus Venedik'te Türkler, Macarlar ve Boğdanlılar hakkında şikâyette bulunup, Venedik'in barış için aracılık yapmasını57 ve aynı zamanda Batı'nın yardımlarını isterken, kralın oğlu Johann Albert, 1486 yılında Türklere karşı olmasa da en azından Tatar çetelerine karşı savaşıyordu (Eylül). Hristiyanların, bir sonraki yılda da birçok kahramanlıkları görüldü ve Ruslar da bunlara katılıyorlardı. Batı Avrupa ise bu başarıları Johann Rali'nin oğullarından haber alıyordu58. Osmanlı hükümeti ile bu arada görüşmeler başlatılmıştı ve 1488 yılının Mayıs ayında Nikolas Firley İstanbul'a geldi ve 1489 yılının Mart ayında barış sağlandı59. Ancak bu barış antlaşmasına, 1489 yılında Kiev'i ateşe veren ve Prens Albert'i yenerek, kış aylarında Lublin'e kadar ilerleyen Tatarların hareketleri dahil değildi60. Prens Stefan ise artık Osmanlı hükümetine vergi ödüyordu. 1496 yılında İstanbul'da ölen oğlu Aleksandru Osmanlı hükümetinde rehin tutuluyordu ve ölümünden sonra yerine kardeşi Stefan geçti61. Stefan, Türk terbiyesi ile yetiştirildi ve daha sonra İslâm'a geçti. Prens Stefan daha sonra Lehistan'a karşı yapacağı savaşlarda Tatarlardan ve Muhas'ın asi köylülerinden büyük destek gördü. Hatta, Pokuzya Eyaleti'ni kendisine ait olduğunu iddia ederek, defalarca geri isteyen, ama bunda muvaffak olamayan Stefan, ilk defa olmak üzere Lehistan'a yaptığı korkunç akına, Türklerin Tuna ordusunu çağırdı. 1492 yılında nihayet ölen ağırbaşlı, yaşlı Kral Kazimir'in oğlu Litvanya Knezi Aleksander ile ilişkileri oldukça iyi idi, hatta onunla Türklere karşı ortak hareket etmek için tekliflerde bulunuyordu62. Ama onun kardeşi Kral Albert ile Stefan arasında, Lehistan'ın Pokuzya'yı vermek istememesi sebebiyle bir türlü barış sağlanamadı. Yeni Leh Kralı, Osmanlı Sultanı'ndan önce 1492 yılında, sonra tekrar 1494 yılının Nisan ayında barışın yenilenmesini istemiş ve 1494 yılının Haziran ayında antlaşma onaylanmıştı63. Albert, böylelikle Tatar saldırılarından olmasa da, Kili ve Akkirman'daki Türklerin saldırılarına karşı üç yıl boyunca güvende idi. 1497 yılında Albert, Rönesans devrinin kurnaz İtalyan'ı olarak hep büyük projeler üreten ve Tuna Nehri'ne kadar tek bir devlet kurmak için yaratıldığına inanan Kallimahus'un kışkırtmalarına kanarak Osmanlı hükümeti ile yapılan ve muhtemel gizli tutulan barış antlaşması sona erdiğinden, Boğdan limanlarını dostu Boğdan Prensi Stefan için geri alma bahanesi ile Boğdan'a girdi. Gerçi papa, Venedik, kardeşi Aleksandru, Stefan ve Eflak Prensi Vlad, Hristiyan davası için genel bir Haçlı Seferi teklif etmişlerdi, ama Albert'in asıl niyet başka idi O, yaşlı Stefan'ı bu topraklardan kovacak ve Boğdan'ı, Kazimir'in küçük oğlu, daha sonra tahta çıkacak olan ikinci kardeşi Sigismund için, ölünceye kadar kalacağı bir yer hâline getirmekti. 1494 yılında Letschau'da yapılan toplantıda, Macaristan'da hüküm süren yumuşak başlı dördüncü kardeşi Vladislav ile görüşmüş ve Macaristan tarafından zafer dolu kariyerine herhangi bir engel konulmayacağı garantisini almıştı64. Albert, çeşitli eyaletlerin birlikleri ve ustalarının komutası altındaki Alman beylerle birlikte - ki Almanlar Macaristan'a karşı sadece vasallık görevlerini değil, Hristiyanlık namına da büyük bir görevi yerine getirdiklerine inanıyorlardı - 1497 yılı Haziran ayının başlarında, prensi ilan edilen seferin kendisi ve ülkesi için neler getireceğini henüz bilmeyen Boğdan'a vardı. Lehler geldikten sonra Türklerin aşağı Tuna kısımlarında sahip oldukları yeni topraklara saldırmak için Boğdan'ın güneyindeki Vaslui Şehri'ne geldi. Ancak kısa bir süre sonra müttefik Lehlerin Kili ve Akkirman'a giden doğu yolunda değil, başkent Suçava'ya giden yolda ilerlediklerini haber aldı. Stefan, başkentten ayrıldı ve yeni bir ordu oluşturmak için Roman bölgesine yöneldi. Lehler, Suçava'daki yüksek ve güçlü kaleyi alamadılar ve büyük çabalardan sonra, erzakları azalmaya başlayıp, sonbahar yaklaşınca (Ekim) geri çekilmeye karar verdiler. Dönüş yollarında her yeri yakıp yıkan Lehler, Boğdanlıların saldırısına uğradılar ve hasta olan kral, saray memurlarının bir kısmı ve ordunun birkaç birlikleri ile ülkesine zor kaçtı. 12 Kasım'da nihayet Lvov'a varmıştı65. Bu hadiselerden sonra, 1497 yılında 2 bin Türk'ün yardımına başvurmuş olan Stefan, Tuna beylerine çok uzun zamandan beri istedikleri doğu yolunu açtı. Kili ve Akkirman sancakbeyleri 1498 yılında, Lvov önlerine kadar geldiler, ama çok güçlü bu şehre saldırmadılar66. Stefan, onları takip ederek, komşu sınır boylarını yağmaladı. Daha Temmuz ayında üçüncü düşman gücü olarak Tatarlar geldi ve acımasız bir yağma ile Podolya'dan geçtiler. Kasım ayında Malkoçoğlu Bâli Bey'in akıncıları da geldi ve Haliç'e doğru ilerlediler. Sert geçen kıştan dolayı geri çekilmek zorunda kaldılar ve dönüşte büyük kayıplar verdiler. Stefan, bu zor şartları fırsat bilerek, akıncılara gizlice saldırdı. Leh Kralı, her ne kadar birliklerini toplasa da, bu hafif süvarilerin hızı ve cesaretleri karşısında eli kolu bağlı idi. Freiburg Meclis toplantısına gönderdiği elçi, batılı Hristiyanlardan yardım istemişti, ama boşuna67. Leh Kralı ancak tüm gururu bir kenara bırakıp, 19 Nisan 1499 tarihinde Prens Stefan ile kendi seviyesinde biri gibi görüşmeye başladığında, Boğdanlılar Türk saldırılarına bütün kapıları kapattılar. Stefan, şimdi Türk kalelerini rahatsız etmeye başladı. Verginin bir kısmını peşinen istemeye gelen elçileri, sakat bıraktırdı. Boğdanlı elçiler, Türklere karşı yeni bir savaş başlatmak için Budin'e, hatta Venedik'e gittiler. Ama hiçbir yerden ciddi bir destek görmeyince, Boğdan Prensi 1501 yılında Osmanlı Sultanı ile barış imzaladı68. 1503 yılında Macaristan Kralı ile birlikte Leh Kralı da ateşkes antlaşmasını yedi yıllığına yeniledi ve sultanın bu konudaki yazısı, Leh Kralı'na Hersekzâde Ahmed Paşa'nın yeğeni Sinan Bey tarafından, yanında altın işlemeli ipek giysiler içinde birçok Türk'le birlikte Suçava yoluyla ulaştırıldı69. Romen prenslerinin Osmanlı hükümeti'nin vasalları olarak konumları - tayinini yenilemek üzere her üç yılda bir İstanbul'a gelmesi istenen Radul 8 bin Stefan ise 4 bin altın ödüyordu70 gerek Macaristan, gerekse Lehistan ile yapılan antlaşmalarda resmen kabul edildi. Bir yıl sonra, 2 Temmuz 1504 tarihinde, cesur bir savaşçı ve kurnaz bir politikacı olarak Türklerin Tuna'nın doğusunda yayılmalarını önlemiş olan Stefan öldü. Yerine geçen oğlu Boğdan, ona Pokutya'yı ve bir Lehistan Prensesini vermek istemeyen Lehlere karşı savaşmak zorunda kaldı. Türk tarafında ise Tuna boylarında lider olarak Mihaloğlu Ali ve İskender Bey ile Malkoçoğlu Bâli Bey gibi adamlar eksikti. Bu yüzden Şehzâde Selim'in babasının tahtı için mücadelesine kadar (1510) Tuna Nehri'nin aşağı kısımları hareketsiz kaldı. Osmanlı Devleti'nin gelişimine ilişkin başka bir bölüm, bizi Mora'daki son hadiseler ile yakın bağlantı içerisinde bulunan, Sırbistan ve Bosna'nın güneyindeki Hersek bölgesine, Karadağ'a ve Arnavutluk'a götürür. Bâyezid'in vezirlerinden biri olmuştu. Aynı dönemde, papanın, Napolinin ve İspanya-Portekiz gemileri ile ücretleri Papa tarafından ödenen birkaç Ceneviz gemisi limanı bloke ederken, yanında 9 bin Napolili, Magyar Balasz komutasında birkaç Macar ve Floransalı bulunan Napoli Prensi Alfonso, Otranto'yu kuşatıyordu. Yetenekli bir sancakbeyinden yoksun kalan Arnavutluk'ta hüküm süren sancakbeyi muhtemelen Eğriboz Sancakbeyi - sadece sonbahara kadar direnebildi ve 10 Ağustos 14811 tarihinde teslim olmak zorunda kaldı2. Alfonso, yapılan antlaşmalara aykırı olarak sancakbeyinin - toplam 2.050 askerinden3 - daha sonraları da Hristiyanların bayrakları altında savaşacak olan 500 Türk'ü hizmetine aldı. Bu zaferi fırsat bilerek Avlonya üzerine yürümek, kışın yaklaşmakta olması sebebiyle imkânsızdı. II. Bâyezid, saltanatı kesin olarak devraldıktan sonra, buradaki son Hristiyan varlığını ortadan kaldırmak için tedbirler alındı. Macaristan Kralı, topraklarını Hersek bölgesine kadar genişletmek için 1481 yılı için bir sefer yapılacağını ilan etmişti, ama 1482 yılının başında Osmanlılar, Ayas Paşa komutasında Hersekli Vlatko'ya ait olup, kısa bir süre önce Macaristan'a devredilen Nova'yı, Osmanlı topraklarına kattılar4. Türkler daha sonra yakınlardaki Hos Kalesi'ni de işgal ettiler. Kral Matyas'ın ölümünden sonra, zengin Narenta5 Şehri'ne girip, dünyanın filosunu alabilecek büyüklükteki6 Narenta Limanı'na sahip oldular. Ragusa, bu sefer de akıbetinden endişe duymaya başladı. Ragusa'ya ait Konavliye (Canale) bölgesinin yağmaya uğradığı 1471 yılından beri, Türklere önce yılda 8 bin , sonra 10 bin , 13 bin (1476, 1479) ve son olarak yılda 15 bin altın vergi ödüyordu7, hem de sancakbeyleri ve vezirleri ile çok iyi anlaşabilmesine rağmen8, 1474 yılında Porta Pile'de Osmanlı Sultanı'ndan korkusundan yüksek ve güçlü tahkimler kurulmuş ve yeni hendekler kazılmıştı. Son vergi artırımı ile birlikte bu küçük Cumhuriyet Nova, Risano ve Narenta'da münhasıran tuz satışı imtiyazlarını elde etmişti9. II. Bâyezid, tahta cülûsunda İvan'ın ülkesi için ödenen verginin 5 bin altınından feragat etmiş ve vergiyi 12.500 altın olarak belirlemişti. İstanbul'daki yabancılar yüzde 5 ve Bursa ile Edirne'deki yabancılar yüzde 3 oranında vergi öderken, Ragusa Şehri'nin insanları sadece binde beş oranında vergi ödeyeceklerdi10. Ragusalılara ayrıca Osmanlı İmparatorluğu'nun sınırları içinde her yerde, özel geçiş izinlerine gerek duymadan ticaret yapma izni verilmişti11. Voissa (Vagussa) Nehri kenarındaki Avlonya Şehri, tıpkı Sultan Mehmed'in son yıllarında olduğu gibi, Osmanlı Donanması'nın savaş limanı ve toplanma yeri olarak kaldı. Yeni sultanın gemileri, Otranto'yu kurtarmak için çaba bile göstermeden, 1481 yılının Haziran ayında Avlonya'ya geldiler12. Sancakbeyi olarak, Osmanlı Sultanı'nın 1485-86 yıllarındaki Arnavutluk isyanı sırasında bu bölgede bulunacak damadı Sinan Bey gönderildi13. Yetenekli ve yüksek rütbeli bir subayın burada bulunması, sadece Avlonya'nın Gelibolu ve İzmit'ten sonra bir donanmayı donatacak üçüncü büyük liman olmasından dolayı değil, aynı zamanda zabturabta gelmeyen Arnavutların da sürekli isyanları sebebiyle gerekli idi. Dar vadilerde ve dağların yamaçlarında, Katun 14 diye adlandırılan birbirinden çok uzak çoban köylerinde neredeyse bağımsız bir hayat sürüyorlardı ve ülkelerinin güçlü ve birlik, bütünlük içinde, kesin kurallara göre organize edilmiş bir imparatorluğun parçası olması onları ilgilendirmiyordu. Cesur ve her türlü düzenden uzak nüfusun en büyük ilgi odağı, her zamanki gibi yerel düşmanlıklar ve kan davaları idi. O zamanlar da, tıpkı bugün gibi, her topluluk, güven içinde yaşayabilmek için ormanlarda, dağlarda ve geçitlerde yaşayan eşkıyalardan güvenlerini satın almak ve sığınaklarına veya gösterilen başka bir yere geçimlerini sağlayacak para ve başka hediyeler göndermek zorundaydılar15. Düşmanlarının, yani Türklerin Arnavutluk bölgelerinden bile özgür ve eli silahlı adamların paraları ve âşârları buraya geliyordu16. Kimi zaman çaldıkları hayvanları ve diğer ganimetlerini Türklere satıyorlardı17. Osmanlı komutanları, haracı düzenli olarak vermeseler de İslâm'a geçenler zaten bu zorunluluktan muaftı - Osmanlı hükümetine tâbi olduklarını beyan edip, ticaret yollarını rahat bırakmalarından hoşnuttular18. Zira, bu inatçı ve başına buyruk insanlarla ne zaman temas etseler, münakaşayı seven, huzur ve barış içinde ortak yaşam düşmanı olan bu kavgacı ve anlayışsız insanlardan şikâyet edecek bir şey buluyorlardı 19. Bu sözler aslında sadece Mora'daki paralı askerler için söylenmiş olsa da, bu özellikler o dönemin ve bir sonraki yüzyılın Arnavutlarına çok uygundu. Türkler, yine de eşsiz ve şaşkınlık uyandıran cesaretlerine hayrandılar ve sancakbeyleri ile diğer beyler, gerektiğinde bu maceraperest ve kahramanların Osmanlı Devleti'ne karşı işledikleri suçları affetmeye hazırdılar20. Arnavutların kendi aralarındaki küçük çekişmeleri böylelikle Türklerin sonunda tamamen ilhak edilmiş bu bölgedeki hükümdarlığını engellemiyordu, zira Venedik, İskender Bey zamanında olduğu gibi, bazı önemli hanedanların yardımı ile isyana teşvik etme eğilimi göstermiyordu. Aksine, bu tehlikeli düşmanların saldırısından endişe duymak zorunda olmadığı için halinden memnundu. 1479 yılında yapılan antlaşmadan sonra, Venedik'in elinde sahil kıyılarında sadece üç yer kalmıştı ve sağlam limanlar, güçlü kaleler ve etrafındaki toprakların buğday ve yağ açısından zengin bu yerler - Ülgün (Dulcigno), Bar ve Budua - ile güneyde Kotor, artık Türklere ait Dıraç, Leş, Akçahisar, İşkodra, Zabliak, Dagno, Satti, Berat ve Pulad gibi aslında tam olarak Arnavutluk'a değil, daha çok Balşidlerin güneydoğu Sırbistan'ın Slav topraklarını oluşturan Zenta bölgesine aitti. Venedik'in himayesinde ve hizmetinde en sadık Arnavutluk liderleri olarak sadece Bar'daki Markoviçler ve Budua'daki Pastroviçler kalmıştı. Venediklilerin Ülgün ile Köstendil'i birbirine bağlayan en çok kullandıkları ticaret yolu, Boyana Nehri'ni geçtikten hemen sonra Türk topraklarına giriyor ve en yakınında bulunan Aya Serzi Kasabası Osmanlıların elinde bulunuyordu21. Napoli ve Sicilya'nın Aragonlu hükümdarlarına gelince, işler tamamen değişiyordu. Onlar, her Güney İtalyan hükümdarın hayalinde olduğu gibi, karşılarındaki Balkan Yarımadası'nın sahillerini kendi yerlerine katma hayalini kuruyor ve Otranto için intikam almak istiyorlardı. Kral Alfonso zamanından beri, Arnavut ileri gelenleri ile iyi ilişkiler içindeydiler. İskender Bey'in oğlu Giovanni, nam-ı diğer Joan Kastrioto, onlara sığınmış ve daha sonra 1484 yılında Manfredonya Şehri ile anlaşmazlığa düşmüştü22. Giovanni, daha 1481 yılında birkaç birlikle, özellikle de daha önce belirtildiği gibi, 1480 ve 1481 yıllarında Theodor Bua ve başkaları tarafından desteklenerek, Anabolu ve Arhos'taki Türklere büyük zararlar vermiş olan komutan Krisoskolos Klada'nın yönetimi altındaki paralı askerler (stratiyotlar) ile Napoli'den Dıraç'a gönderildi. Klada, birlikte çarpıştığı arkadaşları tekrar Venedik hizmetine girdiklerinde, Venedik'te ona karşı beslenen nefretten dolayı geri dönmeyip, soyundan birçok insanın barındığı Napoli'ye kaçmıştı23. Artık Kladiot diye adlandırılan askerleri ile Arnavutluk'un en büyük kahramanının oğluna eşlik ediyordu. Akçahisar önlerinde çatışmalar çıktı, ancak Arnavutların hafif birlikleri bu güçlü kaleyi almayı başardılar. Bunun üzerine savaş daha güneye aktarıldı. Klada, sahil kenarında her taraftan kayalarla çevrili oldukça güçlü Chimara Kalesi'ni ani bir baskınla almayı başardı24. Yakınında bulunan Sopoto Kalesi de Napoli Kralı Ferdinand'ın hizmetindeki yay, eğri kılıçlar ve zırhlı yeleklerle donatılmış stratiyotlar tarafından ele geçirildi25. Avlonya komutanı hareketli düşmana direnemedi nihayet Kraldan bunun için 4 bin altın ile ödüllendirilen stradiyotların eline düştü. Napoli Donanması'nın amirali Villamarina aynı zamanda gemileri ile Takımadaların etrafında geziyordu ve müdafileri, Venedik'in San Markos aslanını taşıyan bir bayrağın göndere çekilmesi ile kandırılan Balat'a kadar ilerledi26. Aragon asıllı Napoli Kralı'nın düşmanlıkları bununla sınırlı idi ve Türkler, tüm diğer sınırlarda olduğu gibi, burada da sabır ve affetme politikasını devam ettirdiler. Napoli Kralı, Otranto'da esir alınan paşayı daha 1483 yılında serbest bıraktı27 ve bu paşa ile serbest bırakılan diğer Türklerle birlikte gönderilen bir elçi aracılığıyla barış görüşmelerine başladı28. 1484 yılında, Avlonya'daki Osmanlı Donanması'nın Napoli'ye saldıracağı dedikodusu asılsız çıktı, zira Osmanlı Sultanı o yıl Boğdan limanlarını almakla meşguldü29. Arnavut Türkleri ancak 1486 yılında gerçekten harekete geçti. Yeni Avlonya Sancakbeyi Sinan Bey, sonbaharda yerel isyancılara karşı savaştı (Kasım). Ayrıca Rumeli Beylerbeyi'nin, hatta belki de sultanın bizzat sefer düzenleyeceğinden bahsedildi30. Aynı dönemde bir İtalyan olan Bukkolini Gozono, Osimo'yu işgal etti ve işgal ettiği yerden tekrar kovulma endişesi ile karşı karşıya kalarak, Arnavutluk'taki Türklere başvurdu ve 10 bin savaşçı ile Ankona uçbeyliğinin tamamını fethetme teklifinde bulundu. Bu sayede İtalya'ya Otranto, Lecce veya Brindisi'den daha iyi ayak basabileceklerdi. İşkodra Sancakbeyi ile yaptığı görüşmeler ortaya çıktı ve sancakbeyinin bu maceraperestin tehlikeli teklifini kabul edeceği şüpheli olmasına rağmen31, genel bir yadırgama, hayrete ve endişeye yol açtı. Daha sonra 1488-89 yıllarında Avlonya'daki Türkler, sadece 700 kişi ile de olsa, İtalya'nın sahillerinde belirdiler ve Madonna di Pisaro (Pesaro) civarında yağmaya çıktılar. Surlarının üçte biri tahrip olan Ankona, güvenliğinden endişe ederek32, Avlonya Sancakbeyi'ne ve kadısına başvuruda bulunmak ve hediyeler göndermekte gecikmedi33. Orada yaşayan insanlar, 1493 yılında, bir Türk ordusunun isterse bir gecede Avlonya'dan karşıya geçebileceğini söylüyorlardı34. 1481 ve 1485 yılları arasında ayrıca Stefan Çernoyeviç'in, Türkler'in İvan Bey dedikleri oğlu Johann ile Aşağı Bosna ve Kuzey Arnavutluk'taki Türkler arasında çeşitli savaşlar yapıldı. Johann'ın 1481 yılında Karadağ şehirlerinden Zubljak'ı fethettiği ve daha sonra tekrar kaybettiği söylenir. Güvenilir olmayan aynı kaynaklarda, Osmanlıların bir zamanlar çok güçlü olan Zenta Prensliği'nin topraklarından 1483 yılında tekrar kovulduklarından bahsedilmektedir (Aynı kaynaklar, Karadağ'da yaygın bir efsaneye uygun olarak, genç Maksim Çernoyeviç'le evlendirilen ve Karadağ'a felaket getiren Venedik Doju'nun kızından da bahsemektedir). Stefan Çernoyeviç, nam-ı diğer İvan Bey, nihayet Podgoritsa'yı terk ederek, güçlü Çetinje Kalesi'ne kapandı ve tam bir münzevi hayatı yaşamaya başladı. Burada 1485 yılında, kendisi tarafından kurulan bir manastıra toprak bağışladı35. Osmanlı saldırısı bu batı bölgelerinde ancak 1490 yılında, sultanın bizzat Üsküb'e gelmesi, ile başladı, ancak sadece Manastır'a kadar ilerledi. Eşkıya ve katil36 diye adlandırılan İvan Bey, herşeyini kaybetti. Sadece dağlardaki sığınağı elinde kaldı. Küçük ülkesi, dağ geçitlerini iyi bilenler tarafından ve Pindus Dağlarında sürekli görülen iç savaşlar sebebiyle tahrip edildi. Yandaşlarından biri, mehdi kılığı ile II. Bâyezid'in karargâhına geldi ve yıllar önce, tıpkı Miloş'un I. Murad'a yaptığı gibi, aynı soydan gelen II. Bâyezid'i öldürmeye çalıştı. Çavuşlar, katilin kılıcından kaçsalar da, İskender Paşa efendisini kendi bedeni ile korudu ve bu sahte mehdinin başını bozdoğanı ile parçaladı37. Napolililer, Chimara'yı ve Sopoto'yu kaybettiler ve İtalya sahillerine yapılacak yeni bir saldırıdan endişe duymaya başladılar. Ancak, anlatılanlara göre, Sultan Bâyezid'in aniden hastalanması (Eylül), savaşın bu yönde ilerlemesini engelledi38. Venedikliler, aynı dönemde büyük Korfu Adası için endişe duymaya başladılar ve Türklerin muhtemel bir saldırısını engellemek için tedbir aldılar39. Birçok Arnavut, Napoli'ye yerleşti ve kısa bir süre sonra Napoli Devleti'nin aleyhine olduğu anlaşılan birçok imtiyazdan yararlandılar40. Charles dört yıl sonra Napoli'ye bir sefer düzenleyip, Napoli Krallığı'nı ilhak ettiğinde, Türkler birdenbire Napoli'den ve Venedik'ten daha üstün ve daha güçlü bir komutan idaresi altındaki bir ordu tarafından Güney İtalya'dan yapılacak bir saldırı ile karşı karşıya kaldılar ve Fransa Kralı'nın İstanbul'u ve mümkünse kutsal Kudüs Şehri'ni geri almak ve Flandernli Balduin ve Bouillonlu Gottfried'in halefi olarak taç giymek için Dıraç'a geçmeye hazırlandığı haberi, Osmanlıların yüksek makamlarında genel bir karışıklığa sebep oldu41. Charles'ı Arnavutluk adına Fransa hanedanından gelen Thopiaların Şehri'ne davet etmek üzere ortaya çıkıyordu43. Fransa Kralı, ne de olsa ünlü Floransa Protestosu nda, Aragonlu Ferdinand ile işi tamamen bittikten sonra , Avlonya'ya geçeceğini ve 1495 yılının bahar aylarında Osmanlı Sultanı'na karşı savaşı başlatacağını beyan etmişti44. Charles, aksine kendisine karşı ayaklanmaya başlayan İtalya'yı terk etmek zorunda kaldı. Kendisine düşman olan papanın, misyonunu unuttuğuna dair sitemleri altında Fransa'ya geri döndü45. Bu arada, Arnavut ırkının umutları gittikçe azaldı, ama eski hâmileri Venedik, Türklerle savaşı başlattığında yeniden hareketlenmeye başladılar. Venedik, Voissa Nehri'nde, Korfu'ya karşı kullanılan gemiler belirmeye başladığında, 1500 yılında Voissa Nehri ağzını kapatmaya karar verdi46 ve Sasno'da Haziran ayında burada bulunan Türkler öldürüldü47. Arnavutlar ise 1501 yılının Şubat ayında gemileri yakmayı ve Venedik birliklerine 2-3 bin savaşçı vermeyi teklif ettiler48. Venedik komutanı Marko Orio'nun esir alınmasından sonra Leş önlerinde, Arnavutlar ve Türkler arasında Arnavutların kazandığı büyük bir çatışma çıktı49. Venedik, barış antlaşmasını yaptıktan sonra bile Leş'teki kayayı, yani Leş Adacığını elinde tuttu ve buraya bir birlik yerleştirdi. 31 Ekim 1501 tarihinde, buranın komutanı (İşkodra) Firuz Bey, Akçahisar ve Nova50 sancakbeylerinin, Venedikli stratiyotları buraya çekmeye çalıştıklarını rapor etti. Stratiyotlar, o arada Chivri ve San Zuane de la Merua'da bulunuyorlardı ve her iki kalenin üzerinde San Markos bayrağı sallanıyordu51. Osmanlı Sultanı daha sonraları Venedik'i bu adacıktan çekilmek zorunda bıraktı, ama 1504 yılına kadar bu adacık Venedik'in elinde kaldı52. Doğu'ya aşina olan âlim Jani Laskaris, yorulmak bilmeyen savaşçılara, Hristiyanlık adına üzerinde Zafer yazan kılıçlar göndermeyi teklif etti53. Ragusa, 1499 yılında sultanın Ragusa'yı ilhak edip, ardından Dalmaçya'nın tamamı, İtalya'nın tamamı, özellikle de Napoli Krallığı ve Ankona uçbeyliğine ilerlemek üzere geleceğinden endişe duymasına rağmen54, bu bölgelerde başka bir fetih yapılmadı. Daha sonraları bile sadece Avlonya'daki gemilerin her zamanki gibi donatıldıkları duyuldu. Dıraç, 1504 yılında dört sancakbeyi ve 8 bin işçi tarafından tahkim edildi55 ve aynı yıl içinde Cotrone uçbeyinin yedi hizmetlisi ile birlikte Nova Kalesi'nde boynu vuruldu56. Avlonya Limanı'nda o dönemde 29 gemi vardı57. 1507 yılında ise Firuz Bey, Boşnaklarla58 birlikte Şebenik'e kadar akınlar düzenledi. Venedik'in eşkıya Çernoyeviç'e59 (İvan Bey) verdiği destekten dolayı o güne kadar gözetilen barışla artık ilgilenmeyen Osmanlı Sultanı, 1494 yılında Venedik'ten Zenta'yı ve Kefalonya'yı geri istedi. Ama Venedik, aynı yıl 22 Nisan'da yapılan bir antlaşma ile Kefalonya'yı elinde tutamasa da, en azından Zenta'nın mülkiyet hakkını onaylattırdı60. O güne kadar geçerli olan antlaşmalarda yapılan değişiklikler bununla sınırlı idi. Yüzyılın sonuna kadar, Türklerle Venedikliler arasındaki ilişkiler mükemmeldi. En fazla Eğriboz Sancakbeyi, o da kendi menfaatinden dolayı - Eğriboz'da köle ticaretinin yapılmasına izin veriyordu sahillerdeki Venediklilere biraz zarar veriyordu61. Özellikle 1480-82 yılları arasında, yeni yerleşim yerlerinde eski Arnavut örf ve âdetlerine göre yaşayan huzursuz stratiyotlar sebebiyle ara sıra anlaşmazlıklar çıkıyordu. Venedik'in hizmetinde sadece az sayıda İtalyan bulunuyordu. Bunlar, yılda beş kez maaşlarını62 alıyorlardı ve onları istediği gibi yönetebilen subayların komutasındaydılar. Ayrıca Kandiya'dan tüfekçiler de getirtilmişti63. Kara birliklerinin çoğu ise voyvodalarını ve amirlerini64 kendileri seçen Arnavutlardan oluşuyordu. İstihkâm edilmiş şehirlerde yaşıyorlardı ve normal köylüler gibi çalıştıkları tarlaları vardı. Köylerde yaşayanlar, yılda üç kez maaş dağıtımına gelmek zorunda kalıyorlardı. Hepsi toplandıktan sonra paraları, erzakları, giysileri ve mızrakları dağıtılıyordu65. Bu Arnavutlar, bir yönetim organına bağlıydılar66 ve çift vergi veriyorlardı Birisi hasat üzerinden alınan onda birlik (zomori) ve ülkeye getirdikleri tüm mallardan alınan vergi (somazo) tabii ki bu zorunluluğu da ancak çok geç ve istemeyerek kabul ettiler67. Venedik'e San Markos gününde verilen hediyeyi ise tamamen unutmuşlardı68. Görevlerinden ayrıldıklarında, bu Arnavutlara genelde bir kısım tarla veriliyordu69. Böyle yaşam şartları altında - ki, Venedikli subaylar, onlara tokat atma hakkına bile sahipti70 - hoşnut olmaları mümkün değildi ve bununla yetinemezlerdi. Ganimet toplamak, onlar için bir gereklilikti. Klada ve Bua, tam iki yıl boyunca Brazzo di Maina'da hüküm sürmüşlerdi ve Arhos'taki Türkler onlardan çok çekmişti. Anabolu Kalesi'nin önüne gelip, tepelerden oradaki subaylara direniyorlardı71. Klada, Napoli'ye kaçıp, Türkler tarafından affedilen Bua, tekrar Venedik hizmetine girdiğinde, onlar kadar cesur ve ünlü olmasalar da, atalarının zanaatını devam ettirecek başkaları geldi72. Arnavutlar, kimi zaman akınları ile ticaret yollarındaki trafiği engelliyorlar ve şehirlere erzak teminini zorlaştırıyorlardı73. Ama Arnavut kökenli Osmanlı memurları, bunlara kendileri göz yumuyorlardı74 örneğin Mora'nın 1482'deki voyvodası, asi Busiçlerin akrabası idi. 1483 yılında yapılan ve seyahat eden tüm Arnavutların ve Rumların Venedik'in resmî makamları tarafından çıkartılan bir geçiş belgesini zorunlu kılan ve kaçaklarla barışı bozanların ülkeden ihraç edilmelerini öngören yerel antlaşma da ülkede gerçek ve güvenli bir barış sağlayamazdı75. Rumlar, Arnavutlar ve Eflaklar'dan76 oluşan nüfus, şehirlerde, köylerde ve katunlarda (küçük köyler) Latinler ve Paleologlar altında yaşadıkları gibi yaşıyorlardı. Daha büyük şehirlere birkaç Osmanlı komutan ve en fazla 1.000kadar yeniçeri dağıtılmıştı. Yeni bir sancakbeyi geldiğinde, şehrin voyvodasına Türk stilinde birkaç parça yünlü kumaş veya ipekten güzel mendiller gönderiyordu. Hediyeler, voyvodaya genelde kâhyalarla gönderiliyordu77. Gelen kethüdâya verilen ince kumaşlardan başka, sancakbeyine şehrin, etrafında stratiyotlar bulunan ileri gelenlerinden biri ile gümüş kaplar, balık, gıda maddeleri, şekerlemeler, şeker, bal, fenerler, vs. gibi hediyeler sunuluyordu. Bu arada her iki taraf birbirine nazik sözler söylüyordu78. Buna paralel olarak her iki tarafın subayları, gerek şeref, gerekse güvenlik sebebiyle eşit sayıda askerle birlikte bir araya geliyordu79. Bazen o kadar sıkı bağlar oluşuyordu ki, sancakbeyi sultana karşı yapılan gizli planları anlatıyordu80, ya da Venedik'in sahip olduğu toprakları hiçbir şekilde ele geçirmemek üzere Venediklilerden rüşvet alıyordu. Kimi zaman bu yüzden görevlerinden alınıyorlardı81. Voyvodalar, şarap ve yağ82 temin ettikleri Eğriboz ve Atina sancakbeyleri ile de iyi ilişkiler kurmayı başarmışlardı. Venedik, henüz Mora Yarımadası'nın Koron, Modon, Navarin (Zonchio) ve İnebahtı limanlarını barındıran en önemli kısmını elinde tutuyordu. Ayrıca, etrafında en az 20 bin83 nüfusu olan Anabolu Kalesi ve güçlü Benefşe de onundu. Çok iyi tahkim edilmiş olan Korfu Adası ve yeni kazanılan Zenta, Doğu'daki Eğriboz kaybedildikten sonra Batı'daki üsleri oluşturuyordu84. Türklerin elinde ise sadece Anabolu Kalesi'nin yakınında bulunan ve 1480 yılında en fazla 200 ailenin yaşadığı Argos85 Benefşe yakınlarındaki Rampan Hisarı Koron yakınlarındaki Kalamata ve Modon yakınlarındaki Arkadya kaleleri bulunuyordu. Eski önemini yitirmiş Vatika (Neapolis) ve Mezistre şehirleri de Türklerindi, ama onlar Venedik'in yerlerini almak için fırsat kolluyorlardı. Venedik'in güçsüzlüğünü gösteren 1483 tarihli antlaşmadan sonra, Osmanlı hükümetinden müstahkem mevkileri yıkma emri geldi86. Hiçbir sebep olmadan 1499 yılında, Cem Sultan'ın ölümünden ve Memlük Sultanı'na karşı yapılan savaşın sona erdirilmesinden sonra, Venedik ve Mora Yarımadası'ndaki önemsiz rollerinden bıkmış olan Osmanlılar arasında birden düşmanlıklar başladı. Venediklilerin açıkça şikâyette bulundukları gibi, düşmanlıkların Milano Dükü Lodoviko ile Moro tarafından kışkırtılmış olduğu muhtemeldir, ama Divân-ı Hümâyûn ikincil rütbeli bir Frenk prensin kışkırtmalarına kulak asmamıştı. Bu savaş daha çok, Osmanlıların Mora'daki yerlerinin coğrafî açıdan sınırlarını kesinleştirme ve isyanda olan yeniçerilere, uzun süren barışın karşılığında enerjilerini atmak için fırsat verme ihtiyacından doğmuştu. Karada- Anabolu stratiyotların akınları87 - ve denizde - bir Venedik kadırgasının ve ilk ateşi açan Türk gemisinin Midilli önünde küçük bir çatışması - cereyan eden bazı hadiseler, ama daha çok, hedefi bilinmeyen büyük bir filonun donanması, Elçi Zancani'nin Osmanlı hükümetine gönderilmesine sebep olmuştu. Zancani, daha sonra geçersiz olduğu anlaşılan yeni bir antlaşma ile geri geldi. Bu arada, Boşnakların her yeri yakıp yıkarak Zadra'ya kadar ilerledikleri haberi geldi. Venedikli bir kaynakta, bu olayla ilgili olarak şöyle denmektedir Bu hadiseden sonra, Türklerin kendilerini açıkça Venedik'in düşmanı ilan ettiklerini anladık88 . Bunun üzerine 2 Mayıs tarihinde gemilerle yelken açan yaşlı donanma kaptanı Antonio Grimani'ye Venedik'e ait yerleri tüm gücü ile savunma emri verildi. Sayısal açıdan donanmaları üstün olan Venedikliler, daha az kadırgaya sahipken, Türkler aralarında 100 kadırganın bulunduğu 300 araca sahiptiler. Grimani, bu yüzden yaz aylarında Mora sularına inen ve Portolongo Limanı'na demirleyen düşmana saldırmaktan çekindi. Grimani ancak Türk filosu Portolongo'dan yola çıkarak, sanki kuşatmaya alacakmış gibi bir izlenimle, Navarin'e doğru yola çıktığında, belirleyici bir darbe vurmak üzere harekete geçti. Gelibolu Muharebesi'nden sonra, yani Osmanlıların deniz harbi sanatını daha yeni öğrenmeye başladıkları zamandan beri, Venedik Donanması ile Türk donanması arasında açık denizlerde hiçbir muharebe yaşanmamıştı. Albano d'Armer ile Korfu'dan yeni gelen ve adının kendisine yüklediği görevin bilincinde olan Andrea Loredano, Türklere saldırdılar ve birkaç saat boyunca şans onlardan yanaydı. Saldırıya uğrayan Osmanlı gemileri nihayet kendi mürettebatları tarafından ateşe verildi. Bu esnada d'Armer'in ve Loredano'nun kadırgaları da ateş aldılar ve mürettebatın tamamıyla birlikte yandılar. Grimani, şansını fazla zorlamamaya karar verdi ve açık denizlere geri çekildi. Muharebe burada da devam etti ve etrafı sarılan Vicenzo Pollani, Türklerin elinden zor kurtuldu. Venedik, böylelikle Navarin'de (12 Ağustos) sadece muharebeyi değil, kesin bir zaferi de kaybetti89. Osmanlı Donanması bunun üzerine, Venediklilerin ağır top ateşleri altında Chiarenza'ya ve oradan Punta di Pagata'ya devam etti. Venedik her ne kadar altı Türk kadırgasını zapt etmeyi başarsa da, bir daha büyük bir muharebe başlatmaya muvaffak olamadı, zira beylerbeyinin komutası altındaki kara ordusu da gelmişti ve Türklerin kendini defalarca kanıtlamış eski stratejisine uygun olarak gemiler sahillere yakın seyrediyor ve her biri olağanüstü yetenekteki okçular da deniz muharebelerine dahil ediliyordu. Böylelikle filo ile kara ordusu aynı zamanda II. Bâyezid'in damadı Faik Paşa tarafından kuşatmaya alınan İnebahtı'ya vardı. Şehir fazla direnemedi, zira Venediklilerin iyice morali bozulmuştu ve görevlerini yerine getirmiyorlardı90. Grimani, gemilerin bir kısmını Koron ve Modon'da bırakarak, çoğunu Zenta'nın güvenli toplarının altına getirmişti. Böylelikle 29 Ağustos'ta şehir teslim oldu. Anahtarlar, beylerbeyine verildi ve Venedikliler, yaklaşık 100 yıldır ellerinde bulunan İnebahtı'dan ayrıldılar91. Venedik için Navarin Muharebesi nasıl büyük bir utançsa, İnebahtı'nın Türkler tarafından zaptı da daha büyük bir kayıptı. Mora'nın iç kısımların beyleri ise yine tek başına stratiyotlardı. Hiçbir düşmana rastlamadan, istedikleri gibi akınlar düzenliyorlardı92. Hatta Benefşe'nin komutanı, Ağustos ayında Rampan Hisarı'nı eline geçirdi93. İnebahtı'da sadece Mora Sancakbeyi Ömer Bey, 3 bin kadar süvari ile kaldı ve Drapano ile Aya Nikolo'nun karşısına yeni kaleler (Rhion ve Antirrhion) kaleleri yaptırdı. Türklerin, İnebahtı'nın fethinden sonraki tek faaliyetleri bu idi. Türkler, geri çekildikten sonra, denizlerde de yine Venedikliler hüküm sürüyordu. Birkaç gemi Anabolu önlerinden belirirken, Zenta ve Kefalonya'dan Koron'a gelen Grimani, bu fırsatı kullanmaya karar verdi. Ancak Venedik, Melhior Trevisano adında başka bir donanma komutanı gönderdi uzun süre zindanda kalan Grimani, sonunda Herso Adası'na sürgüne gönderildi. Trevisano, aralarında Türklerin deniz gücünün yok edilmesine katkıda bulunmak için Rodos Şövalyeleri'nin üstad-ı a'zamı tarafından gönderilen üç gemi ile birlikte94 güçlü bir donanmaya komuta ediyordu. Haçlı Seferi fikrine sıcak bakan Fransa Kralı'nın emri üzerine ayrıca 20 Ağustos'ta birkaç Provanslı Fransız gemisi gelmişti95. Bu güçlerle Aralık ayının başlarında güçlü Kefalonya Kalesi kuşatma altına alındı, ama Türkler o kadar yiğitçe direndiler ki, Hristiyanların bütün kış boyunca gösterdikleri çaba boşa çıktı. Trevisano'nun pek de iç açıcı olmayan raporları, yeni yılın neredeyse ortalarına kadar Kefalonya'dan geliyordu. Sonbaharda (Eylül-Ekim), Hırvat Frangepaniler tarafından desteklenen Boşnaklar, İskender Bey komutası altında Friuli'de Gradiska'ya ve Venedik'i bizzat görebilecekleri Conigliano'ya kadar ilerlediler ve yolda her yeri yağmaladılar. Dönüşte yanlarında 2 bin esir götürdüler96. 1500 yılının baharında Ömer Bey'in sipahileri de hareketlenmeye başladılar ve Modon yakınlarındaki Grisi Kalesi'ni ani bir baskınla zapt ettiler97 (Mart). Civarda bulunan başka kaleler ateşe verildi. Navarin de aynı düşmanın saldırısına maruz kaldı. Mart'ta, Anadolu Beylerbeyi Sinan Paşa'nın birlikleri Mora komutanı Ali Bey'inkilerle birleşti ve Haziran ayında sancakbeyi, orada bulunan Venedikli komutan tarafından 1.000 süvari ve 5 bin piyade olarak tahmin edilen çok sayıda birlikle Benefşe önlerine geldi, ama sonuç alamadı. Aksine stratiyotlar, Mezistre'ye kadar ilerleyerek, şehri ateşe verdiler. Şehir Tanrı ve nöbetçiler sayesinde kurtulmuştu98. Türkler, Anabolu'ya da saldırdılar, ama boşuna. Stratiyotlar bu arada Eğriboz Valisi'ni esir almayı başardılar99. Yaz aylarında, bir önceki yılın filosu kadar güçlü bir donanma, Gelibolu'da yelken açtı ve Mora'ya doğru harekete geçen kara birliklerinin başında bu sefer Sultan Bâyezid bizzat bulunuyordu. Kefalonya'ya karşı yapılan teşebbüsün başarısızlığından dolayı kahrolan Trevisano ölümcül derecede hastalanmıştı. Kısa bir süre sonra, Venedik'i bir daha göremeden öldü. Benedetto Ca di Pisaro, ancak 28 Temmuz'da onun yerine seçilebildi ve 29 Temmuz'da Venedik'ten ayrıldı. Trevisano ise 14 Temmuz'da ölmüştü100. Bu arada Haziran ayının sonlarına doğru Türkler Mora'ya varmışlardı. Venedik filosu tamamen plansız ve lidersizdi. Türk gemileri, Navarin Limanı'nda rahatsız edilmeden belirleyici olacak muharebeyi beklediler. Trevisano'nun vekili Girolamo Contarini, Türklerle savaşmaya karar verdi ve Navarin önlerine geldi. Ancak, o kendi adına gerçek bir Venedikli gibi kahramanca dövüşse de subayları muvaffak olamadılar. Türkler, 24 Temmuz'da yapılan Navarin Muharebesini neredeyse hiç kayıpsız atlattılar101. 20 Haziran'da Anadolu Beylerbeyi Sinan Paşa ve Mora Sancakbeyi'nin 20 Haziran'da geldikleri ve elinde okla gönderilen bir elçi ile gönüllü olarak teslim olması istenen ve herhangi bir skandal çıkmasın diye kale birliklerinin cevap vermediği Modon, daha 11 Temmuz'da 500 büyük ve küçük topla bombalanmaya başlamıştı. Rumeli Beylerbeyi, 5 Temmuz'da Sultan Bâyezid ise 8 Temmuz'da buraya gelmişlerdi102. 13 Temmuz gecesi yapılan ilk hücum başarılı geçti ve 14 Temmuz'da dış mahalleler alınmıştı. 17 Temmuz'da bu güçlü kalenin kuşatmasına destek olmak üzere toplam 320 gemiden oluşan donanma da geldi. Venediklilerin başarıyla kullandıkları yapay ateşe * rağmen, sadece 22 büyük topa sahip Türkler, kulelerden birini çökertmeyi başardılar. Modon'un fethedilmesine 9 Ağustos'taki bir tesadüf yardımcı oldu. Contarini, Ağustos ayının ilk günlerinde, Kaptan Paolo Albanese komutası altındaki beş gemiyi, kuşatma altında bulunanlara erzak ve Batılı paralı askerleri götürmek üzere Modon'a gönderdi. Kuşatma altındakiler bu beklenmedik yardıma o kadar sevindiler ki, surları terk ettiler. Bütün insanlar, erzakların dağıtımını kaçırmamak ve en yeni haberleri almak üzere rıhtıma toplandı. Osmanlıların sadece hızlı bir hücumu gerekmişti - burçlarda sadece iki asker vardı ve onlar da Modon saray nâzırının verdiği bilgilere göre, uyumuşlardı. Türkler, önce en güçlü kuleye tırmandılar, şehre girdiler ve bunun üzerine başlayan çatışmalar, 9 Ağustos gecesi geç saatlere kadar sürdü. Şehir sakinleri, Venedik'in ön surları olan bu güzel şehri bizzat ateşe verdiler. Tıpkı Eğriboz fethinde olduğu gibi, Sultan Bâyezid hiç kimseye acımama emri vermişti103. Rumeli Beylerbeyi Mustafa Paşa'nın çadırı önüne atılan kesik başlar arasında Piskopos Andrea Falcone de bulunuyordu. Sultan Bâyezid, esirlerin idamını bizzat izledi. Kalenin komutanı Marko Gabriel'in, başka birçok subay gibi, hayatı bağışlandı. Yaklaşık 1.700 süvariden oluşan kara ordusu, hiç vakit kaybetmeden bu sefer komşu Koron'a ilerledi. Yeni donanma kaptanı Benedetto Cà di Pisaro, Zenta'den henüz geldiği 15 Ağustos'ta104 Koron'un sakinleri, Modon Şehri'nin uğradığı felaketin kendi başlarına da geleceği endişesi ile stratiyotları ve komutanı, kaleyi Osmanlılara teslim etmeye zorladılar105. Yine önemli bir liman olana Navarin'in müdafileri de teslim oldu. 4 Eylül'de Sultan Bâyezid'in bizzat komutasındaki Türklerin saldırısına uğrayan Anabolu ise cesurca direndi ve Venedik'in yeni donanma kaptanının komutasındaki filonun yaklaşmakta olduğunu haber alan Türkler, 13 Eylül'de kuşatmayı kaldırdılar. Kara ordusu İsthmus Derbendi'ne doğru yola çıkarken, donanma doğuya doğru yol aldı. Aynı gün Mora'nın güney ucuna106 gelen Ca di Pisaro, onları Midilli sularında yakalamayı ve bu utancın intikamını almayı umut ediyordu107. Deniz muharebesinden kaçınan Türk gemileri, ganimetleriyle birlikte çekildikten sonra, Venedik Donanması'nın kaptanı, 10 Ekim'de saldırıdan kurtulmuş Anabolu Limanı'na girdi. Buradan, tıpkı Rampan Hisarı gibi, Benefşe stratiyotlarını Mezistre için kazanmayı başaran108 sancakbeyi tarafından tehdit edilen Vatika'ya yöneldi. Donanma, Vatika ve Rampan Hisarı'na geldi ve savunma araçları ile erzak getirdi. 1 Ekim tarihinde nihayet uzun zamandır vaat edilen İspanyol gemileri Korfu önlerine geldiler. Başlarında bizzat büyük komutan Gonzalvo de Cordoba bulunuyordu. 27 Ekim'de Gonzalvo ve Ca di Pisaro, intikam planını görüşmek üzere Zenta sularında karşılaştılar. Son yıllarda bir kez Venedik'in San Markos bayrağının altına girmiş olan Kefalonya'ya saldırmaya karar verdiler. Savaş, olağanüstü dirençle sürdürüldü ve İspanyollar, Venediklilerin başaramadığını başardı. Noel'den bir gün önce kahramanlar Kefalonya Kalesi'ne ayak bastılar. Gonzalvo,
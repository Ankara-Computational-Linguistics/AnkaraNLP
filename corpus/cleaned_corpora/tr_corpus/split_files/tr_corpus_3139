kalmadı içinde. Annesini bilmiyordu. Hatırlayamayacağı kadar eskide kalmıştı. Yüzünün çizgilerini unutmuştu. Onun için sadece, unutulmaya mahkûm bir hayaldi anne. Şanslı değildi. Şans getirsin diye yanında taşıdığı para şans değil, şanssızlık, mutsuzluk, ayrılık getirmişti ona. Peki, bütün bu olanlar için eski bir bozukluğu suçlamak kimi avutur? Kim inandırılabilir bütün bu olayların sebebinin bir metal parçası olduğuna? Yapayalnız ve sevgisiz büyüyen bu çocuktan kaç tane var daha? Dünyanın her yerinde, her bölgesinde ve her zaman… Dostun, düşmanın olmadığı, savaşın ise geçmişte kalmış bir hata olarak kabul edileceği bir zaman diliminin varlığı mümkün mü? Neden olmasın? Tarihte yapılan bunca hataya rağmen; insanların barış içinde yaşamaması için hiçbir sebep yokken, düşülen bunca hata niye? Niye hâlâ savaşıyoruz birbirimizle? Bu kadar yıkıma; evsiz, işsiz, kimsesiz bırakılan insanların hüznüne eş değer mi savaştan kazanımlarımız? Hayatta canlıları, canlı tutmaktan daha önemli bir şey yoktur. Savaşlarsa, artık öldürülmesi ve diriltilmemesi gereken birer tarih olmalıdır… ASLIHAN GENÇ 21301773 2 KENDİMLE SÖYLEŞİ Çok yoğunum son zamanlarda. Belki de ben kendi kendimi yoğun olmaya zorluyorum her seferinde. Bilemiyorum. Yapmam gereken çok şey varmış gibi hissediyorum. İlgilenmem, zaman ayırmam gereken binlerce şey var hayatımda. Derslerim, ödevlerim, koordinatörü olduğum projem, ailem, sevgilim, arkadaşlarım, kendim… Bu çokluk içinde tekil kalmak işleri daha da zorlaştırıyor sanki. Her noktaya yetişmeye çalışan ve süzgeçlerini var gücüyle savuran bir ahtapot gibiyim. Her şeyi en ince detayına kadar düşündüğüm ve düşündüklerimin mükemmel olmasını istediğim için yetişmem zorlaşıyor belki de. Öyle bir noktada bulunuyorum ki çabaladığım hiçbir şey düzgün ilerlemiyor son zamanlarda. Bu düzgün gitmeyen şeyleri istediğim yola sokmak için sarf etmem gereken enerji de gitgide azalıyor. Bu durum beni sinirlendiriyor. Kızıyorum. Kendime çok kızıyorum. Beceriksiz biriyim sanırım. Kendimi, yönetmesini iyi bilen bir insan sanırdım hâlbuki, yanılmışım galiba. Sinirimi dahi kontrol edemiyorum ki diğer şeyleri kontrol edebileyim derken bir cümle okuyorum. Duraksıyorum. Uzun uzun düşünüyorum beni, kendimi, hayatımı. Hiç düşünmediğim pencerelerden… “Gene de ben yıkıntılar arasında titreyen küçücük çocukları, kaldırımda yatıp kalkan garibanları, çıplak ayakla varıp park köşelerinde sığınan kimsesizleri, karda kışta cepheye sürülen gencecik yürekleri ya da ölüm korkusuyla yollara düşüp kederli kafileler hâlinde gecenin içinden geçip giden elleri, yüzleri ve bakışları morarmış insanları düşündükçe bana bu yer yatağını verenlere minnet duyuyorum.” (Toptaş, s.17). Minnet duymak… Uzun zamandır aklıma gelmeyen bir kelime. Tekrar canlanıyor bu kelime kafamda, düşüncelerimde, vücudumda. Yaptıklarım, kendime olan kızgınlığım bir an için duruluyor. Çarşaf gibi bir deniz oluyorum birden. Üstüme günün ilk ışıkları vurmaya başlıyor. “Ne yapıyosun sen?” diyorum kendime. Cevap veremiyorum. Kendimi sıkıyorum. Hem de çok… Her şeye yetişmek için o kadar çaba harcar hâle gelmişim ki hiçbir şeye yetişemez olmuşum. Elimde olanların kıymetini bilmediğim yetmezmiş gibi, elimdekilerin, benim istediğim şekilde olmaları için gereğinden fazla çaba sarfediyorum. Sonunda istediğim olmayınca da geriliyorum. Kendime olan sinirim hem yersiz hem de haksız olduğundan meşrulaştıramıyorum onu. Aslında bu kadar gerilmesem hayatım tam yolunda ilerleyecek, farkına varıyorum. Kafamda yarattığım kalıpların keskinliği, hayatımı baştan sona şekillendirmek zorundaymış gibi davranıyorum. Dış etkenleri ya da insan olduğumu asla göz önüne almadan yarattığım o kalıplar… Beni çekip çeviriyor bu kalıplar, bu mükemmeliyetçilik. Hatta öyle bir noktaya gelmiş ki, hayatımın iyi giden yönlerini de kötü etkilemeye başlamış asla elindekiyle yetinmeyen sinirim. Bu hafta sonu farkına vardım bu durumun. Hafta sonu eve gittiğimde yetiştiremediğim işlerime olan sinirim beni sarıp sarmaladı sanki. Kocaman bir sinir küpü kesildim. Bu kadar sinirle kalkınca da atasözünde olduğu gibi zararla oturdum. Aileme yansıttım kendime olan tüm kızgınlığımı, gerginliğimi. Bana yaptıkları için minnet duymam, onları öpüp koklamam gerekirken ben onları kurban keçisi seçtim. Sanki babam benim iyi bir eğitim almam için koşuşturmuyor, annem mutlu olmam için her şeyi önüme sermeye çalışmıyormuş gibi davrandım. Minnet duymadım, mutlu olmadım. Hafta sonu için eve dönene kadar ailemle gerçekten güzel olan aram, en soğuğundan bir buz dağı ile kaplanmış gibi hissediyorum. Biliyorum, hiçbir aile çocuğu için böyle düşünmez, ama elimde değil. Ben böyle olmuş gibi düşünüyorum. Sanki hiç düşünmüyormuş gibi bir de bunu düşünüyorum. Yolda gelirken annemin bana attığı mesaja bakıyorum. “Biraz rahat ol oğlum. İşte o zaman engelleri daha kolay aşacaksın.” demiş annem. Haklısın anne. Biraz rahat olmalıyım. Kendi önüme koyduğum engelleri aşmak için rahatlamalıyım. Çünkü öyle bir noktadayım ki, tüm ipleri elimde tutmata çalışıyorum ama ipler çok geliyor. Tutamıyorum. Tam ipleri tutuyorum, o zaman da ipleri hareket ettiremiyorum. Yetişemiyorum her ipe, her yöne, her şeye. İplerin birazını bırakırsam rahatlayacağım biliyorum. İnsanların neler yaşadıklarını düşünüp benim derdim dert değil demeliyim kendime. Elbette herkesin kendine göre derdi vardır ama bu derdi büyütmek niye? Çabaladıkça dibe çöküyorsam eğer, çabalamanın bir anlamı kalmıyor. İnsan minnet duymalı ki daha fazlasına ulaşabilsin. En azından daha fazlasına ulaşmanın bir anlamı olsun o insan için. Elimdekilerin değerini bilmem lazım. Onların daha iyi olmaları için elbet çabalamam lazım ama bu çaba beni kötüye sürüklememeli. Rahat olmadığım ve minnet duymadığım sürece ne çabalayacak bir şey, ne de çabalayacak bir ben kalacak ortada. Kaynak Hasan Ali Toptaş. Gecenin Gecesi. Everest Yayınları. 2017. Öykü. Yüksel ARSLANTAŞMODERN DÜNYANIN JANUS’U“Çevrimiçi sosyal ağ tarihine bakarak internet topluluğunun anonimolarak karanlık çağlara mahkûm olduğunu ve geleceği olmadığını gören Zuckerberg için aynı anda hem geçmişe hem de geleceğe bakabilen Janus mükemmel bir semboldü.” (Beahm,2017,22)Bir mühendislik öğrencisi olan beni son derece etkileyen ve sosyal bir ağ tasarlamak için çalışmalara başlatan bu güzel kitap, bir yurt odasında kurulup, şimdilerde milyarlarca insan tarafından kullanılan, insanları birbirine bağlayan sosyal medyanın mavi devi Facebook’ u ve kurucusu Mark Zuckerberg’i anlatıyor. Kitap Zuckerberg’in Antik Roma tanrısı Janus’a olan benzerliğiyle başlayıp, Zuckerberg’in vakıf ve hayır işleriyle bitiyor. Kitabın bu iki uç noktası da bana tamamen farklı bir bakışaçısı sundu. Belki de beni bu kadar etkilemesinde ve bu satırları yazmamdaki en önemli sebeplerden biri de bu. Uzun süre boyunca Facebook’un sadece büyük kitleleri yönlendiren ama günün sonunda insanlığa bir katkısı bulunmayan bir site olduğunu düşündüm. Şimdi ise aslında gerçek marifetin büyük kitleleri yönlendirebilmek olduğunu anladım ve bu sosyal medya devine karşı olan düşüncelerim değişmeye başladı. Günümüzün büyük bölümünü internette geçirmeye başladığımızve aldığımız beğeni sayıları ile sosyalleştiğimizi düşündüğümüz için insanların hayatlarına dokunulabilecek en iyi yerin sosyal ağlar olduğunu anladım.İşte bütün bunları düşünmeye başladığımda, Steve Jobs, Bill Gates ve Mark Zuckerberg’ in aslında para kazanmayı amaçlayan, insanlara pahalı zevkler sunan insanlardan çok daha fazlası olduğunu fark ettim ve onların gittiği bu yoldan giderek insanların hayatına dokunabilmeyi ve insanların yüzündeki küçük tebessüm olmayı ne kadar çok istediğimi anladım. Günün birinde bilgisayar çağının öncüleri arasında adımın yer alması ya da Zuckerberg gibi milyarlarca insana ulaşmak çok uzun ve zorlu bir yol olabilir ama bu yolda çabalamak ve dokunabildiğim kadar insanın hayatına dokunmak benim için ve hayatınadokunduğum insanlar için güzel olacak, bunu biliyorum. Asıl güzellik yolculuğun nerede bittiği değil, yolun kendisi olacak. İşte bütün bu yapacaklarımız Janus’ un geleceğe bakan yüzü olarak tanımlanacak, geleceği şekillendirmek ve bu yeni gelecekte insanlara yardım etmek olacak.Janus’un diğer yüzü yani geçmişe bakan yüzü ise tamamen farklı bir pencere açıyor benim içim. Bütün bu başarılı kişiler geliştirdikleri teknolojiler ve imza attıkları buluşlarla insanlığa çok fazla şey vermelerine rağmen kurdukları vakıflarla, katıldıkları sosyal sorumluluk projeleri ile örnek teşkil etmeye devam ediyorlar. Bill Gates küresel sağlıksorunlarına çözüm bulmak için çalışıp servetini, enerjisini ve zamanını harcarken, yeni yüzyılın Gates’i Zuckerberg de eğitim konusunda insanları bilinçlendirmeye ve herkese eşit eğitim hakkını sunmaya çalışıyor. Teknoloji çağının mimarı olan bu kişiler, açıkladıkları her çalışmalarıyla dünyayı değiştirirken aynı zamanda bizlerin hiç alışık olmadığı bir yardımseverlik duygusu ve alçakgönüllülükle daha da fazla insanın hayatına dokunmaya devam ediyorlar. Hayatlarına dokundukları bu insanlar, ne yazık ki modern dünyanın sağladığı tüm imkanların uzağında, bizlere göre çok zor şartlar altında, modern çağın gerisinde bir nevi geçmişte yaşıyorlar. Bütün bunlar ileriye bakan ve geleceği şekillendiren bu dâhilerin geçmişe bakan bir yüzlerinin olduğunu gösteriyor. Gelecekteki nesillere iyi bir gelecek bırakmak için çabalayan bu insanlar aynı zamanda günümüzün sorunları ile de ilgileniyorlar. İşte onların yapmış olduğu bütün şeyler benim gibi büyük hayalleri olan gençlere ilham kaynağı olup bu yazıyı yazdırabiliyor. Yaptıklarıyla asıl meselenin para kazanmak olmadığını, onun insanlara yardım etmek için bir araç olduğunu gösteriyorlar. Zuckerberg’in kitapta en sevdiğim sözü olan “Para kazanmak için hizmet sunmuyoruz, daha iyi hizmet sunabilmek için para kazanıyoruz” (Beahm,2017,14) u hayatımızın mottosu haline getirirsek insanlara yardımcı olabileceğimizi anlatıyorlar. Bir yüzüyle Antik Dünya’nın en büyük başkenti olan Roma’ya girenleri, diğeriyle de çıkanları izleyen hem ileriye hem de geriye bakan Janus günümüzde sadece mit olsa da bize bıraktığı en büyük mirasla bir gözümüzü ufuk çizgisinden ayırmazken diğeriyle de şimdiki sorunlarımıza çözümler aramamız gerektiğini anlatıyor ve milyarlarca insanın hayatına dokunan Mark Zuckerberg bize bunu hiç beklemeden yapmamız gerektiğini yaşayarak gösteriyor. Sosyal ağların mavi devinin kurucusunun da dediği gibi “Bunun üzerine odaklanacak çok fazla zamanım olacakken neden 15 veya 20 yıl daha bekleyecektim ki? Fakat yeterli kaynağımız varsa bu işe şimdi girişmemiz gerekiyordu.” (Beahm,2017,101)Kaynakça:Beahm, G. Genç Milyarder Mark Zuckerberg. Çev., Esra Ergün. İstanbul: Beyaz Baykuş Yayınları:2017Mustafa Necati AYAZ 21702269 GELECEĞİNE SAHİP ÇIK İnsan, varoluştan beri gerek hak elde etmek için gerekse elde ettiği hakları korumak için mücadele etmiştir. Demokrasi ve özgürlük kavramları da uğruna insanların ölmeyi dahi göze aldığı bir mücadeledir. Emre Kongar’ın “Demokrasi için Manifesto: Diren!” kitabında anlatılanlar benim, bireyin temel hak, hürriyetlerinin korunduğu; serbest düşünce ortamına mümkün kılan, bu mücadeleye her zamankinden daha farklı bir bakış açısıyla bakmama olanak tanıdı. Son zamanlarda meydana gelen siyasal gelişmelerin ve bu gelişmelerin demokrasi, birey haklarını ihlal edip etmediğinin sürekli tartışılması akıllarda “ Demokrasi neden var ?” “Demokrasi için bu kadar çabalamaya değer mi?” sorularının belirmesine neden olmuştur. Demokrasi için mücadele etmek için öncelikle demokrasiyi ve neden gerekli olduğunu anlamak gerekir. Demokrasi ile insan diğer bireylerle etkileşime geçerken ve kendi haklarını kullanırken bir taraftan da devlet koruması ile bu hakları güvence altına almıştır. Bundan dolayı olsa gerek ki, demokrasiden uzak, dikta ile yönetilen üçüncü dünya ülkeleri açlık, kargaşa, kölelik ve terör ile yüzleşirken; demokratik rejimlerin iktidarda bulunduğu ülkeler serbest düşünce ortamı ve hakların korunması ve kullanımının demokrasi ilkeleri göz önüne alınarak sağlanması ile müreffeh bir yaşam sürmektedirler. Bundan dolayıdır ki, demokrasinin gelişimi ile medeniyetlerin yükselmesi ve bu çizgiden uzaklaştıkça çöküşe geçmesi kaçınılmazdır. Demokrasinin neden var olduğu sorusunun yanıtını kısmen verdikten sonra, bulunduğumuz yüzyılda, ülkemizin geleceği için demokrasinin ne kadar önemli bir yer tuttuğunu eklemek gerekmektedir. Bulunduğu coğrafi konum dolayısıyla bir çok kültür ve etnik farklılığı bünyesinde barındıran ülkemizin de demokrasiden uzaklaşması ile birlikte zamanla serbest düşünce ortamının bozulması ve birey temel hak ve özgürlüklerinin Mustafa Necati AYAZ 21702269 kaybolması ile tarih sahnesinde önemli bir oyuncu olan yüce Türk milletinin “UÇURUMDAN YUVARLANIP, DEMOKRASİ RUHUYLA BİRLİKTE YOK OLUP” (Kongar,2017,s.10) gideceği ihtimalini düşünmenin dahi korkunç olduğunu söylemeden edemeyeceğim. Bu vahim olayın yaşanmasının önüne geçilmesi için 15 Temmuz 2016’da demokrasiye vurulmak isteyen darbeye karşı olduğu gibi, Türk milleti bilinçlenmeli, cumhuriyet ve demokrasinin ilkelerine sımsıkı sarılarak atalarından miras kalan, kökeni “Çadır Demokrasisi” olarak geçen ve yüzyıllardır süre gelen, devlet geleneğinin parçası olmuş demokrasiye sahip çıkmalıdır. Türk milletine hak ettiği insana yakışır muamele yapılan tek yönetim biçimi olan, hayatı çağın gereksinimlerine göre düzenleyen, yönetimde bireye söz hakkı tanıyan bir sistem ve özgür düşünce ortamı için çabalamaya değer mi? Elbette değer. Türk Milletinin bağımsızlığının tescili niteliğindeki Milli Mücadele şehitlerinden, darbelere karşı direnerek şehit olan insanların Türk milletine müreffeh bir yaşam sunmak için canlarını feda ettikleri mukaddes emanetleri olan demokrasiye sahip çıkmak ve gelecek nesiller için korumak her Türk gencinin vazifesi olmalıdır. Demokrasiden yoksun Türk toplumunda, düşünce, irade, din ve vicdan özgürlüğünün de kaybolacağı göz önüne alınmalıdır. Ulvi, demokrasi emaneti korumak ve gelecek nesillere aktararak daha barışçıl bir ortam, daha müreffeh bir ülke bırakmak gerektiğini düşünmekteyim. Bunu başarmak için de anti-demokratik her uygulamaya karşı “HAK VE ÖZGÜRLÜKLERİMİZİ, DEMOKRATİK YOLLAR VE YÖNTEMLERLE, BARIŞ İÇİNDE KULLANARAK DİRENECEĞİZ!” (Kongar, 2017,s.99). Kongar’ın üzerimde yarattığı etkiden yola çıkarak demokrasinin hava kadar, su kadar, yaşamak kadar önemli olduğunu ve bunun için “DİRENMEK” gerektiğini hisseden bir Türk genci olarak, serbest düşünce ortamını, milli iradeyi ve özgürlükleri barış içinde savunmam gerektiği hissiyatına kapıldım. Ayrıca, Kongar’ın Demokrasi kavramını kutsallaştırması, benim bu kavramın ne kadar mücadele verilerek ne kadar büyük fedakârlıklar yapılarak kazanıldığını tekrar düşünmemi sağladığından ve Türk milleti için Mustafa Necati AYAZ 21702269 vazgeçilmez bir değer olduğunu tekrar hatırlamama sebep olduğundan dolayı benim bu değeri korumak için daha fazla okumam, daha fazla sorgulamam ve sahip olduğum hakları ne pahasına olursa olsun savunmam gerektiği fikrini benimsememi sağladı. İçinde bulunduğumuz zamanlar Türk Tarihi ve demokrasisi için önemli bir dönüm noktasıdır. Türk gençliği olarak bu önemli zamanda Cumhuriyet ve demokrasinin temel ilkelerini her zamankinden daha sıkı bağlanmalı ve gerek iç, gerek karışıklıklara rağmen geleceğimiz için, demokratik düşünce ortamına, düşünce özgürlüğüne ve milli iradenin üstünlüğüne dayanan yönetim biçimine sahip çıkmak gerekmektedir. Yüce Türk Milleti hakkı olan müreffeh yaşam şekline “Demokrasi” için elinden geleni yapmalı, direnmeli, çabalamalı ve bu mukaddes yükü laikiyle taşımalı, sonraki nesillere olan yükümlülüğünü anti-demokratik uygulamalara karşı “Direnerek” yerine getirmelidir. Selenay Yücesoy BİR ŞİŞE SAHTE AŞK İKSİRİ Karşılıksız aşk nedir? Biz bir insanı kalbimizin derinliklerinden sevdiğimiz, onu canımız, cananımız yaptığımız hâlde o kişinin aşkımızı hatta bizi bile görmüyor oluşu belki gördüğü hâlde umursamıyor oluşudur. Peki ya bu tek taraflı aşkımızın, sevda derdimizin bir devası var mıdır ki? Evet evet bir çözüm yolu olmalı, sevdiğimiz insanın bizi sevmesinin, parlayan gözlerinin bize aşk ve kalbinden yansıyan tutkunun ışığıyla bakmasının ve vazgeçilimez olmamızın bir yolu kesinlikle olmalı. Neye ihtiyacımız olduğu kesin, keşfedilmiş ama sonradan tarifi kaybedilmiş dünyanın en güçlü ilacına yani bir Aşk İksiri’ne ihtiyacı var biz karşılıksız sevenlerin. Haber salmak gerek moden çağın doktorlarına, kimyagerlerine; geçmişin simyacılarına, büyücülerine; denilsin ki ödül konuldu bu işin ucuna, kim tekrar bulursa aşk iksirini, bulacak gerçek aşkını, geçirecek bütün hayatını sevdiğiyle. Bu Aşk İksir’i öyle bir iksi olmalı ki biz istemesek dahi çevremizde olan herkesi bizim etrafımızda dört döndürür tâbi bundan biz sevenlere ne bize ancak sevdiğimiz insanın aşkı yarar. Ancak onun bize gülümseyişi, sevgiyle bakan gözleri, karnımızdaki kelebeklerin pırpır etmesini sağlar her ne kadar bu sevgi gösterileri iksir sayesinde olsa dahi artık sevdiğimiz de bize âşık olacaktır gerisinden bize ne. Keşke her şey bir iksire bağlı olsa da herkes sevdiğine kavuşsa ancak ne yazık ki hiçbir şey bu kadar kolay elde edilemez öncelikle insanın var olmayan bir Aşk İksiri’ne inanması gerek. Belki bir şişe ucuz şarap belki de bir bardak su, insan içtiği şeyin bir Aşk İksiri olduğuna inandı mı işte tamam oldu, herkes Aşk İksiri’ne ulaşabilir. İksir insan kişiliğine hızlı tesir eder: biraz özgüven ve umursamaz tavırlar anında kendini gösterir. E hâliyle bu değişen duruş karşımızdaki inanların dikkatini çeker özellikle de sevdiğimiz insanın çünkü tarihin başlangıcından beri değişmeyen tek bir gerçek vardır o da kaçanın kovalandığıdır. Duruşumuzun değiştiğini gören karşı taraf bize ilgi duyar, biraz büyü işin içine girer ve işte artık birbirini seven iki insan birliktedir. Tâbi bunlar tamamen iksirin etkisidir, yani Aşk İksiri niyetine içtiğimiz bir şişe şarap, bizi sevdiğimize kavuşturmuştur. Peki, bu işi ayrıntılı düşününce sizce de garip değil mi bir şişe şarabın Aşk İksiri olduğuna inandığımız için işe yaraması? Bence oldukça garip, inancımızın davranışlarımızı, davranışlarımızın sevdiğimiz insanı etkilemesi. Bu duruma psikologlar plasebo etkisi diyorlarmış, insan neye inanıyorsa o şeyin gerçek olması. Örneğin söylediklerine göre büyük hastalıkları sadece vitamin hapları içerek atlatabilirmişiz, sırf vitaminlerin çok tesirli bir tedavi ilacı olduğuna ve hemen iyileşeceğimize inandığımız için. İnanç, gücünü işte tam bu noktada bizlere gösteriyor, sırf ilaç içerek iyileşeceğimize inanmamız, sırf Aşk İksiri içtik diye sevdiğimizin bize âşık olacağına inanmamız, isteklerimizin gerçekleşmesini sağlıyor. Plasebonun gücü bu olsa gerek, bizi sevdiğimize kavuşturması, karşılıksız aşkta karşılık bulmamızı sağlaması ve sadece bir şişe sahte Aşk İksiri ile yani sadece kırmızı ucuz bir şişe şarap ile. Aslında hiç var olmayan bir Aşk İksirine inanmamız, aslında vitaminlerimizin çok güçlü antibiyotikler olduğuna inanmamız bizi birçok şeye kavuşturur: bu örneklerde aşk ve sağlığa. Ben Aşk İksirini bir sahnede, opera sahnesinde tenorlar, sopranolar, baslar ve baritonlar arasında içtim. Ahenkle sahnelenen bir operada Aşk İksirinin varlığına inandım ve ben inandığım için var oldu. Benim için iksir bu sahnelenmiş ‘opera buffa’ idi. Bana aşkın insanın kalbindeki güzellikte ve sanatta olduğuna inandırdı ne ucuz bir kırmızı şarapta ne parada… İtiraf Edemediklerimiz Yönlendirir Hayatımızı Hepimizin itiraf edemediğimi şeyler var bu hayatta. Farkında olmadan o kadar çok hayatımızı etkiliyorlar ki... Kimi zaman durup düşünmediğimiz için fark edemiyoruz kaçırdığımız fırsatları ve insanları. Rosie ve Alex’in hikâyesi de bir yanlış anlaşılma üzerine itiraf edilemeyen duygular yüzünden mahvolan hayatlar üzerineydi. Sizlere kısaca onların hikâyelerinden bahsetmek gerekirse Alex ve Rosie çocuklarından beri arkadaş olan filmdeki iki karakter. Arkadaşlıklarına gölge düşürmekten korktukları için zaman içinde aralarında oluşan çekimi görmezden gelerek kendilerine yalan söylüyorlar. Rosie’nin on sekizinci yaş gününde de Alex, Rosie’yi öpüyor ve Rosie sarhoş olduğu için ertesi gün olanları anımsamıyor. Sonrasında her şey daha da kötüleşiyor. İkisininde asıl istedikleri şey birbirleri iken, kendilerine bile itiraf edemedikleri duyguları başkalarında hissettiklerine kendilerini inandırmaya çalışıp hayatları ile ilgili yanlış seçimler yapıyorlar. Filmin sonunda en nihayetinde birbirlerine kavuşacak kadar şanslı olduklarından dolayı izleyenlerin gönlünü almış oluyor senarist. Fakat ya o kadar şanslı olamasalardı? Hayat herkesin bu denli şanslı olduğu bir sahne miydi? Sanmıyorum. En başında da dediğim gibi farkında olmadan neler neler yapıyoruz aslında. Kendimize itiraf edemediğimiz basit bir duygu, hayatımızı öyle derinden etkileyebiliyor ki sonuçlarını telafi etmek öyle kolay olmuyor. Aslında hayata sadece bir kez geliyor oluşumuzu aklımızdan çıkarmasak belki her şey daha güzel olacak. En azından daha dikkatli yaşamaya başladığımız için bize pişmanlık yaratacak hataları en aza indirmiş oluruz. Bu pişmanlıklar sadece ikili ilişkilerde itiraf edilemeyen duygulardan da ibaret değil. Bir sürü örnek verilebilir bu konuya ilişkin. Bunlardan birisi özür dilemek hakkında olabilir. Düşününki arkadaşınız ile kavga ettiniz ve bir türlü geri adım atmıyorsunuz. Haklı olduğunuzdan o kadar eminsiniz ki karşınızdakini pek umursamıyorsunuz. Belki karşınızdaki kişiyi umursamamaktan ziyade inat ediyorsunuzdur. Sonuç olarak aradaki soğukluk giderek artıyor ve iki kelimenin çözebileceği bir kelime basit olmaktan çıkıyor. Sözünü ettiğim hemen hemen herkesin başına gelebilecek, çok sıradan bir örnek. Belki biz de küsen ve inat eden taraf olmuşuzdur zamanında. Belki belli bir zaman sonra yaptığımızın hata olduğunu anlamış ve özür dilemişizdir. Belki de hala konuşmuyoruzdur o arkadaşımızla. Peki, bu küs olduğumuz süre zarfında arkadaşımızın başına bir şey gelse ne yapardık? Mesela bir trafik kazası… Bir daha istesek de üzgün olduğumuzu söyleyemezdik bu durumda. Sonrasında boğazımıza takılır kalırdı kelimeler. Böyle bir durumun ağırlığı ile de yaşamaya devam etmek çok da kolay olmazdı. Özür dilemek için geç kalmış olmak sadece verebileceğim örneklerden birisi aslında. Kimi zaman gururumuzdan, kimi zaman inadımızdan, kimi zaman da utancımızdan söylemediğimiz birçok şeyi taşıyoruz içimizde. Bu hayatta bir sürü şeyi gereksiz yük yapıyoruz kendimize. Elbette bu hayatta insanın kendisine saklayacağı şeyler olmalı. Elbette kendi kendimize halletmeliyiz çoğu kez işlerimizi. Fakat söz konusu olan durum bir başkası ile ilişkili ise, karşı tarafı bilgilendirme ihtimalini de düşünmeliyiz bence. Birini incittiğimizde gerçekten pişmanlık ve üzüntü duyduğumuzu karşı tarafla paylaşmamızın bize bir zararı olmayacağını anlamalıyız mesela. Ya da karnımızda uçuşan kelebeklerin sebebine bakarak, ona duygularımızı açıklamak çok da zor olmamalı… Sizlere örnek olarak gösterdiğim Love, Rosie isimli filmi geçen hafta izledim. Çok fazla film izlemeye vakit bulabilen biri değilim aslında ama izlediğim için çok memnunum. Normalde bildiğim birçok şeyi hatırlamamda yardımcı oldu çünkü. Mesela bu hayatı yaşarken daha dikkatli olmam gerektiğini hatırladım. Aynı zamanda itiraf edilemeyen bazı şeylerin bu hayatta pahalıya patlayabildiğini de… İşte bu yüzden film izledikten sonra hayatı ile ilgili birçok önemli karar alan insanlar kervanına dâhil oldum ben de. Umarım verdiğim kararları hayatıma uygulayabilirim. Unuttuğu bazı duyguları hatırlamak isteyenlere iyi seyirler… Kaynakça: Ditter, C. (Yöneten). (2014). Love, Rosie [Sinema Filmi]. Yılmaz Yiğit ÜNVEREN Gerçek Olmayan Bir Gerçeklik İçinde Yaşamaya Çalışmak Afiş: Goldsman, Akiva. A Beautiful Mind. Imagine Entertainment. 2001 Bizi dünyadaki gerçekliğe bağlayan nedir? Peki her gün önümüzde olan biteni görmemizi, hissetmemizi, yorumlamamızı vb. eylemleri gerçekleştirmemizi sağlayan? Beynimiz, daha da spesifik olarak söylemek gerekirse aklımız elbette. Peki ya aklımız bu görevlerinin tam aksine insanı bir hayal dünyasında yaşamaya sevk eder bir hal alırsa başımıza neler gelir? Gerçek olay ve kişilerle olan bağımız nasıl etkilenir? Bunların ve daha nice soruların cevabını John Forbes Nash’in gerçek yaşam öyküsünden uyarlanan “Akıl Oyunları” adlı filmde çok net bir şekilde görebiliyoruz. Hayatını bir bölümünü şizofreni hastalığı ile savaşarak geçiren ve sonunda da kendi üstün zekasıyla bu hastalığı yenen Nash gerçekten bir örnek niteliği taşıyor bizler için. Filmi izlemeye başlamadan önce bir ön araştırma yapmamış olmam belki de izlediğimden bu kadar etkilenmemin en önemli nedeni oldu. Konuyu tam olarak bilmediğim için filmin yarısına kadar ben de o gerçek dışı karakterlerin ve olayların doğrultusunda kendimi kaptırmıştım, ta ki işin aslını kavrayıncaya kadar. Benim ve benim gibi izleyicilerin bu şekilde şaşırtılması kesinlikle bir senaryo ve hikaye başarısıdır bana göre. Üniversite hayatınız boyunca her derdinizi paylaştığınız, birlikte zaman geçirdiğiniz insanın hiç yaşamamış olması ya da yıllarca tuttuğunuz sırların aslında kendi içinizde ürettiğiniz unsurlar olduğunu düşünün. Kendi kendinize kurduğunuz bir evrende yaşamaya çalışmaktan başka ne denebilir ki böyle bir hayata? Evet belki hoşuna gidebilir insanın yaşadığına inandığı şeyler ama kişisel gerçekliğine zarar verdiği de yadsınamaz bir doğru. Karakterimizin yaşadığı sorunlar kendi hayal dünyasının da dışına çıkıyor ister istemez. Zaten çıkmaması sürpriz olurdu. Asıl sorun olan kısım da bu zaten. Var olmayana inanmak insanı var olandan da uzaklaştırıyor ve elinizde hiçbir şey kalmıyor sonuç olarak. Ne güvendiğiniz biri, ne bir arkadaş, ne de bir aşk… Ardından da her şey daha da zorlaşıyor. Böylece sonsuz ve iyice içinden çıkılmaz bir döngüye giriyorsunuz. Şimdi de yıllardır yaşadığınız çoğu olayın bir yalandan ibaret olduğunun size söylendiğini hayal edin. Elbette ilk etapta inanmazsınız, inkar edersiniz. Uzun bir süreçten sonra durumu kabullenseniz bile etkilerinden kurtulamazsınız. Tanıştığınız bazı kişiler hakkında “Acaba gerçekten varlar mı yoksa bunlar da aklımın bir oyunu mu?” dersiniz. Hayatı normalleştirmek ve yeni insanlar tanımak büyük bir azim ister bu noktada. John Nash ise bu konuda son derece kararlı bir şekilde mücadelesini veriyor ve zor geçen günlerin ardından mutluluğa ulaşıyor. Elbette her duruma uyarlamak için pek uygun bir örnek olmasa da yine de her zorluğun üstesinden gelmenin tamamen insanın kendi ile alakalı olduğu hakkında bize çok önemli bir kanıt olabilir Nash. Özetlemem gerekirse Şizofreni gibi akıl sağlığımızı ciddi bir şekilde etkileyen hastalıktan bile yine aklımız aracılığıyla çıkmamız imkansız değil. Daha da genel olarak Önümüze ne engel çıkarsa çıksın her zaman düşünerek, mantık kurarak aşabiliriz bu engelleri. Elbette John Nash gibi Nobel ödüllü bir dahi kadar zihnimizi kontrol etmemiz mümkün olmayabilir ama bu az önce bahsettiğim çıkarımı etkilemiyor elbette. Eğer siz de aklımızın bize oynayabileceği oyunları ve ardından yaşayabileceğimiz mücadelenin bir örneğini görmek isterseniz “A Beautiful Mind” kaçırmamanız gereken filmler listenizde zirveleri zorlayabilecek ve bu niteliğini de bir Oscar ödülü ile süslemiş muazzam bir yapım. Kaynakça: Goldsman, Akiva. A Beautiful Mind. Imagine Entertainment. 2001 Berkan YÜCEER TÜRK-101-43 21300892 DAĞLARDAN BİR DERS Öyle bir yer düşünün ki her bölgesinde farklı bir iklim yaşanıyor. Her bölgenin kendi toprağı kendi bereketine,kendi zorluğuna sahip. Bir toprak düşünün ki etrafında yaşayan herkese verdiği farklı farklı. Kimine güç, kimine acı veriyor. Toprağın acımasızlığından mıdır, insanın açgözlülüğünden midir bilinmez, bu toprağın insanlarının yaşadıkları. Güçlünün, ezileni daha çok ezdiği, acı çekenin daha fazla acıya katlanmayı öğrendiği bir yer. Gerçekten bir toprak parçası yan yana yaşayan insanları birbirinden bu kadar farklı kılabilir mi düşünüyor insan. Topraktan gelen, gerçekten toprağa sahip olanın mı, yoksa toprağı işlemek için ter akıtan insanların mı düşünüyor. İnsan, bir başkasıyla arasında bir uçurum varken hakkını aramak için ne yapabilir? Hakkını arama gücünü ona ne verir? Hayatını istediği gibi yaşamayı, özgürlüğünü ne sağlar ona? Belki de karşılaşacağı yeni zorluklar güç verir ona. İnsanın amacını sorgulamak geldi içimden. İnsanın amacı başkalarından fayda sağlayarak mı hayatını devam ettirmektir yoksa başkalarının hayatını daha güzel kılmaya çalışmak mı? Başkalarından fayda sağlayanlardan acımasızlığından kurtulmak için ne gerekli? Bu noktada, insanın neden diğer tüm içgüdüleri ve doğal ihtiyaçları gibi cesarete de ihtiyacı olduğu anda sahip olamadığı aklıma geldi İnce Memed’in öyküsünü okurken. Hiçbir sebep yokken insanın bir başkasını kendisinden daha üstün görebilmesi beni şaşırttı. İşte böyle bir durumun farkına varınca sahip olduklarımızın ve kaybettiklerimizin öneminin farkına varıyoruz ve onlar için savaşmaya başlıyoruz. Verdiğimiz savaş başkaları için olduğunda daha da fazla anlam kazanmaya başlıyor. Başkalarının hakkını ve özgürlüğünü korumak savaşımızı daha da güçlü kılıyor. İnce Memed’i okurken düşünüyor insan, sevdiklerimiz için, haklarımız için, hayallerimiz için kendi sınırlarımızı ne kadar zorlayabiliriz? Sevdiklerimizi ve insanlarımızın haklarını korumak için canımızı ortaya koyabilir miyiz? İnsan karşı geleceği kişinin sahip olduklarına bakarak korkabiliyor hayallerine giden yolda. Bazen unutuyor karşısındakinin de yalnızca herkes gibi basit bir insan olduğunu. Dostları da yanındayken aşamayacağı hiçbir engel olmadığını unutuyor. Peki bu engelleri aşmak için nereden başlamalı insan? Belki de en zor yerden başlamak, ne olup bittiğini, gerçekten ne yapmamamız gerektiğini fark etmemize bizi en iyi hazırlayan şeydir. Her şeye baştan başlamak ve her şeyi değiştirmek her zaman zor olmuştur. İşte bu zorluklar insanı karşısına dikileceği kişiye karşı onu her zaman daha güçlü kılar. Her şeye baştan başlayacağı gün, önceden aştığı engeller sayesinde yapacakları daha kolay bir hâle gelir insanın. Neyin doğru neyin yanlış olduğuna daha iyi karar vermesini sağlar. Belki de İnce Memed’e canı pahasına da olsa sevdiklerini koruyup, kendi hakları için mücadele etme gücünü bunlar vermiştir. Belki de dağların onun koruyucusu ve öğreticisi olması, o gün geldiğinde ona gereken gücü vermiştir. Günümüz insanlarından kaçı rahat hayatlarını yaşarken her zaman daha iyisi için çalışabileceğini düşünüyor? Daha da önemlisi hangisi sahip olduğu olanakları ve rahat yaşamı bir başkasıyla paylaşmayı düşünüyor? Her zaman daha fazlasına sahip olmak, daha iyisine sahip olmak anlamına mı geliyor? İnce Memed bize günümüz koşullarında kaybettiğimiz duyguları kazanmamız için bir çağrı yapıyor. Gerçekten sahibi olmamız gereken şeylerin ya da kaybettiğimiz şeylerin farkına varmamızı sağlıyor. Çaba sarf edip kazandığımız şeyleri, elimizde tutmamız için daha güçlü bir duruş sergilememiz gerektiğini bize anlatıyor. Birlikte yaşadığımız insanların da hayatımızda ne kadar önemli bir rol oynadığını ve onlar için ne tür fedakârlıklar yapmamız gerektiğini de öğretiyor bize. İnsan, kimin haklı kimin haksız olduğunu anlamak için hak etmediği acıları çekmeyi, zorluklar yaşamayı beklememeli. Sahip olduğu, çalıştığı şey için her zaman savaşmalı ve her zaman elinden gelenin en iyisini yapmaya özen göstermeli. Gülten Büşra KARKILI 21401138 TURK101-18 Başak Berna CORDAN 18.11.2014 BİR AKŞAM SAATİ O TEPEDE Şiir kalıplar, nameler, ağdalı sözler değildir bana kalırsa, öylesini sevmem şiirin. Buram buram aşk kokan dörtlükler birleşip bir şiir yapmaz her zaman ya da ayrılık acısıyla, hasretle yanan o kelimeler, beylik laflar, edebi olmak maksadıyla yola çıkıp bir katmanlar yığını olmaktan ileriye gidemeyen o dizeler… Şiir, o an esti diye bir kitabın köşesine çiziktirilmiş birkaç kelime, mutluluk sarhoşluğuyla duvarlara ya da ağaçlara kazınmış bir dörtlük ve hemen ardına eklenivermiş o günü ölümsüzleştirecek bir tarih, iki yan yana baş harftir belki; içinden memleket yahut sevgili hasretiyle çağıl çağıl akan dereyi tek başına zapt edebilen, ince, ipince odunlardan bir barajdır, sabah kalktığında aklına gelen ilk isim ya da o gözlerin aradığı ilk surattır. Şiir saftır, naiftir, özdür, insanın özüdür bir bakıma, o yüzden en güzel hali gene insanda, insanların arasında ikendir. Arnavut kaldırımlı sokakta baş önde yürünürken “bir kapı önünde” kulağa çalınanlardır, en güzel örneğiyle Özdemir Asaf’ın aklından ansızın geçen karalamalarıdır şiir. Tüm şiir kitaplarının içinden benim özellikle odaklandığım Bir Kapı Önünde, ünlü şairin üçüncü şiir kitabı olup, ardı ardına gelen şiirlerindeki benzer motiflerle göze çarpar. Bazen iki üç şiirde bir bahçeden söz eder şair: senin bahçenden, benim bahçemden, başkasının bahçesine girmekten… Başka sefer bıçağa sık sık rastlanılır, elmaları keser yahut duvara saplanır. Ardından yalanlar gelir, sevgilisinden kendine yalanlar söylemesini ister sadece bir yalan yerine ya da Lavinia’yı uyarır incineceği üzerine yalanlarıyla. Kitabın burasında durup kıvırırım sayfasını, gerçek hayatta birinin ağzından çıkacağına inanamadığım bu lafları üstadın şiir okuduğu matinesinde kalkıp giden bir kadının arkasından söylediğine dair hikâyeyi hiç duymamış gibi davranırım. Bir akşamı düşünürüm: saat beş buçuk altı civarı, mevsimlerden kış, karanlık denemez ama besbelli aydınlık da değil, öyle bir loşluk… Üstadı düşünürüm ve yanındaki o naif, üşüyen kadını: bir tepede ya da bir bankta, etraf sessiz, gözler KARKILI 2 karşıdaki manzaraya kilitli, Boğaz’a besbelli… Sanki şiirde Lavinia sevmiyormuş gibi gelir insanlara, aşkı yeterli değilmiş gibi gelir; kendi hayatlarıyla ilişki kurarlar, benimserler bu şiiri. Lavinia günlüklere yazılır, Lavinia’nın fotoğrafları çekilir, Lavinia mesajları atılır. Lavinia gitme dense de gidiyordur onların gözünde şiirin sonunda, arkasından şair bakakalır. Bense bu akşam tablosunda sevgisizliği tepeden aşağı itelerim. Şair “Gene de sen bilirsin(136).” dediğinde, kadının yüzüne bir tebessüm yerleştiririm. Sessizlik, bir de ılık rüzgâr hâkim… Benim çizdiğim şiirde Lavinia gitmez, ayrı ayrı otururlar ama bankta. Pürüzsüz bir aşk değil onlarınki, mükemmel, buram buram aşk da değil. En çok da bu his yüzünden kıvırırım bu şiirin olduğu sayfanın köşesini. Çağıl çağıl değil usul usul olduğu için onların sevgisi kafamda, her tarafın aşk, platoniklik, imkânsızlık, kara sevda olduğu bu şiir dünyasında en naif, en samimi, en gerçeğe yakın olduğu için. Çünkü hiçbir şüphem olmaz o bankta aralarında üç parmak mesafeyle oturduklarından şairin ve Lavinia’nın akşamın altısında rüzgâr eserken. Lavinia’nın ürperişini görebilirim soğuktan, tereddüdü gün gibi aydınlık gitmekle kalmak arasında. Şairin yalanlar söyleme teklifi, sevgiliyi önceden uyarışı incineceği konusunda, başta gitme dememenin kırıcılığını vurgular gibi gelir; ama benim tablomda bunun anlamı elinde eteğinde sevgi namına ne varsa önüne dökmektir. Dahası var, demektir; istiyorsan, yetmiyorsa, yalanlarım da var, diyebilmektir. Şair yanındaki kadına en güzel, en saf, en içten ve sonuçta az ama öz sevgisini sunar kaynağından. Lavinia’nın üzerine titrer üşüyecek diye; günün en güzel saatlerinde, altı suları, o tepede. Son dörtlükte kopar artık bu gururun ya da her neyse işte onun dizginleri, bir “Gitme!” çıkar şairin ağzından. Benim tablomda Lavinia gitmez. Benim tablomda Lavinia adını bilir. Bu sahne somuttur benim kafamda, gerçekte yaşanılsaydı da bir saniyenin bir ömür gibi hissettireceği bu an, bende en gerçek, en mutlaktır; sonsuza uzanır. Özdemir Asaf’ın şiirleri nasıl cam kırıklarını yerden toplamak kadar hafif, temkinli, kırılgan; sabah gün doğarken uyanır da sayıklar gibi sessiz, sakin, içten ise benim sayıları bir KARKILI 3 elin parmaklarını geçmeyen sevdiğim şiirlerden en kıymetlisine kafamda yarattığım resim de öyledir. Bir bakıma en bilinen şiirinin bu olması üstadın, benim talihsizliğimdir; bu yüzden sadece kendime saklarım Lavinia ve şairi o bankta. Tıpkı kendisinin de dediği gibi bir bakıma, “Gördüğümü görecekler diye ödüm geriliyor (137). KAYNAKÇA Asaf, Özdemir. Bir Kapı Önünde. İstanbul: Adam Yayınevi, 2002.KARKILI 4 Serdar Karaman 17.02.2016Gerçeklik Bir İlüzyon Mudur?Yarıyıl tatilinde, ilk haftadan sonra,gerçekten yapacak hiçbir işim yoktu ve ben de1999 çekimi bir film olan Matrix üçlemesinitekrardan izledim. Farkettim ki, filmdeki bazıkonuşmalar küçükken anlayamadığım için, ya dailgimi çekmediği için düşünmediğim, ancakgerçekten düşündürücü fikirlerin fantastik birdünyadaki gerçekliğiydi. Asıl sorun şuradaydı,peki gerçek olmadığının kanıtı neydi? Hepinizin,Neo'nun uyanıp “asıl” dünyayı ilk kez görüşüaslında matrix diye tabir edilen bir dünyada yaşamadığımızı ve aslında herşeyin bir rüyadan ibaret olmadığını bize ne gösteriyordu? Hepimizin bildiği "gerçek" kavramı, ne kadar doğruydu? Bu kavramı ayırt etmemize yarayan duygu ve düşüncelerimiz, bizi nereye kadar götürebilirdi?Gerçek, kavramının Vikipedya'daki anlamı "düşüncede varolan ya da düşülmüş şeylere karşıt anlamda varolan, düşünülmüş olanın dışında mevcut olan" olarak geçer. Var olan şeyler gerçektir. Peki bir de şöyle düşünelim. Bir şizofreni hastasının aklı, onun doğruyu yanlışı ayırt etmesini engeller, ki bu kavramlar da kendi içlerinde zaten çok derin düşünülebilecek kavramlardır, ancak benim dikkat çekmek istediğim kısım, psikolojik sorunları olan insanların "gaipten" duyduğu sesler, halisünasyonlar. Çoğunluğumuzun duymadığı ancak sadece onun duyduğu bu sesler aslında "var olmayan" sesler olarak isimlendirilir. Peki, neye göre? Bizim işitemediğimiz ancak köpeklerin duyabildiği seslerden bu oranda farkı nedir, bu gaipten seslerin? Peki, insan gözlerinin dünyadaki bir çok şeyi, örneğin rengi, yapısından dolayı göremediğini biliyor muydunuz? Bu onları "gerçek" dışı mı yapar?Sanırım, gerçek kavramını anlayabileceğimiz şekilde betimleyecek olursak, bir yolunu bulupdünyamız kanunları içerisinde, bilim ile kanıtlayabildiğimiz şeylerin gerçek olduğunu kabul ediyoruz. Örneğin kızıl ötesi ışınlar vs... Ancak açıklayamadığımız bazı durumlar var. Her ne kadar aslında şans olarak belirttiğimiz şey hesaplayamayacağımız bir sürü koşulun kesin sonucu olsa da, ön görme yetimizin olmayışından dolayı aslında hiçbir şeyden emin olamamamız gerekir.Benim fikrim gerçekliğin düşündüğümüz kadar net olmayışı. Nasıl bir plasebo etkisi ile iyileşebiliyorsak, nasıl belirli maddeler görüş ve düşünüşümüzü etkileyebiliyorsa, belki de soluduğumuz oksijen bile bizim şu anki gerçek dediğimiz kavramın sebebi olabilir. Gerçeklik kavramının üzerinde milyonlarca insan düşünmüştür. Nihilizm, hiçbir şeyin var olmadığını kabul eder. Materyalist düşünen insanlar elle tutamadıkları , göremedikleri, kanıtlayamadıkları şeylerin var olmadığını iddia eder. Çoğu "gerçek" kavramı kişiden kişiye göre değişirken elimizde tuttuğumuz kalemin gerçekliğine nasıl bu kadar emin oluyoruz?Gerçeklik, daha çok şuna benziyor. Bilgisayardan bir oyuna giriyorsunuz. Oyunda yeni bir karakter açıyorsunuz kendinize. Ona bir isim veriyorsunuz, dış görünüşünü ayarlıyorsunuz. Elf olmasını istiyor ve kulaklarının uzunluğunu ayarlıyorsunuz. Büyücü sınıfını seçiyorsunuz ve oyuna başlıyorsunuz. O dünyadaki kurallarda bir kişinin elinden ateş topu atması, olağandır. Çünkü o dünyanın kurallarını yazan kişi, programcı, bunu mümkün kılmıştır. Sizin gözle görebildiğiniz bir ateş topu efekti koymuş, kulaklarınızla duyabildiğiniz bir ses efekti eklemiş ve etkisini gözleyebildiğiniz bir hasar rakamı koymuştur. Bu yüzden onu, oyun içinde gerçekmiş gibi kabul edebiliriz. Peki, ya dünyamız da bu şekilde oluşmuş ise? Dini kavramlar da bunu savunmaz mı? Ancak benim dikkatinizi çekmek istediğim konu, bir üst varlığın olasılığı. Ya göremediğimiz bir şey, bu evrenin başlangıcında evrenin kurallarını koymuş, ve bir şeylerin ters gittiğini hissetmememiz için ya da herşeyin bize mantıklı gelmesi için, beş duyu organımızla algılayabileceğimiz bir tepsi sunmuş olabilir mi? Biraz daha korkutucu olan, bu neden olmasın sorusudur. Zaten bence, felsefi konuların, bilinmezliğin ve anlayamamanın yükü bizleri korkuttuğu için, ve bu korkunun bizi aklımızdan etmemesi amacıyla bilime bu kadar sarılıyoruz. İki artı ikinin dört edişi bizi bu yüzden bu kadar tatmin ediyor, beş ettiğini iddia eden kişiyi aşağılayabiliyoruz. Çünkü kuralı bu değil mi, iki artı iki dört eder. Buna karşı çıkmıyorum ben de, dört ettiğini kabul ediyorum. Sadece düşünüyorum, bu gerçekliğin arkasında aslında, tıpkı bir yazılımcının bir oyuna verdiği kurallar gibi, kurallar veren bir şey var mı diye? Yoksa bu gerçeklik, bu kurallar, başka şekilde olamayacağı için mi şu anki halinde? Bu sorunun cevabını hiç kimse veremeyecek. Belki desadece çok düşünüyorum, ve harika bir filmmiş, tekrar izlediğim için memnunum diyip, her sinema filmi gibi izlendikten ve üzerine geyiği yapıldıktan sonra konuyu kapamalıyım.Onat Uzaldı İNSAN SOSYAL BİR VARLIK OLMAK ZORUNDA MI? Bilinen tarihin başlangıcından itibaren insan hiçbir zaman yalnız bir varlık olarak tasvir edilmemiştir. “Yaradılış” konu başlığını taşıyan her hikâye, yapılan her resimde insanın yanında en az bir tane partner yer alır. İnsanlar çok uzun yıllardır bir arada yaşayarak hayatta kalabilmişlerdir. Birlikte tarım yapmışlar, sırt sırta savaşmışlar ve bu birlikten doğan kuvvet ile insan ırkı günümüze kadar gelmeyi başarmıştır. Bana göre, bugün bile insanların çok büyük çoğunluğunun bir arada yaşıyor olması hayatta kalma içgüdüsünün bir ürünü. Bunların ışığında, uzun zamandır söylenegelmiştir ki insan sosyal bir varlıktır. İnsanın sosyal bir varlık olduğu söylendiğinde kendi başına hayatın bir anlamının olmayacağı, ancak bir arada, başka insanlar ile birlikte yaşanan ömrün hayatı anlamlandırabileceği sonuçlarına ulaşılabilir. Geçenlerde Andy Weir’ın Marslı adlı yapıtını okuduktan sonra insanın sosyal bir varlık oluşu veyahut bu şekilde adlandırılışı hakkında daha çok düşünmeye başladım. Yapıtta, Mars’a insan gönderme projesiyle Mars’a ulaşan ancak bazı aksaklıklar nedeniyle Mars’ta tek başına kalan bir astronotun hikâyesi konu ediliyor. Astronotun önünde ise iki seçenek var, ya arkadaşlarının hayatlarını tehlikeye atarak onu kurtarmalarını bekleyecek ya da tek başına hayatta kalmayı başarıp kızıl gezegenden kurtulmanın bir yolunu bulacak. Yani, ya sosyal insan olma özelliğinin getirisi olarak edindiği arkadaşları ona yardım ederek hayatta kalmasını sağlayacak, ya da kendi kendine yeterek hayatta kalmaya gayret edecek. Bana göre, insan hayatında her şeyi kendi başına gerçekleştirebilir. İnsanların kapasiteleri değil, potansiyelleri vardır ve potansiyelini ne kadar yukarı çekebileceği insanın kendi elindedir. İnsan kendi başına hayatta kalmayı öğrenebilir ve kendi kendine her zaman yetebilir. Bence, insanın etrafında aile bireylerinin veya arkadaşlarının olması belli bir yaştan sonra ihtiyaç değil, birer lüksten başka bir şey değildir. İnsan, hayattan kalmak için bir başkasına ihtiyaç duymaz, yanında yer alan kişiler, insanın hayatını güzelleştiren kişiler bir kişi için ancak lüks olabilir. Bunlar olmasa da olur, ancak eğer olurlarsa, hayat daha yaşanabilir, daha anlamlı bir hâl alır. Tabii, insanın başkalarına ihtiyaç duymadan hayatını idare edebiliyor olması, hayatını yalnız geçirmesi gerektiği anlamına gelmez. Yalnız olmaktan hoşlanan insanların aksine ben, insanın ailesinin ya da dostlarının olmasının her zaman yalnız olmaktan daha iyi olduğunu düşünmüşümdür. Yalnızlık, insanı yiyip bitirebilen ve insan ona bir kez alıştıktan sonra hayatını kökünden değiştirebilen bir durum. Yalnız olmayı seven insanların genelde o yalnızlığa alıştıktan sonra insanlarla iletişime geçmekte problemleri olduğunu tecrübelerimle de gözlemledim. Buna ek olarak, yalnız olmayı seven insanlar zor bir duruma düştüklerinde ve gerçekten de yardıma ihtiyaçları olduğu durumlarda başkalarından yardım almayı reddedip kendi başlarının çaresine bakmaya çalışıyorlar, belki de gurur yapıyorlar. Ben her ne kadar insanın tek başına her işini halledebileceğine, kendi kendine bakabileceğine inansam da, yalnız geçen bir hayatın anlam kazanamayacağı kanaatindeyim. Bence, insanın sosyal bir varlık olarak tanımlanması aslında insan doğasının gereği. Çünkü hepimiz zora düştüğümüzde içten içe bize bir yardım elinin uzanmasını bekleriz. Ne kadar güçlü karakterlere sahip olduğumuzu düşünürsek düşünelim, birilerinin bize destek olmak için yanımızda olduğunu bilmek bizi rahatlatır. Ne var ki, hayat acımasız bir yoldur ve bu yolda yanımızda başkalarının da olması o yolun daha keyifli geçmesini sağlayabilir. Kızıl gezegende mahsur kalan astronotumuza gelirsek, Mark Watney Mars’ta tek başına kaldığı süre boyunca kendisine yetmek ve hayatta kalmak zorunda ama onu düşünen ve kurtarmaya çalışan arkadaşlara da sahip. Burada görüyoruz ki, insanın sosyal bir varlık olmasının yararlı bir sonucu olarak Mark’ı arkadaşları kurtaracak. Görünen o ki, insan sosyal bir varlık olmak zorunda değil; kendi kendine de yetebilir ancak insanın yanında ona destek olacak ve hayatını anlamlı kılacak kişilerin olması her zaman daha iyi. Kaynakça Weir, Andy. Marslı. İthaki Yayınları. 2014. Semih Teker Kışlar Da Güzeldir Kışın gelişini çoğu insanın aksine dört gözle beklerim. Baharı zaten herkes sever ama kışlardan çoğu insan şikâyetçidir; yağmurdan, kardan, soğuktan, ayazdan… Oysa her mevsimin kendine has güzelliği olduğu gibi kış mevsiminin de vardır. Fakat ya kimse görmüyor bu güzellikleri ya da her zaman yaptıkları gibi sadece şikâyet ediyorlar tıpkı en sevdikleri yaz mevsiminin sıcağından şikâyet etmeleri gibi. Aslında kış doğanın kendini dinlendirmesi, yorucu geçen bahar ve yazın ardından bir kenara çekilmesi olduğu kadar yalnızlığın da sembolüdür. Üzerine çektiği beyaz yorganı da böylece kendini her şeye kapatmasına olanak tanıyor. İşte bu yalnızlıktan yakınıyor büyük bir kısmımız ve kışın bu sessizliği korkutuyor onları belki de. Doğadaki mevsimsel değişim benim bedenim ve ruhum için de benzerlik gösteriyor. Kış aylarında doğmuş olmamdan olsa gerek kış mevsimini sessizliğin zirvesi olarak gördüm ve gelişini bahar kadar bekledim her zaman. Dışarısının soğuğuyla evlerine doluşan, sobanın etrafına üşüşen insanların sıcaklığı göğsüme bu sevinci doldurdu hep. Başta yağmur kokusu sardı her tarafı topraktan dalga dalga yayılarak, ardından kar bastırdı tüm yumuşaklığıyla üzerini. Her tarafın bembeyaz oluşu, yerin ve göğün bir oluşu bana saflığı, sakinliği, temizliği ve duruluğu hatırlattı. Kış sabırla beklemeyi öğretti bana baharı gözlerken. Güneşin tüm sıcaklığıyla herkesi saracağı günlerin hayaliyle ısıttı kalbimizi. Ama sonrasında güneşin kendini göstermesiyle birbirine sıkı sıkıya bağlı kar taneleri bıraktı ellerini dallardan. Tutunamadılar hiç biri. Dedik ya kış yalnızlığı bir kat daha derin hissettirir insana kendi meskeninde. Sokakta da yaşıyor olsak, geniş evlere de sığamasak yalnızlık bir yerden tutup yakalıyor bizi. Benim gibiler için bu istenilen bir şey olsa da çoğu insan için alışkın oldukları gürültünün ve kalabalıkların terki diyar etmesi korkulacak bir şeydir. Kör Ayna’da bahsedilen kış da aynı kış, beklenen bahar da aynı bahardır. Farklı da olsa coğrafyalar duygular aynıdır ve bahsi geçen kasabadaki halk kışı sevmediği kadar baharın gelişini de dört gözle beklemektedir. Çünkü baharın geliş haberini karların erimesiyle gün yüzüne çıkan dağ çilekleri vermektedir ki bu çilekler tadıyla, kokusuyla, rengiyle ve tüm canlılığıyla baharı müjdelemektedir. Ne var ki bahar da gelse bu halk için kış sürmektedir hala. Yeni biten savaşın etkileri ve insanların üzerinden kalkmayan ölü toprağı, halkı kar taneleri gibi dünya ağacının dalından koparmış, adeta izbe bir yere fırlatıvermiştir. Bu sebeple de civar şehir ve kasabalardan geri kalıp, her alanda dışlanarak yalnızlığa itilmiştir. Fiziksel olarak bahar gelmiştir ama kalpler hala kışı yaşamaktadır, kendi yalnızlığında kaybolmaktadır. Tıpkı buradaki halk gibi kendi içinde bu yalnızlığı yaşayanlar da azımsanamayacak kadar çoktur aramızda. Ve birçoğunun hayatı, en büyük hayalleri üzerinde yaşadıklarını düşündükleri geçmiş devirlere ait hazineyi bulup, geri kalan hayatlarında rahat etmek olan bu kasabanın halkı gibi düşük bir ihtimalin peşinde sürükleniyor. Kış mevsimini sevmemeleri de bu yüzdendir. Çünkü gürültüye alışkın kulaklarının, karmaşa içindeki beyinlerinin sessizliğe ve saflığa tahammülü yoktur. İşte o zaman bu yalnızlık baş gösteriyor ve kışın soğuğu o zaman içlere de işleyip gereksiz evhamları beraberinde getiriyor. Oysa karın yere düşmesiyle hissedilen soğukluk kalbe kadar işlememelidir, insan koruyabilmelidir kalbini. Her tanesinin nazlı nazlı süzülerek yere indiği ve her tarafı bembeyaz bir yorgan gibi örttüğü kış mevsimi sanıldığı kadar soğuk değildir. Çünkü kış mevsimini asıl soğuk yapan, kalplerimizin soğukluğu ve bu soğukluğu dışımıza yansıtmamızdır. Hâlbuki kışın içindeki sıcaklığı bir kere hissedebilmeli insan, yoksa kapalı kapılar ardında yaşattığı karamsar duygularıyla beklediği bahar bile hazan olur onlara. Oysa kışın getirdiği berraklıkla temizlenebilmeli ve yeni filizlenen çilekler gibi karşılamalı beklenen baharı, her ne kadar tutunamasak da dallara kar taneleri gibi. DOĞU - BATI, SİYAH - BEYAZ Doğulu muyuz, Batılı mı? Bu sorunun cevabı bireysel ve toplumsal seviyede çok fark edebiliyor ancak fark etmeyen şey bu sorunun akademimizde, sanat çevrelerinde, kahvehanelerde, üniversite kantinlerinde kısacası toplumumuzun her platformunda tartışılıyor olması. Kökenleri Tanzimat Dönemine dayanan bu tartışmada insanların Doğu ve Batıdan ne anladığı şüphesiz çok değişkenlik gösterebiliyor. Kimisi için Batı bilim, modernite, teknoloji ve gelişmişliği simgelerken, kimisi için Doğu “milli” değerleri, dilimizi, kültürümüzü temsil ediyor. Genelde ise bu iki kavram birbirine zıt şekilde kullanılıyor, tabii “Batının bilimini al, ahlakını alma” gibi klişe ve ön yargılar içeren anlayışları görmezden gelirsek. Çoğu kez olduğu gibi yine bir taraf seçmeye ve seçtiğimiz taraftaki hakim olan görüşleri savunmaya zorlanıyoruz. Oysa bu sosyal olarak inşa edilmiş bu kavramların arasında kilitli kalmak zorunda değiliz hele de içinde bulunduğumuz küresel internet çağında. İstediğimiz kişiden, coğrafyadan ve yönden fikirleri almakta özgürüz. Ancak bu Doğu - Batı tartışması toplumumuzda nasıl bu kadar net çizgilerle hatta kimi zaman fanatik bir şekilde kendini gösterdiğinde, bunu nasıl içselleştirdiğimizi sorguladığımda kendimi tatmin edecek bir cevap bulamıyordum. Başrollerini Tarık Akan ve Filiz Akın’ın paylaştığı 1974 yapımı Memleketim filmi, yukarıda bahsetmiş olduğum tartışmaların çok somut ve net bir şekilde kendini gösterdiği bir film olarak bu tartışmayı kendi zihnimde tekrar alevlendirmeme neden oldu. Yüksek tıp tahsili yapmak üzere Viyana’ya giden Tarık Akan’ın oynadığı Mehmet, filmde üstüne basa basa verildiği üzere “kendi” değerlerine sahip çıkan, Batı’dan en azından kültürel olarak asla etkilenmeyen, hatta Batı’yı öteki olarak gören bir karakter. İşi bitince bir an önce memleketine dönmeyi arzu eden Mehmet’in aksine Filiz Akın’ın hayat verdiği Leyla karakteri ise Batı’yı her yönden kesin olarak üstün bir konumda görüyor ve Viyana’da kendi ideal hayatını yaşıyor. Ancak bu iki karakter arasında yaşanan aşk nihayetinde Doğu’nun, “milli değerlerimizin”, “öze dönüşün” kısacası karakter olarak Mehmet’in koşulsuz üstün basmasıyla sonuçlanıyor. Doğu- Batı tartışmasına dair birçok klişeyi görebildiğimiz bu film, toplum olarak olaylara ne denli siyah-beyaz ayarında baktığımızın da adeta bir göstergesi olarak karşımıza çıkıyor. Bu siyah-beyaz kontrastı iki tarafı keskin bir bıçak gibi ufkumu baltalamaya çalışsa da evrensel olmaya çalışmanın verdiği ferahlık ise hep bir kalkan görevi görüyor. Bu sığ tartışmalardan, tartışmayı kazanarak değil bambaşka bir gözlük takarak sıyrılabiliriz gibi geliyor bana. Bu gözlüğü de evrensellik olarak düşünüyorum. Hiçbir yere ait olmamak aynı zamanda her tarafa ait olmakmış gibiymişçesine ferahlatıyor beni. Bu gözlükle bakınca ülkeler arasındaki sınırlar sınırlandırmıyor beni, dünyanın öbür ucundan bir kişi arkadaşım olabiliyor ve insanoğlunun sahip olabileceği belki de en güzel duygu olan paylaşmayı gerçekleştirebiliyorum. Bu noktada artık ne Doğu ne de Batı kalıyor gözümde. Mevlana’dan hoş görmeyi, Gandhi’den direnmeyi, Martin Luther King’den hayal kurmayı öğrenemedikten sonra Doğulu olmuşsun ya da Batılı ne önemi var ki! Birilerinin tarihten beri süregelen siyaseten fayda sağlamak amacıyla oluşturmuş olduğu farklılıkları umursamadığımız hatta yapaylığını fark ettiğimiz zaman, bir tarafa ait olmayıp her tarafa ait olduğumuz zaman, artık kavgasını vereceğimiz bir şey de kalmıyor. Ütopik bir barış söyleminden ziyade, her çiçekten bal yapan bir arı olma tasavvuru benimki. Netice itibariyle hayat, Memleketim filminde ve toplumumuzda süregelen tartışmalarda olduğu gibi siyah ve beyazdan ibaret değil. Güzel bir geleceğin de bu gerçeğin ayrıma varanlarca kurulabileceğine inanmaktayım. KAYNAKÇA: Çakmaklı, Yücel. Memleketim. Elif Film, 1974. ÜÇ İNSAN, ÜÇ AŞK Quasimodo ve Esmeralda’nın temsilî resmi. Romantizm akımı etkisiyle eser verenler denilince akla gelen Fransız yazar Victor Hugo’nun Notre Dame’ın Kamburu romanı, okuduğum zamandan bu yana unutamadığım bir başyapıt olarak belleğimde yer edinmiştir. 15’inci yüzyıl Paris’inin toplum ve insan arasındaki çatışmalarına, insanların kendileriyle olan iç çatışmalarına ayna tutan romanda, bu çatışmaların sebepleri inanç, fiziksel engeller, sınıf farklılıkları ve yetişme tarzına bağlanıyor. Hugo'nun, Notre Dame Katedrali'nin mimarisini ve dönemin Paris'inin tasvirini de esere yansıtarak betimlemelerinde başarılı olduğunu göz ardı etmemem gerekir, her ne kadar bu bölümler bana biraz ağır gelmiş olsa da. Hugo eserinde iç monologlara ve geriye dönüşlere başvurmuştur ki fikrimce bu, eseri daha da okunası yapmaktadır. Roman, toplumdaki sınıflar arası farklılığı ve bunun getirdiği eşitsizliği ustaca yansıtıyor ve dönemin siyasi otoritesini elinde bulunduran kişilerin görevlerini insan haklarına aykırı, hiç de demokratik olmayan bir biçimde kötüye kullanmalarına dikkat çekerek bu adaletsiz toplum yapısına eleştiri getiriyor. Okurken zihnimde canlandırdığım yargı sahneleri “Bu mudur adalet?” dedirtecek cinstendi. Bu eleştirinin haricinde, üç platonik aşkı gözler önüne sererek ‘Sevmek sahip olmak mıdır yoksa fedakârlık mı?’ sorusunu akla getiriyor kitap. Bana göre sevmek fedakârlıktır, çünkü sahip olmak için sevmek çok bencilce bir hareket değil midir? Bu, sevgiyi sahte yapar gözümde, nitekim bir “sahip olma amacı” vardır ortada ve sevginin hiçbir amaca hizmet etmemesi gerekir fikrimce. Gerçekten seven insan karşılık beklememeli. Fedakârlık burada karşımıza çıkıyor, insan öyle sevmeli ki karşılıksız aşkına rağmen gurur yapmaksızın gerektiğinde sevdiğinin yardımına koşabilmeli. “Gerçek sevgi” budur işte. Bunun örneğini yazar, kambur zangoç Quasimodo’nun güzel çingene Esmeralda’ya duyduğu aşktan hareketle sergiliyor. Quasimodo karakteri yaptığım gerçek sevgi tanımlamasına yakışır davranışlarıyla gönlümde taht kurmuştur adeta. Aynı zamanda üzmüştür de, isterdim ki böylesine yürekten seven bir adamın aşkı karşılıksız olmasın, isterdim ki Esmeralda’nın Quasimodo’ya olan hislerinde merhamet duygusundan fazlası olsun. Çünkü böylesine değer verip fedakârlık eden kişiler şüphesiz ki aşklarına karşılık bulmayı en çok hak edenler. Bir kimse tarafından bu denli sevilmek çok rastlanabilir bir durum değil, çevremizde kim bu yürekliliği gösterebiliyor? “Gurur” dediğimiz kavram sevginin önüne geçiyor ne yazık ki, geçmediği durumlara yalnızca roman sayfalarında ve şiirlerde rastlıyoruz. Yani ancak hayal dünyamızda var edebiliyoruz gerçek sevgiyi… Rahip Claude Frollo karakteri ise “Sevmek sahip olmaktır” anlayışıyla yaklaşarak Quasimodo’ya tezatlık oluşturuyor. Kendisiyle çatışan Frollo’nun duygularını kendi sözleriyle en iyi şekilde anlatabilirim: “Bilginken, bilimi ayaklar altında çiğniyorum; asilken, adımı mahvediyorum; rahipken, dua kitabını bir kösnü yastığı yapıyorum. Ama yine de sen Esmeralda, beni hâlâ sevmiyorsun” Bir insanın sevgisine karşılık bulma arzusunu anlıyorum elbet, nitekim herkes bunu ister. Ancak Claude’nun da yaptığı gibi karşılık bulamama sonucu sevdiğine zarar vermek asla haz etmeyeceğim bir davranıştır. Böyle kimselere kendi çevremde şahit oldum ve onlarla ilgili düşüncelerim hiç de iyi yönde olmadı. Çünkü dile getirdikleri sevgiyi çirkinleştirmekten ve bencillikten başka bir şey değil bu. Zannediyorum ki her kızın bir Frollo’su olmuştur veya olacaktır, deneyimimden yola çıkarak söyleyebilirim ki böylesi insanları hayatımızdan ne kadar çabuk uzaklaştırırsak o kadar iyi. Bir de Esmeralda’nın sevdiği kendini beğenmiş Phoebus var ki üzerinde durmaya değer. Phoebus gibi kendini beğenmiş, hiçbir zaman bir bayana gerçekten değer veremeyeceğini düşündüğüm tipler de uzak durulması gerekenlerden. Bu gibileri sahte mimik ve sözlerle kendilerini sevdirirler, kendilerine değer verdirirler ve bir süre sonra umursamazca ortadan kaybolurlar. Bu davranış biçimini sadece erkek tarafına özgü düşünmek haksızlık olur tabii, çevremizde cinsiyet fark etmeksizin böylelerine rastlamak mümkün. Hangi cinsiyetten olursak olalım, yolun sonunda üzülen taraf olmamak için bu kişiliğe sahip kimselere anlamlı duygular beslemeden önce bir daha düşünmek gerek. Notre Dame’ın Kamburu benim gibi sevgi ve insan arasındaki bağlantıyı sorgulayan, insan duyguları üzerine eleştirel düşünmeyi seven ve bir de Krallık dönemi Fransa’sının hukukî yaptırımlarını merak edenlerin zevk alarak okuyacağı bir kitap. Romantizmin gerek kıldığı fazla ayrıntılı betimlemelerin göz yormasına aldırış etmeyeceğini düşünenlerin okumasını şiddetle tavsiye ederim. Zeynep Özmenler Kaynak: http://tr.wikipedia.org/wiki/Quasimodo ÜŞÜYORUM, ÜSTÜME YORGAN ÖRTECEK 'KİMSE'M OLUR MUSUN?"Kendini yalnız hisseden kimse için her yer çöldür." buyurmuş Anton Çehov. Ne kadar haklıve yerinde bir tespittir, yalnızlık denilen puslu buhrana dair. Güzelliğin çevrenizi kapladığı,mutluluğun hegemonyasını sürdürdüğü ve sınırları saadet zinciri timsali görünmez gülücüklerlekaplı imparatorluğunuzda, merkezi siz olan renkli hayatınız birden grileşiverir. Solar gönlünüzüngülü, geriye kalır dikeni. Hem manevî hem maddî cihette muhatap bulamayan akıl sahipleri ise birçocuk edasıyla "Bismillah" derler hayata yeniden. Başlangıç, yerine veya amacına göre isabetlidirama konu, lüzumsuz sebeplerle ayrıldığınız akraba veyahut dostlarınızın yokluğunda tezahür eden'yalnızlık' adlı illet ise onunla uzlaşma belki daha mantıklı bir seçenektir, ne dersiniz?Yalnızlık... Yalnızlık odur ki kimi zaman bir beşer kimi zaman ise soyut bir kavram olan,misal bu hayatta başı dik durmamıza vesile, yegâne bir kaynak olan îman silüetine bürünen 'arkadaş'kavramının yokluğunda zehirli iğneleriyle sisli sokağın arasından sıyrılıp ortaya çıkan ve hayattansizi koparma adına bütün enerjinizi sömüren bir 'karabasan'dır. Tutsak alınır benliğiniz, bitmekbilmeyen düşüncelerle harmanlanmış sorularınızın çözümünü bulma maksadıyla derin bir beyinfırtınasına gark oldurulursunuz. Kitleler arasındasınızdır, tanıdık yüzler arar bir çift irisinizdendamarlar vasıtasıyla bağlantı kurduğunuz 'duyular bakımından vazgeçilmez'iniz. Size ait hiçbir öğeyoktur yabancı bedenlerde. Sonra atarsınız kendinizi rıhtımın kenarına, ansızın gece olur vebeklenen kutsal an işte budur: Yakamozla şahlanan ve dolunayla coşan o müthiş deniz manzarasındabile bir dost ararsınız, o dost ki sizi bu sonsuz depresif tavırdan vereceği sıcak elle kurtaracak vebirbirinize sarılıp tekrar ayrılmama yemini edeceğiniz. Ama gelmez, yoktur çünkü. Kimisi kirliideolojinizden, kimi de aşırı pragmatist kişiliğinizden kaçmış; bazen de siz buna yakın düşüncelerserabında kaybolup aynı terk işlemini onlara karşı gerçekleştirmişsinizdir. Ve geriye tek bir ihtimalkalır: Bu kasvetli hayatta sıkışıp kalan ve bir nebze de olsa rahatlayamayan ruhu, bir uçurumkenarında, toplamda beş saniye süren ve sonunda kayalıklarla flörtün gerçekleştiği operasyon ilesonsuza dek özgür bırakmak.Ey sevgili yalnızlık! O kadar güçlü ve dirayetlisin ki senle olan ve bitmek bilmeyen busavaşımı bitirmek istiyorum. Anlaşma yaparız, sen ihtilal çiçeği olursun, ben de yenilen tarafolurum, he? Ama yok, yapmayız dersen bil ki sana söyleyeceklerim var: Sen değil misinıssızlığımdan doğup da bir dev gibi karşıma çıkan ve çok özgünmüş gibi bana kendi kurallarınıuygulatmaya çalışan? Aynı sen, 'yoldaş listesi' adlı hafıza kartımın dolmaya yaklaştığı zamanlardason derece sosyal olan ben, o parti senin bu parti benim gezerken köşe başı sokakta başını öneeğmiştin, yüzüme bile bakamıyordun. Korkaksın çünkü, eğer denildiği kadar çetin olsa idinmuvaffakiyetle bünyemde haşrolmuş idrak yeteneğimi o zaman ele geçirirdin. Ne zaman ele ayağadüştüm, tanıştığım ve varlıklarında kaybolduğum dostlarımı 'arkadaşlık bakımından yeterliliktesti'ne tabi tuttum ve onları birer birer yitirdim, o zaman çıkageldin suratında o pişkin ifadeile.Yaprağı açık yeşil, reçinesi tutkal ve kokusu pek ağaçlarla dolu yolunu aşındırdığım patikadakirenkli görüntüyü kaybettim. Hayır, renk körü olmadım; sadece senin gazabına uğradım. Eskiden deyapmayı çok sevdiğim koy dalışlarım artık bayılma olmadan neticelenmiyor, sebebi belli: Sen,yeniden... Varlığını kısıtlamak için doğadaki güzelliklere baksam onlar da fayda etmiyor,anlayacağın iyice çaresiz kaldım. Yoruldum bu amansız savaştan, çölde üşüme krizleri geçirmektentükendim artık. Barışalım ve sen de benim biricik yorganım ol, ne dersin ha, sevgili yalnızlık?Saim ERÇOLAKHevalcanDeliktaş21601034KIRMIZI AYAKKABILAR...Fotoğraf 1:http://www.kadinsite.com/wp-content/uploads/2013/01/sevimli-g%C3%BClen-%C3%A7ocuk-%C3%A7ocuk-resimleri.jpgÇocukken her şeyne kadar kolaymışmeğer.Tekendişen öğlenne yiyeceğin,akşamkiminletop oynayacağın,hangiçizgi filmiizleyeceğin ,en çok hangidondurmadan yiyeceğiniken,en büyükkorkun karanlıktakalmakiken,sevilirkençıkarsızca,karşılıkbeklenmeden vesadecesenolduğuniçin,hayat negüzelmiş.Caddede oherkese çok güzelgörünenablaseninsaçınıokşadıdiye bilesevinebilmekne büyüklüksmüş.Annen,baban,dünyanın engüçlüinsanıymış gibi,sankikimseonlarabir şeyyapamaz gibihissetmekne çokgüvenverirmişvekoşabilmekolabildiğince hızlı,rüzgarla yarıştığınısanarak,veyargılanmadansevebilmekher renkten, her uyruktan, her topraktan veyaştaninsanıne büyüközgürlükmüş.Biz dahaözgür olacağızdiye büyümek istemiştik hep. Onsekizimizegeliparabakullanacağız, liseye gideceğiz, dışarıçıkacağızannemize sormadan,oy kullanacağız,küçüklerimize tavsiyeler vereceğizve onlar da bizeağabey,abla diyecekçünküartıkbüyükolacağızdiye düşünürken,bir şeyi gözardıetmişiz. Bizimle birlikte her şeyin büyüyeceğini.Artıkkaranlıktan değilde sevdiklerimizikaybetmektenkorkacağımzıdüşünememişizmesela,bundanböyle saklambacıhepkendi zihnimizde vekendi kendimizle oynayacağımızı,insanlarınbizi sahipolduğumuz şeyler içinsevipdahip olmadıklarımıziçin iteceklerinihesabakatmamışız.Topuolanarkadaşımızbizihepoyununaalırsanmışız.Ençokda tutsaklığımızınbüyüyeceğini hiçmihiçumursamamışız.Paranıntutsağıolmuşuz mesela,toprağıntutsağıolmuşuz.Sistemkelepçelemişbileklerimizi,en değer verdiklerimiz gardiyanlarımızolmuşlarazarlamışlarbizi veebiz böylesineseverken yaşamayı,göğehasret,üstümüzdekiçatınıngökyüzüolduğunainandırarakkendimizi,nefes almayıöğrenmişiz.Küçükkensallanandişimiziçekemeyen bizler büyüyüncesilahtutar olmuşuz, adamöldürürolmuşuz. Celladıolmuşuz bizim gibiolmayanınya da düşünmeyenin,farkınabilevarmadan.Büyüklerimizamcalarımız, teyzelerimizbizihep korur kollar zannederken,birçırpıdafeda edilmişiz ondördüncüLouis gibi “Devletbenim.”diye çırpınanlar tarafından.Bizler dahadünseksekoynarken düşsekdeli gibi ağlayan, biribizi tesellietsindiyebekleyenler,biziteselliedenler tarafından ne kolayöldürülmüşüz.Hemde kırmızıayakkabılargiyemeden, oçok istediğimizdövmeyi yaptıramadan,mezuniyetimize gidipkepatamadan,çok çalışıpgirdiğimizsınavınsonucunu göremeden,aşıkolamadan ilk kez, şiir yazamadanve oen sevdiğimizşarkınınsözlerinison kezmırıldanamadan; barışve kardeşlik şiarıyla çıktığımızhayat yolunda,bizleriparçalaraayırmaksuretiyle,din uğruna,ırkuğruna,vatan ya da toprakuğruna,diluğruna,renk uğruna,ırzuğruna birer birer değilbiner bineryolumuzu kesmişler.Bizler,dokunmadanda sevebiliyorken,bize namludoğrultanadurup düşünmedenkollarımızıaçıpkoşabiliyorken sarılmakiçin,dans edebiliyorken insanlar nedüşünürhakkımızdaumursamaksızın; sondans figürümüzüyapamadan kötülüğeuğruyoruzsizsözümona büyükler tarafından. Dövüyorsunuz, sövüyorsunuz; fikirlerimizi,kahkahlarımızı,gözyaşlarımızı,sizde körelmiştümduygularımızıbir torbaya koyup kendidepolarınıza atmakistiyorsunuz.Yetmiyor,tecavüz ediyorsunuz, katlediyorsunuz.Sizinkaranlıkdünyanızda“büyüklük” buçünkü.İştebuyüzden benim veyaşıtımpekçoklarınındilindedir çocukluğumuz. Bundangelirogünlere olan özlemimiz.Şimdikihayatımızısevmediğimizden değil, bizher günübiröncekindenfazla sevmeyi öğrendik.Fakatizin vermediğinizden yaşamamıza.Sizden izinistediğiğmizden dedeğilamaeskiden ‘çocuk’deyip geçiyorsanızbileşimdi‘insan’deyipgeçemediğinizden.Düşletmediğinizden.Fakatyine de,her şeye rağmen,şuursuzca,bizçocukkalmaya devam edeceğiz.Yinekahkahalar atacağız“atma”dediğiniz yerlerde.Tekrar itip düşüreceğiz birbirimizi vesonraelindentutup kaldıracağız.Sizin gibi sırfçocukluğumuzu çoközlediğimizdenkinduymayacağıztümçocuklara,renklerini kıskandığımızdan griyapmayacağızonları.Onlar gibitemizsevemediğimiziçinonlarıöldürmeyi seçmeyeceğiz. Sizin kötükalplerinizkarşısındadurabilmekolanaksızve umutsuzcagelsede kulağa,size rağmeniyi kalacağız, çocukkalacağızhala!Selam olsuntüm çocukkalanlara...Kaynakça:Fotoğrafhttp://www.kadinsite.com/wp-content/uploads/2013/01/sevimli-g%C3%BClen-%C3%A7ocuk-%C3%A7ocuk-resimleri.jpgElif Aydoğdu SANAT GEMİSİ HİÇ BATMASIN Fazıl Say’ı ilk dinlediğimde tahminen altı yaşımdaydım. Antalya’da, Aspendos Antik Tiyatrosu’nda... Genco Erkal altı yaşındaki bir çocuğun bilmeyeceği konular hakkında o kadar çoşkulu şiirler okuyordu ki içimde bir şeyler kabarıyordu her bir kelimede. Anlamadığım bir heyecan duyuyordum. Serenad Bağcan o zamana kadar duyduğum en duru sesle harika parçalar seslendiriyordu. O sıra henüz adını bilmediğim Güvenç Dağüstün, yine o sırada varlığından haberdar olmadığım büyüleyici bir sesle –ki bu ses bariton olur- bir yandan içime korku salarak bir yandan da içimde bilmediğim duygular uyandırıyordu. O zamanlar her ne kadar orkestradaki enstrümanları seçemiyor olsam da her birinin çıkardığı ses karşısında ayrı, koronun içinde bulunduğu harmoniden ayrı bir şaşkınlık yaşıyordum. Oratoryonun son parçası olan çocuklar –yani o zamanki yaşıtlarım- ise beni müzikle uğraşmaya heveslendirmişlerdi çoktan. Esen rüzgarın sesi, antik tiyatronun o doluluğu, havanın hafif serin hali…O yaşta bir çocuğun bile tüylerini diken diken etmişlerdi. Zaten bu günden sonra burada bulunan her sanatçı benim için farklı bir anlam ifade etmeye başlamıştı. Fazıl Say ile böyle tanışmıştım. Büyüdükçe sanatçıya olan ilgim arttı ve hakkında daha çok araştırma yapmaya başladım. Türk müzik dünyası adına büyük bir piyanist olduğu zaten inkar edilemez ancak benim için Fazıl Say’ın bestekarlığı piyanistliğinden az da olsa önde. Büyük ustalara gösterdiği saygı, bütün o eserleri harikulade bir şekilde besteleyebilmesi, o duyguyu hissettirebilmesi ve hatta o duyguya çok daha fazlasını katabilmesi… Yıllar önce de beni etkileyen unsurun büyük ölçüde beste olduğunu Sait Faik Resitali’nden sonra anladım. Nazım Hikmet Oratoryosu’nu nasıl bir huşuyla dinlediğimi hatırlıyorum, şiirler ve piyanonun uyumu, sessizlik çöktüğünde ansızın gelen notalar, ölü bir çocuk cansızlığıyla küçük bir kız çocuğu tarafından okunan şiirde arkadan ve inceden duyulan tınılar hepsi o kadar güzel ayarlanmış, o kadar güzel bir uyum içindelerdi ki… Bu denli bir uyumu yakalamanın ne kadar zor olduğunu anlamak için bir şey bilmeme gerek bile yoktu. İşte tam da bu sebeplerden Sait Faik Resitali’ne giderken bir yandan fazlasıyla heyecanlıydım fakat bir yandan da önceki hislerimi yaşayamama korkusu içindeydim. Hayal kırıklığına uğramak istemiyordum. Resital başlar başlamaz kaygımın ne kadar yersiz ve hatta belki de saygısız olduğu ortaya çıktı. Yine harika bir anlatıcı kadrosu, fazlasıyla güçlü vokaller, mükemmel bir orkestra, bütün ihtişamıyla Fazıl Say, konuya söylenecek söz zaten yok...’’Stelyanos Hrisopulos Gemisi’’ Sait Faik’in en güzel öykülerinden biridir benim için. Bu öyküyü bir de böyle dinleyince etkilenmemek elde değildi. Demet Evgar, Songül Öden, Esra Bezen Bilgin, seslerini çok etkili kullanıyorlardı ve mavili yeşilli uçuş uçuş elbiseleri minimalist bir deniz havası yaratıyordu. Serenad Bağcan, Zeynep Halvaşi hem güçlü vokaller olmaları yönüyle hem de tiyatrallikleriyle bütün salonu ele geçirebiliyorlardı. Serenad Bağcan’ın kedi taklidi yaparak söylediği bir solosu vardı ki benim lügatımda bunu anlatabilecek kelime olduğunu zannetmiyorum. Ve orkestra. Nereden başlasam? Çeşitliliği mi desem, uyumu mu desem? Bir arada kullanılacağı aklınızın ucundan geçmeyecek enstrümanlar birbirleri için yaratılmış gibiydi. Klasik müzik ve makamsal Türk müziği bir arada olmak için var olmuş gibilerdi. Bir tarafta kanunun ve kemençe ikilisinden beklemeyeceğiniz kadar hüzünlü, içli, yanık bir ses... Öbür tarafta henüz Trifon’un başına gelenler gelmemişken, daha Trifon gemisini inşa ederken oyunbaz bir havayla çalınan keman. Diğerinden bekleyeceğinizi öbüründen duyduğunuz bir orkestra yani. Fazıl Say ise sahneye çıkıp piyanosuna oturduğu an on iki sene önce olduğu gibi yine kendini kaybetmiş, çevresindekileri unutmuş, piyanosuyla bir olmuştu. Ve yine aynı tutkuyla, bütün kalitesini ortaya serercesine muhteşem bir performans sergilemişti. Sahnede olan her bir birey esere olan saygısnı inanılmaz performansıyla kanıtlamıştı. Sahne arkasındaki Özen Yula, yani yazar/yönetmen de övgüyü hak ediyor. Övmek her ne kadar üstüme vazife olmasa da bütün yazım boyunca elimden geldiği kadar beğenimi dile getirmeye çalıştığım için bundan da bahsetmek istedim. Öyküyü harika bir şekilde uyarlamıştı. Resitalden önce sahneye çıkıp yaptığı açıklama da o denli doğruydu ki bundan bahsetmeden yazımı bitirmenin bir ayıp olduğunu düşünüyorum. Ülkemizin içinde bulunduğu durumdan bahsedip bu kötü durumdan bizi ancak sanatın kurtarabileceğini söylemişti. Diyeceğim şu ki bu resital bir resitalden daha önemliydi. Benim için, evet, özel bir anlamı da vardı ancak herkesin bu güzel eserin bir yerinde, belki hikayede, belki içli kanun sesinde, belki şarkılarda özel bir anlam bulabileceğine düşünüyorum. Ve bahsettiğim bunca güzel sebepten sonra şunu da söylemek isterim ki buruk bir güzellik var bu eserde. Burukluğun sebebi ise hem bu harika organizasyona hem de bunca değerli sanatçıya gösterilmesi gereken ilginin gösterilmemesidir. Toplum olarak mı yoksa insan ırkı olarak mı orasını bilemeyeceğim ancak değerli herhangi bir şeye gerekli değeri vermemek denen bir hastalığımız var. Umarım gün gelir bu tür etkinlikler belli bir zümreye hitap etmekten çıkar, bu sanatçılar hak ettikleri ilgiyi görür. Ve yine umarım ki sanatçılarımız bütün bu zorluklara rağmen pes etmeden devam edebilirler. Çünkü ben gerçekten sanatın bir başkaldırı olduğuna inanıyorum ve Özen Yula gibi benim de sanatın bizi kuratarabileceğine olan güvenim de sonsuz. http://www.sanattanyansimalar.com/fazil-say-9-ekimde-sait-faikle-ankarada/2280/ Anlatıcılar denizin dalgalı halini canlandırırken. http://aybekgazete.com/fazil-sayin-sahne-eseri-sait-faik-ankarada/19203/ Yaptık Bir Hata Affedin Artık! İnsan kolayca hata yapabilen bir varlıktır. Yaptığı hatanın cezasını çekmiş olsa da insan, ne yapıp ne edip hatasından bir ders çıkarmalıdır. Shouya İshida’nın çocukluk ve gençliğinden gördüğümüz kesitler, yapılan bir hatayı ve bununla birlikte sıra gelen olayları etkileyici bir şekilde gösteriyor. Özellikle konunun çocukluk çağından ele alınmış olması, basit gibi gözüken bir sonucun daha karmaşık ve yıkıcı olmasıyla birlikte beklentilerimizle uyuşmayıp konu hakkındaki fikirlerimizi gözden geçirmemizi sağlıyor. Çocukların yaptıkları hatalar, henüz mantıksal düşünme yetenekleri gelişmemiş olduğu için kolay affedilebilir gelebilir gözümüze. Bundan dolayı hata yapmalarına göz yumabiliriz. Hatalarından dolayı uyarılmayan çocuklar bariz bir şekilde yaptıkları şeye devam ederler. Kimse onlara doğru yolu göstermemiştir ki! Uzun bir süre boyunca devam edebilen bu durumun iki farklı sonu vardır. Birincisi, yapılan hatadan mağdur olan kişi sesini çıkartmaz veya çıkartamaz. Bundan dolayı pek çok kötü şeye maruz kalır. Hata yapan çocuk belki de hatasının farkına bile varamadığı için yaptıklarına devam eder. Zaman geçtikçe rahatsız edeceği yeni insanlar bulup daha fazla kişinin mutsuz olmasına sebep olur. Bu durum elbette kimsenin istemeyeceği bir şeydir. İkinci durum ise olaya otorite sahibi insanların dâhil oluşu ile gerçekleşir. Bu durumda ise mağdur kişinin koruma altına alınması ve gerekli kişilerin cezalandırılması için uğraşılır. Mutlu sonla bitiyormuş gibi gözüken bu ikinci seçenek her ne kadar birincisine kıyasla daha iyi olsa da hâlâ çok büyük yanlışlara yol açma eğilimine sahiptir. “İkinci durumda en kötü ne olabilir ki?” sorusunu çarpıcı bir şekilde yanıtlıyor Shouya Ishida’nın hikâyesi. Evet, yaptığı kötülüklerin yanına kalmaması için çekmesi gereken bir ceza vardı. Fakat bu sırada onu böyle hatalı davranışlara sürükleyen çevresel etmenlerin göz ardı edilmesi büyük bir haksızlığa yol açtı. Takeuchi-sensei’nin bütün görmezden gelişinin ardından hedef gösteren tavrı, Shouya’ya bu hataları yaparken yardımcı olan arkadaşları ve yaptığı kötülüklere karşı çıkmayarak da olsa destek veren kişilerin birden bire hiçbir suçları yokmuş gibi davranmaları ile Shouya adeta günah keçisi ilan edilmiş oldu. Fazlasıyla gerçekçi olan bu durum, “günah keçisi” için kötü günlerin habercisidir. Hedef gösterilerek suçlu konumuna düştükten sonra Shouya için hayatın eskisi gibi olması mümkün değildi elbette. “Adı çıkmış dokuza inmez sekize” boşuna dememiş atalarımız. Bir kere “kötü insan” ilan edilen kişi, yediği bu damgayı kolay kolay üstünden atamaz. Tabii ki Shouya için de olan şey buydu. Geçmişini unutup yeni bir kimlikle hayata devam edebilmekten başka şansı olmamasına rağmen geçmişi peşini bırakmadı. Böyle durumlarda yeni insanlarla tanışıldığında işler iyi başlayabilir fakat eğer geçmişlerinden haberdar olurlarsa “Sen şunları yapan çocuktun, şimdi ne diye iyi biriymiş gibi davranıyorsun?” ayarında tepkilerle karşılaşılabilir. Bu durum insanın topluma katılma ve değişim şevkini kırarsa hayatta başka hedefi olmayan kişi intihara bile sürüklenebilir. Bütün bu olumsuzluklara rağmen mutluluğa ulaşabilmek adı çıkmış bu kişiler için mümkündür. Hele ki gerçek dışı bir olumlulukla Shouya gibi mağdur ettiğiniz kişi aslında size kin beslememişse ve üstüne üstlük sizden hoşlanıyorsa işiniz kolaylaşır. Buna rağmen topluma kendinizi kabullendirmek için çabalamanız gerekir. Yapılması gereken şey ise insanların üzerinizdeki olumsuz beklentilerini sizin hakkınızdaki fikirleri değişinceye kadar tekrar tekrar boşa çıkarmaktır. Başkalarının size neden o gözle baktığını gerçekten kavrarsanız ve bu şekilde hatanızdan pay çıkardığınızı karşınızdakine hissettirmeyi başarabilirseniz, üzerinizdeki o kara lekeyi atabilirsiniz. Tüm bu inişli çıkışlı yolculuktan sonra büyük resme baktığımızda başka bir şeyi fark edebiliriz. Shouya’nın bu dersi alıp almadığı bilinmez fakat bu hikâyeden çıkarılması gereken başka bir ders daha vardır. İnsanlarla ne kadar yakın dost olursanız olun, insanlara ne kadar güvenirseniz güvenin, insanlar belli bir noktadan sonra bencillikleri ağır bastığında kendi vicdanlarını rahatlatabilmek için ellerinden geleni yapabilecek kapasiteye sahiptirler. Henüz çocuk olsalar bile... Bu dediklerimden kimseye güvenmememiz gerektiği gibi bir anlam çıkmasın sakın. Anlatmaya çalıştığım şey hal ve davranışlarımızı toplumun o anki tepkilerine bakarak düzenlersek, toplumdaki algı değişiklikleri veya farklı yapıdaki bir topluma katılmamız sonucunda bulunduğumuz konum bambaşka bir şeye dönüşebilir. Böyle mağduriyetler yaşamamak için toplumun o anki kabullerini iyice incelememiz gereklidir. Oğuz Eren Saklı Zeynep Cengiz Farklı Bir Mükemmel Hepimiz kendi mükemmel dünyamızı yaratmak ve onun içinde yaşamak isteriz. Gerçek hayatın zorluklarına ve üzüntülerine katlanmak zor gelir, çoğu zaman kendimizi “keşke şöyle olsaydı” derken buluruz ancak burada en başta yapılan hata kelimenin anlamından kaynaklanmaktadır. “Mükemmel” kelimesini günlük hayatta çeşitli şeylere kullanırız; yapılan bir yemeğe iltifat etmek için, birinin üzerindeki kıyafeti beğendiğimiz için vb. ancak bu kelimenin yanına uymayacak belki de tek şey insanlıktır. İnsanoğlu çok şey olabilir ama mükemmel değildir. Ütopya temasını işleyen kitaplarda mükemmelliği engelleyen ana şeyin duygular olduğu söylenir. Burada anlatılmak istenen basit duygular değil de baskın olan, çoğu zaman mantıklı düşünmeyi engelleyen kıskançlık, aşk ve nefret gibi duygulardır. Çünkü bu duygular öylesine yoğun hissedilir ki, insana hiç beklemediği şeyler yaptırabilir. Bu nedenle bu kitaplarda duyguların yasaklandığı ya da ilaç gibi yollarla bastırıldığı görülür. İşlenen cinayetlerin büyük bir yüzdesinin bu üç duygudan kaynaklandığı düşünülürse, haklı tarafları vardır ancak ben bu düşünceye tam olarak katılmıyorum. İnsanı insan yapan en temel şey duygulardır. Eğer duyguları söküp alırsak, geriye kalan şey doğal olmaz. Aslında bir bakıma herkesi birbirine benzeten bir sistem yaratılmış olur çünkü her bireyin her duruma verdiği tepki farklıdır ve bu farkı yaratan şey hislerdir. Duyguları sıfırlayarak belki cinayetlerin sayısı azaltılabilir ve böylece daha iyi bir toplum düzeni kurulabilir ancak mevcut olan duruma “yaşamak” denilemez. Phillip Noyce’un yarattığı ütopyada aslında duygularla sıkıca bağlantılı olan inanç ve renkler de yasaklanmıştır. İnancın yasaklanmasıyla birlikte daha huzurlu bir toplum oluşturulabileceğine ben de inanıyorum çünkü inancın alt başlıkları oldukça geniştir. Bir dine ya da politik bir lidere inanmak, bir
kolay değil" Felsefe, yani sorgulama isteği her insanda olması gerektiğini düşündüğüm bir davranış; çünkü sorgulama yani felsefe, insanı insan yapan özelliğini, düşünmesini gerektirir. Bu sayede birey başkalarının söylediklerine itaat etmek yerine, kendi doğrularını ve gerçeklerini öğrenip ona göre yaşamaya, daha iyi bir hayat sürmeye başlar. Bunun yanında kişisel olarak da felsefe okumaya ilgi duyduğum için, eserde etkileyici bulduğum bir nokta konunun bu şekilde anlatılmış olmasıdır. Bir başka ilgimi çeken konuysa filmde kullanılan dekorlar ve settir. Filmin başında ve sonunda iki sahne dışında bütün film bir salonda, jüri odasında çekilmiştir. Yani filmde uzun bir masa, sandalyeler ve jüriler dışında görsel bir detay yok denebilir. Tek set ve az dekor tercihi filmin görselliği yerine, konuya ve olaya dikkat çekilmek için yapılmış olabilir ve bence akıllıca bir taktiktir. Görsel öğelerin kullanımı dışında, benim için filmi etkileyici kılan en büyük unsur, filmin izleyicide bıraktığı duygu ve verdiği mesajdır. Eserin en başında tek bir jürinin çocuğu suçsuz bulduğunu söylediği an, aslında izleyicinin de duraksamasını ve düşünmesini sağlamıştır; çünkü o sahne, aslında ön yargının ve sorgusuz kabullenmenin kırıldığı ilk noktadır. Jüriler, birbirini ikna etmeye çalıştığı ve birbirleriyle tartıştıkları zamanlarda, her oylamada farklı sonuçlar ortaya çıkmaktadır. Bu, izleyicinin de film boyunca sürekli fikir değiştirmesine sebep olmuştur. “Olayı nereye çekerseniz çekin, önyargı gerçeği hep saklar.” Filmde geçen bu cümle, aslında filmin vermeye çalıştığı asıl mesajdır. Film hem karakterlerine, hem de izleyicisine ön yargının ne kadar yanıltıcı olabileceğini göstermeyi amaçlamış ve başarmıştır. İzleyicide bu etkiyi uyandırdıktan ve jüri üyeleri suçsuz oyu kullanan jüri tarafından ikna edilmiş gibi görünse de, mahkemede karar beyan edilmeden film biter. Sonunun kesinleşmemesi de yine az dekor kullanımı gibi akıllıca bir taktiktir; çünkü bu durum, izleyicinin film bittikten sonra bile film hakkında düşünmesini, dolayısıyla filmin kalıcılığını artırmıştır. Ayrıca, eserin verdiği ana fikir olan ön yargının yanıltıcılığı dışında, sonu hakkında düşünmek insanın kendini yargılanan çocuk veya jüriler yerine koymasını ve bu sırada vicdanını, hatta adalet sistemini sorgulamasını da sağlamıştır. 12 Öfkeli Adam, dekoru ve oyuncularıyla estetik; verdiği mesaj, eleştirdiği sosyal problemler ve kafalarda bıraktığı güzel soru işaretleriyle düşünsel olarak insanları etkilemeyi başarmıştır. Özellikle yaşadığımız bu zamanlarda ahlaki değer yoksunluğu, vicdana kulak verme gibi durumlar insanlığımızın maalesef eksik kalmış yönlerindendir. Bu filmi izlemek, insanın bu yönlerini tekrar uyandırmada ve sorgulamaya başlamada çok büyük bir adımdır. Kısacası “12 Öfkeli Adam”, bu yönlerimizin köreldiğini hissettiğimiz anlarda kesinlikle tekrar tekrar izlememiz gereken bir filmdir. Dilber Selva İlkar Psyc-21400725 Modern Kölelik Charlie Chaplin’in baş rolde oynadığı 1936’da yayımlanan romantik komedi filmi Modern Zamanlar, sanayi devrimi sonrasında başlayan ve kısa zamanda bütün dünyayı saran isçi sınıfının ezilme durumunu profesyonel bir bakış açısıyla ele almış. Doymak bilmeyen fabrikatörler, hayatta kalmak için çalışmaktan başka çaresi olmayan insanlar, son çare olarak yasadışı işlere bulaşanlar bu filmde, kapitalist sistemin kötü etkilerinin mağdurları olarak gösterilmişlerdir. Filmdeki olaylar her ne kadar abartılarak anlatılmış olsa bile, yapılan bu mübalağalar bence tam yerinde olmuş. Bazı insanlar bu durumun bu kadar üstünde durulmaması gerektiğini düşünse de sanayi devriminde başlamış olan bu kötü sistemin günümüzde hâlâ etkilerinin görülmesi, olayın ne kadar ciddi bir boyutta olduğunu göstermektedir. Chaplin bu filmde hepimizin günlük hayatta gördüğü fakat umursamadığı olayları, yoksul ve çalışmaya muhtaç insanların bakış açısıysa ele alıp, mübalağa sanatını ustalıkla kullanmış. İlk başta film sessiz olduğu için biraz sıkıcı gelmişti açıkçası. Fakat olayları derinlemesine incelemeye başlayınca, anlatılanların ne kadar önemli ve üstünde durulması gereken konular olduğunu anladım. Aklıma bazı sorular geliyor. İçime bir hüzün çöküyor. Hayat neden bazı insanlar için bu kadar zor? Birileri yiyecek bir kap yemeğe muhtaçken, başkalarının altın kaplardan yemek yiyip kristal kadehlerde içmesi adil mi? Bu soruları sormama sebep olan sistem gerçekten hayatın kaçınılmaz bir sonucu mu? Olmamalı... Bu noktadan sonra aklıma uygulanması gereken siyasi ideolojiler geliyor. Fakat başka sorunlar ortaya çıkıyor. Günümüzde var olan siyasi ideolojileri gözlemlediğimde hepsinin benim fikirlerimle çatışan bir noktası olduğunu görüyorum. Anladığınız üzere, sadece kapitalist sistemi eleştiren bir insan değilim. Komünizm, sosyalizm, Marksizm veya Faşizm... Hepsinin kendilerine göre doğruları ve yanlışları; destekledikleri ve karşı çıktıkları fikirleri var. İnsanlığa yeni bir fikir lazım bence. Bütün azınlıkları içinde barındıran, gelişen teknolojiye uyum sağlayabilecek, güncellemelere uyumlu, barışçıl ve uygar bir ideoloji... Ne yazık ki böyle bir dünyanın var olacağı zamanı görmeye ömrümün yeteceğini düşünmüyorum. Düzeltilmesi geren bu kadar sorun varken, benim tabirimle ‘’cennet’’ e ulaşmak o kadar kolay olmayacaktır. Biraz da şu sorunlardan bahsedelim. Savaşan iki grubun elindeki silahların aynı yerden gelmesi kapitalist sistemin sağladığı bir fiyasko değil de nedir ki? Olayın sonucuna baktığımızda elimizde olan iki şey var. Bolca para kazanan silah tüccarları ve ölen masum insanlar. Sistemin kötü etkilerini görmek için aslında o kadar da uzağa bakmaya gerek yok. Aile yaşantımıza göz atalım. Babalarımız eve üç kuruş para getirebilmek için sabahın köründe evden çıkıp, akşamın bir saatinde eve geliyor. Ne evlatlarına ne de karısına gerekli zamanı ayıramıyor ve bu fedakarlıklar sonunda kazandığı para, ay sonuna kadar zar zor yetiyor. Borçları artıyor. Krediye başvurma kararı alıyor. Olmayan bir paranın borcunu ödemek için gece gündüz çalışıyor. Ekstra işler buluyor. Ailesine ayırdığı küçücük zamanda kuş olup uçuyor. Şimdi olaya başka bir perspektiften bakalım. Fabrika sahibi bir insan... Odasında oturuyor. Alt katta çalışan binlerce işçi var. Üç kuruş para almak uğruna gece gündüz çalışıyorlar. Onların ürettiği ürünü satan patron ise servetine servet katıyor. Olayların en acıtıcı durumu ise, hayata hangi tarafta başlayacağına karar verme yetkisi maalesef insanın elinde olmuyor. İnsana genlerinden kalan tek şey saç veya göz rengi değil maalesef. Hayata bir sıfır önde başlamak ya da geride başlamak ailenin sana bıraktığı bir mirastır. Bazen sevindirir, bazen de mutlu eder insanı. Yapılması gerekeni sormayın. Çünkü bu sorunun cevabını bilseydim, hayatta şanslı olanların yanında olurdum. Kaynakça:- Modern Zamanlar, Charlie Chaplin(1936) - https://i.know.cf/imgwi/3/36/Modern_Times_poster.jpg/2Modern_Times_poster.jpgUmut Ardıl ÇELİK 21601347 Fark Edilmeyen Altın Sıradan bir günde size misafir gelse ne yaparsınız? İlgilenirsiniz tabii ki. Ancak size bu misafirlerin uzaydan gelen yaratıklar olduğunu söylesem ne yapardınız? Maceraperest olmadığınızı varsayarsak kaçardınız değil mi? Bunlar bir film gibi durmuyor mu? Çünkü bu olaylar zaten bir filmden alıntı. Filmin adı “Arrival”. Şu ana kadar verdiğim sınırlı bilgiden ötürü standart bir bilim kurgu filmi zannetmeniz çok normal ancak standart bir bilim kurgu filminden çok uzak. Zaten bu özelliği sayesinde İMDB'de ilk 250 film arasında ve bu yıl Oscar ödülü aldı. Filmde dikkatimi çeken ilk mesaj, belki biraz basit olacak ama iletişimin her şeyinin başı olduğuydu. Doğal olarak karşınızda uzaylı gördüğünüz zaman ne yapacağını ya da ne yapmayacağını bilmediğinizden ötürü hemen kendinizi savunmak için tankla, tüfekle karşılarına gelmeniz çok normal görünüyor. Ancak onlar hiçbir karşı harekette bulunmuyorlar bu da neden geldiklerini öğrenebilmek için onlarla iletişime geçmemize neden oluyor. İstediğiniz kadar fizik, kimya, biyoloji bilebilirsiniz ancak kendinizi karşı tarafa ifade edemedikten sonra, kendi bilginizi karşınızdakine aktaramadıktan sonra o bilginin hiçbir önemi olmadığını düşünüyorum. Filmde bazı sahnelerde bu düşünce çok güzel aktarılıyor. Gizemli bir hava mı verilmek istenmiş yoksa yönetmenin tarzı mı öyle bilemeyeceğim ama filmin geneli boyunca soluk tonlar hâkim. Zannedersiniz film setine baştan sona kadar bir sis bulutu çökmüş. Her şeye rağmen verilmek istenilen gizem havası olduğunu düşünürsek yönetmenin başarılı bir iş ortaya koyduğunu söyleyebilir. Bu gizem havası tahmin edilebileceği üzere kendini zamanla gerilime bırakıyor. Gerilim kısmını pek beğenmemekle birlikte sanki filmin süresini uzatmak için koyulmuş, aynı Türk dizilerinde olduğu gibi uzun bakışmalar ve uzun duraksamalı sahneleri filmin akıcılığına önemli ölçüde zarar vermiş buldum. Karakterlerden biraz bahsetmek isterim. Başrolünde Amy Adams'ın canlandırdığı Louis adında başarılı bir dilbilimci var. Eğer sizler de benim gibi Süperman filmlerini seviyorsanız gözünüze hemen bir şey çarpmıştır. Bilmeyenler için hemen anlatayım; Son Süperman filmin de Louis Lane yani Süperman'nin kız arkadaşını yine Amy Adams oynuyordu. İlginç bir detay, bu bilerek mi yapılmış yoksa senaryoda mı öyle hiçbir fikrim yok. Filmde canlandırdığı karakter bana hayatın bazen ne kadar acımasız olduğunun çağrışımını yaptı. Başlarda bu etkinin sürmesi kafanızda “Ben dram filmine geldim sanırım!” demenize yol açabiliyor. Hayatın bu zalim etkisi bizlere Louis karakteriyle çok başarılı bir şekilde aktarılıyor. Hani hep “ortak bir düşman sizi dost yapar denir ancak bu söz Arrival filmi için geçerli değil sanırım. Dünyanın farklı bölgelerine gemileriyle inmiş uzaylılar olduğundan farklı ülkeler bunları araştırıyor ancak kimse kimseyle bilgi paylaşmıyor bu zaman içinde bir süper güç savaşına dönüyor tabii ki hangi ülkeler olduğunu söylememe gerek yok veya hangi tarafın kazandığını. Sadece bunun bir Hollywood filmi olduğunu hatırlatmam yeterli sanırım. Böyle bir durumda ülkelerin çıkarlarının dünyanın çıkarları üstünde görülmesi ilk başta bana çok garip gelmişti ancak biraz düşündüğüm zaman bu olayın dünyanın başlangıcından beri böyle olduğunu hatırladım. Sanırım her zaman ülkeler de insanlar gibi bencil olmaya devam edecek. Bilim kurgu filmlerinden herkesin beklentisi farklıdır; kimi gizem ararken kimisi derin mesajlar peşindedir. Ben ikisini birden arayan gruptanım. Gerek renklerin solukluğuyla verilen esrarengiz hava gerek iletişimin önemine yapılan vurgudan ötürü Arrival benim için biçilmiş kaftandı. Belki sinema tarihine ismini altın harflerle yazdırmaya yetmez bu özellikler ancak kaçırılmayacak kadar değerli bir yapıt. İyi seyirler… Baran Sinan KEYKAN Kaynakça: Villeneuve, Denis. Arrival (Geliş).2016.Film. http://www.bidolusinema.com/galeriler/arrival-filminden-afisler-43 Güneş Batmaz Turk102-27 09.10.2014 Bir Kadın, Bir Kitap ve Mükemmel Erkek Ekolü Amerikan filmi klasik sorusu ‘Ölü ya da diri, gerçek ya da hayal ürünü, biriyle birlikte olma şansın olsa o kim olurdu?’ için cevabım, ‘Aşk ve Gurur’ u okumaya başladığım günden beri Bay Darcy. Muhtemelen yayınlandığı 1813’ten beri okuyan neredeyse her kızın hayallerini süslüyor Bay Darcy. Belki yüzlerce aşk romanı okudum, bir o kadar da aşk filmi izledim peki ama neden Bay Darcy? Zengin diye mi veya yakışıklı ya da belki ulaşılamaz ya da ya da belki sevdiği için herkese karşı geldi diye mi? Ama hayır, neredeyse bütün aşk romanlarında böyle olmaz mı zaten. Yakışıklı, zengin, sevdiği için her şeyden vazgeçen bir beyaz atlı prens yok mudur zaten her masalda? Peki, ama neden Bay Darcy? Hadi bunun cevabını vermeden önce kitabın içinde küçük bir yolculuğa çıkalım. ‘Aşk ve Gurur’, okuyan neredeyse herkesin ezbere bildiği bir yerde ‘Aşk ve Gurur’ severlerin mottosu halini almış: “Zengin ve bekâr bir adamın mutlaka bir eşe ihtiyacı olduğu herkesçe kabul edilen bir gerçektir.”(Austin, 2006:27) cümlesiyle başlar ve bize kitap boyunca bizimle kalacak ve zamanla, kitabı okudukça, üstesinden geleceğimiz önyargılar oluşturur. Tıpkı Elizabeth’in sahip olduğu gibi, tıpkı bizlerin hayatımızın her gününde birlikte nefes alıp verdiğimiz önyargılarımız gibi… Tıpkı bizlerin kitabı okurken önyargılarımızın üstesinden geldiğimiz gibi zamanla Elizabeth de yanlış ile doğruyu ayırt ederek büyür. Bay Darcy ise her ne kadar hızlı bir şekilde önyargılarından kurtulsa da o kahrolasıca gururunu bir kenara bırakması Elizabeth’in önyargılarından kurtulması kadar uzun sürer. Ne zaman ki Elizabeth, Bay Darcy konusunda, kararlarını etkileyen yanlış önyargılarından ve Bay Darcy, Elizabeth’e karşı ördüğü bir duvar olan, gururundan kurtulunca iki kahramanımız uzlaşarak birlikte bir geleceğe yürümeye başlarlar. Ne sonsuz bir mutluluk vaadi, ne de bir olağanüstülük vardır bu yolda. Fazlasıyla gerçekçidir. Sorumuzu cevaplamaya dönersek eğer, bence Bay Darcy’nin bu kadar ‘Mükemmel’ olmasının nedeni gerçeğe çok yakın olması yani bir yerde mükemmel olmamasıdır. Bay Darcy kitabın hiçbir yerinde muhteşem olmamış, hatalar yapmış ve yanlış kararlar vermiştir. Ama onu daha değerli kılan bence bunları yapmış ve hatalarını kabullenip onları, kusursuz bir şekilde olmasa da, düzeltebilmiş olmasıdır. Bu yönünü, yani gerçeğe bu kadar yakın bir karakter oluşturabilmesini-yetenekli bir yazar olmasının yanı sıra - Jane Austin’in yaşadığı olaylara bağlıyorum. Hem kendisinin hem de çok derinden sevdiği biricik ablasının, aşk yüzüne gülmemiş; âşık oldukları, güvendikleri adamlar onları yüzüstü bırakmıştır. Gerçek hayatta şans yüzüne gülmeyen yetenekli bir yazarın kendi hayallerini süsleyen –değer veren, koruyan, hatalarının sorumluluğunu alan ve sevdiği kadın uğruna ölmek değil onunla birlikte yaşamak isteyen- erkeği kanlı canlıymışçasına gözler önüne sermesi kaçınılmazdı. Çünkü herkesten, her şeyden önce Austin, Elizabeth olmak istemiş, Bay Darcy gibi biriyle karşılaşabilmiş olmayı dilemiştir. Bir yerde, Elizabeth ile Bay Darcy’nin ilişkisi kendisine yazdığı mutlu sondur. Bununla beraber, bu büyük aşkı tek başına Bay Darcy’nin varlığı ve ‘mükemmelliği’ ile açıklamak, bence, Elizabeth’e büyük bir hakarettir. Bence, Bay Darcy’yi ‘mükemmellik’ sıralamasında bu kadar yukarıya taşıyan, karşısında Elizabeth gibi güçlü, nitelikli, çağının çok ötesinde, zeki ve bununla beraber katılaşmamış, mizah duygusuna ve bununu destekleyen –zaman zaman onu yanıltsa da çoğunlukla doğruları gösteren- gözlem yeteneğine sahip bir kadının olmasıdır. Bir yerde Bay Darcy, ‘Mükemmel Erkek Ekolü’nden çok ‘Mükemmel Kadın Ekolü’ olan Elizabeth’in yanında ona yaraşan, ona yakışan erkek ekolüdür. Yani toparlamam gerekirse, ne kadar ‘Mükemmel Erkek Ekolü’ olarak görünen Bay Darcy olsa da bence Bay Darcy’yi Bay Darcy yapan asıl şey Elizabeth ile arasındaki özel, güzel, dürüst ve gerçekçi ilişkidir. Yani bir yerde bir gün kendi Bay Darcy’sini bulmak isteyen her kız aslında kendi içinde yaşayan Elizabeth’i bulmak istemektedir. KAYNAKÇA Türk Dil Kurumu. Büyük Türkçe Sözlük. <tdk.gov.tr> Austin, Jane. Aşk ve Gurur. İstanbul: Bordo Siyah Klasik Yayınlar, 2006. GİZEM YENİCİ 09.12.2014 ARAMIZDAKİ ŞEY BAZEN HİÇ UMMADIĞIMIZ KADAR GERÇEK OLABİLİR VE BİZİ HİÇ BEKLEMEDİĞİMİZ BİR ANDA SEÇİM YAPMAK ZORUNDA BIRAKABİLİR Mİ… Aramızdaki şey asla kaybolmayacak olan bir hikâyenin başlangıcıymış meğer bunu yıllar sonra anladım. Gizli bir köşede bir genç kızın ya da genç bir erkeğin bulacağı derin anılarla ve derslerle bezenmiş sadece ağızdan ağıza dolaşacak bir aşkın öyküsüymüş kaderimiz. Hoş bize göre hiç anlatılamayacak olan bir şeydi ya yaşadığımız çünkü hiç bir şey yaşayamamıştık aslında. Anlatılabilir miydi ki gerçekten yaşanmamışlıklar da. Nereden başlamalıydı? Aramızdaki derin uçurumlardan mı? Hiç sönmeyen, uçurumlara rağmen daha da büyüyen kıvılcımlardan mı? Yoksa dostumdan mı? Her şey ne kadar kısa ve her şey ne kadar uzun bir yaşamın içinde bazen. Evet, her şey başladığı gibi kalamaz bunu her herkes biliyordu her güzel masal başlarken… Bu masalda da hiç bir şey başladığı gibi gitmeyecek. Ölüm gösterecek doğru seçimi… Bir kadının yıllardır saklı bulunan içinde taşıdığı duygulardı bütün bu cümleler. İstanbul da yakın bir arkadaşımı ziyaretim sırasında eski bir apartman girişinde yere anahtarımı düşürdüğümde fark ettiğim küçük bir oyuğun altından çıkan kâğıtta yazılmıştı her şey. O sıralarda tam da Aramızdaki şey kitabını okuyordum. Kâğıdın karşıma tam da bu zamanlarda çıkıvermiş olmasına garip anlamlar yüklemek geliyordu içimden ve kafamda karmaşık düşünceler dolaşıyordu. Yol yorgunluğu ve saatin epey geç olması sebebiyle okuduğum satırların bulunduğu eski bir parşömen parçası olan bu kâğıdı alarak hızla merdivenleri çıktım ve kapıyı tıklattım. Kapı açıldığında uzun süredir görmediğim, beni her zaman koca bir gülümseme ile karşılayan dostum Melek’i karşımda buldum. Hemen gülüşerek içeri girdik ve geleceğim diye zaten kaç saattir hazır tutulan kuş sütünün dahi unutulmadığı bir sofrada birbirimizi her bulduğumuzda yaptığımız gibi uzun sohbetlere daldık. İkimiz de görüşemediğimiz bu uzun zaman içinde hayatımızda nelerin değiştiğini büyük bir heyecanla ve özlemle anlatıyorduk. Ona bulduğum nottan bahsetmek istememiştim henüz öncelikle kendim üzerinde biraz düşünmek istemiştim. Birkaç saatin ardından yorgun olduğumu tahmin ettiğinden odamı gösterip beni kendimle baş başa bırakacak kadar da anlayışlı bir arkadaşa sahip olduğum için teşekkür ediyordum içimden ve odama çekilerek aynı başlığı taşıyan elimdeki kitapta ve o kâğıtta ne gibi bir farklılığın ya da benzerliğin beni beklediğini düşünmeye başlıyordum. İnsanlar sürekli birbirini anlamaya çalışıyor, olayları derin bir anlayışla sorgulama yoluna gidiyordu bazen aramızda olan şey kaybedilemeyecek bir dostluktur büyük bir aşkın ötesinde. Kitap tam olarak GİZEM YENİCİ 09.12.2014 bunu söylemek istiyordu ama ya o nottaki satırlar çok daha derin bir anlamı anlatmaya çalışmıyorlar mıydı? Biri derin bir dostluk biri derin bir aşk şimdi hangisi daha önemliydi, hangisini seçmeliydi insan. Birini diğerine nasıl tercih edebilirdin ki. İşte tam bu düşüncelerden sonra kâğıtta yazanların sebebinin ne olduğunu anlamaya başlamıştım. Bir aşk ve bir dost ikisinin arasında kalmış biri olmalıydı bu satırların sahibi. Uzaktan uzağa, aradaki uçurumlara rağmen sevmeye devam eden ama dostu için aşkına sırtını dönecek kadar yüce gönüllü birinin kaleminden dökülmüş olmalıydı bu satırlar çünkü hikâyeyi karmaşık ve imkânsız yapan şey ancak bu olabilirdi. Ne tuhaftı. Dünyanın bir yerinde, farklı zamanlarda, birbirinden habersiz iki farklı insan aynı başlığa farklı anlamlar yüklemişlerdi. Farklı kaderlerden bahsetmişlerdi ve dostluk için aşklarını silmişlerdi. Peki, pişman mıydı bu satırların sahibi. Notun arka tarafına baktığımda şu satırlar çarpıyordu gözüme: Bir adın vardı bugün hatırlayamadığım. Dostum için aşkıma gözümü kapattım. Evet, bizim aramızdaki şey anlatılamaz bir aşktı ama onunla aramda çok daha fazlası vardı. Şimdi bir tek onun adını hatırlıyorum “dostluk”. Hiç pişman değilim ve bir gün dahi pişman olmadım çünkü biliyorum başka bir dünyada başka bir gelecek olacak aşkımız için… Beni affet. Evet, hayat insanı istemese de seçimler yapmaya zorlar bazen. Mektubu yazan kadının yapmış olduğu bu seçim kendi hayatımda böyle bir durumun içinde bulunuyor olsaydım ne seçim yapacağımı görmemi sağlamıştı ve bu hikâyeyi paylaşmam için ön ayak olmuştu ama cevap bir sır olarak sonsuza değin benimle birlikte içimde kalacaktı… ÖLDÜRMEYEN ŞEY GÜÇLENDİRİR, PEKİ YA KAYBEDİŞLER? "Birini kaybetmeye alıştırırsan, artık hiçbir şeyden korkmaz. Senden hiç..." (İşler 39) Varoluşumuzdan itibaren bir şeylere sahip oluruz; bir isime, bir anneye, bir babaya ve bir yuvaya. Büyüdükçe sahip olduklarımız da artar, aile bireylerinin yanına arkadaşlar eklenir, oyuncakları kırtasiye malzemeleri takip eder, duygu hanesindeyse umut ve aşk yerini alır. Sahip olunan her varlık ve hisse kaybetme korkusunu getirir yanında. Peki biz niye bu kadar çok korkarız kaybetmekten? Bugün bize ait olan şeyin ertesi gün de bizim olup olmayacağı şüphesi dengemizi bozar çünkü. Evet, o aitlik hissiyatı bozar dengeyi. Alışmışızdır o şeyin varlığına, yokluğunu düşünmeye elvermez beyin. Bu da ister istemez her bünyeyi korkutur. Çünkü alışkanlıkları değiştirmek zordur. İnsan her ne kadar çeşitli durumlara adapte olabilmesiyle ayrılsa da diğer canlılardan, bu adaptasyon her zaman o kadar da kolay olmaz. Çünkü maddi manevi her kaybedişte, insan kendi kendine kalır. Bir iç muhakeme yapması gerekir, uyum sağlayabilmek için kendisini varlığına alışık olduğu şeyin yokluğuna alıştırmaya mahkum olur. Bu yüzdendir ki kaybetmek korkutucudur. Bu korkuyu kendim derinden hissettiğimden olsa gerek, insanı nasıl alt üst ettiğini biliyorum. Hiçbir şeyin kalıcı olmadığını anneannem ve dedemi kaybettiğim zamanda anladım. "Dedesinin kuzusu mu gelmiş?" diye beni sarıp sarmalayan, gittiğim her yere peşimden gelen dedem ve bana yemek yedirmekten beni giydirmekten hiç usanmayan anneannem bir anda erişilmez olmuşlardı. İki hafta önce ziyaretlerine gitmeyi ders çalıştığım için ertelediğim bir tanecik anneannem ve dedemi ziyaret etme hakkım artık yoktu. Bu da benim ilk kaybım olmuştu, sarsılmıştım. O ve ondan sonra yaşadığım her kayıpsa beni değiştirdi, bazısı eksiltti bazısı arttırdı. İnsan her ne kadar kaybedişin her zaman son olmadığını; umutsuzluğun, çaresizliğin elbet bir gün biteceğini bilse de bunu kabul edip rasyonelce hayatına devam edemiyor maalesef. Bir gün kötü hislerin yerini mutluluğun alacağını bilmek ne yazık ki mutlu olmaya yetmiyor. Buna rağmen her seferinde tekrar aynı şeyleri yaşasa da insan, düştüğü gibi kalkmasını da biliyor. Kayıpların da hayatın bir parçası olduğunu kabullendikçe hayatına devam edebiliyor. Bazen mottoda olduğu gibi beni öldürmeyen şey güçlendirir diyerek ayakta kalmaya çalışıyor. Öyle veya böyle bir şekilde insan teker teker kayıpların üstesinden geliyor. Bu kayıplar sıklaşıp silsile haline geldiğindeyse insan bir yerden sonra kayıplara alışmaya başlıyor. İnsan kaybetmeye nasıl alışır ki? İnsanı yormaz mı, tüketmez mi? Tek kaybedişte bile afallayan, yolunu kaybeden insan kaybetmeye alışsa ruhsuzlaşır. Hayattan beklentileri azala azala yok olur. Kazandığı ve sahip olduğu her yeni şeyde aidiyet hissini hissetmesi güçleşir, çünkü eninde sonunda onun da elinden yitip gideceğini düşünür. Hiçbir şeye tam olarak sahip olamaz. O sahiplik duygusunu da artık hissetmediği için de artık bir korkusu olmaz; hissizleşir, donuklaşır. Birinin sizi özel olarak kaybetmeye alıştırmasıysa en zorudur şüphesiz. Gerçekten karşı taraftan hiçbir beklentiniz kalmaz. Karşınızdaki kişiyi tanımaz olursunuz, o kadar çok şeyi kaybetmişsinizdir ki artık varlıkla yokluğun bir farkı kalmamıştır. Hayatınıza o noktadan sonra kim veya ne girerse girsin bir anlamı olmaz çünkü yaşadıklarınız sizi her şeyin geçici olup elinizden bir gün kayacağına inandırmıştır. Bazıları için bu korkusuzluk, umursamazlık bir şekilde yenilmezlik gibi görünür, ama böylesine hislerden arınmış bir yaşamda yenilmezliğe erişmek anlamlı mıdır ki? Kaybetmekten korktuğunuz bir şey yoksa aslında gerçekten bir şeye sahip değilsinizdir ve bu sahipsizlik de insanı insanlığından uzaklaştırmaz mı? KAYNAKÇA İşler, Nejat. Gerçek Hesap Bu!. Can Yayınları, 2016. Baskı. Duyarlı Ölüm Ölüm mü, Bir gölün dibinde uykudasın. Denizler? Tanrılar karıştırır durur denizleri… (Cemal Süreya, Göller Denizler, Bir Kırlangıcın Daha Var, s.85) Bu ya en acı gerçek ya da en makul olanı. Ölümden, bir gölün dibinde uykuya daldıktan sonra bile Tanrılar denizleri karıştırmaya devam edecek. İki tarafı var bunun. Birincisi sevdiklerimizin ölüm gerçeğini algıladıktan, şoku atlattıktan sonra bizim yaşamaya devam etmemiz. İkincisi ise, şu an bu satırları yazabiliyor olduğuma ve sizin de okuyabiliyor olduğunuza göre henüz karşılaşmadığımız, kendi ölümümüz ve sonrasında sevdiklerimizin yaşamaya devam etmesi… Ölüm kavramının hala tam algılayamadığımız bir şey olduğunu düşünüyorum. İnsanoğlu bunu şu an yaptığı gibi zamanında da çok sorgulamış, hep bir ‘öteki dünya’ kavramı ile anlam verilmeye çalışılan bir kavramdır bu ölüm. Ancak öteki dünya olsun olmasın, buradaki fiziksel, maddeden oluşan dünyadaki her gün aynaya baktığımız o yüz ve etten kemikten olma vücudumuz gidecek, toprağa veya Cemal Süreya’nın dediği gibi, gölün dibine ait olacak… Ölümün ilgilendirdiği, bu dünya ile alakalı olan kısımda, yakınlarımızın ölümü ile karşılaştıktan sonra hemen hemen hepimizin yaşadığı bazı evreler var. Bunlar sırasıyla inkar, kızgınlık, pazarlık, depresyon ve kabulleniş (ilimdunyasi.com). Kabullenmek istemesek bile yaşamımıza devam ettiğimiz içindir son evre ‘kabulleniş’. Yani ölenle ölünmüyor, biz hala buradayız… Peki ölülerimizin arkasında biz buradayken ne yaparız? Buna verilebilecek çeşitli cevaplar var. Kimimiz, sevdiği ama şimdi ölü olan annesi, babası, dedesi, büyükannesi, kardeşi, arkadaşı, sevgilisi veya en basitinden, komşusu, kapıcısı, bakkalı vb. yakınları hakkında hiç konuşmamayı seçer. Doğal olarak bu üzücü bir durumdur tabii, hangimiz her dakika depresif bir moda bürünüp yas tutmak ister ki? İşte burada, kendimizi biraz zorlayıp empati kurmamız gerektiğini düşünüyorum. Biz öldükten sonra, yakınlarımız cenazemiz geçtikten sonra bizim hakkımızda hiç konuşmasalar, bizi düşünmemeye çalışsalar, varlığımızın etkisiz olduğunu düşünmez miydik? Çelişkili bir kavram bu… Birkaç sene önce dayım kanser olduğunda, ben daha ortaokuldayken, ailemin sürekli üzülmesine anlam veremiyordum çünkü zaten o ölmeyecekti, benim bakış açımda… Ebeveynlerim kanser işinin gerçeğini biliyorken, benim en küçük bir haberim yoktu, ilk defa karşılaşıyordum yakın çevremde. Ölmesinden hiç korkmamıştım, şu an düşününce çok garibime gidiyor, çünkü o eninde sonunda kurtulacaktı… Teknoloji ve tıp, bilimler ve sınırlarını aştığımız dünya ne kadar ilerlerse ilerlesin, hala daha kaçamadığımız bazı hastalıklar ve dağ gibi bir gerçek olan ölüm mevcut. Dayımın cenazesinden sonra, zamanında niye korkmadığım için kendime kızdım ve geçen bu zamanı telafi etmek için dayım hakkında çok uzun süre düşünmeye ve insanlarla dayım hakkında konuşmaya başladım. Bu diyaloglar bana ağır geldiği için de mutsuz bir ruh haline büründüm. Hem ben böyle hissetmeye devam etmek istemiyordum hem de annem ve babam bu kadar zaman geçmesine rağmen benim depresif olmama üzülüyorlardı. Geçmişle hesaplaşıyordum yani, ergenlik aklı… Şimdi o zamanları düşündüğümde küçük kendime kocaman sarılmak istiyorum. Gerçekten değer vermişim dayıma demek ki, kendimi üzecek kadar onun anısını yaşatmak istemişim. Ancak bir insanın anısını yaşatmanın bir sürü yolu var. Kimi babaannenin evinde bir fotoğraf köşesi olur, bir sürü ölüm görmüş uzun hayatlarındaki ölen bütün sevdiklerinin fotoğrafları durur. Onlara bakınca hatırlar güzel zamanları. Kimi önemli vefat etmiş insanın heykeli durur okullarda, meydanlarda, kiminin adı caddelere verilir, şarkılar, şiirler yazılır arkalarından. İnsanoğlu bir bütün olarak, geçmişindeki insanlarla bir bütündür. Ölenlerin arkasından ağlanır. İlk zamanlarda kuvvetlice, hıçkıra hıçkıra ağlanır. Ancak belli bir zaman geçtikten sonra, ben kendimi ailemin ve arkadaşlarımın yerine koyuyorum, ne beni tamamen unutup devam etmelerini isterdim ne de her gün kendilerini parçalayıp hayattan kopmalarını. Orta yolu bulunur elbet, beni güzel anmalarını ve beni güzel anarken kendilerinin de zamanında var olmuş benliğime teşekkür etmelerini isterdim sanırım. Yani mutlu olsunlar, biz de gidenlerin arkasından mutlu olalım çünkü ölüm asla kaçamayacağımız bir gerçek. Bu hayatımızı yıkmak yerine, yapıcı olmayı gerektiren bir gerçektir. Yani ölülerimizi ve kendi yaşamımızı yapılandırmayı gerektireceğini düşünüyorum. Siz de size bu dünyadan geçtikten sonra nasıl davranılmasını istiyorsanız, ek olarak da vefat etmiş yakınlarınızın siz bu dünyadayken sizin için en iyi dilekleri dilediğini bilerek ona göre davranın. Çünkü ölüm gibi, yakınlarımızın ölümünü atlatmak da duyarlılık ve yürek gerektiren bir gerçektir. KAYNAKLAR Süreya, Cemal, and Elif Sorgun. Bir Kırlangıcın Daha Var : Seçme Şiirler. n.p.: Ankara : Yapı Kredi Yayınları , 2014.; 2014. BILKENT UNİVERSITY’s Catalog. Web. 6 Mar. 2016 SANATÇILAR VE SANATÇI OLMAYANLAR Bugün bizim dizilerimizin karakterlerini canlandıran kişilerin hepsi sanatçı mıdır? Bir sanatçının özgün olması benim en çok değer verdiğim özellik olmasından dolayı, herhangi bir müzik aletini çalan ya da bir tiyatroda oyunculuk yapan birine sanatçı diyebilmem mümkün değildir. Sanatçı bir taklitçi olmadığından dolayı rahatlıkla başkalarından ayırt edilebilen kişidir, yani farklıdır. Giyimi, konuşması, tavırları ruhunun bir yansımasıdır. Genellikle, sanatçılar kişilik özellikleriyle farklılardır. Çabuk ilişkiler kurabilen ve bundan çok hızlı vazgeçebilen kişilerdir. En basitinden beraber çalıştıkları kişilerle evlenir ve hemen ardından birkaç ay geçmeden boşanırlar. Normal insanlar gibi on sene evlilik sürdüremez birçoğu.Bir diğer özellikleri hırslı olmalarıdır. Bu onları çalışmaya teşvik eder. Saatlerce prova yapmalarını ya da piyano başında uzun süre vakit geçirmelerini sağlar. Fakat, bana göre bu özellikler gerçek sanatçıyı yaratmaz. Çünkü, televizyonda dizilerde izlediğimiz kişiler zaten bu iki genel özelliğe sahip. Onlar hırsları sayesinde sayfalarca metinleri ezberleyip rollerini oynayabiliyorlar sonuçta. Gerçek bir sanatçının kim olduğuna geçmeden önce sanatçı olmayanlardan biraz bahsetmek istiyorum. Kesinlikle bizim dizilerde karakterleri canlandıran birçok kişiye sanatçı diyemeyeceğim. Çünkü, ne zaman onların birçoğunun röportajlarını dinlesem, dizideki canlandırdıkları karakterle kendi karakterlerinin birebir örtüştüğünü fark ederim. Yani özgünlük denen şeyden eser yoktur. Peki, iyi bir oyuncu nasıl olmalıdır? Benim için, iyi bir oyuncu Genco Erkal gibi olmalıdır. Ne zaman onun bir tiyatrosuna gitsem, başka birini aynı bedenin içinde görürüm sanki. Kendinden farklı karakterleri başarılı bir biçimde canlandırıp, izleyiciye kendiden farklı birini mimiklerini, ses tonunu etkili ve mümkün olduğunca iyi bir şekilde ayarlayarak sunmayı başarır. Bu yüzden Tamer Karadağlı bir oyuncu değildir. ''Bir Tutam Baharat'' filminde canlandırdığı karakter yumuşak, sakin biri olsa da, ''Çocuklar Duymasın'' dizisinde oynadığı karakter olan ''Haluk'' aynı mimiklere sahip. Haluk sert bir karakter olmasına rağmen yumuşak bir karaktere sahip olan Mustafa (Bir Tutam Baharatta) neredeyse aynı mimiklerle canlandırılmıştır. Bu yüzden, oyuncu olarak başarılı bir yere sahip değildir Tamer Karadağlı benim için. Sanatçı olan bir müzisyen nasıldır? Mesela, Eric Clapton sanatçı mıdır? Onun tonu o kadar farklıdır ki, diğer müzisyenlerden çok ayrı bir yere sahiptir dinleyicileri için. Bu yüzden, sanatçı olan müzisyenleri bir birinden kolaylıkla ayırt edilebiliriz, sadece dinleyerek. Bunun nedeni, hepsinin birbirinden farklı tonlara sahip olması. Örneğin, Mark Knofler'ın in tonu Carlos Santana'nın gitar tonundan tamamen ayrıdır. Knofler'ın tonu daha arkadan geliyormuş gibiyken, Santana'nın tonu çok daha ön planda ve parlaktır. Nedir bu farkı yaratan şey? Bu farkı yaratan şey sanatçının ruhudur. Diğer sanatçılardan ayrılmasını sağlayan derinlerinde yatan şeydir. Bu nedenden ötürü, eğer Eric Clapton, Santana'nın bir parçasını çalıyorsa, gitarda Santana olmadığını anlayabiliyoruz. Kısacası, sanatçı olan bir müzisyen tonuyla özgün oluyor. Herkes de özgünlük olmadığından ötürü herkes sanatçı değildir. Sanatçı unvanı kazanmaksa bir hayli zordur. Nasıl mı? En basitinden bir müzik aletini çalmayı öğrenmek için dersler almalı, ellerinizi, kulağınızı geliştirmeli ve müzisyenlerin ritimleri, sololarını çalarak pratik yapmanız gerekir. Yani, diğer sanatçıların parçalarını çalarak onun özgünlüğünü gösterdiğiniz ve kendi ruhunuzu yansıtmadığınız için bir sanatçı değilsinizdir. Kendi başına, müzik aletinin de yardımıyla bambaşka eserler yaratan kişi sanatçıdır. Öbür türlü benim için sadece gitar, piyano yada bateri çalmayı bilen kişidir. Farklı değildir kendi ruhunu yansıtamadığından. Peki bunları nasıl söyleyebiliyorum? Yaklaşık yedi senedir gitarda bir çok sanatçının parçalarını çalarak bu işte kendimi geliştirmeye çalışıyorum. Bu yüzden, özgün olamamanın sanatçı olmanın öğrenciliği olarak görmeye başladım. Nasıl bir mühendis olmak için onun eğitimini aldıktan sonra oluyorsanız, müzisyen olmak içinde önce birçok parça çalmanız gerekir. Ne zaman kendi ilham perinizi bulmayı başarır ve yepyeni bir şey yani kendi eserinizi ortaya koyarsanız sanatçı olmayı başardınız demektir. Kısacası, bir sanatçının sanatçı olabilmesi için bence özgün olması en önemli özelliğidir. İnatçılığı ya da çabuk ilişkiler kurup sonra bundan vazgeçebilme özellikleri sanatçı yapmaz onları. Onlar herkesten farklı bir şey yapabildikleri sanatçıdırlar. Bir oyuncu farklı karakterleri canlandırırken karakterler birbirine benziyorsa oyuncu değildir. Ancak, bir müzisyenin müzisyen olduğunu onun tonunu başkalarından ayırt edebiliyorsanız, işte o gerçek bir sanatçıdır. Ruhunu içindeki müziği size özgün bir şekilde aktarıyordur çünkü. Gerçeklikten Kaçış Irreversible (2002) Bugünün dünyasını anlamak için sinemaya ihtiyacımız var; yüz yüze gelmeye cesaret edemediğimiz ne varsa, anlamak için sinemaya bakmalıyız (Slavoj Zizek ). Bu fotoğraf, Gaspar Noé imzalı Irréversible filminin yaklaşık on dakika boyunca süren tecavüz sahnesinden bir kesit. Araya başka bir sahne girmeden ve kesintisiz devam eden bir on dakika. Çevrede herhangi bir polis görevlisi yok. Boşa yardım çığlıkları atan bir kadın ve gözü dönmüş bir adam sadece. İlginçtir ki sinema dünyasında bu sahne çok fazla tartışıldı, hatta film gösterime girdiğinde birçok izleyici dayanamayıp salonu terk etmiş. Sanki gerçekte hiç yaşanmıyormuş, böyle bir olayı ilk defa görüyorlamış gibi kaçıp kurtulmak istemişler filmden. Hâlbuki çoğu izleyicinin aksine, filmin beni bu denli rahatsız etmesi tuhaf bir şekilde hoşuma gitti. Artık çok fazla film izlediğimden midir nedir bilmiyorum, beni rahatsız eden hatta bir nevi boğan gerçekçi filmleri tercih ediyorum. Bu arada rahatsız edicilikten kastım korku filmleri değil yanlış anlaşılmasın. Yalnızca gerçekte var olanı salt bir şekilde görmekten, izlemekten bahsediyorum. Ne bir deneysel çalışma ne de gerçekdışı bir uygulama vardı bu filmde. Aramızda bir perde bile yoktu filmle, olabildiğince sade ve çarpıcıydı. Ve gerçekliğin gücünden midir bilinmez, çoğu insan korkuyor asıl olanla yüzleşmekten. Sahiden, hakikatten neden korkar ki insan? Ben ölümden korkarım mesela. O kadar derin ve karanlık ki, bu bilinmezlik beni korkutuyor. Bana göre, ölümle alakalı hiçbir sorunun cevabı yok veya varsa da ancak öldükten sonra öğrenilebilir. Tabii ki ölüm gerçek, belki hayattaki en gerçek olay. Fakat, cevaplanmayan bu kadar soru varken doğal olarak korkuyorum.Soyut varlıklara falan da pek inanmam açıkçası. Eğer bir durum aklıma yatmıyorsa veya tutarsızlık seziyorsam inanmamın da bir sebebi yoktur, ve tabii doğal olarak korkmamın da. Peki ya daha somut bir olayı ele alalım, mesela tecavüz. Herkes tepkisini en sert şekilde ortaya koyar ve tecavüzcüye lanetler yağdırır. Eğer ki bu suç bir çocuğa karşı işlenmiş ise suçu işleyenin idamı bile istenebilir. (Konudan bağımsız, ben idam cezasını- işlenmiş suç ne olursa olsun- yine bir suç olarak görüyorum). Bu tecavüz sahnesini kaç kişi cesaret edip izleyebilir peki? Doğrudur, olay çok çirkin ve üzerine konuşulması bile ayrı bir ayıp. Fakat en nihayetinde bu bir gerçek ve çoğu insan bırakın olayı izlemeyi, üstüne konuşmaktan bile korkuyor. Bence yapılması gereken, gerçek ne kadar çarpıcı olursa olsun ondan kaçmamak ve korkmamak. Bu yüzden ondan kaçmıyorum ve en iyi şekilde özümseye çalışıyorum. Çünkü ancak bu şekilde gelişebileceğimi düşünüyorum. Son zamanlarda rahatsız edici öğeler barındıran filmleri izlediğimi söylemiştim. Bundan hoşlanmamın bir nedeni hakikati olağanca saflığıyla göstermesi iken, diğer bir sebebi de psikolojik olarak etkisi altına alması. Irréversible bunu çok iyi yapan bir film. Filmin sondan başa akmasının da filmin bu yönüne uygun olduğunu düşünüyorum. Sahneleri ön yargısız ve herhangi bir bilgi sahibi olmadan izleyince çarpıcılığı iki kat artıyor. Hiç beklenmeyen sahneler peş peşe geliyor. Biraz hayat gibi aslında. En uygunsuz anda yaşanan bir olay veya alınan bir haber aynı etkiyi yaratabilir. Dedemin ölüm haberi bunlardan biriydi mesela. Daha küçüktüm o zamanlar, ailem de pek değinmezdi bu ölüm-yaşam kavramlarına. O yüzden ölümün ne demek olduğunu tam kavrayamamıştım. Annemin telefondaki ağlayışını duyunca çok korktuğumu hatırlıyorum. Ertesi gün de cenaze varmış, apar topar gittiler doğal olarak. Bu arada söylememişlerdi bana dedemin öldüğünü, etkilenirim diye düşünmüşler herhâlde. Sonra öğrendim ne olduğunu, artık biliyorum. O anda gerçekle yüzleşen ben değildim, annem ve babamdı. Şu an ise her an kötü bir haber gelebilir diye hazırlıyorum kendimi. Gerçekten kaçmak yerine kendimi ona karşı hazırlıyorum. Böylece diri ve sağlam kalabilirim. Ne de olsa hayat bir mücadele değil mi? Mücadeleden kaçamayacağıma göre elimden geleni yapmam gerekiyor. Irreversible (2002) Filmle ilgili son değinmek istediğim nokta, tecavüz sırasında tünelin girişinde beliren bir adam. Yaklaşık iki saniye izledikten sonra dönüp geri gidiyor. Nedense bana üçüncü sayfa haberlerini hatırlatıyor bu olay. “Cinnet geçiren koca ailesini katletti!” tarzı haberler. Okuması iki ya da üç saniye süren bu haber o kadar kanıksanmış ki insanlar detayları okumaya bile tenezzül etmiyor. Keza şehit haberleri de öyle. Görmüyoruz veya görmezden geliyoruz. Artık gerçek bile yavan geliyor bize, alışmışız. O yüzden yazımın başında çıplak gözle görmenin önemini vurgulamıştım, veyahut aynı durumu yaşamamın. Kimseye zorla empati kurun demiyorum, sadece biraz daha yakından bakın olaylara. Ve kaçmayın, kaçmayın ki olayları daha iyi analiz edebilin ve daha gerçekçi yaklaşımlar üretebilin. Gerçek bazen beni de tatmin etmiyor, fakat yalanla yaşamaya yeğlerim. İyisiyle kötüsüyle hakikatın yüceliği hakiki olmasında saklı. DENİZ SEMİH ÖZAL Kaynakça: Noé, Gaspar. Irréversible. 2002. 120 Films. Film. ALMİNA SAĞUŞ DURUP BAKMAYA DEĞER “Her şey mükemmeldi. Işığın yumuşaklığı, havadaki hafif koku ve şehrin sakinliği.” (Amelie filminden bir replik) Mükemmelliğin nedenini bu kadar sade ve güzel tarif edebilmek... Çoğu zaman unutuyoruz gökyüzünün mavisini, ağaçların yeşilini, çiçeklerin renklerini. Hayatımızı telaş içinde geçiriyoruz. Hızla tüketiyoruz zamanımızı bitmek bilmeyen işlerin arasında. Ormanlık bir alanda son sürat gitmekte olan aracın içindekiler camdan dışarı bakarken nasıl ağaçları yeşil bir şerit halinde görürse biz de telaş içinde yaşarken hayatın yanımızdan akıp gittiğini öyle görüyoruz. Çocukluğumda yaşadığım bende iz bırakan bir olayı hatırlıyorum. Mustafa amca (aile dostumuz) ile arabada sohbet ederek eve doğru gidiyorduk şehirlerarası otobanda. Sohbet konumuz hayattaki küçük detayları çoğu zaman görmediğimize kadar gelmişti. Farkına bile varmadığımız birçok şeyin etrafımızda gerçekleştiğini söylemişti bana. Küçüktüm, bu ve buna benzer sözlerine pek anlam veremediğimi hatırlar gibiyim. Mustafa amca her zaman küçük çocuklara yetişkin birer birey olarak davranırdı; aynı zamanda da anlaşılmadığını düşündüğü noktalarda basit örnekler göstererek anlattığının akılda kalıcı olmasını sağlardı. Bu olayda da anlamadığımın farkına varmış olacak ki bana bir örnek göstermeye karar verdi. Biraz ileride gözüken tabelayı işaret ederek, sence tabelanın üstünde bir şey var mı? diye sordu. Hafif gözlerimi kısıp dikkatle baktım ve herhangi bir şey göremediğim için, yok diye cevap verdim. Bu sırada tabelaya iyice yaklaşmıştık. Mustafa amca yavaşlayıp arabayı kenara tabelanın yanına çekti ve arabadan indik. Tabelanın yanına gidip olabildiğince yakından baktık. Mustafa amca şanslıydı şimdi bunu anlayabiliyorum. Çünkü düşündüğünden çok daha güzel bir örnek vermiş oldu. Tabelanın üzerinde bir grup karınca yerden yukarı doğru yol yapmış, kendilerinden birkaç kat büyük kırıntıları taşıyorlardı. Ben burnumu iyice yaklaştırmış karıncaları seyrederken Mustafa amca, bazen görmek için dikkatlice bakmak gerekir diyerek gülümsedi. Arabaya binip yolculuğumuza kaldığımız yerden devam ettik. “Bazen görmek için dikkatlice bakmak gerekir.” Bu sözü hiç unutmadım. Belki de bu yüzden hayatı yaşarken aceleye getirmemeye çalışıyorum. Çünkü bir şeye dikkatlice bakmak demek ona zaman ayırmak demek. Bir şeye zaman ayırmak demek durup onunla ilgilenmek demek. İlgilenmek demek yaptığın şeyden zevk alıp almadığının farkına varmak için kendine zaman yaratmak demek. Zevk almak da mutlu olmak demek. Böyle dikkatle bakmadan farkına varamadığımız o kadar küçük detay gizli ki hayatta, insan görmeye başladıkça şaşkına dönüyor. Mutluluk işte o küçük ayrıntılarda. Kuş cıvıltısı, güneş ışığı, yüzünü yalayıp geçen bir yel, bir çocuğun kahkahası, bir dokunuş, bir bakış gibi. Amelie filmini izledikten sonra kendi kendime, hep böyle yaşama sevinci ile bakabilsem hayata, keşke herkes böyle biraz çocuk kalabilse diye düşündüm. Ayrıntılarda gizlenen mutluluğu yakalasak bir ucundan. Hobilerimi sorduklarında sinemaya gittiğimde en öne oturup film sırasında arkamda oturanların yüzlerine bakmak veya yüzeyi pürüzsüz taşları toplamak diyebilsem rahatça. Bazı insanların bir sebze bile olamayacaklarını çünkü enginarın bile bir kalbinin olduğunu anlayabilse herkes. İnsanlar mutluluklarını bile ciddiyetle yaşamasalar mesela. Mutlu olmayı beklemeseler, mutluluğu aramasalar da yolda yürürken bir anda durup kafalarını gökyüzüne kaldırınca güneş ışığını yüzlerinde hissetmenin ılıklığı ile gülümseseler, işte mutluluk bu demezler mi? Bana kalırsa dünyayı nasıl görmek istiyorsak öyle bakmalıyız ona. Bakış açımız her şeyi değiştirmeye yeter. Önemli olan durup bakmaya zaman ayırmak. İşte o zaman göreceğiz ki etrafımız hayran kalınası şeylerle çevrili ve o zaman farkına varacağız ki gökyüzü hiç olmadığı kadar mavi. KAYNAKÇA: Jean-Pierre Jeunet- Le Fabuleux Destin d’Amelie Poulain Elif Gülhan Erkek Müzeyyen Erkeklerin yazdığı hikâyelerde hep erkekler mağdur. Kadınların yazdığı hikâyelerdeyse kadınlar… Erkeklerin hikâyelerinde inciten kadınlar var, kadınlarınkindeyse inciten erkekler. Fakat Müzeyyen Bu Derin Bir Tutku’nun Müzeyyen’i de bir erkek hikâyesinin inciten kadını. Oysa benim hikâyemde, Müzeyyen bir erkek. Ayıp-günah-yasak üçgeni değilse de beyinlerine kodlanmış “erkeklik” algısı yüzünden hiçbir şeyi içlerinden geldiği gibi yapmayan adamların arasında farklı birisi var. Sanki bütün kalıpları yıkmış, sanki hiçbir hareketi göstermelik değil ama bir şekilde kalp kırıyor bu erkek Müzeyyen… Yaptıklarına yanlış diyemem ama bir şeyin kalp kırması için illa yanlış olması gerekmez, değil mi? Belki normal yollardan tanıştık. Yine de bir şekilde sıyrıldık diğerlerinden. En farklı bizdik sanki. Herkes aynı sıkıcı konuları konuşurken biz birbirimizin düşüncelerini merak ediyor ve daha da güzeli hiçbir role bürünmeden, merakımızı gizlemek için gösteriş yapmadan birbirimizi anlamaya çalışıyorduk. Yine de benim aşamadığım bir duvar vardı işte. Müzeyyen’lerin duvarları olur çünkü, en aşılmayanından. Onun yanında kendinizi hem dünyadaki en özel yaratıkmış gibi hissedersiniz hem de onun peşinde koşturup duran ama yalnızca sevgi kırıntılarına nail olabilen bir sokak kedisi gibi. Okumuş yazmışsınızdır, özgürlüğe inancınız tamdır ama Müzeyyen sizi kapanına kıstırır. Hem de hiç böyle bir niyeti yokmuş gibi göründüğü halde. Rahatlığıyla, özgürlük algınızı baştan yaratmasıyla zihninizi ele geçirir. Her an yanında olsanız da siz onun zihninde en fazla birkaç damlalık yer kaplarsınız. Belki de zamanla buharlaşıp uçarsınız. Müzeyyen’de sizi çeken şeyin ne olduğunu hem çok iyi bilir hem de bir türlü bilemezsiniz. Müzeyyen ne dünyanın en güzel kadını veya erkeğidir ne en zekisi ne en şefkatlisi… Ama dilinden dökülen her kelime büyülüdür, kokusu, sesi bir başkadır. Hiçbir şeyi yanlış yapmaz ama başta onunla olabilmek uğruna kanıksadığınız duvarlar bir süre sonra canınızı yakmaya başlar. Siz ona her şeyinizi anlatmışsınızdır. O sizin en zayıf en savunmasız hallerinize şahit olmuştur. Oysaki siz onu ağlarken görmüş olsanız bile aranızda o duvar bakidir. Kalbine bir türlü erişemiyormuşsunuz gibi gelir. Ya sizi etkilemeye çalışmıyordur ya da beğenilmeye çok alışmıştır. Fark etmez ki… Karşılık alamamaktan boğazınıza o yumruğun oturduğu zamanlarda bir de onun size hiçbir şey vadetmemiş olduğu gerçeğinden tokat yersiniz. Yalan da söylemiyordur ama sizin kadar da hevesli değildir. Siz her şeyi onun için onun yanında yaparken o hepsine uzaktan bakar bir yabancı gibi. Karşısında öğretmeninden takdir bekleyen küçük çocuklara dönersiniz. Ne ilksiniz ne sonsunuz işte. Bilirsiniz ki ilgi gösterdiği zamanlarda samimiyetsiz değildir ama sizin için biricik olan anlar onun için sıradandır. Başka bir kadına da size kurduğu cümleleri kurmuş olabilir. Bunları kimseye anlatmadım, diyerek size bir şeyler anlatmıştır belki. Akan suları durduran o üç kelime: Bunları kimseye anlatmadım. Dediğim gibi, yalan değildir bu. Ama size anlatmadıklarını başka birine anlatarak bu üç kelimeyi yan yana getirdiği kim bilir kaç an yaşanmıştır. Sonra da ya terk edilirsiniz, sebepsizce her şey biter ya da özel olmamak artık canınıza tak eder ve siz çekip gidersiniz. Bir tokat daha… Sonra bu tokadın acısıyla baş etme evresi gelir. Belki başarırsınız da. Müzeyyenler çıkar hayatınızdan, yerine belki onun kadar özel olmayan ama yine de çok sevdiğiniz insanlar gelir. Müzeyyen bu ya, yıllar sonra çıkar belki karşınıza. O zaman yine alkış bekleyen öğrenci veya süt dökmüş kedi olup Müzeyyen’in elini mi tutacaksınız yoksa gururunuza kulak verip “Ben artık çay içmek istemiyorum.” mu diyeceksiniz? 1 ÖYKÜ ŞENER TÜRKÇE 101 GEZİ YAZISI YAĞMURUN ÜLKESİ LİTVANYA Litvanya, Kuzey Avrupa’da sırtını Baltık Denizi’ne dayamış üç şirin ülkeden biri. Gönüllü çalışma programı çerçevesinde bu küçük ülkeyle on beş günlük bir maceramız oldu. Nüfusu yaklaşık 3 milyon, yani düşününce İstanbul’un neredeyse dörtte biri kadar nüfusa sahip. Benim gibi İstanbullu biri için hiç de alışılagelmiş bir durum değil. Gitmeden önce ‘Litvanya’ adının Litvancada ‘yağmurun ülkesi’ olduğunu öğrenmiştim. Ağustos ayının on beş gününde de isminin hakkını verdiğini söylemeliyim. Gönüllü çalışma programı, dünyanın her tarafından, adından da anlaşıldığı üzere, gönüllü öğrencilerin katıldığı bir program. Bu gönüllü çalışmalar genelde restorasyon veya çevresel işlerle ilgili. örneğin benimki gibi doğadaki çöpleri toplamak. Amacı çalışmaktan çok uluslararası dostluklar kurmak ve yeni ülkeler keşfetmek. İstanbul’dan havayoluyla iki buçuk saatte geldiğim yer Vilnius, Litvanya’nın başkenti. Küçücük bir havaalanıyla karşılaşıyorum. ‘Tourist İnformation’ dan aldığım bilgiler 2 doğrultusunda şehirlerarası otobüs terminaline gidiyorum. Vilnius’ta vakit geçiremeden ertesi gün başlayacak olan çalışma kampım için küçük kasaba Dusetos’a doğru yola çıkmalıyım. Yerlilerin yüzde doksanının İngilizce bildiğini not almıştım yola çıkmadan. Gerçekten de öyle, otobüs şoförlerinin bile İngilizce bilmesi işimi kolaylaştırıyor. Üç saat süren otobüs yolculuğundan sonra yeşillikler içindeki doğa harikası şirin kasaba daha ilk görüşte beni büyülüyor. Dusetos, Sartai Milli Parkı’nın aynı adlı 79 km kıyı şeridine sahip Sartai Gölü kıyısındaki onlarca küçük kasabadan bir tanesi. 700 kişilik bir popülasyona sahip bu yeşil kasabanın bir tarafı Sartai Gölü ile buluşurken diğer yanı uçsuz bucaksız ormanlarla çevrili. Hemen hemen her Avrupa ülkesinde karşılaştığımız gibi bu küçük kasabanın da yolları cetvelle çizilmişçesine düzgün. Rengarenk ahşap ve kiremit kasaba evleri ise yol kenarlarına dizilmiş. Belki mimarlık öğrencisi olduğum için bilmiyorum ama dikkatimi çeken bir başka noktaysa bu küçücük kasabadaki devasa kırmızı kiremit kiliseydi. Daha önce Katolik Kiliselerinin diğer mezheplere göre çok daha gösterişli bir mimariye sahip olduklarını okumuştum. Sovyet Rusya egemenliğinden geriye kalan bu kilise de bu gösterişinin hakkını fazlasıyla vermiş. Şimdi hepsini tebessümle hatırladığım kamp arkadaşlarımdan Güney Koreli Songheui, Kanadalı Kariane ve grup liderimiz Litvanyalı Deividas otobüs durağında beni karşılıyorlar. Kalacağımız yere kadar ki on dakikalık yürüyüşümüz bile birbirimiz hakkında çok şey öğrenmemiz için yeterli oluyor. Kalacağımız yer milli parkın yönetici binasındaki toplantı salonu. Hazırlıklı gittiğim için matım ve uyku tulumum en iyi dostum oluyor bu on beş günlük süre zarfında. Bina içerisinde kullanımımıza açık mutfağımız ve banyomuz var. Yani aslında her şey beklentilerimden çok daha iyi durumda. Kaldığımız süre içerisinde ülkedeki yoğun yağmurlar sayesinde sadece dört gün çalıştık. Çalışmalarımızdan biri Litvanya’nın doğal güzelliklerine doymam için yeterli oldu. Sartai 3 Gölü güzelliğiyle beni o gün daha çok büyüledi. O muhteşem iş; Sartai Gölünden kopan, ormanın arasından süzülen deredeki şişeleri kanolar aracılığıyla toplamak. Görevimiz kulağa ‘çöp toplamak’ gibi gelse de benim için çok daha fazla anlam içeriyordu. Saks mavisi yusufçukların uçuştuğu, sazlıkların suyla buluştuğu, kurbağaların nilüferlerle kamufle olduğu ve tepemde kartalın uçtuğu ilk ve son deneyimimdi galiba bu. Günümüzü dere kenarında yaptığımız barbekü ile sonlandırıyoruz ve içimizdeki sonsuz huzur ile kaldığımız yere geri dönüyoruz. Vizemin süresi dolmadan son günümü kamp arkadaşlarımla beraber başkent Vilnius’ta geçiriyorum. Çok büyük ümitlerle geldiğim Vilnius’ta umduğumu bulabildiğimi çok da söyleyemem aslında. En övündükleri şehirleri Vilnius’un mimarisinin, manzarasının, tarihi dokusunun İstanbul’un yakınından bile geçemeyeceğini belirtmem gerek. Ama o gün yani 23 Ağustos Baltık ülkeleri için çok anlamlı bir gün. Baltık Yolu’nun 25. Yıldönümü konserlerle, danslarla kutlanıyor. Litvanyalı grup liderimden öğreniyorum ki 23 Ağustos 1989’da üç Baltık ülkesi Litvanya, Letonya ve Estonya’dan bir milyondan fazla insan el ele tutuşarak altı yüz kilometre uzunluğunda bir sıra oluşturuyorlar. Estonya’nın başkenti Talin’ den başlayan 4 bu kuyruk Vilnius’a kadar uzanıyor. Sovyetler egemenliği altında olan bu ülkeler için demokratikleşme ve bağımsızlık yolu böylece açılmış oluyor. O gün bir coşku var Vilnius’ta. Her yerden yükselen şarkı sesleri insanların kahkahalarıyla karışıyor. Gece boyu süren eğlencenin sonunda biz de otelimize dönüyoruz. Yağmuruyla tanıdığım bu doğal güzelliklerin ülkesini karlar altında tekrar görmek isterim açıkçası. Kısacası eğer yolunuz Kuzey Avrupa’ya düşerse birkaç gününüzü ayırıp ruhunuzu dinlendirin derim. Cemre Burak Üşümezoğlu 21402040 TURK101-15 1 Instructor: Başak Berna Cordan 2014-2015 GÜZ DÖNEMİ Sonbahar Dansı 9.12.2014 Estatic Fear, 1994’te kurulmuş Avusturyalı bir senfonik metal grubudur ve A Sombre Dance albümleri 1999 yılında çıkmıştır. Her biri konçerto tadında yazılmış, ismi olmayan dokuz şarkıdan oluşur bu eser. Şarkılar, gerçek anlamda kelimelerin açıklamaya yetemeyeceği sakinliktedir. Hüzün, işlenen konuların başında gelir. Sonbaharı, sonbaharın güzelliklerini anlatır her şarkı. Flüt, genel olarak rüzgârı anımsatır insana. Her sessizlikte giren flütün sesi şarkıya destek olmaz, şarkının kendisini oluşturur. Albümde toplam 9 enstrüman, her şarkıda genel olarak 5-6 enstrümana rastlamak mümkündür. Şarkılar doludur, gerçekten doludurlar. Hiçbir şarkıya ekleme yapılamaz, hiçbir eserde bu eksik diyebileceğimiz bir saniye yoktur. Yağmurlu gecelerin ziyaretçisidir A Sombre Dance. Ara sıra şarkıların da arkasında beliren yağmur sesi, aslında şarkıları nasıl dinlemeniz gerektiğini anlatmaktadır. Gece karanlığında, yağmurlu, soğuk bir günün bitişinde ruhunuza eşlik etmek için yazılmışlardır adeta. Hele ki, bu şarkıları dinlerken bir anınız olmuşsa, her albümü dinlediğinizde tekrar tekrar aklınıza gelir, şarkının başlangıcıyla anınızı tetikler. Yere düşen yağmur damlalarıyla birlikte biten bu dokuz eser size hayatın ne kadar geçici, ama bir o kadar da güzel olduğunu anlatır. Ahenk ile dans eden yapraklarla başlar eserlerden biri. Rüzgâr sesiyle, Flüt sesiyle başlar bazısı, çello ile devam edip ruhunuzun tellerini çalar adeta. Aynı anda çalan bu kadar Üşümezoğlu 2 enstrümanın, enstrümandan çıkan onca notanın nasıl uyumla dans ettiğini fark etmek oldukça basittir. Notalar, kötü biten bir günün ardından sizi kendinize getirebilmek için birbiriyle yarışırlar. Öyle bir kalpten düşer ki bu notalar, bu kadar hüznün kaynağının neresi olduğunu merak etmeden duramazsınız. Eserler o kadar taze gelir ki kulaklarınıza, bu albümün çıkışından itibaren on beş yıl geçtiğine inanamazsınız. Sıradan bir albüm olamayacağını daha en baştan fark edersiniz. Grubun iki solisti, apayrı olsa da sesleri, öyle uyum, öyle barış içinde dillendirirler ki eserlerini, o anki ruh halinize göre ya hüzünlenir, ya da mutlu olursunuz. Evde olsanız bile yağmur tepenizden yağmaya başlar ilk eseri açışınızla ve ikinci eser başladığında fark edersiniz ki, aslında hiç ıslanmamışsınızdır. Duygular genel olarak aynı tema üzerinden ilerlese bile şarkılar kendini hiç tekrar etmez. Basılan herhangi bir notanın başka bir yerde tekrar edemeyeceğini düşünmeden edemezsiniz. Şarkılar arasındaki geçişi fark etmek hem çok kolay, hem de çok zordur. O akıcı geçiş sanki şarkılar değil de, ezgiler arasında olur ama bazen aynı şarkıda kalmışsınızdır, bazen şarkı değişmiştir, bakmadan bilemezsiniz. Solistlerin sustuğu boşluklar genellikle fazlasıyla hüzünlü piyano ezgileriyle, flüt sesleriyle doldurulmuş. Hatta bana kalırsa, notaların çalınma şekilleri göz önüne alınırsa piyano sesleri yağmuru, flüt rüzgârı ve bulutları, gitar huzuru, elektro-gitar insanı –ve beraberinde getirdiği şiddeti, acıyı- simgeliyor. Kadın solist barışı, erkek solist savaşı simgeliyor. Kemanlar ve çellolar ise… Bilemedim. Üşümezoğlu 3 Bu şiirsellik, bu müzik, bu aşkla bir araya gelip sadece elli dakikalık bir kasede sığdırıldığını gördüğünüzde insanın aklına tekrar oynata basmaktan başka hiçbir şey gelmiyor. Bu albüm hakkındaki en önemli önerim ise sıkça dinlenmemesidir. Ayda bir, en güzel gününüze eşlik edecek şekilde açarsanız bu albümü, gününüzü çok daha güzel, mükemmel şekilde bitirebilmenizi sağlayacaktır. Genel olarak çok dinlendirici, huzur verici, durumunuza göre de hüzünlü, hatta gözlerinize yaşları getirecek kadar hüzünlü, yılların yıpratamayacağı kalitede, sonsuz güzellikte bir albümdür A Sombre Dance ve bana kalırsa, şu ana kadar yazılmış en güzel albümdür. Kaynakça: A Sombre Dance, Estatic Fear, CCP Stüdyoları, 31 Haziran 1999 Ayça Durmuş21600922Minik Çakıl Taşları ve Büyük Kayalar"VMi'safirim ben;taşıdığım taşkadim budünyada."(s.49) Birhan Keskin- Fakir Keneİçimizde sakladığımız duygular o kadar "sertleşir" ki bazen, bizden uzun yaşarlar. Hissettiğimiz duygular o kadar ham ve evrenseldir ki, bizim 70-80 yıllık yaşamımızı geçer. Bir sonraki nesillere aktarılır. Hele ki yazar veya şairsek, o duygular sonsuza kadar yaşar, bizim kemiklerimiz çürüdükten çok daha sonra da...Ama yaşadığımız duyguların bizden uzun yaşaması için illa şair olmamıza gerek yoktur aslında. Yasörneğin, asla ölmeyecek bir duygudur. Onunla başa çıkmamız da, onunla karşılaşmamız da, asla bitmeyecektir, insanlar var oldukça, ama yas tutmak bizi hayata bağlar bazen, ölen için yaşamamız gerekir çünkü. Onun yaşanmamış, yaşanamayacak hayatını yaşarız. Ölümden bahsettik ilk önce, içimiz karardı, yok mudur biraz da yaşama isteği içimizde? Samimiyet,çimler, mahallemizin yaşlı teyzesi...Hayatın renkleridir bunlar, korkarız renk körü olmaktan. Nasıl da tırsarız ölümden! Nasıl da korkarız, mutlu da mutsuz da olsak, yaşama olasılığımızın elimizden alınmasından. Çünkü bilmeyiz sonrasında ne var, ne bekler bizi. "Buraya, bir inanç bir inat koydum. Tut ki unuttun, tekrar bak, o inat neyse sen osun." (s.9) Yaşamak bazen inatlaşmaktır dünyayla. Dünya seni öldürmeye çalışırken, hayatta kalkmaktır. Dünya o kadar kötü ama bir o kadar güzeldir ki, bırakamazsın, gönlün el vermez. Bulmaya çalışırız her şeydeki güzelliği, mutluluğu. "Ah bu benim kör şefkatim bu benim/ Ah benim bir boşluğu yoklayan bu elim" (s.17) Umut var oldukça, insanlar da var olur aslında.Vazgeçmek ölüm gibidir bazen. Tam anlamıyla değil belki ama ölümdür yine de. Yeni olasılıkları, yeni yaşanacakları öldürür vazgeçmek."Onca yıldan/ Onca bıraktıklarımdan sonra/ Ben şimdi sana/ Bırak beni, bırak beni dersem/ Ve sen/ Beni bırakırsan var ya/ Beni bırakırsan var ya!" (s.55)Nasıl vazgeçmeyiz peki? Nasıl tutunuruz hayata? Belki de doğa tutar bizi kollarında, yaşamın kendisidir ya o, nasıl vermesin bize yaşama isteği? "Yağmurdan sonra yayılan huzurun adıyla konuşuyorum: / Bak sana çimenlerin derin nefesiyle, soruyorum; / Şehrin perçemleri sizin gözlerinize niye batıyor?" (s.27) Doğa alınırsa elimizden, nasıl yaşarız bu dünyada? Ne verecek bize yaşama isteğini? Kim bize umut verir?"Bizim millet şiiri sevmediği gibi el ele de tutuşmayı da sevmiyor." (s.15) Doğayı kaybettik, ya insanlar? Neden uzaklaşır insanlar birbirlerinden, neden dokunamaz el, ele? Modern yaşam mıdır bizi uzaklaştıran? Bilmiyorum. Birey olmak önemlidir elbet ama, nasıl yaşarız dost olmadan?İşte "sertleşmiş" duygularımızın bazıları bunlar... Yas, yaşama isteği, umut, inat, vazgeçmek, doğa ve yalnızlık... Korkuyor insan, çok fazla hissetmekten, çok fazla üzülmekten, ama nasıl yaşarız eğer hissetmezsek? Bizi yaşatan değil midir hisler? Hissetmeyi bıraktığımız an, öldüğümüz andır elbet. Tutunun içinizdeki taşlara, atın onları sizden yaşama isteğini çalmaya çalışanlara! Gücünüzdür onlar, size bir şeyleri değiştirme gücü verendir duygular.Yastır bize yaşayanlara yaklaştıran. Yaşama isteğidir, bir şeyleri değiştirmek isteyen. Umuttur, inattır, bizi vazgeçmekmekten alıkoyan. Doğa ile yalnızlıktır, bizi başkalarına dokunduran. İnsan korkar silinip gitmekten. Bu dünyada izimiz olsun ister. İşte bu taşlardır bizi kalıcı kılan!Canımızı acıtır belki, yorar bizi, ama yaşam zaten yorucu değil midir? Yorulmak değil midir, bizi uyutan, hayaller kurduran, sonra uyandıran: bu sefer daha da güçlü olarak. O nedenle eğer biri derse size, "Fazla duygusalsın.", göster taşlarını ona. Göster ki ölenler için yaşıyorsun, ağaçlar için yaşıyorsun, duygular için yaşıyorsun aslında. Taşlardır sana güç veren, çünkü o kadar güçlüdür ki duygular, özellikle taşlaşıp, fosilleşenler, sana güç verir içten.At taşlarını duygusuzlara. At taşlarını topraktan önce ölenlere. Belki kanayan başları, canlandırır onları biraz. Ayşe Derya Bakiler Halkın Saklı Gücü Fransız Devrimi. Kurtuluş Savaşı. Arap Baharı. Gezi Parkı. Her ne kadar bu olaylar çok geniş bir zaman aralığında gerçekleşmiş olsalar da, temel unsurları aynıdır: Halk. Tüm bu olaylarda insanlar, mevcut durumlarından memnun olmadıkları için ayaklanmış, birliğin ve azmin gücünü, onları ezmeye çalışan, onlara saygı duymayan, onları düşünmeyen insanlara göstermişlerdir. Her zaman istedikleri sonuca ulaşamamış olsalar bile, kendilerini net bir şekilde ifade etmeyi başarmışlardır. İnsan ırkı tarafından hükmedilen bu “soluk mavi nokta” üzerinde, aslında bizler, yani halk, tahmin edebileceğimizden çok daha fazla güce sahibiz. Yıl 1918. Ülke acı çekiyor. Bir yanda padişah kendi çıkarlarını gözeterek karar verirken, diğer yanda itilaf devletleri bu çökmüş, solmuş ve zar zor nefes alan “hasta adam”dan olabildiğince fazla pay alabilmek için birbirleriyle yarışıyor. Ordu, yine aynı açgözlü devletler tarafından terhis edilmiş, birliklerin silahları ellerinden alınmış veya cephaneleri kısıtlanmıştır; fakat bu hasta adamın Doğu’sunda bir komutan, ordusunu terhis etmeyi reddetmiştir. Halk, artık bu olaylara seyirci olmak istemez. Son birkaç senedir çok acı çekmiş, çok yıpranmıştır. Korkutulmuş, zorlanmış, ezilmiştir. Ve Hatay Dörtyol’da bir adam, gizli bir kahraman, işgalci kuvvetlere karşı ilk kurşunu atar. Kuvâyi Milliye hareketi böylece başlar. Nazım Hikmet, Kuvâyi Milliye destanında, bu gizli kahramanları ve onların işgalci kuvvetlere nasıl karşı geldiklerini, güçlü, içten bir üslupla anlatır. Destan, baplara ayrılmıştır ve her bapta farklı bir insanın hikayesi anlatılır. Bu hikayeler, halktan insanların hikayeleridir. Nazım Hikmet bu eserinde, birçok savaş destanı gibi görkemli, tanınmış komutanları anlatmamış, bunun yerine destanında halkın saklı kahramanlarına yer vermiştir. Bu sayede, bir halk direnişi olan Kuvâyi Milliye’yi ve Kuvâyi Milliye ruhunu daha güçlü bir şekilde yansıtabilmiş, aynı zamanda da okuyucunun kendini bu destana daha yakın hissetmesini sağlamıştır. Okuyucu, Karayılan’ı, Kambur Kerim’i, kendi içinde arar ve bu insanların yaptıklarını öğrendikten sonra kendisini sorgular. Şairin, destanını anlatırken halk dilini kullanması ve destanın serbest nazım ile yazılmış olması, halkı temsil eden Kuvayı Milliye hareketini ve bu hareketin değişken, beklenmedik ruhunun yansıtılmasında yardımcı olmuş, aynı zamanda halkın bu destanı okumasını ve anlamasını kolaylaştırmıştır. “Ateşi ve ihaneti gördük” gibi, tekrar edilen bazı ifadeler ise destana dramatik bir hava katmış ve bazı noktaların vurgulanmasını sağlamıştır. 1 Ayşe Derya Bakiler Örneğin, Nazım Hikmet’in Yedinci Bap’ta “kadınlarımız”ı anlatışı, kullandığı kelimelerden bu kelimelerin sayfa üzerindeki dizilişlerine kadar mükemmeldir. Bap’ın bu kısmını okurken okuyucunun gözleri dolar ve bir ülkenin kadınlara verdiği değerin ve okuyucu, kadınların toplumdaki yerinin daha güzel ve gerçekçi bir biçimde anlatılamayacağını düşünür. Nazım Hikmet, bu Bap’ta toplumun bir kısmını, kadınlarımızı, tüm sıcaklığı, gerçekçiliği ve duyguları ile dizelerine taşımayı başarmıştır. Günümüzde de, halkın gücünü birçok ülkede görebiliyoruz. Bizler, gerek adı “demokrasi” olsun, gerek “komünizm”, gerek “kraliyet”, başkalarının buyruğu altında yaşıyoruz; fakat çoğu zaman, bu sistemlerde verilen kararlar tüm halkın yararına olmaz. Bu duruma ekonomide “asil-vekil sorunu” denir. Bu sorun ise, halkın (asillerin) kendilerini yönetmek veya temsil etmek için seçtikleri insanların (vekillerin), kararlarını kendi çıkarlarını gözeterek, halkın ne istediğini umursamadan vermelerinden doğar. Hepimiz hayatımızda bir noktada bu sorun ile karşılaşmışızdır. Dünyada en yaygın olan sistemlerden biri olan “demokrasi”de bile bu sorun karşımıza çıkar. Peki, insanlar böyle bir durum ile yüzleştiklerinde ne yaparlar? Bazıları, “kanlı bankerler pazarında memleketi Alaman’a satanlar, yan gelip ölülerin üzerinde yatanlar…” (Hikmet 15), kendilerine bir zarar gelmediği sürece bu durumu görmezden gelir ve yaşamına devam eder. Bazıları ise bu durumu düzeltmeye çalışır. Hakları için, onun olan için, hak ettiği şeyler için savaşır “…ve onlar için: zincirlerinden başka kaybedecek şeyleri yoktur…” denir (Hikmet 12). Kaybedecek hiçbir şeyi olmayan ve haklarını arayan insanların ise önünde durabilecek hiçbir güç yoktur. Tarih boyunca, halk, sahip olduğu gücün yavaşça farkına varmış ve bunu kullanmaya başlamıştır. Sonuçta, televizyonu açtığınızda, meclis binasının önünden geçtiğinizde, gördüğünüz her şey; bakanlar, başbakanlar, kurullar, bakanlıklar, halk için ve halka hizmet için yapılandırılmıştır. Bir bayrak altında yaşayan milyonlarca insanın her birinin ahlaki yargıları, önem verdikleri değerleri, düşünme şekilleri farklı olabilir; fakat bu insanlar, bir ülkenin ana maddesi olan halk, üzerinde hem fikir olduğu bir konu bulursa, bu konuyu savunmak için elinden geleni yapacaktır ve bu olaylarda halkı durdurabilecek hiç bir güç yoktur. Evet, belki basınçlı su, biber gazı ve birkaç baştan savma cop darbesi istediğinin peşinden koşan halkı ıslatabilir, yavaşlatabilir veya yaralayabilir, ama şundan emin olabiliriz ki, halk, benim şimdiye kadar gördüğüm en güçlü ve iradesi sağlam insan topluluğu, istediğini almadan durmaz. “Onlar ki, toprakta karınca, suda balık, havada kuş kadar çokturlar; korkak, cesur, cahil, hakîm ve çocukturlar ve kahreden yaratan ki onlardır, destanımızda yalnız onların maceraları vardır.” (Hikmet 11). 2 Ayşe Derya Bakiler Alıntı Yapılan Eserler Hikmet, Nazım. Kuvâyi Milliye. İstanbul: Yapı Kredi Yayınları, 2010. Baskı. 3 Düşlerin Sınırı Çocukluğunu özlemeyen biri var mıdır acaba günümüzde? Birkaç gün önce çimlerde otururken bir arkadaşım eski şarkılar açtı. Eski şarkılar demişken zaten en büyüğümüz 19 yaşında, bizim kuşağımızın eski şarkıcıları: Tarkan, Mirkelam... Bize çocukluğumuzu hatırlatan şarkılardan bahsediyorum yani. Bizde “nostalji” uyandıran şarkılarla bir süre vakit geçirdikten sonra fark ettim ki, çevremdeki hemen hemen tüm insanlar çocukluğunu özlüyor. Peki tam olarak neyi kastediyorum bu herkesin dilindeki “çocukluğu özlemek” deyişini kullanırken? Elbette çocukken sevdiğimiz insanlara daha yakındık, her şey oyundan ibaretti, ders çalışmamız ya da ödev yapmamız gerekmiyordu. O günlerin özlenmesi elbette ki normal. Ancak bu özlemin sebebi bu kadar basit olmamalı çünkü bunlardan daha kıymetli şeylerin yokluğunu hissediyoruz büyüdükçe. Peki şöyle düşünsek, çocukluktan bu yana kaybettiğimiz en değerli şey ne? İlk aklıma gelen klasik cevap: hayal gücü. Çocukken uydurduğumuz türlü türlü oyunlar, sorduğumuz tuhaf sorular... Daha 18 yaşındayım ancak bunların hiçbirini o günlerdeki yaratıcılığımla yapamam. Yitirdiğimiz “düş gücü” bununla da sınırlı değil, zaman geçtikçe düş kurmak için gerekli olan cesaretimizi de kaybediyoruz. Günümüze ve kendime döneyim, belki de biraz daha gerçekçi olmaya başladığım için, hayal kurarken çocukluğumdaki gibi cesur ve özgür davranmıyorum; kendimi bunu yaparken sürekli kısıtlıyorum. Küçükken en büyük hayalim ressam olmaktı fakat artık biliyorum ki beceremem, bu konuda yeteneğim yok. Hayallerimi hayatın gerçekleriyle yüzleştirmeye başladığım için çok fazla hayal kurmuyorum artık. Kurabildiğim en cesur hayal dünyayı gezmek, belki iyi bir yerde çalışmak ve hatta en acınası olanı: istediğim mesleği yapabilmek. Ne var ki, kendimi bu sebeplerle uçuk düşler kurmadığıma inandırdığım bir zamanda okuduğum Huzursuzluğun Kitabı isimli eserde şu cümleyle karşılaştım: “Çaba sarf etmek bir suçtur, çünkü her eylemle bir düş ölür.” (Pessoa, sf.382) Bu cümle o zamana kadar tanımladığım “hayal kurmak” ile temelden çelişiyor. Büyüdükçe yaratıcılığımın ve cesaretimin azalması yetmezmiş gibi “düş” ile “hedef” sözcüklerinin anlamını dahi karıştırdığımı fark ediyorum. Düşlerimin gerçek olması gerektiği gibi saçma bir fikre kapılmışım, bir de bu yüzden kendimi kısıtlamışım sürekli hayal kurarken. Oysa ki hayal, gerçeğin zıddı konumundadır çoğu zaman. Üstelik Pessoa, düş ile gerçeğin ayrımını çok keskin yapmakla birlikte, düşleri gerçeklerden çok daha üstün bir yerde konumlandırıyor. Yaşanılmış şeylerin bir sınırı vardır ama yaşanılmamış, yaşanılamayacak olan sonsuzdur. Dolayısıyla gerçeklere çektiğimiz duvarları hayaller için de çekemeyiz. Aynı şekilde hayatımızdaki gerçeklikte biz hariç söz sahibi olan insanlar vardır. Örneğin meslek seçerken ülke şartlarını göz önünde bulundururuz. İnsanlarla ilişkilerimizde karşımızdaki insanın tutumu da en az bizimki kadar önemlidir. Düşlerdeki gerçekliğin ise tek sahibi biziz, onu yaratan da şekillendiren de yalnızca biz olabiliriz. Öyleyse diyebiliz ki, düşler yalnızca kurucusuna ait olan özgür alanlardır. Sınırlı dünyamızın sınırlı gerçekliğiyle karşılaştırınca, düşleri eylemden üstün tutan Pessoa’nın haklılığını kavrıyor insan. Peki benim anlamını bile yanlış bildiğim düş ne anlama geliyor? Yine Pessoa, Şeytanın Saati isimli öyküsünde şöyle tanımlıyor düşleri: “Her zaman kendisi olarak kalan tek şey düşlerdir. Onlar bizim, içine doğduğumuz, her zaman doğal ve kendimiz kaldığımız o parçamızdır.” (sf.68) Öyleyse üzerine ben de bir ekleme yapmak istiyorum: Kaybolduğumuzda bize kendimizi hatırlatan, kendimize geri dönmemizi sağlayan şeylerdir düşler. Yani biz kendimizden ne kadar uzak kalırsak kalalım, düşler bize en yakın parçamızdır her zaman. Böyle tanımladığımda fark ediyorum ki, elimde Pessoa’nın tanımıyla düş diyebileceğim bir yok bunca geçen zamana rağmen. “İyi bir düşçü uyanmaz.” (sf.69) aynı öyküdeki başka bir cümle. Kendime düşçü diyemem ancak artık kestirebiliyorum yazarın neden bahsettiğini; hayal kurmanın bir kuralı, formülü ve zamanı yok. Bir düşçü olmak isteyen ilk başta düşünden uyanmasına gerek olmadığını bilecek, sonra kimsenin kısıtlaması olmadan gezinmeye başlayacak hayallerinde. Yeşim Köseoğlu Kaynakça: Pessoa, Fernando. Huzursuzluğun Kitabı. İstanbul: Can Yayınları, 2016. 22. Baskı Pessoa, Fernando. Prensin Ölümü ve Şeytanın Saati. İstanbul: Sel Yayınları, 2018. 1. Baskı KENDİSİNDEN ÇOK SEVDİĞİ KİŞİYE DÖNÜŞEN ŞAHSINKİMSEYİ KENDİSİNDEN DAHA ÇOK SEVEMEMESİ Kim başka birisini kendisinden daha çok sevebilir? Bir anne çocuğunu, bir çocuk babasını, bir baba abisini kendisinden çok sevebilir. Çünkü hiç kimsenin inkâr edemeyeceği bir kan meselesi vardır bu ilişkilerde. Kan bağından kaynaklıdır ki insan, çocuğunu yahut biraderini kendisinden çok sevdiğini, içtenliği sorgulansa dahi, rahatlıkla söyleyebilir. Ancak öyle bir durum var ki insan bazen, çok ilginç ve akıl almaz bir şekilde, hiç tanımadığı birisini yahut asla birlikte olamayacağı birisini kendisinden çok sevdiğini iddia edebilir. Edebi literatürde buna aşk denir.İnsanoğlu birey olarak var olmuş, birey olarak gelişmiştir. Diğer tüm hayvanlar gibi içgüdüsel olarak kendi benliğini diğer her şeyden üstün tutmak, birinci dereceden aile bireyleri hariç sayılmak suretiyle, doğasında vardır. Lakin aşk diye bir kavram vardır. Bir insanın bir insana duyduğu şu aşk, dünya tarihi üzerinde görülmemiş ve bilim adamları tarafından açıklanamamış türlü gizemin yegane kaynağıdır. Ben bu gizemi küçük aklımda şöyle açıklarım: İnsan zihninin ziyadesiyle geliştiği dönemlerde, henüz ortada tanrılar yokken, yaşamak ve hayatta kalmak birbirinden ayrıldı. Yaşamak terk etti hayatta kalmayı. Böylece yaşamak, insanın temel ihtiyaçlarından farklı bir hale büründü. Yemekten ve üremekten farklı bir amaca ihtiyaç vardı. Hayat bir duvardı ve duvardaki bütün çıkıntılar insanın zihinsel evrimiyle beraber aşınıp yok oldu. Baltasıyla duvara yeni bir oyuk açan ilk aşığa kadar… O andan itibaren insan tutanabileceği yeni bir umut buldu. O umut, insanın başka bir şeyi kendisinden çok sevmeyi tercih ettiği büyülü andı. Karanlık ve sağır bir ormanda bir geyiğin, öz evladı için aslanın ağzına girdiği elbette görülmüştür, lakin bu bir tercih değil, istemsiz bir eğilimdir. Halbuki aşkı için ömrü boyunca çöllerde meczup gibi dolaşan Mecnun kendisi seçmiştir bu hayatı. Türkiye dizi tarihine damga vuran Ezel dizisindeki Ramiz Karaeski’nin sevdiği kadına zarar gelmesin diye yıllarca hapiste sürünmesi tercihtir. Geyik belki cesur ve onurludur, halbuki Ramiz suskun ve kederlidir. Salih Ecer de şu şekilde anlatır bir kızı kendisinden daha çok sevmenin aşkın alameti olduğunu: “ben kendimden çok seviyorumtanımadığım o kızıdemektiraşk” (Ecer, 2017, ss. 62).Yani aşk budur işte, kendinden çok sevmek, tanımadığın bir kızı.Aşk genel anlamda, bilhassa materyalistler tarafından insanın bir diğer insana duyduğu yoğun arzu olarak tanımlanır. Arzunun dinamiklerinden biri elbette ümittir. Ancak bazı durumlarda ümit neredeyse yoktur. Ümit ancak şahsın kendisinin ümit olmadığını kabul ettiği durumlarda sıfıra iner. Böyle durumlarda aşkın temel taşı sallanır, yıkılmaya sürüklenir, en azından mantıken böyle olmalıdır. Birey ümit olmadığı gerçeğini kabullense dahi ümit etmeyi kat’i surette bırakmaz. Boşuna da olsa ümit etmeye ve en ucuz tabiriyle uçurumdan düşerken uçuyor sanrısına kapılarak sevmeye devam eder. Şair Salih Ecer’in evli bir kadına duyduğu sevgi ümitsizdir, bunu içten içe bilir, ama yine de ümit etmeye devam eder. “ümid, ümid boşuna” (Ecer, 2017, ss. 16). Ümitle birleşen aşk insanı bir döngüye sürükler. İnsan aşık olmaya kendini unutarak başlar, bir noktada kendini hatırlayamaz. Bu durumda aşk şahsın hayatını yutar, artık aşk olur, aşka ait olur, böylece insan kendisini her şeyden çok sevmeye tekrar başlar. Aşkını kendisinden çok seven bireyin aşka dönüşmesi, yine en çok kendisini sevmesine sebep olur. Bütün bilimsel karmaşalar erir gider, şüpheler kalkar, insan zihni evrimini tamamlar.İnsan kendisinden çok sevebilir elbet başka bir insanı, aşk ile. İnsan başkasına dönüşebilir, aşk ile. Aşk ile kendinden vazgeçer insan, kendine gelir, kendini önce kaybeder, sonra bulur. İnsan böylece hayata bağlanır kaybettiklerini kazanarak, aşk ile. Garip bir düzen var aşkta, hoş bir ahenk. İnsanla gayet uyumlu, insan zihniyle bağı çok güçlü. Aşk bir şekilde insanı kötülüklüklerden arındırır; bencillikten, kibirden, hırstan ve tamahtan… Herhangi bir varlığı benliğinden çok sevmek pek doğal gözükmese de, ihtişamlı bir şekile gerçek ve müthiştir. Aşka saygılarımla, her şeye aşkla.KAYNAKÇA:Ecer, Salih. (2017). İnce Ayar Lalezar. Everest Yayınları.FATİH MUSAB BOZKURTOkan Terzi İÇ DÜNYAMIN RESMİ İnsanlar hayatlarının bazı dönemlerinde hayal kırıklıklarıyla dolu bir yalnızlık yaşarlar. Bu yalnızlık sürecini kimi insan daha kolay atlatırken kimileri de daha sancılı geçirir. Ben de bu süreci sancılı yaşayanların tarafındaydım sanırım. Hayatıma dönüp baktığımda hayal kırıklıklarından başka bir şey göremiyordum ya da hayatıma bakmayı bilmiyordum. Hayatım diye bir şey var mıydı ona da pek emin değildim açıkçası. Sadece yaşıyordum, tabii buna yaşamak denilebilirse… Hayal kırıklıklarımla beraber diğer tüm günlerimin kopyası diyebileceğim bir günü daha yaşarken bir resim çıktı karşıma. Casper David Friedrich’in Bulutların Üzerinde Yolculuk adlı eseriydi bu. Resmi görür görmez başımdan aşağı kaynar sular dökülmüş gibiydi çünkü bu resim sanki benim iç dünyamın kaleminden çıkmıştı. Resim, iç dünyamın bir yansımaydı. Resimdeki suların dalgalı hareketi, iç dünyamdaki çırpınışların dışa vurumu gibiydi. İçimdeki hayal kırıklıkları da suların kıyıyı vuruşu gibi içime sert darbeler indiriyordu. Resimdeki o kasvetli hava, sisli hava ruhumun girdiği o karanlık ruh halini temsil ediyordu. Kasvetli havanın yavaş yavaş fırtınaya dönüşü gibi içimdeki fırtınanın zamanı da yaklaşıyordu. Şüphesiz ki resmin benim iç dünyamla sıkı ilişkilerinin olduğunun en büyük göstergesi de uçurumun kenarında, kayalıklara yakın duran adamdı. Bu adamın saçları rüzgardan dolayı fazlasıyla dağılmıştı ve resimdeki uçurumun kenarındaki adam yoğun esen rüzgarda ayakta kalabilmek için elindeki bastonundan güç alıyordu. Fırtınada yitip gitmemek için elindeki bastonuyla tüm bu zorlu şartlara karşı ayakta kalmaya,
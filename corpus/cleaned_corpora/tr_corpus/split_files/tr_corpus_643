engelleyemiyor. Başını kaldırıp baktığında, Sedef Hanım'la Nevzat Bey'in de kendisinden farklı bir durumda olmadıklarını görüyor. Üçü birden yitirdiklerine, hiç ayrılamam derken, kavuşmanın hayal olduğu can'larına döküyorlar gözyaşlarını... Koronun gürültüsüne karışıyor hıçkırıkları. Şarkı bitince, hiçbir şey olmamış gibi, ortaya getirilen meyve tabağından birkaç dilim portakalla elma koyuyor Nehir'in tabağına Sedef Hanım. Nehir'se yüzünü gözünü silip saçlarını düzelterek biraz önce yaşananların izlerini yok etme çabasında. Ağlamaktan utanma. diyor Sedef Hanım, tabağındaki elmayı parçalara bölerken. Gülmekten utanmadığın gibi ağlamaktan da utanmayacaksın. İnsana özgü duyguların dışavurumudur ikisi de. Bir başka deyişle, insanı insan yapan duygu yansımalarıdır. Hayatı doya doya yaşamak istiyorsan, yeri geldiğinde katılarak gülecek, yeri geldiğinde hıçkırarak ağlayacaksın. Ve bu yaptıklarından asla utanç duymayacaksın. Bir başkası söylese, Bundan sonrasında hayatı doya doya yaşamak isteyen kim. diye kafa tutar Nehir. Ama evlat acısı yaşamış birinden bunları duyunca ağzını açıp tek söz edemiyor. Sedef Hanım, Herkese biçilen ömür farklı. Ve herkes de kendisine biçilen o ömrü en iyi şekilde yaşamak zorunda, diye geceye son noktayı koyarken de sessiz kalmayı yeğliyor Nehir... İ zmir'den geleli bir hafta olmuş. Dönüp baktığında, ilk günden bugüne kaydettiği aşamayı görebiliyor Nehir. Deniz'le paylaşımı aynı. Her anında, yaşadığı her şeyde o var zamanının tümünü ve yaşadıklarını onunla paylaşıyor hâlâ. Yeni düzenini kurdu sayılır. İşle ev arasında bölüştürdüğü zaman zarfında hiçbir sorun yaşamıyor. Ev, Sultan Hanım'a emanet. Gölge gibi hiç rahatsız etmeden işini görüyor Sultan. Sabahları, Nehir evden çıktıktan sonra geliyor, anahtarıyla kapıyı açıp içeri giriyor. Temizlik, çamaşır, ütü, yemek... Nehir bıraktığı notta ne istediyse, hepsini halledip akşamüzeri çekip gidiyor. Bazı sabahlar kapıda karşılaştıkları oluyor. Ya da Nehir'in erkence geldiği akşamüstlerinde... İşteki düzeni, eskinin bir devamı zaten. Günden güne, daha da yoluna giriyor her şey. Ablasıyla her gün konuşuyorlar, bazen günde birkaç kez. Kardeşinin kendisinden uzak geçirdiği zamanın ayrıntılı dökümünü almadan içi rahat etmiyor Nevin'in. Ona kalsa atlayıp gelecek hemen. Nehir istemiyor. Bekle, diyor. Az kaldı. Yeni düzenime tümüyle alıştığımda söylerim sana. Bu erteleyişin arkasında yatan büyük bir sorunu var Nehir'in uyku düzensizliği. Onu halletmeden çağıramaz ablasını. Kardeşinin, uykusuzluktan perişan bir halde kendini oradan oraya attığını ya da olur olmaz bir yerde, olmayacak zamanda uyuyakaldığını görse, yüreğine iner Nevin'in. Alışmam gereken düzen, derken evindeki, işyerindeki az çok yoluna girmiş düzeni değil, var olan tek olumsuzluğu, uyku düzensizliğini kastediyor aslında Nehir. *** Cumartesi akşamı şirketten çıkarken kendini çok yalnız hissediyor Nehir. Bir zamanlar sabırsızlıkla beklediği hafta sonu tatili, kâbus gibi görünüyor gözüne. Önündeki, uykusuz geçeceği baştan belli upuzun gece ise tam bir karabasan... Anahtarıyla kapıyı açıp eve girdiğinde, kapının tam karşısındaki boy aynasına yansıyan görüntüsü, tokat gibi çarpıyor yüzüne. Omuzları çökmüş, saçları dağılmış, burnunun üzerine oturttuğu geniş camlı gözlüğün (Son günlerde loş, hatta karanlık ortamlarda bile çıkarmıyor.) arkasına sığınmaya çabalayan, adım atmaya mecali kalmamış bir zavallı. Gözlüğünü çıkarınca daha da ağırlaşıyor tablo. Yanakları, dudakları, yüzünü kaplayan derinin tümü aşağıya doğru çekilmiş, pörsümüş, sarkmış sanki. Gözaltlarındaki mor halkaların iyice belirginleşmesiyle, beyazları bile kararmış gözleri, resmi belgelerin altına basılmaya hazır, kopkoyu birer mühür gibi duruyorlar suratının ortasında. Uykusuzluktan, diye omuz silkiyor. Ama bu gece uyuyacağım. Ayakkabılarını çıkarıp küçük bir tur atıyor evin içinde. Her tarafı temizlemiş Sultan. Çamaşır yıkamış, ütü yapmış, ütülediklerini yerlerine yerleştirmiş. Nereye kalkacağını bilemediklerini de ütü masasının üzerine bırakmış. Yemek de yapmış üstelik, mis gibi mercimek kokusu geliyor mutfaktan. Aferin ona, belli ki iyi çalışmış bugün... Yatak odasının kapısı da diğer odalarınki gibi açık. İçeri girip pantolonunu, ceketini çıkarıyor Nehir, gardıroba asıyor. Rahat bir eşofman takım geçiriyor üzerine. Fazlaca oyalanmadan odadan çıkıp kapıyı kapatıyor. Bir haftadır, her gün yineleniyor bu durum. Her akşam sıkıca kapatılan kapı, sabahleyin açılıyor ve Nehir işe gitmek üzere burada hazırlanıyor. Giyiniyor, makyajını yapıyor... Kapıyı açık bırakarak çekip gidiyor. Bu gece kaçışlarının nereye kadar süreceği konusundaysa hiçbir öngörüsü yok... Gelirken, alışveriş merkezindeki kitabevinden aldığı kitapları salondaki masanın üzerine diziyor. Hangisinden başlasa acaba. Cumartesi gecesi için uygun düşecek, eğlenceli bir macera romanını seçip koltuğun yanındaki sehpanın üstüne koyuyor. Bir şeyler yemeli önce. Sultan'ın hazırladığı köfteyi kızartmaya üşeniyor. Canı da istemiyor zaten. Mercimek çorbasından birkaç kaşık ısıtıp tabağa boşaltıyor. Tam yemeğe başlayacakken telefon çalıyor. Sedef Hanım. Kısa bir hatır sormanın ardından, konuya giriyor hemen. Seni de alıp bir yerlere gidelim dedik Nevzat'la. Hadi hazırlan, yarım saate kadar sende oluruz. Çok incesiniz Sedef Hanım. Beni düşündüğünüz için teşekkür ederim, ama gelemem. Yorgun döndüm işten, soyunup dökündüm... Kusura bakmayın. Israrcı değil Sedef Hanım. Teklifini yapıp kararı Nehir'e bırakmaktan yana. Üstüne üstüne gidip bunaltmak istemiyor karşısındakini. Nehir'in bu akşam için aldığı ilk teklif değil bu. Pınar'la Hakan'ın çıkarken yolunu kesip, Bir yerlere gidelim mi. deyişi, Nurcan'ın tüm içtenliğiyle, eğer isterse hafta sonunu onda geçirebileceğini söylemesi... Hepsini nazikçe geri çevirdi Nehir. Neden kabul etmiyor hiçbirini. Çünkü... Grup halinde bir yerlere gitmek ya da farklı ortamlarda birileriyle beraber olmak, ortak zevkleri, istekleri, keyifleri paylaşmayı gerektirir. Oysa Nehir, sevinçleri ve neşeleri paylaşacak durumda değil henüz. Birlikte olacağı insanlarda avuntu bulabilir belki, ama şu anda onlara verebileceği tek şey, üzüntü . Ve bir tatil gecesinde, kendi dertleriyle başkalarını üzmeye hakkı olmadığını düşünüyor Nehir. Ancak, geri çevirdiği her teklifin ardından, üzerinde yürümekte olduğu hüzün batağının içine daha da hızlı çekildiğini hissediyor. Bu insanlar kim, diye soruyor kendine. Nevzat Bey ve Sedef Hanım, gerçek birer dost. Birinci dereceden yakınıymış gibi davranıyorlar Nehir'e. Karşılıklı sevgi ve saygıya dayanan, sağlam bir bağlılık var aralarında. Ancak, madalyonun arka yüzünü çevirdiğinde, iş ortamında patron kimliğiyle tanıyıp, yaşanan olumlu gelişmelerin ışığında yakınlaştığı insanlar ve önce'si olmayan ilişkiler çıkıyor karşısına. Pınar'la Hakan için de aynı şeyler geçerli. Şirket için baştan beri özveriyle çalışan, pırıl pırıl bu iki genci kardeşi gibi görüyor Nehir. Ama, gibi'nin yetmediği, tıkanıp kaldığı yerler de var... İş dışında, üniversite grubundan, belli aralıklarla toplanıp bir yerlere yemek yemeğe ya da eğlenmeye gittikleri arkadaşları da var Nehir'in. Haklarını teslim etmeli, dar gününde arayıp sormakta kusur etmedi hiçbiri. Bir an önce eski haline dönüp aralarına katılmasını bekliyorlar. Ama Nehir, kimselerin beklentisine yanıt verecek durumda değil. Önüne her çıkanın omzuna yaslanıp teklifsizce ağlayamadığı gibi. Var aslında birileri. Aynı acıyla kavrulmuş yürekler... Her soluk alıp verişte aynı ismi telaffuz eden, Deniz. diye çaresizlik içinde kıvranan diller... Ama onlar da öylesine uzak duruyorlar ki Nehir'e. İzmir'e gelip Deniz'in cenazesini apar topar, kaçırırcasına götürdükleri günden bu yana, Sezen ailesiyle görüşmediler hiç. Dertlerini en iyi onlarla paylaşabileceğini, paylaştıkça iki tarafın acılarının da yavaş yavaş azalarak dayanılabilecek düzeye ineceğini düşünürken... Ne büyük bir hayal kırıklığı, ne büyük bir bozgundu yaşadığı. Hastane odasındaki o günü hiç unutamıyor Nehir... Bedenen ve ruhen yaralı gelinlerinin varlığını yadsıyarak aşağılama yoluna giden bu insanlar, Deniz'in ailesi miydi gerçekten. En acımasız tavırlarıyla yargılamış, kendileri için yok sayılmaya mahkûm etmişlerdi Nehir'i. Döndükten sonra da arayıp sormadılar. Ne onu gelini değil, kızı gibi gördüğünü söyleyen Nisa Hanım, ne de gerçek bir baba şefkatiyle üzerine titrediğini hissettiren Halil Sezen. Bir tek Dila aradı, Londra'ya döndükten sonra. Nasılsın. dedi. Umarım, gördüğümden daha iyisindir. İstanbul'a geldiğimde uğrarım... Koskoca Sezen ailesinde dışarı sızan biricik ışık, işte bu kısacık telefon konuşması. Onun da Nisa ve Halil Sezen'in bilgisi dışında, gizlice gerçekleştiğinden adı gibi emin Nehir. Ben ne yaptım onlara. diye isyanla haykırıyor duvarlara. Bunları hak edecek ne yaptım ben. Ne kadar düşünse de, ne kadar farklı varsayımlar koysa da ortaya işin içinden çıkamıyor bir türlü. Gidip yüz yüze konuşmak, saygı sınırlarını aşmadan inceden inceye hesap sormak var ya... Böylesi bir davranış da Nehir'in tarzına uymuyor. İçine sindiremese de Sezen ailesi, Deniz'in ölümünden onu sorumlu tutuyor sanki. Nehir olmasaydı... onunla evlenmeseydi oğulları. O seyahate çıkmasalardı... Özellikle Nisa Hanım'ın hastalıklı bir akıl yürütmeyle Nehir'i suçlu sandalyesine oturttuğu belli. İş hayatında imparator, ancak evde söz dinleyen, sakin bir eş kimliğindeki Halil Sezen de her zamanki gibi karısına uyunca... İşte böyle bir tablo çıkıyor ortaya. Haksız yere suçlanışı ilk değil Nehir'in. Daha annesinin karnından çıkarken yargılanmış ve annesinin ölümüne neden olduğu gerekçesiyle babası tarafından suçlu bulunmamış mıydı. Yıllar yılı yüzüne bakılmayan, yok sayılan, babaanne eline bırakılmış bir çocuk... Babaanne, o ölünce de abla aracılığıyla yürütülen yüzeysel, bölük pörçük bir baba kız ilişkisi. Arada birkaç yıllık bir düzelme dönemi... Sonrasında, ver elini Amerika. Bir kaçış kaçmış ki babası, bir daha bu diyarlarda görene aşk olsun. Salondaki berjer koltuğa oturmuş, iç hesaplaşmasını sürdürüyor Nehir. Yüzünün gitgide solduğunun, gözlerindeki ferin sönmeye yüz tuttuğunun farkında değil. Yüksek sesle konuşuyor kendi kendine. Benim en büyük suçum doğmak. Ondan da büyüğü, evlenip mutluluğa ‘merhaba' demek. İlkinde annemin, sonrakinde kocamın katili olmuşum. Öyle diyorlar... Oysa onların yaşamalarını benden çok kim isteyebilir bu dünyada. Annem. Keşke bir kez, yalnızca bir kez sıcaklığını duyabilseydim... Kocam. Biricik aşkım... Bıraksalardı, onun yerine ben ölmez miydim. Sinirli bir kahkaha atıyor. Amma arabesk oldun. diye azarlıyor kendini. Silkin ve kendine gel Nehir Hanım. Ne bekliyordun ki. Öz baban bile, adını sanını defterinden silmişse senin evlendiğin insanın üç gündür tanıdığın ailesi şöyle bir iteleyivermiş, kapının dışına bırakmış, çok mu. Aramadılar, sormadılar, diye sızlanma hiç... Sevgili babacığın arayıp, ‘Ne haldesin.' diye sordu da mı, ellerin aramasını bekliyorsun. Fırlayıp kalkıyor yerinden. Büfenin gerisindeki aynaya yansıyan yüzü felaket. Aldırmıyor, salonu çepeçevre dolanıp pencereyi açıyor. Derin derin soluyor temiz havayı. Daha iyi hissediyor şimdi kendini. Duvardaki saate takılıyor gözü. Gecenin 1'i. Uykuyla ne zaman buluşabilecek, bilemiyor. Amaçsızca salonu adımlarken, köşedeki Amerikan barın önünde duraklıyor. Bir kadeh bir şey içse iyi gelir mi acaba. Şişelerin soğuk yüzünde gezdiriyor elini. Deniz viskisini yudumlarken ona eşlik etmek için içtiği likör, Irish Mist... Beraberce kadeh kaldırıp çikolata ya da badem eşliğinde içtikleri Napolyon ve Kruvaze kanyaklar... Coconut13 aromasıyla, şu andaki damak tadına uygun düşecek Malibu'nun mat beyaz şişesine doğru uzanırken ateşe değecekmiş gibi, hızla geri çekiyor elini. Hayır, içmeyeceğim. Kaza anından bugüne kadar, hastanede serumun içinde verilenler dışında, tek bir sakinleştirici ilaç kullanmadı Nehir. Bundan sonrasında kullanmaya da hiç niyeti yok. Ne ilaç, ne de bu tür sanal oyalayıcılar... Yapay yollarla uyuşturulan acıların, yanlarına yeni dertleri de ekleyerek, devasa boyutlara ulaşmış bir halde yeniden karşısına dikileceklerini çok iyi biliyor. Paylaşmamakla yanlış yapıyor belki, ama kendince doğru yolda. Kime anlatsa, Bir haftadır uyumuyorum, doğru dürüst bir şey yediğim yok sanrılar, halüsinasyonlar, kendi kendine konuşmalar da cabası... dese, hemen profesyonel yardım almasını, psikiyatr ya da psikologa gitmesini önerir karşısındaki kişi. Ama bedenini çok iyi tanıyor Nehir. Nerede, nasıl tepki vereceğini herkesten iyi o biliyor. Yaşadığı ağır darbenin ardından sergilediği uyumsuzluklar doğal. Bunların hepsini aşacak. Güveniyor kendine... Başaramazsa, o zaman düşünür. Deniz'i içinde yaşattığını yinelerken, psikolojik bir sapkınlık değil yansıttığı. Bilerek seçtiği bu düşünce tarzı, sağaltıyor onu acılarının üzerine merhem oluyor. Onunla konuşmak da öyle... Kararsız kaldığı, bocaladığı konularda, Deniz olsaydı nasıl davranırdı. , Deniz olsaydı nasıl davranmamı isterdi. sorularına yanıt ararken, daha kolay çözüyor sorunlarını. Aşamadığı tek engel var Yetkin bir psikiyatrın, yatak odası sendromu diyebileceği, Nehir'in henüz kökenine inemediği, o garip ürküntü. Mutfağa geçip bir fincan ballı süt hazırlıyor. Salona dönerken, Hortlağa dönmüşsün, diyor aynadaki görüntüsüne. Bu gece de uyuyamazsan, öleceksin. Gerçekten de bu gece çok önemli Nehir için. Uyuyamazsa, profesyonel yardım alması gerektiğinin farkında. Kendi ruh analizini yaparken tıkandığı, takıldığı bir nokta var. Yatak odasında düğümleniyor sanki her şey… Deniz'i en yoğun olarak orada hissettiğinden belki. Ne var ki bu açıklama da yeterli değil. Deniz, korktuğu ya da kaçtığı bir imge değil ki. Hâlâ içinde yaşıyor ve Nehir'in en güçlü gerçekliği... İtiraf etmeli ki bu evde tek başına kalmak, umduğunun çok üstünde hırpalıyor onu. Eğer böyle sürerse, günlerdir aklının bir köşesinde asılı duran girişimi uygulamaya koymak zorunda kalacak Nehir. Madem bu şartlarda yaşayamıyor, evini değiştirecek. Manolya Konakları'nı aklına bile getirmiyor. Deniz'le yalnızca hafta sonları kullandıkları ev, bırakıldığı gibi aylardır kapalı. Sahiplerinin yasını tutuyor kendince. Asla oraya gidemeyeceğini düşünüyor Nehir. Hem kabuk tutmasına çabaladığı yaralarını yeniden kanatacağı korkusuyla, hem de konağı, kendisinden çok Sezenler'e ait bir mekân olarak gördüğünden. Öyle bir evin varlığını unutacak. Ya buraya alışacak ya da yakın bir yerlerde yeni bir ev bulup taşınacak. Başka çaresi yok... *** İstanbul'a geldiğinden beri geçirdiği en zorlu gece bu... Uyuma umuduyla uzandığı yerler bedenini itiyor, reddediyor sanki. Günlerin, gecelerin yorgunluğuyla kapanan gözleri, ani irkilmelerle yuvalarından fırlayacakmış gibi açılıveriyorlar. Kramplar giriyor bacaklarına. Elleri, ayakları buz gibi. Uzanıp kalkmadığı yer kalmıyor evin içinde salondaki üçlü kanepeden berjer koltuğa, oturma odasındaki çekyata, çalışma odasındaki dinlenme koltuğuna kadar nereyi denediyse olmuyor. Bir elinde yastık, diğerinde battaniye, oradan oraya savrulup duruyor. Salonda, halının üzerine kıvrılıyor bir ara. Uykudan çok, bayılmayı çağrıştıran kısa bir kendinden geçiş... Öylece kalıyor bir süre. Ayıldığında, tüm bedeni kaskatı. Ağır ağır doğruluyor. Kararlı adımlarla koridoru geçip yatak odasının önünde duruyor. Uyuyan birileri varmış da uyandırmak istemiyormuş gibi usulca kapıyı açıp içeriye süzülüyor... İki aydır kapalı kalmış saten yatak örtüsünü toplayıp özenle katlıyor, yatağın ayakucundaki ince uzun pufun üzerine koyuyor. Yorganı kaldırıp yatağa atıyor kendini. Merhaba. diye fısıldıyor Deniz'e. Ben geldim... Hoş geldin, diyor Deniz sevinçle. Güçlü kollarıyla, şefkatle sarılıyor Nehir'e. Ve Nehir, günlerin susamışlığıyla derin ve deliksiz bir uykuya dalıyor sonunda... Hoş geldin Nehir. Hoş geldin bitanem... Doğruyu buldun sonunda. Merak etme, benden kaçtın diye gücenmedim sana. Ne yapsan gücenemem, bilirsin. Nerede hata yaptığını söyleyeyim mi sana. Yaşamının içinde tuttun beni, mutlu oldum. Ama, bazı anıların canlanmasından, seni ele geçirmesinden korktun. Endişelerin yersizdi oysa. Gördün işte, benden kaçarken bana sığındın gene. Huzurlusun artık. Huzurun daim olsun aşkım... 13 Hindistancevizi Y oluna devam etmesi için aşması gereken zorlu bir engeli geride bırakmanın rahatlığı içinde Nehir. Ölmek üzereyken mucizevi bir dokunuşla hayata dönmüş gibi. Arkasına sığındığı gözlüklerini takmıyor artık. Ablasına telefon edip, Gelebilirsin, dedi. Birkaç güne kadar İstanbul'da olacak Nevin. Yazgısına olan küskünlüğü hâlâ sürse de kendisiyle ve Deniz'le barışık ya... Geleceğe daha iyimser gözlerle bakabiliyor bu sayede. Yeni çıkacak bir mutfak ürünü için yapacakları kampanyanın ilk toplantısından çıkarken iş konusunda eski hırsını, hevesini, hepsinden önemlisi çalışma arzusunu yakalamanın mutluluğu içinde. Maroken koltuğun yüksek arkalığına yaslanıp kahvesini istemeye hazırlanırken, Sizi görmek isteyen biri var, diyor Nurcan. Toplantıyı bölmek istemedim. Yarım saattir dışarıda bekliyor. Kimmiş. Gençten biri, derken aldığı nota bakıyor Nurcan. Adı, Arda Poyraz. İlk anda algılayamıyor Nehir. Arda Poyraz... Hangi Arda bu. diye mırıldanırken her yanını sarıveren suçluluk duygusuyla kasılıp kalıyor. Tabii ya... İzmir'deki, kömür gözlerinden minnet taşan, boynu bükük delikanlıyı ne çabuk unuttu. Arda'ya değil de Deniz'e saygısızlık etmişçesine ezik, İçeri al hemen, diyor Nurcan'a. Ve yaptığı bağışlanmaz hatayı onarmak ister gibi abartılı bir sevecenlikle karşılıyor Arda'yı. Hoş geldin Arda. derken, bu ziyareti dört gözle beklermiş gibi bir tını var sesinde. Nehir'in karşılaştıkları anda ilk yaşadığı, büyük bir şaşkınlık. İzmir'deki, ilki hastane yatağında, ikincisi Mine'yle beraber ziyaretine geldiklerinde gördüğü solgun yüzlü gençle karşısında duran Arda arasında dağlar kadar fark var. Hastalıklı çehresinden soyutlanınca, bambaşka biri olmuş, çıkmış. Öyle ki, burada değil de sokakta görse tanımazdı Nehir. İnce uzun boyu, spor ama şık giyimi, kendinden emin duruşuyla yepyeni bir Arda. Nehir'e tanıdık gelen tek yanı, kömür karası gözleri... Sıcak karşılanmanın hoşnutluğuyla, Hoş bulduk, diyerek Nehir'in karşısındaki koltuğa yerleşiyor. Umarım sizi rahatsız etmemişimdir. Olur mu hiç. Toplantımız yeni bitti, yorgunluk kahvesi içmeye hazırlanıyordum ben de. Beraber içeriz. Ama sen... Yine mi pot kırdı. Ya konuğunun kahve içmesi yasaksa... Günde bir kahveye izin var, diye gülüyor Arda. Onu da sizinle içmek, bugünün keyfi olacak. İyi görünüyorsun. Sağlığınla ilgili herhangi bir sorun yok, değil mi. Yok say ılır. Ufak tefek psikolojik pürüzler dışında... Onları da aşacağıma inanıyorum. Bu arada, sizin de çok iyi göründüğünüzü söylemeliyim. Sağ ol Arda, iyi olmaya çalışıyorum. E, anlat bakalım, ne işin var İstanbul'da. İzmir'deyken söylemiştim size, diyor Arda sitemle. İstanbul'da yaşıyordum ben zaten. İlgisizlik olarak algılama lütfen, diyor. Bazen, kendimle ilgili ayrıntıları bile tutamıyorum aklımda. Doğaldır, ikimiz de çok zor günler yaşadık. Ama artık geçti. Daha doğrusu geçtiğine inanmak istiyorum... İstanbul'a da yarım kalan işlerimi tamamlamaya geldim. Ne gibi. İşletme bölümündeki mastır programına kabul edildim. Bu dönem başlıyorum. Yan ı sıra çalışacağım da. Hastalığım ilerlemeden önce de çalışıyordum zaten. Hem okudum, hem çalıştım derler ya benimki de o hesap. Diğerlerinden farkım, kendi işyerimizde çalışıyor olmam. İzmir'deki tekstil işinin bir kolu da burada. Çok iyi, diye memnuniyetle gülümsüyor Nehir. Senin adına sevindim. Birden aklına gelmiş gibi ekliyor. Mine'yle görüşüyor musunuz. O neler yapıyor. Bilmiyorum, diyor Arda üzüntüyle. Size geldiğimiz günden sonra hiç görmedim. Aramalıydım aslında. Aklıma gelmedi ki... Suçlama kendini. Kritik bir geçiş dönemi yaşıyorsun, bu tür aksaklıkların olması doğaldır. Haklısınız. Yeni yaşamımda nasıl davranmam gerektiğini kestiremiyorum. İçsesimin götürdüğü yere gidiyorum yalnızca. Buraya da içsesimle geldim, diyecekken susuyor. İçinden geçenleri iteleyerek, Daha fazla zamanınızı almayayım, diyor. Ancak, kalkmadan önce birkaç soru sormak istiyorum. İzniniz olursa... Tabii, ne istersen sorabilirsin. Deniz Bey zeytin sever miydi. Şaşkınlıktan donup kalıyor Nehir. Yanıt vermeden önce, Arda'nın soruyu açmasını bekliyor. Arda, bakışlarını Nehir'den kaçırarak, Kalp nakli yapılan kişilerin bazı alışkanlıklarında farklılıklar olurmuş, diyor. En belirgin değişiklikler de yiyecek içecekle ilgili tercihlerinde... Saçmalık bunlar. diye kesiyor Nehir. Nereden duyduğunu bilmiyorum ama, bu tür şartlanmalar yanlış yere götürür seni. İtirazınızı anlıyorum ama, önce beni dinleyin lütfen. Bu konuda pek çok şey duydum ancak ben, kendi yaşadıklarımdan bir örnek vereceğim size... Ameliyattan önce siyah zeytine tutkundum. Öyle ki, kalp hastalarına konulan tuz yasağına karşı değişik önlemler geliştirmiştik annemle. Hurma zeytini diye bir zeytin vardır Ege'de. Tuzlanmamış haliyle kilo kilo alır getirirdi annem. En iştahsız zamanlarımda bile, çerez niyetine üçer beşer atıştırırdım. Ya şimdi. Ağzıma koymuyorum. Ne hurma zeytini, ne de diğerleri... Yediğim yalnızca, kırma ya da çizme yeşil zeytin türleri. Siyah olanlarını görmek bile istemiyorum. Annenin işi zor, diyerek gülüyor Nehir. Şimdi de kırma zeytin toplayacak senin için, ha... Bak Arda, anlattıklarının doğruluğuna inanıyorum. Ama bunları geçirdiğin ameliyatın türüne, kalp nakline bağlaman yanlış. Ben de benzer değişiklikleri yaşıyorum. Eskiden çok sevdiğim pek çok yiyeceği ağzıma bile koyamıyorum şu günlerde. İkimiz de narkoz aldık. Hele sen, çok uzun süre narkoz altında kaldın. Ameliyat sonrasında görülen davranış değişikliklerini buna bağlıyorlar. Merak etme, zaman içinde her şey yoluna girecektir... Teşekkür ederim, çok yararlı oldu. derken, alaycı bir ifade var Arda'nın ses tonunda. Dua edelim de ikinci bir ameliyat, ikinci bir narkoz olmasın. Yoksa hepten şaşıracağız yolumuzu... Hele sen şu geçiş sürecini atlat, hiçbir sorununun kalmayacağından eminim. Bu süre içinde bana yardımcı olmanızı isteyebilir miyim. Tabii ki... Elimden geldiğince yardımcı olmaya çalışırım. Ama, ayakta durduğuma bakma, kendime hayrım yok benim. Zaman, sizin için de çare olacak. Kalkayım ben... Her şey için teşekkürler. Sizinle sohbet etmek ferahlatıcıydı. Hoşça kalın. Kapanan kapının ardından boş gözlerle bakıyor Nehir. Deniz henüz beş yaşında. Verandaya kurulmuş sofranın etrafında hoplayıp zıplayarak, annesiyle babasının kahvaltıya inmelerini bekliyor. Kevser, mutfakla veranda aras ında gidip gelmekten yorgun düşmüş, yetmezmiş gibi bir yandan da Deniz'in yaramazlıklarını göğüslemeye çabalıyor. Dili de durmuyor yumurcağın soru üstüne soru sorarak bunaltıyor kadıncağızı. Kevser Teyze, neden bu peynir sarı da öteki beyaz. Sarı olanı kaşar peyniri, diğeri de beyaz peynir. Ya zeytinler. Şunun adı ne. Yeşil zeytin o. Rengi yeşil değil ama. Kalınca kızarmış biraz, toplanırken yeşildi. Ya diğeri. Siyah olanı. O ne renkmiş toplanırken. Sabrı taşıyor Kevser'in. Çürümüş zeytin o. deyiveriyor. Çürümüş mü. derken gözleri büyüyor Deniz'in. Evet. Bekleye bekleye çürümüş, kararmış, simsiyah olmuş... O günden sonra siyah zeytini ağzına koymamış Deniz. Pizzanın üstündeki, salatanın içindeki küçük zeytin dilimlerini bile titizlikle ayıklamış. Nehir'i bile şaşırtmış bu sıradışı titizliğiyle. Neden sen hiç siyah zeytin yemiyorsun Deniz. Yiyemem aşkım... Çürümüş zeytin o. Bunları bilseydi, ne düşünürdü acaba Arda. A blasının geleceği günün sabahı, evden biraz geç çıkıyor Nehir. Sultan'a not yazmakla hallolmayacak bugünkü işler. Ak şam için yapılacak yemekler, konuk odasının hazırlanması, serilecek çarşaflar, nevresimler, çıkarılacak banyo havluları... İnceden inceye anlatılacak Sultan'a. İzmir'den ayrıldığından bu yana asırlar geçmiş gibi. Nasıl da özlemiş ablasını... Onu rahat ettirmek için elinden geleni yapmaya kararlı. Evdeki işleri Sultan'ın becerikli ellerine teslim edip şirkete geldiğinde, elindeki evrakı ona teslim etmek için kapının önünde bekleyen özel kuryeyle burun buruna geliyor Nehir. Kuryenin elinde büyücek bir sarı zarf var. Üzerinde kalın harflerle Nehir Sezen , yan tarafta da verev doğrultuda, Kişiye Özel yazıyor. Sahibinden başka kimseye teslim edilemez. anlamında. Kuryenin elindeki defterde adının karşısındaki boşluğa imzasını atarak, içeriği hakkında en ufacık bir tahmin yürütemediği zarfı alıp doğruca odasına geçiyor. Açacakla zarfı açıyor. İçindeki bir boy küçük ikinci zarfı tutup çıkarıyor ve üzerindeki yazıyı okuyor Veraset İlamı . Okumasıyla fırlatıp masanın üzerine atması bir oluyor. Hemen Cengiz Bey'i bulun bana, diyor Nurcan'a. Gelsin ve gerekeni yapsın. Hukuki konularda cahil olduğunun bilincinde. Söz konusu Deniz ve onun ölümü olunca, iyiden iyiye paniğe kapılıyor Nehir. On dakika sonra, şirketin avukatı Cengiz Koçar içeriye giriyor. Hayrola Nehir Hanım. Çok önemli bir durum olduğunu söyledi Nurcan... Konuşacağına, zarfı uzatıyor Nehir. Ne var bunda. diyor Cengiz, hukukçulara has serinkanlılıkla. Ölen her kişinin arkasından olduğu gibi, Deniz Bey'in ölümünden sonra da veraset ilamının çıkması doğal değil mi. Bunları söylerken bir yandan da zarfı açıyor avukat. Çıkan ilamı dikkatle okuyor. Tamam, diyor. Eksik ya da fazla hiçbir şey yok, her şey mevzuata uygun. Ama ben, veraset ilamı istemedim ki. Müvekkilinin saflığını yüzüne vuracağına, konuyu anlaması için yardımcı olmaya çalışıyor Cengiz. Siz istemeseniz de çıkacaktı o ilam. Ölen kişinin birinci dereceden yakınları eş, evlatlar, ana, baba onlar yoksa amca, teyze, dayı, hala ya da kuzenler, ölümden sonraki kırk gün içinde, veraset ilamı için başvuruda bulunurlar. Bir kişinin başvurması yeterli. Çıkan ilam, tüm vârisler içindir ve o vârisleri ilgilendiren maddeleri içerir. Görünen o ki, Deniz Bey'in babası başvuru yapmış, çıkarılan veraset ilamının bir kopyasını da size göndermiş. Göndermeseydi. Vâris falan değilim ben. Olur mu öyle şey. Resmi nikâhlı eş sıfatıyla, birinci dereceden vâris konumundasınız. Evlilik anlaşması falan yapmadık biz. Deniz'in tüm malları, evlilikten önce edinilmişti. Hani diyorlar ya ancak evlilikten sonra edinilmiş mallar paylaşılır diye... İçinde bulundukları dramatik duruma hiç uymasa da hafifçe gülmekten kendini alamıyor Cengiz. Okumuş, yüksek öğrenim görmüş, belli yerlere gelmiş kişilerin hukuki konularda bu denli bilgisiz oluşunu da çözemiyor zaten. Saygı çerçevesini aşmadan, sabırla anlatıyor. Sizin söyledikleriniz, boşanan çiftler için geçerli Nehir Hanım. Mahkeme kararıyla kanunen ayrılan çiftler, ancak evlendikten sonra edinilmiş mal varlıklarını paylaşabilirler. Yalnızca iki ay evli kaldık Cengiz Bey. Yalnızca iki ay. Deniz'e ait tek bir iğne bile istemiyorum ben. Hak ettiğime inanmıyorum. Bu kez, gizlemeye gerek duymadan, açıktan açığa gülüyor Cengiz. Bu sözlerinizle eski bir davayı hatırlattınız bana, diyor. 78 yaşındaki emekli general büyüğümüz, 55 yaşında, iyi bir aileye mensup, daha önce hiç evlenmemiş bir hanımefendiyle evlendi. Evlatlarının şiddetle karşı çıkmalarına rağmen. Damat bey son derece sağlıklıydı ve yaşını göstermiyordu. Fenerbahçe Orduevi'ndeki nikâh töreni ve kokteyle eşimle beraber ben de katıldım. Balayını Antalya'da geçirdiler. Eşimden duyduğum kadarıyla çok mutluydu yeni evli çift. El ele yürüyüşe çıktıklarında, onları tanıyanlar pencerelere üşüşüyorlardı. Ve evliliklerinin 15. gününde, ani bir kalp kriziyle paşamız sizlere ömür. Ortalık karışıverdi. Diğer vârisler ayaklandılar. İtirazlar, dava dilekçeleri... Sonuç değişmedi tabii. Ölenin birinci dereceden vârisleri arasında, oğlu ve kızı ile beraber eşi de payına düşeni aldı. Yanı sıra birinci dereceden emekli maaşı bağlandı ve eşine tanınan sosyal haklardan yararlanma ayrıcalığına da sahip oldu. Bugün gibi hatırlıyorum, o hanımefendi de, ‘15 gün için bunları hak etmedim ben,' demişti. Ne var ki süre hiç önemli değil. Nikâh defterine atılan imzanın üzerinden yalnızca bir saat bile geçse, kanunen tanınan hak geçerlidir. Ya kabul etmezsem. Reddi miras diye bir durum var payınıza düşen mirası reddedebiliyorsunuz. Daha çok, borçlu kişilerin ölümünden sonra kalan borçlarını ödememek için vârislerin seçtiği bir yoldur. Kusura bakmayın ama, neden böyle düşündüğünüzü anlayamıyorum Nehir Hanım. Eşinizin ailesinin size karşı çıkacak kişiler olacağını hiç sanmam. Kanun, yol yordam bilen insanlar. Çıkardıkları veraset ilamının kopyasını göndermeleri de miras paylaşımını doğal karşıladıklarını gösteriyor. Ki bu sizin yasal hakkınız... Ne kalıyor geriye. Verdiğiniz bilgiler için sağ olun Cengiz Bey. Ben biraz düşüneyim... Kararımı bildiririm size. Avukatın arkasından bir kez de kendisi okuyor ilamı. ... Davacı tarafından hasımsız olarak açılan veraset davasının, diye başlayan, Gereği Düşünüldü ve Hüküm bölümlerini içeren, hukuk terimleriyle bezeli metinden çıkardığı sonuç Deniz'in mal varlığının, kendisiyle anne baba Sezenler arasında eşit oranda paylaşılacağı. Tekrar zarfına yerleştirirken, küçük bir kâğıt parçasına ataçla tutturulmuş bir kartvizit düşüyor zarfın içinden. Halil Sezen'in kartı. Arkasında da birkaç satırlık, kısacık bir not Deniz'in veraset ilamı ekte. Gereken yapılacak. İhtiyaç duyduğun bir şey olursa arayabilirsin. Neden arayayım ki. En zor zamanlarımda neredeydiniz. Ne oldu, nasıl oldu, ne haldesin. diye sordunuz mu hiç. Yan ımda olduğunuzu hissettirecek en ufacık bir girişimde bulundunuz mu. Acınız, acımdı oysa. Benim de acı çektiğimi düşünmek bile istemediniz. Ya da yaşananların faturasını bana çıkartırken, Bu da senin payın. diye, yalnızlığa mahkûm ettiniz beni. Şimdi de kalkmış, paraya pula, mala mülke ilişkin paylarımı alabilmemin yolunu açıyorsunuz... Eksik olsun. İlk anda algılayamıyor Nehir. Deniz Sezen adını görünce dank ediyor kafasına. Deniz'in mezarlık adresi bu. Sıtma nöbetine tutulmuş gibi titriyor bedeni. Yok saymaya çalıştığı gerçekleri tüm çıplaklığıyla yüzüne vuran küçücük kâğıt parçası, ona meydan okuyor sanki. İstediğin kadar içinde yaşatmaya çalış sen onu... Yanında olduğunu düşün, sohbet et, kollarında uyut. Gerçeği değiştiremezsin. Deniz öldü. Diğerleriyle eşitlendi o da. Bir avuç toprağın altında yatıyor. Git, gör... Bugüne kadar gitmeyişi, elinde adres olmadığından değil. Yitirilen kişiyle ruhsal birlikteliğe erişmek için mezarlığa gitmenin şart olmadığına inanıyor Nehir. Toprağın altında yatan o toprağa karışacak, çürümeye bırakılmış bir beden yalnızca. Ruhu, tinsel varlığı, gene sevdiklerinin yanında. Kâğıtta ada ve parsel numaralarını gördü diye bu görüşünde herhangi bir değişiklik olmayacak. Ama oraya gitmesinin Deniz'i sevindireceğini düşünüyor Nehir. O halde gitmeli, gidecek... K arşılanmayı istemedi Nevin. Nehir'in tüm ısrarlarını geri çevirdi. Taksiye atlad ığı gibi eve gelecek, kapıyı kardeşine açan o olacak. Fazla üstelemedi Nehir. Madem öyle istiyor, karşılanan değil, karşılayan olmayı tercih ediyor hevesini kırmak anlamsız. Ne bu halin böyle. Nehir'i kucaklayıp göğsüne bastırırken ilk tepkisi bu oluyor Nevin'in. İzmir'den bu yana daha da zayıflamışsın. Kaşık kadar kalmış suratın. Hâlâ ağlıyor musun sen. Gözlerinin beyazına kan oturmuş ayol. Telefonda anlattıklarına inanıp, düzeldiğini sanıyordum ben de... Dur abla, soluklan biraz. Bu sabah işe gidinceye kadar gayet iyiydim. Ama öyle şeyler oldu ki... Neymiş olanlar. Ayağının tozuyla canını sıkmayayım şimdi. Hele biraz soluklan... Yemekten sonra, dilinin dönüğünce anlatıyor Nehir. Veraset ilamı, diyor. Mal paylaşımı, miras... Sayıp döküyor gün içinde olanları. Sezen ailesinden gelecek hiçbir şeyi kabul edemem ben, diye bitiriyor sözlerini. Deli misin sen. diyor Nevin hayretle. Ölüm hak, miras helal derler, duymadın mı hiç. ‘Ölüm herkese gelecektir. Ölenin mirası da mirasçının hakkıdır,' anlamında... Kafandaki şu saçma sapan düşünceleri sil önce. Unutma ki sen de Sezen ailesinin bir ferdisin. ‘Hakkım değil,' demek de neyin nesi. Kanun bile seni ‘hak sahibi' olarak görmüşken... Neyse abla, keselim bu konuyu. Konuyu kesmekle gülecekse yüzün, kabul. Susuyorum. Gerektiğinde, zamanı gelince tekrar konuşuruz... Ama benim güzel kardeşimi üzen bir şeyler daha var sanki. Yanılıyor muyum. Yanılmıyorsun. Çantasından, Deniz'in mezarının ada ve parsel numaralarının yazılı olduğu kâğıdı çıkarıp ablasına uzatıyor Nehir. Veraset ilamıyla beraber bunu da yollamış Halil Sezen. İşte kocan burada yatıyor, der gibi. Sen daha Deniz'in mezarına gitmedin mi. diye hayretle soruyor Nevin. Eksik bırakılanı yadırgadığı belli. Kardeşinin, kocasının ardından bunca yanıp yakılırken gösterdiği ihmalkârlığı neye bağlayacağını bilemiyor. Gitmedim abla, gidemedim... Yarın bir ara uğrarım. Nehir'in tavırlarındaki rahatlıktan, uğrarım derkenki hafife alıştan hiç mi hiç hoşlanmıyor Nevin. Böylesi daha iyi, diye düşünüyor bir taraftan da. Yaşadığı deneyimlerden biliyor çünkü taziye evinde unutulmaya yüz tutan acılar mezarlığa gidince yeniden depreşir, sil baştan ilk günkü keder yumağının içine gömülür insanlar... Daha önce gitmemekle, bilmeden kendini korumuş Nehir. Yüzüne vurup uyandırmanın anlamı yok. Kardeşininkine benzer bir rahatlıkla, sıradan bir ziyaretten söz eder gibi, Beraber gideriz yarın, diyor Nevin de. Tekin yerler değildir oralar. Gencecik bir kadının tek başına mezarlıklarda dolandığı nerede görülmüş. Töbe, töbe... *** Su dolu kovalara daldırdıkları çiçekleri ziyaretçilere satmak için bekleyen çiçekçilerin, ellerindeki demetleri arabaların camlarından içeri uzatmaya çalışan çocukların arasından geçip mezarlığa giriyorlar. Nevin çantasından çıkardığı eşarplardan birisiyle başını örtüyor, diğerini Nehir'e uzatıyor. Şunu bağla da öyle devam et. Adresi bulmak için önce danışmaya, sonra da önlerine çıkan iki görevliye daha sormaları gerekiyor. Halil Sezen, alçakgönüllülüğü bir yana bırakıp, ada ve parsel numaraları yerine mekânın adını yazsaymış kâğıda, çok daha kolay bulacaklarmış ya, neyse... İki mermer sütunun üzerine yatay doğrultuda uzatılmış oymalı mermerin üzerindeki Sezen Aile Kabristanı yazısı, Sezenler'in gerçek dünyadaki farklılıklarını buraya da yansıtıyor sanki. Aile sözcüğü yetersiz aslında. Genişçe bir alana yayılmış mezarlar, sülale kabristanı başlığı altında toplanmalıymış. Büyük dede İstemi Efendi, dede Sami Sezen eşleri ve erkek evlatları... Kız evlatlar yok. Onlar, kocalarının uhdesinde. Ve atlanmış bir kuşak. Hilmi ve Halil Sezen'le eşleri için ayrılmış yerler henüz boşken, en yeni mezar Deniz Sezen'e ait. Nevin de, Nehir de içeriye adım attıklarından bu yana çelişkili duygular içindeler. Haykıra haykıra ağlamakla suskun kalmak/kalabilmek arasında gidip geliyor ikisi de. Diğerlerinin görkemli yapısıyla oymalar, bordürler, bin bir çeşit süslemelerle taban tabana zıt, kuru toprak yığınına bakarak, Neden boynu bükük bırakmışlar Deniz'i. diyor Nehir isyanla. Başka bir neden yokmuş da sırf onun boynu büküklüğüne dayanamıyormuş gibi, gözlerinde göllenen yaşları engellemekten vazgeçiyor. Deniz'e farklı davrandıklarından ya da onu ihmal ettiklerinden değil, diyor Nevin, gözyaşlarının yarısını içine, yarısını dışarı dökerken. Usuldendir, taze toprak otursun diye beklenir biraz. Merak etme sen, Sezenler oğullarına yaraşır mezarı yaptıracaklardır. Yaptırırlar abla, yaptırırlar da... Mezar sözü Deniz'e yaraştı mı, sen onu söyle... Kendilerini sıkmaktan, serinkanlı görünmeye çalışmaktan vazgeçiyor ikisi de. Yüreklerinden kopup gelen çığlıklar hıçkırıklara, hıçkırıklar gözyaşı seline dönüşüyor. Deniz'in birkaç kürek toprakla, adının yazılı olduğu levhadan ibaret geçici mezarının başında katılıp kalıyorlar. Ah, şeytan tüylü yakışıklım, ah. diye içini çekiyor Nevin. Yalnız ananı, babanı, bacını, karını değil Uğur Abla'nı da yaktın be gülüm... Çöktüğü yerden doğrulup kalkıyor Nevin. Gidip hoca çağırayım ben, dua okusunlar ruhuna. Amacı, Nehir'le Deniz'i baş başa bırakmak. Nehir'in Deniz'i nerede aradığını, nerede bulduğunu, onu çağırmak için nereye seslendiğini bilmediğinden... Elini göğsüne bastırıp, Deniz. derken, başını toprağa değil, gökyüzüne çevirdiğini görmediği için. Deniz... Kıyamıyorum sana. O güzel, o yakışıklı bedenin şu toprağın altında ha. Ama kalbin... Ama gözlerin... Kurtardım onları. Onları ve birkaç küçük parçayı daha. İyi ki alıkoymuşum. İyi ki vermemişim onları da toprağın altına. Çürümeye bırakmamışım tümüyle SEN'i. İki hoca geliyor Nevin'le beraber. Ses sese verip dualar okuyorlar Deniz'in ruhuna. Demet demet çiçekler seriyor Nehir, toprağın kara yüzüne. Diğer ölmüşlerimize de okuyun hoca efendi, diyor Nevin, kabristandaki Sezenler'in hepsini aileden sayar gibi. Nevin'in komutuyla mezarlar sulanıyor, mermer suluklar dolduruluyor. Ne var ki Nehir, ablası kadar benimseyemiyor ölmüş Sezenler'i. Bak, diyor Nevin'e. En büyük dededen amcalara, kuzenlere kadar her erkeğin mezarının yanında eşleri de yer almış. Hilmi ve Halil Sezen'in mezarları çift. Kız evlatlarına yer yok. Tamam, evlenip gidecekler kocalarının soyadıyla onların ailelerine katılacaklar. Peki, benim yerim nerede. Neden Deniz'in mezarı tek. Bir de kalkmış, Sezen ailesinin bir ferdi olduğumdan söz ederek mirasta payım olduğunu söylüyorsun. Aile mezarlıklarında bana yer vermeyen insanlarla değil mal varlığı, hiçbir şeyi paylaşamam ben... Yanlış düşünüyorsun bir tanem, derken sesi titriyor Nevin'in. Beklenmedik, ani bir ölümdü Deniz'inki. Apar topar getirilip toprağa verildi. Sen daha yaşıyorsun ve inşallah uzun yıllar boyunca da yaşayacaksın. Bu insanlar, oğullarının mezarını bile yaptırmamışken sana da onun yanında yer ayırmayı düşünecek durumdalar mıydı. Böyle bir şeyi sana sormadan yapmaları da mümkün değildi zaten. Dilinin ucuna gelip de söyleyemediklerini, olduğu gibi geri gönderiyor Nevin. Daha çok gençsin. Uzun yıllar var önünde. Nereden bilecekler senin bir başkasıyla evlenmeyeceğini. Olur ya da olmaz, böyle bir durum gerçekleşirse eğer, Sezen yerine bir başka aile kabristanında yer alman gerekmez mi. Bunları söylemeye kalksa başına gelecekleri çok iyi biliyor Nevin. Yeri göğü inletir Nehir, kıyametler koparır. Başına iş alacağına, en iyisi susmak... Mezarlığın ağır, kasvetli havasından sıyrılıp şehre doğru hızla yol alırken, ablasını eve bırakıp işe gitmeyi düşünüyor Nehir. Hazır çıkmışken bir yerlere gidip otursak çay, kahve, bir şeyler içsek bari, diyor Nevin. Ablası haklı, nasıl da düşünemedi Nehir... İşyerine yakın, arkadaşlarıyla sık sık grup halinde gittikleri bir kahvenin önünde park ediyor arabayı. İçeri girerken neden doğruca eve gitmeyi istemediğini anlatıyor Nevin de. Âdetmiş efendim. Taziye evinden ya da mezarlıktan çıkan insanın üzerinde ağırlık olurmuş. O ağırlıkla gittiği yeri de kasvet ve sıkıntı basarmış. Ölümü çağrıştıran bu gibi yerlerden çıkanlar üzüntülerini, sıkıntılarını, üstlerindeki ağırlığı uçurup, kuşlar gibi hafifledikten sonra gitmelilermiş evlerine, işlerine her nereyeyse artık... Dahası da var... Herhangi bir ölüm haberini vermek için birinin kapısına gelen habercinin de içeriye girmemesi gerekirmiş. Bu tür safsatalarla işi olmaz Nehir'in. Ablasının hatırına, gönülsüzce dinliyor anlattıklarını. Ölüm = Deniz olsa, ne fark eder ki. Ürker mi Nehir ölümden. Geri mi çekilir. Kaçar mı üstüne gelecek ağırlıktan. Asla. Tam tersine, evini açar ona yüreğini, kollarını, kucağını... Ölümün kollarında Deniz'e, kollarında ölüme kavuşmak olabilseydi keşke... Deniz'in mümkün *** Kahve molası iyi geldi, diyor Nehir, az şekerli Türk kahvesini yudumlarken. Dedim sana, diye memnuniyetle gülümsüyor Nevin. O kafayla ben eve, sen işe gitseydik, çatlardık alimallah... Söyleyip istediği bir şey varmış da söyleyemiyormuş gibi huzursuzca kıpırdanıp susuyor. Güç almak istercesine, kahve fincanının içine topluyor bakışlarını. Yok canım... Bir şey soracaktım sana. Evet... dinliyorum seni. Deniz'in mezarının başındayken, organlarını bağışladığın için pişmanlık duydun mu hiç. Ne bileyim... Bedeninin bütün olarak değil de organları eksilmiş bir halde toprağın altında durduğunu düşünmek, nasıl etkiledi seni. Biliyor musun abla, oraya gitmeden önce ben de merak ediyordum bu sorunun yanıtını. Ama eminim artık. Gördün işte, bir avuç toprak yığınına indirgeniyor bedenler. Organları vermemiş, daha doğrusu kurtarmamış olsaydık, onlar da toprağın altında çürümeye yüz tutmuş olacaklardı şu anda. Çünkü, Deniz'in bedeninden çıkarılan o parçaların kurtarıldığına inanıyorum. Böyle davranmasaydık eğer, Deniz'le beraber dört beden daha girecekti toprağın altına. Ölümün kıyısında bekleyen dört hasta, yeniden can buldu. Az şey mi bu. Canım yavrum benim... Böyle düşünmene nasıl sevindiğimi anlatamam. Ha... Hafta başında Arda geldi. Epey konuştuk. İstanbul'a dönmüş. Mastıra başlayacak, çalışacakmış da... Bayağı iyi görünüyordu. Bana karşı kendini borçlu hissediyor galiba. Gelir gelmez uğradığına bakılırsa... İşyerinin adresini nereden buldu acaba. Akıl edip sormadım bile. Adresi ben verdim. Sen mi verdin. Neden benim haberim yok bundan. Arda'yla annesi Feride Hanım, ziyaretime geldiler. Arda, İstanbul'a dönmeden eş dost, kapı kapı gezerlerken bana da uğrayıvermişler. Çok memnun oldum. Seni sordular, anlattım ben de. Yeni işini, kendini paralarca çalışmanı... O arada, kabaca tarif ediverdim şirketin yerini de. Bunlardan hiç söz etmedin bana... Fırsat düşmedi. Hem, telefonda ne anlatacaktım ki. Birkaç gün sonra gelecektim zaten. Nasıl olsa konuşmayacak mıydık. Ha, çocuğun öyle ezik, kendi halinde durduğuna da bakma. Sökeli çok köklü bir aile bunlar. Arda'nın babası Nahit Bey, Poyraz Tekstil'in sahibi. Büyük çapta ihracat yapıyorlar. Şirketin İstanbul ayağı da ihracat üzerine odaklanmış bundan sonrasında Arda'nın sorumluluğunda olacakmış. Magazin habercisi gibisin abla, diye gülüyor Nehir. Bu kadar ayrıntıyı aklında tutabilmene şaşıyorum. Çalışan kadınla ev kadını arasındaki farktan mı kaynaklanıyor bu durum, bilemiyor Nehir. Ablası gibi dost, ahbap, komşu gezmesi yapmadı bugüne kadar. Daha doğrusu yapamadı. Kendini bildi bileli ya derslerine çalıştı ya da işine harcadı tüm zamanını. Ablasının dedikoducu bir tip olduğunu asla düşünmüyor. Ancak, karşılaştığı kişilerin özel hayatlarıyla ilgili ayrıntılara ustalıkla sızabilmesi, Nehir'in tarzına ters düşüyor. Hiç tanımadığı, sonrasında da yaşamında yeri olmayacak birilerinin nesini merak eder insanlar, anlayamıyor. Alo... Nehir Hanım. Evet. Ben Arda. Nasılsınız. Ne düşüneceğini, bu beklenmedik telefonu neye yoracağını bilemiyor Nehir. Teşekkür ederim Arda, diyor. İyi olmaya çalışıyorum. Dışarıdaki pırıl pırıl havanın farkında olmadığınızı söylemeyin sakın bana. Bakın ne diyeceğim... Şu anda işyerinize çok yakın bir yerdeyim. Gelip sizi alsam... Bir yerlerde kahve içsek. Çok isterdim ama, üzerinde çalıştığım projede önemli bir pürüz çıktı, onu halletmeye çalışıyorum. Keyfim yok anlayacağın. Başka zaman... Ne demiş şair. ‘En ağır işçi benim/ Yirmi dört saat seni düşünüyorum...' Bu felsefeye gönül verdiğinizi biliyorum. Tamam, tüm zamanınız düşünmekle ve işle geçsin. Ama 24 saatinizin 24 dakikasını da bu gariban kulunuza ayırsanız... Davetin için sağ ol. Bu halimle senin de neşeni kaçırmak istemem. Bende neşe bol. Birazı kaçsa bile, geride kalanı ikimize de yeter. Dağarcığında kalan son engeli de çıkarıp Arda'nın önüne koyuyor Nehir. Asıl önemlisi, bir saat sonra Akmerkez'de olmam gerekiyor. Ablam bir haftadır İstanbul'daydı, yarın İzmir'e dönecek. Ona söz verdim, buluşup alışveriş yapacağız. Nevin Hanım'ın yabancısı değilim ki ben. Hem bu sayede onu da görmüş olurum. Merak etmeyin, abla kardeş arasına girecek değilim. Sizi ablanıza teslim eder ayrılırım yanınızdan. Ama... Aması yok. Bu kalbin sesini nasıl geri çevirebilirsiniz. Hadi, evet deyin de alışveriş merkezinin yolunu tutalım artık... Neredesin sen. Tam kapınızın önünde duran arabada. Yani, pencereden bakış uzaklığında. Yaramaz ve inatçı bir çocuk gibisin Arda. Öyleyimdir. Sorunlarına çözüm arayan bu zavallı çocuğu ilginizden yoksun bırakmayacaksınız, değil mi. Pes ediyorum, söylediğin gibi olsun bakalım... *** Alışveriş merkezinin zemin katındaki kafede oturmuş kahve içiyorlar. Nevin de bir saat sonra buraya gelecek zaten, sabahleyin öyle sözleştiler Nehir'le. Nehir... diyor Arda. Saygısızlık olarak algılamazsanız eğer, böyle hitap etmek istiyorum size. Neden olmasın. diye gülüyor Nehir. Ben de sana yalnızca Arda demiyor muyum. Aralarında iş ilişkisi yok, yaşça da kendinden küçük Arda... Tanışmalarını sağlayan şartlar çerçevesinde, hep bir basamak altında gördü onu Nehir. Uzak bir akrabanın ya da ailece görüşülen birilerinin oğlu gibi... Alışkanlıklarının dışına çıkıp ilk günden adıyla hitap etmesi, senli benli konuşmakta sakınca görmemesi bu yüzden. Ama, karşısındakini kırmamak için bu düşündüklerini kendisine saklamak zorunda. Nehir'in içinden geçenlerden habersiz, Sizli bizli konuşmanın gereksizliği ortada, diyor Arda. Yeni tanıdın beni, doğru ama kalbimin atışlarına yabancı değilsin ki. Haklısın, deyip konuyu değiştirmeye çalışıyor Nehir. Burayı sevdin mi. Arkadaşlarla sık sık geliriz biz... Benim de ilk gelişim değil. İstanbul'daki alışveriş merkezlerinin içini ezbere bilirim ben. Özel bir merak galiba. Değil... Ameliyat olmadan önceki iki yılımı hiç yaşamadım sayılır. Sokakta yürümekte bile zorlanan, iki adım attığında yoruluveren bir insan düşün... Yürürken sık sık duraklamak zorunda kalıyordum. Alışveriş merkezlerini de bu yüzden seviyordum ya... Ne ilgisi var. Nefes nefese kalmış halimle bir durup bir yürürken, tüm bakışların üzerimde toplandığını düşünüyordum. Öyle değildi belki ama, bana öyle geliyordu. Her vitrinin önünde duruyordum ben de. Kimse hasta olduğumu anlamıyor diye avutuyordum kendimi. Sonraları, oralara da gidemez oldum... Çok zor günler geçirmişsin. Hem de nasıl... Beni kapkara bir kuyunun dibinden nasıl çekip çıkardığını anlıyorsun, değil mi. Aldığım her soluğu sana borçluyum. Böyle düşünme Arda. Kendini bana karşı borçlu hissetmeni istemiyorum. Ama gerçek bu. Senin sayende yaşıyorum ben. Bugün için teşekkürler, seninle oturup kahve içmek güzeldi. Ama beni oyalamayı kendine görev edinme lütfen. Yanlış anladın. Ya da ben anlatamadım. Seninle beraber olmak görev değil benim için. Diğer hastalarla, diğer organların can verdiği kişilerle de bir tutamazsın beni. Kalbimin sesi, farklı olduğumu söylüyor. Duymuyor musun. İşte Nehir'in en zayıf noktası. Bu konuyu saplantı haline getirmemelisin, derken sesi titriyor. Yaşadığın sarsıntının etkisindesin hâlâ. Zaman içinde aşacaksın bunları. Küçücük, küskün bir çocuk gibi şimdi Arda. Halimden memnunum ben, diyor. Kaydettiğim aşama da yeter bana. Öyle olsun... Çok değil, birkaç ay sonra doğruları daha net göreceğine inanıyorum. Bu süre içinde pek çok kez kapını çalabilirim ama... Ne yapalım, katlanacağız artık. Sesinde belirgin bir şefkat ifadesi var Nehir'in. Koruyup kollaması gereken, yardıma ihtiyaç duyan bir yakını gibi görüyor Arda'yı. Bir şeyler daha söyleyecek ama, kapının girişinde ablasının belirmesiyle unutuveriyor dilinin ucuna gelenleri. Ablacım. diye sarılıyor Nevin'e. Her zamanki gibi dakiksin. Bekletmedin beni... Arda da en az Nehir kadar sevecen, Nevin'le kucaklaşmakta kusur etmiyor. Arda. Seni burada görmek ne güzel... Asıl sizi İstanbul'da görmek çok güzel. Hoş gelmişsiniz. Dur bakayım sana... Maşallah, maşallah. Her karşılaşmamızda daha iyi buluyorum seni. Bakışların bile ışıldamış, farklı bir renk gelmiş yüzüne. İçimin ferahlığı yüzüme vurmuş, desenize. İyiyim gerçekten. Nehir'e verdiği sözü hatırlamış gibi kalkmaya davranıyor Arda. Gideyim ben... Abla kardeş konuşacaklarınız vardır. Ben geldim diye mi kalkıyorsun, diyor Nevin sitemle. Karşılıklı bir çay içmeden dünyada bırakmam. Ablamı reddetmek zordur, diye gülüyor Nehir. Ne haddime. diye kalkmak üzere olduğu koltuğa iyice yerleşiyor Arda. Nazlanıyordum ben de zaten. Akşama mantı açtım, diyor Nevin çayını karıştırırken. Böyle ince işlere yetişemez Sultan. Dönünce haşlarız. Bol biberli bir de sos... Arda'nın varlığını unutmuş gibi iştahla anlatırken susuveriyor birden. Canı çekmiştir şimdi çocuğun, diye geçiriyor içinden. Sen de gelsene akşama, diyor Arda'ya. Mantının yanına un helvası da kavuracağım. Sağ olun, rahatsız etmeyeyim ben. Nehir'in ters bakışlarını görmezden gelerek devam ediyor Nevin. Ev yemeğine hasretsindir sen buralarda. Gel işte oğlum... Merak etmeyin, benim de ev işlerimi gören, yemeklerimi yapan becerikli bir yardımcım var. Annem de sık sık gidip gelecek... Yemek konusunda sorunum yok yani. Nehir'den cesaret alsa kabul edecek belki ama, beklediği ışığı göremeyince toparlanıp kalkıyor. İyi günler size, diyor. Size de hayırlı yolculuklar Nevin Abla. Bir sonraki gelişinizde beni de aramazsanız gücenirim, haberiniz olsun. *** Arda'nın arkasından parlayıveriyor Nehir. İnanamıyorum abla sana. Gitmek için ayağa kalkmış insanı yerine oturtup zorla çay içirmen yetmezmiş gibi, bir de ısrarla akşam yemeğine davet ediyorsun. Ne var bunda. Masaya bir tabak daha koysak fena mı olurdu. İyi de ne gerek var söyler misin bana. Ha... Orada biraz dur bakalım. Dışarıda oturup çay kahve içebiliyorsun da ev ortamında yemek yemeye neden karşı çıkıyorsun ki. Haklısın, kahve de içmemeliydim aslında. Onu demek istemedim. Harika bir genç Arda. Bu yakınlaşmanın devamı gelse keşke... Öfkesinden kıpkırmızı kesiliyor Nehir. Ne diyorsun sen abla. Ne yakınlaşması. Yaşananların hatırına içilen birer fincan kahve... Hepsi bu. Arda'nın bakışları öyle söylemiyor ama. Nehir isyan halinde. Nasıl böyle düşünebilirsin. diyor. Bu konuştuklarına inanamıyorum, diye susturmaya çalışıyor ablasını. Duymuyor bile Nevin. Kurguladığı senaryoya kendini kaptırmış, dilinin ucuna gelenleri cömertçe döküyor ortaya. İzmir'deyken, Mine'yle Arda'yı aynı karede düşünmekle hata etmişim. Deniz'in gözleri, neden kendi kalbini taşıyan birine yönelsin ki. Kalbinin de asıl sahibine kayması doğal değil mi. Ah, abla. Senin bu saçma sapan yakıştırmaların... Kendi kendine hikâyeler yazıp bir de onlara inanıyorsun. Yılların deneyimi var yavrum. Adamın gözüne baktım mı, içini okurum ben. Deli etme beni abla. Söylediklerinde zerrece gerçeklik payı olduğuna inansam, Arda'nın yüzüne bile bakmam. Bir daha ağzından bu tür şeyler duymak istemiyorum, bilmiş ol... N ehir'in, yaşamının miladı olarak kabul ettiği o uğursuz kazanın ardından, bir daha asla yürek dolusu sevinemeyeceğini sanması, ne büyük bir yanılgıymış meğer. İşte şimdi, Kristal Orkide heykelciği'ni havaya kaldırırken sevincin, kıvancın, mutluluğun zirvelerini zorluyor gene. Bu duyguları doludizgin yaşadığı için zerrece rahatsızlık duymuyor üstelik. Deniz'le beraber yaşıyor bu güzelliklerin hepsini çünkü. İçindeki Deniz'in de en az onun kadar sevindiğini ve mutlu olduğunu hissedebiliyor. Evet, Nehir'in sahibi olduğu Su Pazarlama ve Reklam Ajansı, yılın en büyük pazarlama ödülünün sahibi oldu. Müjdeyi Nevzat Bey'in ağzından aldı Nehir. Boynuz kulağı geçti, diyordu Nevzat Bey telefonda. Yolun açık olsun kızım. Seninle gurur duyuyorum. Ünlü bir markanın son ürünü olan dondurulmuş pasta çeşitlerinin tanıtımı çalışmalarıyla ulaşmışlardı Kristal Orkide Ödülü'ne. Birinciliğe değer bulunurken baz alınan ölçüt çalışmalarının farklı yaşam düzeyindeki her yaştan insana ulaşabilirliği, satışları artırması ve müşteriye yaklaşımdaki sıcaklık olmuştu. Nehir'in ayaklarını yerden kesecek derecede muhteşem bir ödül töreniydi... Tören boyunca ekip arkadaşlarının elini hiç bırakmadı Nehir. Ödüle hak kazanan çalışmayı ortaya çıkarırken de el eleydiler çünkü. Ertesi günkü gazetelerde, televizyon programlarında ödül törenine geniş yer verildi. Reklam ve pazarlama dünyasının yeni ışığı, diyorlardı Nehir için. Bir türlü kabuk tutmayan yaralarına ilaç gibi gelmişti bu ödül. Ve Nehir, yaşanan hiçbir şeyin rastlantı olduğuna inanmıyordu. Çektiklerin yeter. demişti Tanrı. Bundan sonrasında gülebilirsin artık... *** İki gündür telefonu susmuyor Nehir'in. Kutlamak için arayanların yanı sıra, yağmur gibi yeni iş teklifleri alıyorlar. Şirketin beyin takımı, her birini titizlikle değerlendiriyor. Çalışanların hepsi farkında hiçbir şey eskisi gibi olmayacak artık. Yepyeni bir sayfa açılıyor önlerine. Ve bu sayfada, dur durak bilmeden çalışmak gerekiyor... Son derece hareketli ve yorucu geçen haftanın ardından, cumartesi gününün daha sakin geçeceğini umuyor Nehir. Şirket, yarı yarıya boş bugün. Diğer çalışanlar cuma akşamından hafta sonu tatiline girdiler. Ancak, beyin takımı iş başında. Nehir, Pınar, Hakan ve Tolga dörtlü bir değerlendirme toplantısı yapıyor. Yeni iş tekliflerinden şirketin çizgisine uygun düşmeyenleri eleyerek diğerlerini mercek altına alıyorlar. İçlerinden iki tanesi kafalarına yatıyor. Pazartesi günü başlayacak haftayla beraber, yeni anlaşmalara imza atabilecekler... Akşamüzeri, biraz erken çıkmaya hazırlanırken cep telefonu çalıyor Nehir'in. Arayan Arda... Merhaba, diyor kırık bir sesle. Kutlamak için hafta sonunu bekledim. Gerçekten de büyük bir başarıya imza attınız. Teşekkür ederim Arda, sağ ol. Aldığın ödül için senin adına sevindim. Ama kendimi çok kötü hissettiğimi de söylemeliyim. Şimdi sen, iyice geri plana atarsın beni. Öyle şey olur mu hiç. İş yoğunluğunun daha da arttığı doğru. Ama bu, iş dışındaki hiçbir şeye zaman ayıramayacağım anlamına gelmiyor. Sahi mi. Yani şimdi ben, kutlamak için bir yerlerde oturup bir şeyler içmeyi teklif etsem, reddetmeyeceksin... Çok isterdim ama... inan ki çok yorgunum Arda. Şu anda, eve gidip dinlenmekten başka bir şeyi düşünemiyorum. Biliyordum zaten. derken, daha da kırılıyor Arda'nın sesi. Oysa seninle dertleşmeye öylesine ihtiyacım var ki... Boynunu büktü gene kömür gözlü çocuk. Küskün, hırçın, kırılmış halini göremese de gözünde canlandırabiliyor Nehir. Benden başka dertleşecek kimsen yok mu senin. derken, daha yumuşak çıkıyor sesi. Yok. Çevrem dost yüzlerle sarılı ama, karşılaştığım olumsuzluklara çözüm bulacak tek kişi yok içlerinde. Arda'nın çözümsüzlüklerinin tek sorumlusu kendisiymiş, onu reddetmekle Deniz'in isteklerini de geri çeviriyormuş gibi, suçluluk hissini çağrıştıran garip bir eziklik duyuyor içinde Nehir. Tamam, diyor. Buluşalım... Ama baştan söyleyeyim, yarım saatten fazla kalamam. Beni kırmayıp geldiğin için sana nasıl teşekkür edeceğimi bilemiyorum Nehir. Karşı koyacak fırsat bırakmadın ki... İyi de oldu ama, değil mi. Bu saatte eve gidip ne yapacaktın... Beğendin mi parfeyi. Camın dışında, aceleci adımlarla bir yerlere yetişmeye çabalayan akşam kalabalığına diktiği bakışlarını önündeki tabağa çeviriyor Nehir. Güzelmiş, diyor. Ardından da lafı dolandırmadan konuya giriveriyor. Anlat bakalım, neymiş derdin. Derin bir soluk alarak konuşmaya başlıyor Arda. Zordayım Nehir, diyor. Garip bir ruh hali içindeyim. İnanır mısın, kendimi tanımakta güçlük çekiyorum. Öylesine değiştim ki... Dış görünümüm, aynadaki yansımam aynı. Ama ben, eski ben değilim. Geçirdiğin ameliyatın doğal izleri bunlar. O kadar basite indirgeme. Varlığımızın özünün beyin değil, kalp olduğuna inanıyorum ben. Ve şu anda bir başkasının kalbini taşıyorum. Değişimimin tek açıklaması bu. Bana göre de basit bir pompadan ibaret değil kalp. Ama duygusal çalkantılarımızın hepsinin sorumlusu da o değil şüphesiz. İçinde bulunduğum durumu, sağlam nedenlere dayanmayan ruhsal saplantılar olarak algılama lütfen. Ölümü iliklerime kadar hissettim ben, Nehir. Kafanda canlandırabiliyor musun. Tehlike ortadan kalkınca bile düzelmiyor işler, sudan çıkmış balığa dönüyor insan. Bir gecede sağlam bir bedene kavuşuvermek de kaldırılması güç bir yük. Aklın, duyguların ve ruhun, baş döndürücü bir hızla gerçekleşen değişimlere ayak uydurmakta zorlanıyor. İşin başında, yoğun bir suçluluk duygusuyla boğuştuğumu da söylemeliyim. Kendi kurtuluşum için dua ederken, bir başkasının ölmesi gerekiyordu çünkü... Bana kalbini verecek kişinin ölümünün benim duamla hiçbir ilgisi olmadığını bilsem de ellerimi açıp Tanrı'ya yakarırken utanç duyuyordum. Yaşadıklarımın, hissettiğim garipliklerin ameliyat sonrası depresyonu denilen bir durum olduğunu söylüyorlar... İnanıyorum. Bu kadar ağırlığın altında, bunalıma girmemek mucize. Şöyle bir düşün... Bedenindeki en önemli organın, kalbinin yavaş yavaş ölümüne tanık oluyorsun, ardından da kaybediyorsun onu. Aynı anda yeni ve sağlam bir organ takılıyor göğüs boşluğuna. Ve ona uyum sağlamaya çalışıyorsun. Yanı sıra, yeni kalbinin sana verilmiş değerli bir emanet olduğunun da bilincindesin. Onu korumak, kollamak, diğer organlarından da iyi bakmak zorundasın. Bu arada, emanet bir kalple nereye kadar gidebileceğinin garantisi olmadığını da biliyorsun. Çok büyük değişimler, bir bedenin yaşayabileceği en büyük depremler bunlar... Ameliyat, birkaç saat içinde olup bitiyor. Ya etkileri. Ürkütücü bir kâbustan uyandığında, kısa bir süre etkisi altında kalırsın. Ama kâbus benimki gibi yıllarca sürmüşse, etkisinin de uzun sürmesi kaçınılmaz. Yanlış anlamanı istemem, yaşama yeniden ‘merhaba' demek mutlulukların en güzeli. Benimki, yerin yedi kat altından gökyüzünün derinliklerine doğru yükselirken yaşanan bocalama yalnızca. Ve bunların hepsini aşacağıma inanıyorum. Arda'nın her zaman neşeli görünmeye şartlandırılmış yüzü, gülmüyor bugün. O yüzün ardına ustaca sakladığı gizler ortaya döküldükçe şaşkınlıktan üzüntüye, yardım edememenin çaresizliğinden, ne yapabilirim arayışına, karmaşık bir gelgit yaşıyor Nehir de. Psikolojik yardım almayı düşündün mü. Bir psikiyatra ya da psikologa gitsen... Her yanım doktor, diye gülüyor Arda. Yenisini aramıyorum. Ameliyat sonrasında beni iyileştirmeye çalışan ekibin içinde psikiyatr da vardı. Her kontrol muayenesine gittiğimde, hastanenin psikiyatrıyla da merhabalaşıyoruz. Ama şuna inanıyorum ki, beni en iyi tanıyan gene benim. Şu aralar biraz zorluk çekiyorum o konuda, yabancılıyorum kendimi. O yüzden de senden yardım istiyorum ya. Kalbim delicesine çarparken, benliğimin merkezinde ben'den bağımsız kıpırtılar hissettiğimde sana sığınıyorum. Bir de gönüllü doktorlarıma... Eğilip, o ana kadar Nehir'in dikkatini çekmeyen siyah deri çantasının içinden bir şeyler çıkararak masanın üzerine seriyor. İngilizce ve Türkçe kitaplar, dosyalar, bilgisayar çıktıları, gazete ve dergilerden kesilmiş yazılar... Şaşkınlıktan donup kalıyor Nehir. İnanmıyorum sana, diyor Arda'ya. Mastırını organ nakli konusunda mı yapıyorsun yoksa. Öylesine çok okudum, öylesine çok araştırdım ki tıp eğitimi almış olsam, bu konuda uzmanlaşmayı isterdim. Fazla da büyütme gözünde... Bunların hepsi ameliyat sonrasına ait değil. Kalp nakline gerek duyulduğunu söyledikleri gün başladım araştırmaya. Elime ne geçtiyse okudum. Burada gördüklerin, oluşturduğum arşivin küçük bir kısmı yalnızca. Bilimsel kitaplar, ameliyat öncesi ve sonrası hakkında ayrıntılı bilgileri içeren zengin bir belgelik. Yanı sıra, başkalarının organlarıyla yaşayan insanların ilginç öyküleri... Anlattıklarına yoğunlaşmış bakışlarındaki ciddi ifadeyle, bugün en az on yaş olgunlaşmış görünüyor Arda. Nehir'in görmeye alışık olduğu çocuksu halinden eser yok. Çok şey borçluyum doktorlarıma, diyor. Azrail'in elinden çekip aldılar beni. Ne var ki, hepsinin tek amacı bedenimi sağ ve sağlıklı tutmak. Ruhsal dünyam onlar için ikinci planda kalıyor. Hiçbirini suçlamıyorum, görevlerini yapıyorlar, işleri bu. Ancak şu gördüğün, gönüllü doktorlarım dediğim kitap ve kâğıt yığını var ya... Onlarda bulduğum yakınlık bambaşka. ‘Kalp yalnızca bir pompadır.' diye kestirip atmıyorlar. Hissettiklerimin yanılsama, düşüncelerimin saçma, davranışlarımın hatalı olduğunu söylemiyorlar bana. Tam tersine, hoşgörüyle yaklaşıp, benim yaşadıklarıma benzer örnekleri önüme sererek içimi ferahlatıyorlar. Şu kitapta, kalp-akciğer nakli yapılmış Amerikalı dansçı bir kadının öyküsü var. Organlarını aldığı kişinin ruhunu taşıdığına inanıyor. Onun kadar uç noktaları zorlamıyorum ben. Ama kalbe, kasılıp gevşemekten başka bir işe yaramayan, sıradan bir kas yumağı gözüyle bakılmasına da karşıyım. Konuşmasını sürdürürken, bir yandan da masanın üzerine yaydığı kitapları, dosyaları, gazete parçalarını topluyor Arda. Senin için getirdim bunları, diyor. Birkaç gün sende kalabilirler. Hepsini okumaya fırsatın olmayabilir. Altını çizdiğim yerlere göz gezdirsen yeter. Üzerinde konuşuruz sonra... Vedalaşıp ayrılıyorlar. Gelirken Arda'nın taşıdığı siyah çanta, Nehir'in arabasının ön koltuğuna kurulmuş eve götürülüp açılmayı ve sıcacık bir ilgiyle ağırlanmayı bekliyor... *** Eve girip alelacele bir şeyler atıştırdıktan sonra salona geçiyor Nehir. Arda'nın çantasından çıkardığı kitap ve belgeleri masanın üzerine yayıyor. Hangisinden başlasa acaba. İlk gözüne çarpan, Analitik Psikoloji'nin kurucusu İsviçreli düşünür ve psikiyatr Carl Gustav Jung'ın Anılar, Düşler, Düşünceler adlı kitabı oluyor. Kitapla organ nakli arasında ilgi kuramıyor Nehir. Kapağı araladığında, Jung'a ait, Arda'nın el yazısıyla yazdığı sözlerle bezeli bir sayfa çıkıyor karşısına. Dışarıya bakan rüyadadır, içine bakan uyanışta. Tümüyle emin olduğum hiçbir şey yok. Tümüyle inandığım bir şey de yok gerçekten. Tek bildiğim, doğduğum ve var olduğumdur. Yaşamım, bilinç dışının kendini gerçekleştirdiği öykülerden biridir. Arda'nın psikolojiyle, psikanalizle, analitik psikolojiyle ilgilenmesi şaşırtıyor Nehir'i. Özellikle ilk sözün üzerinde takılıp kalıyor. Dışarıya bakan rüyada, içine bakan uyanışta... Arda da içine bakarak mı uyanmaya çalışıyor acaba. Kitabı kenara ayırıp, belli bir sıraya göre dizilmiş dosya yığınını çekiyor önüne. En üstteki sarı dosyanın üzerinde, Varlığımızın özü beyin değil, kalptir. / Dr. Paul Pearsall yazıyor. Bu sözü tanıyor Nehir. Bugün konuşmaya başlarken, Varl ığımızın özünün beyin değil, kalp olduğuna inanıyorum ben, dememiş miydi Arda... Dosya, Amerikalı ünlü bir nöropsikolog Dr. Paul Pearsall'ın çalışmalarına ve öngörülerine ayrılmış. Hücresel bellek diye bir kavramdan söz ediyor Pearsall. Bu kavram, organ nakli sonrasında, vericiye ait alışkanlıkların doku ya da organın takıldığı kişiye, yani alıcıya geçebileceğini ifade ediyor. Bazı insanların bu deneyimi yaşarken, diğerlerinin yaşamamasını da şöyle açıklıyor Pearsall Organ nakli yapılan hastaların hepsi, bedenlerinin içindeki yeni hücrelerin verdiği işaretleri fark edemez. Ancak tam anlamıyla bedenini tanıyan, bedeninin bilincinde olan insanlar bu değişimi daha çok hissediyorlar. Sanatçı, ressam, şair gibi yaratıcı insanlar, bir başka deyişle iç gözlem yapabilen, çok dikkatli kişiler... Organ nakillerinden sonra görülen, alışkanlıkların değişimi konusunda da çok çarpıcı örneklerle karşılaşıyor Nehir. Ameliyattan önce, sudan aşırı derecede korkan bir kadının kalp naklinin ardından, iyileşir iyileşmez yüzmeye gitmesi, yelkenliyle dolaşmak istemesi... Kalbin gerçek sahibi olan vericinin tam bir deniz tutkunu oluşu ve deniz kazasında ölmesi... Amerikalı dansçı kadının ameliyattan sonra, eskiden ağzına koymadığı yeşil bibere olan düşkünlüğü fast food yemekten hoşlanmazken, hamburger ve kızarmış tavuğa duyduğu ilgi... Yalnız yemek alışkanlığındaki değişiklikler olsa, önemsemeyecek Nehir. Kendisi de narkozun etkisiyle bu değişiklikleri az çok yaşadı. Ancak, dosyalardan birinde okuduğu, biftekten hoşlanan bir kadının vejetaryen oluşu kadar köklü bir dönüşüm olmadı yaşamında. Arda'nın altını çizdiği satırları, daha da dikkatli okuyor Nehir. ... Kalp, düşündüğümüzden de akıllı bir organ. Ve kendine ait bir sinir sistemine sahip. Nörokardiyoloji adlı kitabın yazarı Dr. Andrew Armour, kalbin küçük beyni diyor buna. Georgetown Üniversitesi'nden nöroloji uzmanı Candace Pert de zekânın yalnız beyinde değil, vücuda dağılmış tüm hücrelerde yer aldığını söylüyor. Duygular ve düşünceler, yalnızca insanın kafasının içinde değildir, diyor. Her hücrenin reseptörü 14 ve kendine özgü bir zekâsı vardır. Bu deneyimler, organ nakli ameliyatı geçiren hastaların alması gereken güçlü ilaçların etkisiyle oluşabilir mi. Bu sorunun yanıtına da Dr. Paul Pearsall'ın ağzından, geniş yer verilmiş Arda'nın belgelerinde. Bu insanlara yüklenen doku reddini önleyici ilaçların çok güçlü psikolojik etkileri olabilir, diyor Pearsall. İyi de neden bu öyküler hep aynı biçimde oluşuyor. Neden organ nakli yapılan kişi, hiç tanımadığı bir vericinin belleğinden izler taşıyor. Bu da hepimizin sahip olduğu hücresel belleğe giriş eşiğini alçaltmaz mı. Okudukça kafası karışıyor Nehir'in. Bu karmaşa yumağının içinde daha fazla debeleneceğine, konunun uzmanı bir dostla konuşmaya karar veriyor. Mehmet Turhan, Ali Enişte'nin teyzesinin oğlu ve başarılı bir cerrah. Amerika'da üç yıl organ nakli üzerinde çalıştıktan sonra Türkiye'ye döndü. Bu konuda yetkin bir ağız. Aklına takılan her şeyi onunla paylaşabilir Nehir. Ne var ki Mehmet Turhan, ağzından çıkan ilk cümleyle hayal kırıklığına uğratıyor Nehir'i. Geç bunları kızım. Şairler, yazarlar, sanatçılar duygularımızın ve ruhumuzun odağı olarak kalbi gösterirler. Düşünce olarak hoş, ama tıbben yanlış. Kalbin diğer organlardan hiçbir farkı yok. Düşünceleri, duyguları yönlendiren yaşamsal organ, beyindir. Yılmıyor Nehir. Saatlerdir okuduğu metinlerden en çok etkilendiklerini sayıp döküyor. Mehmet Abi... Size saygım sonsuz, mesleki bilgilerinize de. Ama okuduklarım arasında, dünyaca ünlü doktorların iddiaları da var. Örneğin, hücresel bellek diye bir kavram var ki, bu cehaletimle ben bile etkilendim. Konuyu hücreye indirgersek, böbrek ve karaciğer naklinde de aynı kişilik değişimlerinin olması gerekmez mi. Kalp naklindekiler kadar olmasa da diğerlerinde de değişim görülebiliyormuş... Karşısında yıllarını bu işe vermiş uzman bir doktor varken bilmiş bilmiş konuşmaktan duyduğu utançla susuyor. Kusura bakmayın Mehmet Abi, gecenin bu saatinde rahatsız ettim sizi, derken... hiç ummadığı bir ışık yanıyor karşı tarafta. Bir şey anlatacağım sana ama, hemen heveslenme, diye gülüyor Mehmet. Amerika'da çalıştığım yer, Pitsburg'daki dünyaca ünlü organ nakli hastanesiydi. Karaciğer nakli üzerine yoğunlaşmıştım ben. Önceleri, orada da organ bağışının azlığı yüzünden sıkıntı çekiliyormuş. Yapısal yönden insana en yakın hayvan, maymun ya... Baboon15 cinsi bir maymundan alınan karaciğerlerle nakil yapılmaya başlanmış. İyi sonuçlar da alınmış üstelik. Ancak, bir süre sonra bu eylemden vazgeçmek zorunda kalmışlar. Neden mi. Sıkı dur... Karaciğer nakli yapılan kişiler, babunlaşmaya başlamışlar da ondan... Bunları anlatırken kahkahalarla gülüyor Mehmet. Nehir'se konuşmanın başından beri ilk kez dişe dokunur bir şey yakalamanın sevinciyle atılıyor. Maymundan alınan organın insanı babunlaştırdığı kabul ediliyor da insandan alınanların değişime neden olabileceği neden kabul edilmiyor. Ama bu ölçü olamaz. diyor Mehmet. Ne kadar benzer yapıda olurlarsa olsunlar, insan ve maymun bedenleri arasında işlevsel farklılıklar vardır. İnsandan insana nakille bu farklar en aza indirgenmiştir. Senin anlattığın türdeki uyumsuzluklar da geçici bir süre için söz konusudur zaten. İlaçla baskılama ve psikolojik tedaviyle sorun falan kalmaz ortada... Teşekkür ederim Mehmet Abi. Gerçekten çok değerli bilgiler verdiniz ama, bir noktayı vurgulamadan geçemeyeceğim. ‘Bilimde kesinlik yoktur.' dersiniz ya hep... Bu konuda da biraz esnek olmakta yarar yok mu. Tıbbın, organ nakli konusunda, daha alacağı çok yol varmış gibi geliyor bana. Her şey yeni başlıyor hatta... Bak onda haklısın. Bugün inandığımız gerçekler, yarın kökünden değişebilir. Bir noktayı daha kabul etmek durumundayım. Biz doktorlar, organ nakli ameliyatından çıktıktan sonra, sayfayı kapattığımızı düşünüyoruz. Nakil sonrasında yaşananlarla ilgilenmeyi de ister istemez alternatif tıp ya da metafizikçilere bırakıyoruz. Tıbbın bakir kaldığı, gelişmelere açık ve önem verilmesi gereken bir alan, yani... Nehir. Bakıyorum, yumuşata yumuşata istediğin kıvama getirdin beni. Neden işletmeci oldun sen. Doktor olsaydın ya... *** Pazar gününü de evde, masanın üzerini kaplayan kâğıt, kitap, dosya yığınının arasında geçiriyor Nehir. İyiden iyiye dağılmış kafasını toparlayıp, birkaç önemli sonuç çıkarıyor kendince... Birisinden organ ya da doku nakliyle alınan hücreler, önceki bedendeki kromozom ve genleriyle geliyorlar. Tıbbi bir açıklama değil belki ama, Nehir'in kafasına yatan bu. Gene de tek taraflı düşünmekten yana değil. Geçirilen ameliyatın, narkozun, verilen ağır ilaçların etkisiyle yaşanabilecek yanılgıları da göz ardı etmemeye çalışıyor. Dün akşamdan beri masanın başına tünedi, bu sonuçlara varabilmek için. Tıp camiasından birileri görse güler haline. Organ naklidir, kişilik değişimidir, uyumdur, uyumsuzluktur... Sana mı kaldı, boyundan büyük işlere kalkışmak. Evet, ona kaldı. Verici Deniz, alıcı Arda olunca... Elini kolunu bağlayıp bir köşeye çekilemez. Sorunun tam göbeğinde oturuyorken tarafsız kalamaz. Boyundan büyükse o işler işte böyle, eliyle koluyla uzanmaya çabalar Nehir de... 14 Babun, Habeş maymunu 15 Babun, Habeş maymunu A rda'nın siyah deri çantası, üç gündür Nehir'in işyerindeki odasının konuğu. Ne arayıp sordu, ne de gelip çantasını aldı Arda. Nehir'in, kendisine verilen ev ödevini, cumartesi-pazar, iki günde halledebileceğini ummadığından belki de. Çarşamba sabahı, toplantıya girmeden önce Arda'yı aramayı düşünüyor Nehir. Yeni anlaşma yapacakları şirketten gelen telefon uzayınca arayamıyor. Toplantı sonrasında, beyin takımıyla son gelişmeleri konuşurken de tümüyle aklından siliniyor Arda. Ama o, kendini hatırlatmayı biliyor. Gün içindeki yoğunluğu yadsırcasına birdenbire ıssızlaşan akşamüstü saatleri... Nurcan'ın hazırladığı bitki çayını yudumlarken, ertesi sabah imzalayacağı yeni sözleşmenin şartlarını düşünüyor Nehir. Arda Bey geldi. Nurcan'ın diyafondan yansıyan sesi, unuttuklarını hatırlatmaya yetiyor. Çantamı almaya geldim, diyerek kapıdan başını uzatıyor Arda. Cumartesi günkü ciddi yüz ifadesinden sıyrılmış, her zamanki neşeli ve esprili haliyle içeriye giriyor. Boynu bükük kaldı çantan, diyor Nehir. Sahibini özledi. Hatırını soran olmadı mı yoksa. Anlatmak istediği açık Nehir'in, emanet ettiği belgelerle ne derece ilgilendiğini anlamaya çalışıyor. Gerektiği gibi ağırlandı, merak etme. Sonuç. Vardığı sonucu tüm ayrıntılarıyla Arda'yla paylaşmaktan yana değil Nehir. Derine inmeden, yüzeyel bir paylaşımı yeterli buluyor. Belgeleri nasıl didik didik taradığını, delicesine etkilendiği noktaları, inandıklarını/inanamadıklarını bire bir bilmese de olur Arda. Bilimsel yorumlar yapmak beni aşar, diyor kayıtsızca. Organ nakli olmuş insanların öykülerine göz attım. Yaşadıklarının gerçekliğinden kuşkum yok. Ancak, anlattıklarında yanılgı payının büyük olduğunu düşünüyorum. Karısından ya da kocasından ayrılıp başkalarıyla evlenmiş çiftleri düşün. Uyumsuzluklar, reddedişler, bunalım... Yeni eşlerine alışmak için zamana ihtiyaçları var. Sizinki de o hesap. Benim sözünü ettiğim sorun, yeni eşle yaşanan uyuşmazlık ya da onu reddediş değil ama. Tam tersine, yeni kalbimle fazlaca özdeşleşmiş olduğumu düşünüyorum ben. Bu da psikolojik bir yanılsama olamaz mı. Her neyse, öyle ya da böyle kısa sürede normal hayata dönülüyormuş zaten. Senin de aşırılıklarını törpüleyip orta yolu bulacağına inanıyorum. O an, Arda'nın içinde bulunduğu durumdan anlattığı kadar şikâyetçi olmadığını fark ediyor Nehir. Sorun dediği şeyi umursamaz, hatta onunla yaşamaktan mutlu olur gibi bir hali var. Kendi de itiraf ediyor zaten... Yüzüne yayılmış geniş gülümsemesiyle, Yanlış anlama, diyor. Halimden yakınmıyorum. Deniz'le Arda karışımı, yepyeni bir kişilikle senin yanında olmak, mutluluk veriyor bana. Böyle konuşman beni üzüyor ama. Bırak üzüntüyü. Tek şey sormak istiyorum sana... Sevdiğin insanın kalbinin bende yaşaması, hiç mi etkilemiyor seni. Damarlarımda gezinen kanın, sana yönelince eriyiveren bakışlarımın, Deniz'den izler taşıdığının farkında değil misin. Bilemiyorum Arda... Ama, aramızdaki yakınlığın dostluk sınırları içinde kalmasından yanayım. Umarım beni anlıyorsundur. Yapay sınırlar koyuyorsun kendine. Benden de bu sınırlara uymamı bekliyorsun. Neden.... Öyle olması gerekiyor. Hatta... bundan sonra görüşmesek daha iyi olur diye düşünüyorum. İşte ona söz veremem, diye kömür gözlerinin derinliklerine kadar gülüyor Arda. Sen de kendinden bu kadar emin olma. Unutma ki, Deniz'in bir parçası bende yaşıyor. Ondan nasıl vazgeçebilirsin ki. *** Kafası karışık Nehir'in. Hem bedenen, hem ruhen yorgun hissediyor kendini. Ummadığı zamanlarda karşısına çıkıp ezberini bozan değişimlere direnç gösterebilmek için kısa bir molaya ihtiyacı var. Örneğin, kısa bir İzmir kaçamağı... Cuma akşamı İzmir'e uçuyor Nehir. Pazartesi sabahı işinin başında olmayı planlıyor. Nevin de, Ali de sevinçle karşılıyorlar Nehir'i. Bu beklenmedik gelişin nedenini irdelemek aklından bile geçmiyor Ali'nin. Ama Nehir'in tutuk hali, hassas ve kırılgan davranışları Nevin'in gözünden kaçmıyor. Tanımaz mı kardeşini... Bu işin altında bir iş var, ama ne. Öğrenecek kalsınlar... elbet. Hele bir baş başa Ertesi sabah kahvaltı sofrasında, Arabayı bakıma götüreceğim, diyor Ali. Kaç gün öncesinden randevu almıştım. Kusura bakmazsın, değil mi Nehir. Nevin'le Nehir'i, ince belli bardaklarda keyif çaylarını içerken bırakıp çıkıyor. Ali'nin arkasından, Hele şükür. diyor Nevin. Ayrımız gayrımız yok aslında ama, şöyle abla kardeş, baş başa kalmanın hali başka... Çayları tazeliyor Nevin. Nehir'i ürkütmeden, ufak ufak sorguya alıyor. E, anlat bakalım... İstanbul'da havalar nasıl. Değişen bir şey yok abla. Bıraktığın gibi... Şirketteki işler iyice yoğunlaştı şu aralar. Aldıkları ödülden sonra yaşanan olumlu gelişmeleri anlatıyor Nehir. Yeni iş anlaşmalarını, ileriye dönük projeleri, şirketteki çalışma arkadaşlarıyla olan paylaşımlarını... Daha fazla dayanamıyor Nevin. Arda n'apıyor. Görüşüyor musunuz. İnce bir gölge düşüyor Nehir'in yüzüne yanakları kızarıyor hafiften ya da Nevin'e öyle geliyor. Başka yöne kaymalarını engellemek istercesine çay bardağının içine dikiyor dalgın bakışlarını. Görüşmeyeceğiz artık. diyor, fısıldar gibi. Görüşüyordunuz da bundan sonra görüşmeyeceksiniz yani... öyle mi. Üstüme gelme abla. Arda'yla aramızda senin kastettiğin anlamda bir paylaşım yok. Hiç olmadı, olmayacak da. Onun için üzülüyorum aslında. Kalp nakli konusunda derin araştırmalara dalmış... Çanta dolusu kitap ve belge getirdi bana. Fena halde kafasını takmış bunlara. Bu yüzden mi biletini kestin çocuğun. Neyle suçluyorsun onu. Kocanın kalbini taşımakla mı. Unutma ki, o kalbi ona veren sensin. Yoksa Arda'yı her gördüğünde Deniz'i görmüş gibi olduğun için mi bu tepkin. Durum o kadar basit değil abla. Arda, Deniz'le özdeşleştiriyor kendini. Hem de çok tehlikeli bir biçimde... Kapıldığı sanal duygulara körü körüne inanıyor. Yetmezmiş gibi benden de karşılık bekliyor. Ya sen. Ona karşı hiçbir şey hissetmiyor musun. İşin kötü yanı da bu ya. Arda'nın bakışlarında Deniz'den izler var sanki. Konuşmasında, gülüşünde... İçinden geçenleri kendine saklayıp, son sözünü dışarı vuruyor Nehir. Bu iş burada bitmeli abla. Böylesi ikimiz için de daha iyi... Bak Nehir. Kendi kararlarını tabii ki kendin vereceksin. Ancak, seni uyarmak da benim görevim. Öncelikle bir noktada anlaşalım Söz konusu olan, Arda falan değil Nehirciğim senin yanlış bir yola girmek üzere oluşun. Şunu aklına koymalısın ki Deniz'in adını sayıklayarak çile doldurmakla geçmez bu hayat. Yaşamın doğasına aykırı bu. Dünya üzerindeki aşkların en büyüğü, en erişilmezi bile olsa, yalnızca iki aylık bir evlilik yaşadınız. Tanışmanızla, kaynaşmanızla beraber bir yılı bulmuyor bile. Bu kadarcık bir süre için ömrünün geri kalanını boşa mı harcayacaksın. Otuz yaşındasın henüz. Otuz, kırk, belki de elli yıl var önünde. Yarım asra yakın bir zaman dilimi... İki aylık evliliğin hatırına. Olacak iş değil. Haksız mıyım. Yanlışsam düzelt beni... Ben daha yarınımı göremiyorum abla... O kadar uzağı, onlarca yıl ötesini nasıl göreceğim. Sen hiç yorulma. Anlatayım sana... Yaşanmışları ve geçmişi yok sayamazsın güzel kardeşim. Ama yüzünü yavaş yavaş geleceğe
az iki bin domuz öldürülmekte ve şehirde eskiden domuz etinden salamura yapan tüccarlar bulunmaktaydı. Av eti sağlamak için ise tarla kuşu, sülün, yaban kazı, su tavuğu, tavşan, ördek, karaca ve geyik avlanmaktaydı. Akarsu ve göletlerinde tatlı su balıkları bulunan Samsun'un kıyısında bulunduğu Karadeniz de zengin bir balık kaynağıdır. 1940'lı yılların sonunda şehirde kıyı balıkçılığı yaygın olarak yapılmakta; kefal, tirsi, hamsi, sargan, kalkan, barbunya, kötek ve lüfer bol miktarda avlanıp genellikle de şehirde tüketilmekteydi. Nisan ve mayıs aylarında avlanan kılıç balığı ve kalkan ise İstanbul ve Ankara'ya gönderilmekteydi. Balıkçılar geleneksel olarak dalyan, ağ, yemli aletler ve zıpkından oluşan teçhizatlarıyla balıkçılık yapmaktaydılar. Samsun'da günümüzde geçmişin aksine açık deniz balıkçılığı yapılmakta, balıkçılar radarlı ve modern donanımlı büyük balıkçı motorlarıyla denize açılmaktadır. Hamsi, istavrit, palamut, lüfer ve kefal günümüzde en çok avlanan balıklardır. Hamsi, kasımdan itibaren daha çok kıyıya yakın kesimlerde avlanmakta, eylül ve kasım aylarında palamut, ekim ayında lüfer ve neredeyse tüm yıl boyunca kefal avlanabilmektedir. Ayrıca şehirde sofra balıkçılığının yanı sıra endüstriyel balıkçılık da yapılmaktadır. 2017 yılına ait verilere göre Türkiye çapında en fazla deniz ürünleri avcılığı %49'luk oran ile Samsun'un da dâhil olduğu Doğu Karadeniz Bölgesi'nde gerçekleşmiş, en fazla avlanan balık 107.185 ton ile hamsi olmuştur. Samsun'da ise avlanan en önemli iç su ürünü 60 ton ile sazan, en çok yetiştirilen ürün 4.250 ton ile alabalık olmuştur. Yapılan yatırımlarla birlikte enerji kaynaklarının Türkiye'ye giriş kapılarından biri durumuna gelen Samsun zengin enerji kaynaklarına yakınlığı ve uluslararası ticari ilişkileriyle çok yönlü bir merkez görünümdedir. Samsun, 2003'te açılan Mavi Akım ile birlikte Rusya doğalgazının Türkiye'ye giriş ve dağıtım noktası olmuş olup Çin, Güney Afrika gibi ülkelerden ithal edilen kömürler de Karadeniz, İç Anadolu ve Doğu Anadolu bölgelerine Samsun'dan gitmektedir. Hâlihazırda toplam güç kapasitesi 83 MW olan iki rüzgâr enerjisi santralinin bulunduğu Samsun'da rüzgâr gücü bakımından Alaçam ile Ayvacık'ın güneyi, Bafra'nın kuzeydoğusu ve güneybatısı, İlkadım'ın kuzeyi ve batısı, Ladik'in batısı, Salıpazarı'nın güneydoğusu, Vezirköprü'nün güneybatısı ve Havza ile 19 Mayıs'ın tamamı 6,5-7 m/s üzerinde rüzgâr hızına ve %30'un üzerinde kapasite faktörüne sahip olması dolayısıyla yatırım yapmaya uygun bir görüntü çizmektedir. Yerleşim alanları, koruma altındaki bölgeler, ormanlık noktalar gibi yatırım yapmaya uygun olmayan alanlar çıkarıldığındaysa ilde elektrik enerjisine çevrilebilecek toplam 5.242,48 MW rüzgâr gücü potansiyelinin bulunduğu hesaplanmaktadır. Yıllık ortalama 2288 saat güneşlenme süresi olan Samsun'da 1 m²'lik bir alana yıllık toplam 1300 kWsa güneş enerjisi düşmekte olup uygun açıyla yerleştirilen ortalama %18 verimli bir panel ile 260 kWsa enerji üretilebilmektedir. Buna göre en az güneşlenme süresinin yaşandığı aralık ayında 2160 Wsa enerji düşen Samsun'da bu değer temmuz ayında 5580 Wsa oranına kadar çıkmaktadır. Verilere göre Ladik m² başına 1540,3 kWsa enerji ve 277,8 kWsa elektrik üretimi kapasitesi ile Samsun'un en yüksek güneş enerjisi potansiyeline sahip ilçesi görünümündedir. Günümüzde yaygın olarak kullanılan doğalgaz ve sıvılaştırılmış petrol gazı ile çalışan cihazlarda yapılan ufak değişikliklerle değerlendirilebilen biyogaz üretimi Samsun'da ciddi potansiyel taşımaktadır. Çevre ve sağlık sorunlarının kaynaklarından biri olan organik atıkların enerjiye çevrilerek artı değer olarak kullanılabilmesiyle öne çıkan biyogaz günümüzde atıkların bekletilip gübre olarak ya da tezek hâline getirilerek daha verimsiz bir enerji kaynağı olarak kullanılmasına bağlı olarak potansiyeli oranında değerlendirilememektedir. Organik atıkların anında kullanılarak yüksek enerji değerine sahip bir yakıt olarak değerlendirilmesini mümkün kılan biyogaz bu mânâda tezekten daha avantajlı olmakla birlikte biyogaz üretiminden arta kalan ürünlerin gübre olarak kullanılması mümkün olduğundan bu alanda da bir avantaj sağlamaktadır. Toplam biyogaz potansiyeli 45.472.025,55 m³ olan Samsun'da 213.718.520,1 kWsa biyoenerji üretimi mümkün görünmektedir. Bafra, Çarşamba ve Vezirköprü ilin en önemli enerji potansiyelini bulundurmakla birlikte yumurta tavukçuluğuna bağlı olarak Kavak ve Terme'de de ciddi biyogaz potansiyeli bulunmaktadır. Hayvancılık, tarım ile birlikte Samsun'un önemli ekonomik faaliyetlerinden biri olup yörede bulunan Osmanlı süvarileri at ihtiyaçlarını Bafra'da ve Çarşamba'da yetiştirilen Canik atlarından karşılamaktaydı. II. Bayezid döneminde Bafra'da 20 bin kısrağın bulunduğu bir hara olduğu bilinmekte olup bu atlar çevik, uzun yola dayanıklı ve düzgün yürüyüşleri ile tanınmışlardı. Günümüzde koruma altına alınan ırklardan biri olup özellikle Terme civarında sürü olarak doğada serbest bırakılarak yetiştirilmektedirler. 1930'larda kuvvetli ve boylu at yetiştirmek için Atakum'da bir aygır deposu açılarak Fransa'dan biri safkan İngiliz, biri safkan Anglo-Arap ve biri de yarım kan Anglo-Norman olmak üzere üç at ithal edilmiş; 1931, 1932 ve 1933 yıllarında halkın damızlığa elverişli atlarıyla çiftleştirilerek istenilen nitelikte taylar elde edilmiştir. Ayrıca hayvan hastalıklarıyla mücadele için Bafra, Çarşamba ve Havza'da aşı yerleri kurulmuş; 1933 yılında tüm ilde 526 katır, 10.061 eşek, 11.980 at, 119.282 sığır, 36.097 manda, 180 deve, 74.151 kıl keçisi, 120.659 koyun ve 252 tiftik olmak üzere 373.188 hayvan sayılmıştır. 1949 yılında 23.767 dönümlük bir arazi üzerine hayvancılığı geliştirmek amacıyla bir hara kurulmuştur. Aynı yılın kayıtlarında bin kadar koyun, 185 kısrak, 50 manda ve 250 kadar da kara sığırın bu harada yer aldığı belirtilmektedir. Devlet teşvikleriyle birlikte büyükbaş ve küçükbaşların yanı sıra tavuk, hindi, kaz, ördek gibi kümes hayvanlarının sayısı da sürekli artmıştır. 2017 yılına ait verilere göre yerli, kültür ve melez toplam 385.237 baş sığırın ve 19.896 baş mandanın bulunduğu ilde sağılan toplam süt miktarı 367.443 ton olmuştur. 218.920 baş koyun ve 25.108 baş keçidense 10.945 ton süt sağılmıştır. Kümes hayvancılığında ise Samsun genelinde 1.675.023 yumurta tavuğu, 1.641.800 et tavuğu, 28.309 ördek, 20.725 hindi, 35.652 kaz bulunmaktadır. Samsun'daki en önemli hayvancılık kolları büyükbaş ve küçükbaş ile kümes hayvancılığı olmakla birlikte arıcılık, ipek böcekçiliği de görülmektedir. 83.202 arı kovanının bulunduğu ilde bal üretimi 1.005,979 ton olup açılan sekiz kutudan yaş koza elde edilememiştir. Ayrıca il genelinde iki deve, 2.001 at, 2.115 katır ve 3.161 eşek bulunmaktadır. 1965 yılına kadar Samsun'un en önemli sanayi tesisleri şehir merkezinde 1879'da kurulan tütün fabrikası ile Bafra'da 1943'te kurulan Eminbey Kereste Fabrikası idi. Ayrıca 1956'da kurulan ve Anadolu'daki ilk ilaç firması olan Adeka da kimya endüstrisi alanında şehirdeki yegâne fabrikaydı. Sermaye birikiminin olmaması, enerji ile ulaşım altyapısının yetersiz ve bunlara bağlı olarak büyük miktarda üretimi olanaklı kılacak pazarın gelişmemiş olması gibi nedenlerle şehirdeki endüstriyel yapı oldukça sınırlı kalmış, buna bağlı olarak da daha çok yöre sakinlerinin ihtiyaçlarını karşılamak amacıyla faaliyet gösteren atölyeler yaygınlık göstermiştir. 1965-1970 arası dönemde Karadeniz Bakır İşletmelerinin Samsun fabrikası, azot fabrikası ve yem fabrikası kurularak 1970'li yılların başlarında faaliyete geçmiş ve mamullerini ülke çapında pazarlayan fabrikalar Samsun'da görülmeye başlanmıştır. İlerleyen süreçte Vezirköprü Entegre Kereste Fabrikası, Ladik Çimento Fabrikası, Çarşamba Şeker Fabrikası gibi yerel hammaddelerin işlendiği sanayi işletmeleri kurulmaya devam etmişse de devletin Samsun'daki yatırımları 1980'lerle birlikte durmuş; teşvik uygulanmamasına rağmen özel yatırımlar artış göstermiştir. Devlet ve özel sektör yatırımları ile sanayi kapasitesi hızla genişleyen Samsun Orta Karadeniz ve Doğu Karadeniz bölgelerinin merkezî sanayi alanı hâline gelmiştir. 1976 yılında ilde bir organize sanayi bölgesi kurulma kararı verilmiş, 1981 yılında faaliyete geçse de ancak 1994 yılında tam kapasite ile çalışmaya başlamıştır. Günümüzde Samsun'da ikisi Tekkeköy, diğerleri ise Bafra, Çarşamba, Havza ve Kavak sınırları içerisinde olmakla beraber altı organize sanayi bölgesi bulunmaktadır. Bu bölgelerdeki 160 işletmede toplam 6.246, diğer küçük sanayi sitelerinde ise 6.430 işyerinde 21.956 çalışan bulunmaktadır. Sanayi kuruluşlarının dışında şehirde 1995 yılında faaliyete başlayan bir de serbest ticaret bölgesi yer almaktadır. Ticaret Bakanlığının 2017 verilerine göre Samsun Serbest Ticaret Bölgesinin yıllık ticaret hacmi $81.829 olup toplam 404 kişi istihdam edilmektedir. 2016 yılı verilerine göre Samsun, Karadeniz Bölgesi'nin %18,7 pay ile en fazla sanayi işletmesine sahip ili durumdadır. Bu işletmelerin %70,6'sı mikro ölçekli olup büyük ölçekli işletmelerin oranı %0,9'dur. Sektörel dağılımda gıda işletmeleri %27,7 ile en büyük paya sahipken istihdam oranında da %23,64 ile yine ilk sırada gelmektedir. Şehirde en fazla istihdamı sağlayan işletme ise British American Tobacco'dur. Konvansiyonel üretimin yanı sıra teknoloji üslerine de sahip olan ilde Ondokuz Mayıs Üniversitesinin öncülüğünde kurulan Samsun Teknopark ile Samsun Büyükşehir Belediyesinin öncülüğünde kurulan İŞGEM öne çıkan araştırma ve geliştirme ile iş geliştirme merkezleridir. Samsun Teknopark'ta 41 firma bulurken bunların büyük kısmı yazılım alanında faaliyet göstermekte olup Türkiye'nin en başarılı ilk üç iş geliştirme merkezinden biri olan İŞGEM'deki 26 firmanın ise %50'si sağlık sektörüne yönelik imalat yapmaktadır. 2017 yılında 35 patent, 26 faydalı model başvurusunun yapıldığı Samsun bu alanlarda Türkiye'de 18. ve 16. sırada gelmektedir. İlde teknoloji şirketi Reeder'ın da üretim merkezi bulunmakta olup 2019'da satışa çıkan P13 Lite Samsun'da üretilen ilk akıllı cep telefonudur. 2016'da $589.775.777 ithalata karşı $367.591.710 ihracat yapılan Samsun'un dış ticaret hacmi $957.367.487 seviyesinde gerçekleşmiş, ihracatın %19,52'lik kısmının yapıldığı Hollanda en önemli dış ticaret pazarı olmuştur. İthalatta ise Rusya %43,18'lik oran ile başı çekmiştir. $81.119.000 ile Samsun'un ihracat şampiyonu Sampa Otomotiv kendi sektöründe 41. Türkiye'de ise 180. sırada yer almaktadır. 2011 yılından bu yana Avrupa Birliği ile ortak proje kapsamında sağlık ekipmanları, mobilya ve işlenmiş gıda alanlarında kümelenme çalışmalarının yürütüldüğü Samsun, Tuttlingen ve Sialkot birlikte cerrahi el aletleri üretiminde dünyanın önemli kümelenme merkezlerinden biri olarak gösterilmektedir. Hâlihazırda Türkiye'de faaliyet gösteren 183 cerrahi el aleti üreticisi firmanın 37'si Samsun'da bulunmakta olup 1956 yılında Anadolu'daki ilk ilaç fabrikası olarak kurulan Samsun merkezli Adeka da hâlen faaliyettedir. Karadeniz devletleri arasında iş hacmi açısında ilk on arasında yer alan ve Karadeniz Bölgesi'nin en büyük limanı olan Samsun Limanı aynı zamanda bölgenin demiryolu bağlantısı olan tek limanıdır. Geniş hinterlandıyla Anadolu'dan gelen ve Anadolu'ya gidecek yüklerin uğrak noktası olan Samsun karayolu bağlantısı ile de öne çıkmaktaysa da ildeki lojistik stratejisi ve rekabet yapısı zayıf olarak sınıflanmaktadır. 2013 yılında liman ve demiryolu bağlantısı avantajı nedeniyle Viking Treni güzergâhına dâhil edilmesi düşünülen Samsun, tren hattının bakım nedeniyle kapalı olması ve başka etmenler nedeniyle proje dışında kalmıştır. Hâlen yapımı sürmekte olan Samsun Lojistik Merkezi projesinin faaliyete geçmesi ile birlikte şehrin lojistik kapasitesini arttırarak sektörel üs hâline geleceği öngörülmektedir. Tanzimat ile birlikte Osmanlı İmparatorluğu tarımın gelişmesi için çalışmalar içerisine girmiş, bunun neticesi olarak bir ziraat örgütü kurulmuş ve Samsun'a bir ziraat müdürü tayin edilmiştir. 19. yüzyılda bağcılığın yaygın olduğu Samsun'da, günümüzde Samsun Ruh Sağlığı ve Sinir Hastalıkları Hastanesinin bulunduğu yer bağ bahçeleri ile kaplı bulunduğundan buna bağlı olarak özellikle Rumlar ve Ermeniler arasında şarapçılık yaygın bir tarım sanayi kolu olarak gelişmiştir. 19. yüzyılın ikinci yarısında yıllık üzüm rekoltesi 26.000 kg değerini geçmekte olup siyah ve kokulu bir tür üzümden sirke de üretilmekteydi. Mert Irmağı ve Kürtün Irmağı arasında da bağcılık yapılmakta, dutluklar bulunmaktaydı fakat 1908 yılında Dimetoka ve Edirne gibi şehirlerde görülen bağ ve dut hastalığı şehirlilerin gözünü korkutmuş, bağlar bozulmuştur. O dönemden sonra bağcılık Samsun'da önemli bir üretim kolu olarak yer almamıştır. Helmuth von Moltke'nin "Türkiye Mektupları" adlı eserinden 19. yüzyılda Samsun'da zeytin üreticiliği de yapılmakta olduğu öğrenilmektedir. Kitapta "çevresi zeytin ormanı ile kaplı" şeklinde tanıtılan Samsun'da zeytin üretimi yıllık 13.000 kg'a kadar ulaşmaktaydı. 1870'li yıllarda zeytincilik ve bağcılığın yerine tütüncülük ön plâna geçmiştir. Bununla birlikte zeytin ağaçları sökülmeye başlanmış ve boşalan alanlar tütün tarlası hâline getirilmiştir. Özellikle 19. yüzyılda yaygınlaşan tütün ekimi halkın en önemli gelir kaynağı hâline gelmiştir. Kayıtlara göre 1873 yılında ülke dışına 1.815.450 kg, ülke içine 358.223 kg; 1890 yılında ise ülke dışına 3.171.200 kg, ülke içine 1.931.000 kg tütün sevk edilmiştir. 1893 yılında Samsun'da tütün fabrikasının açılmasıyla birlikte üretilen tütünlerin bir bölümü bu fabrikada işlenmeye başlamıştır. Tütüncülüğün yanı sıra tahıl üretimi de Samsun'da önemli bir yer tutmaktaydı. Buğday, arpa ve mısır üretimin önemli bir miktarını oluşturmakta; pirinç, çavdar ve yulaf da seyrek olarak üretilmekteydi. Resmî kayıtlara göre 1879 yılında 320.850 okka pirinç, 873.988 kile mısır yetiştirilmiştir. Ayrıca aynı kayda göre şehirde 2.178 adet sergen bulunmakta olup 1887 yılı kayıtlarında yıllık pamuk üretiminin 5 milyon kg'dan fazla olduğu bilgisi yer almaktadır. 1899 ürün cetvelinde ise 1.183.500 okka keten yetiştiği ve bir de kendir mahzeni bulunduğu bilgisi yer almaktadır. Kadıköy'de bulunan asma kütükleri ile Kılıçdede'de bulunan sık limon ağaçları bu ürünlerin de bir dönem yörede yetiştirildiğini kanıtlamaktadır. Genellikle nadas usulü ile kullanılan topraklara bakan köylülerin büyük çoğunluğu kara sapan ile iş görmekteydiler. Küçük toprak sahipleri kendi topraklarını kendileri ekip biçmekte, büyük toprak sahipleri ise ameleler ile ya da yarıcılık ile topraklarını değerlendirmekteydiler. 1912 yılı kayıtlarında bazı Samsunluların Rusya'ya gidip orada yarıcılık yaparak tütün ziraatıyla uğraştıkları bilgisi yer almaktadır. Sebzecilik ve meyvecilik de 19. yüzyıl Samsununda yaygın olarak görülen tarım kollarından biri olup fasulye, patates, soğan başta olmak üzere hıyar, kabak, lahana, pırasa gibi çeşitli sebzeler yetiştirilmekte idi. 1870 raporlarında Samsun'da 195, Bafra'da ise 300 bahçe olduğu yazmaktadır. Meyve ağaçları ise daha ziyade evlerin bahçelerinde yetiştirilmekteydi. 1900'lü yılların başında Madozyan isimli bir Ermeninin meyve çiftliği bulunmakta ve 1940'lı yıllarda il özel idaresi tarafından Madozyan Çiftliği adı altında işletilmekte idi. Buna ek olarak Lütfü Deveci Çiftliği de bir diğer meyve çiftliği idi. Çiftliklerle birlikte Çarşamba'da şeftali, elma, armut, kayısı, erik, kiraz, vişne, ahlat ve ceviz yetiştirilmekteydi. Ayrıca Dereköy karpuzu da Samsun'da yetiştirilmekte ve yörede ünlüydü. Saban, pulluk, tırpan, kağnı, orak gibi aletler ile kas gücüne dayanarak yapılan tarım 1940'lı yıllarda yerini makine gücüne bırakmıştır. Samsun'da 1940 yılında 32 traktör, 405 tek tekerli, 1050 çift tekerli pulluk, 15 pancar mibzeri bulunmaktaydı. 1943 yılında şehirde modern tarımın desteklenmesi amacıyla 20 bin daa alan üzerine Gelemen Devlet Üretim Çiftliği kurulmuştur. Ayrıca Çarşamba'da Ziraat Bankasının 100 bin dönümlük iki çiftliği bulunmaktaydı. 1949 yılında da meyveciliğin gelişmesi için Vilayet Çiftliği adında bir çiftlik kurulmuş ve halka fidan dağıtılmaya başlanmıştır. Kızılırmak ve Yeşilırmak deltalarındaki bataklıkların kurutulması ve verimli tarım alanlarının açılması nedeniyle 1950'li yıllarda traktör sayısı hızla artmış, bunlara bağlı olarak geleneksel tarım yöntemleri hızla terk edilmiştir. Günümüzde 3.759,208 daa ile yüzölçümünün %47'si tarım alanlarından oluşan Samsun'da başlıca olarak tahıllar, baklagiller, endüstriyel bitkiler, yağlı tohumlar ve yumru bitkiler yetiştirilmektedir. Son dönemlerde artan yatırımlarla birlikte organik tarımın da yapılmaya başlandığı bir şehir hâline gelen Samsun'da organik karpuz ve ekolojik yumurta gibi ürünler yurtiçi ve yurtdışına dağıtılmaktadır. Narenciye domates, üzüm gibi eskiden bu yana üretilen meyveler günümüzde de önemli ihracat ürünlerindendir. 2013 yılı verilerine göre ilde toplam 23.810.672 ha işlenmiş tarım alanı ve uzun ömürlü bitki ekim alanı bulunmakta olup bunların 16.094.014 ha'lık kısmı hasat edilmiştir. Aynı yıl elde edilen verilere göre %61 ile tahıllar en fazla üretilen tarım ürünü olurken saman ve ot %23,6'lık pay ile ikinci konumda bulunmaktadır. Toplam 28.448.218 sebze üretim miktarına sahip olan Samsun'un Türkiye sebze üretimindeki payı %4,8'dir. Toplam 19.419.256 meyve üretimi ileyse Türkiye genelinde %0,7'lik paya sahip olmuştur. Tüm bitkisel üretim değerlerine bakıldığındaysa Türkiye'nin %2,4'lük kısmına tekabül eden Samsun'un tarımsal üretim değeri 2012'ye göre yarım milyon liralık düşüş göstererek ₺3,5 milyar olmuştur. Amursk Amursk (), Rusya'nın Habarovsk Krayı'nda bulunan bir şehirdir. Şehir, Amur Nehri'nin sol kıyısında yer almaktadır. Şehir, aynı zamanda Amur rayonunun merkezidir. Yüzölçümü 145 km² olan şehrin nüfusu 2010 yılı itibarı ile 42,970'tir. Polska Liga SiatkÃ³wki Polska Liga Siatkówki ya da sponsorluk anlaşması gereğince PlusLiga, Polonya'da erkek voleybolunun en üst düzey ligi. Samsun'da din Samsun'da din, Türkiye'nin bir ili olan Samsun'da ilk yerleşim döneminden itibaren uygulanan dinî pratik ve inanışların bütünü. Yerleşim geçmişi Taş Çağı'na dek uzanan Samsun'un yerleşik kültürü ile Grek kolonicilerin getirdiği inançların birleşimi kenti dinî açıdan Karadeniz'in en önemli yerleşimlerinden biri hâline getirmiştir. Amisos yerleşim alanı ve nekropolünü içerisinde barındıran Çakalca-Karadoğan Höyüğü'nde yapılan kazılarda Milet kolonisi dönemine tarihlenen ve farklı betimlemelere sahip Kibele heykelcikleri bulunmuştur. Kibele'nin yanı sıra aynı döneme tarihlenen Kore heykelcikleri de kurtarılmıştır. Heykelcikler hâricinde Kibele ile Kore adına hazırlanan ve üzerinde adak adamaya dair Grekçe işlemelerin bulunduğu çanak-çömlekler keşfedilmiştir. MÖ 6. yüzyılın ortalarına tarihlenen buluntular şehirde güçlü bir tanrıça kültünün bulunduğunu göstermekle birlikte törensel amaçlarla kullanılan dinî alanların bulunduğunu da kanıtlamaktadır. Heykelciklerin bulunduğu muntazam pozisyonları ve kırılarak çömleklere koyuldukları dikkate alındığında bir ritüelin parçası olarak toprağa gömüldükleri anlaşılmakta olup sonraki yüzyıllara ait buluntu sayısının oldukça az olması şehirlilerin zaman içerisinde dinî adetlerini değiştirdiklerini göstermektedir. Helenistik kazı katmanlarına gelindiğinde farklı betimlemelere sahip çok sayıda Dionisos tiyatro maskı bulunmuştur. Bu masklar şehirde Dionisos ritüellerinin yapıldığı bir alanın bulunduğuna yorulmakta olup Amisos'ta ana tanrıça kültünün gerilediğini göstermesi bakımından önemli görülmektedir. Amisos'a komşu olan ve kaplıcaları ile ünlü olan Therma Phazimoniton'da şifa tanrısı Asklepios ve nemflere, yine yakın çevrede Zeus ve Hermes'e sunulan yazıtlı adaklar keşfedilmiştir. Bunların hâricinde gerek Amisos'ta gerek yakın çevresinde Apollon, Hera, Thetis, nereidlere saygı gösterildiğini kanıtlayan çok sayıda parça ele geçirilmiştir. VI. Mithridatis devrinde Ares, Dionisos ve Zeus kültleri baskın duruma geçse de Roma dönemine gelindiğinde saygı gösterilen tanrı ve tanrıçaların sayısı artmıştır. Şehirde çoktanrılı inanç hâkim olsa da Josephus'un aktardıklarına göre antik Anadolu'nun tek tanrıya inanan Yahudi diasporasına sahip şehirlerinden biri olup aynı zamanda Diospontus eyaletinin ticari başkenti görünümündeydi. 1. yüzyılın ilk yıllarında doğan bir diğer tek tanrılı din olan Hristiyanlık Yahudiliğin aksine tebliğci bir din olarak öne çıkmış, dinlerini kitlelere yaymayı görev edinen evanjelik Hristiyanlar kendileri gibi tek tanrıya inanan Yahudilerin mevcudiyeti ve farklı coğrafyalardan insanların bir araya geldiği bir metropol olması Samsun'da yoğun faaliyet göstermişler ve bunun sonucunda aynı yüzyıl içerisinde Hristiyanlık Samsun'da hızla yayılım göstermiştir. Yeni Ahit'teki Petrus'un birinci mektubunda yer alan "Mesih İsa'nın elçisi ben Petrus'tan Pontus, Galatya, Kapadokya, Asya İli ve Bitinya'ya dağılmış ve buralarda yabancı olarak yaşayan seçilmişlere selam!" cümlesiyle Samsun'un da içerisinde yer aldığı coğrafyada yaşayan Yahudilere hitap edilmektedir. 111-113 yılları arasında Bitinya ve Pontus valisi olarak görev yapan Plinius ile İmparator Trajan arasındaki mektuplaşmadan Hristiyanlığın tehdit olarak görülecek kadar yayıldığı, Hristiyanların takibat altında tutulduğu ve Hristiyan olduğu kanıtlananların tövbe edip yeniden Roma tanrılarına ibadet etmedikleri müddetçe cezalandırıldıkları öğrenilmektedir. 303-305 yıllarında tahtta oturan Diocletianus'un imparatorluğu dönemine gelindiğinde ise Hristiyanlara yönelik tutum daha da katılaşarak zulüm boyutuna varmış, Galerius'un iktidarında da bu durum sürmüştür. Bu dönemlerde Aleksandra ve Haritini gibi kişiler öne çıkmış, dinlerini inkâr etmemeleri üzerine işkenceyle öldürülmeleri sonucu azizelik mertebesinde saygı görmüşlerdir. Roma İmparatorluğu'nun 395'te bölünmesiyle birlikte doğu topraklarına hükmeden ve resmî din olarak Hristiyanlığı benimseyen Bizans İmparatorluğu'nun hâkimiyet bölgesinde kalan Samsun zaman içerisinde episkopos makamı hâline gelmiştir. Genna adında bir manastırın bulunduğu kentte oturan ve kayıtlarda rastlanan dokuz piskopos olduğu bilinmektedir. Bunların ilki 451 yılında toplanan Kalkedon Konsili'ne katılan Antonius'tur. İsmi bilinen diğerleri ise İskenderiye Patriği Proterius'un ölümü takiben Helenopontus piskoposlarının I. Leo'ya yazdığı mektupta imzası bulunan Erythraeus, 6. yüzyılın sonlarında yaşayan ve aziz olarak kabul edilen Piskopos Florus, Üçüncü Konstantinopolis Konsili'ne katılan Tiberios, İkinci İznik Konsili'ne katılan Leon, Dördüncü Konstantinopolis Konsili'ne katılan Basileios'dur. 15. yüzyıldan itibaren "Notitiae Episcopatuum"da Samsun'un kaydı bulunmamakta olup şehir dinî yönden Amaseia piskoposluğuna bağlı hâle gelmiştir. İslam ile ilk kez 7. yüzyıldaki Emevî akınları ile tanışan Samsun'da kalıcı bir Müslüman topluluğunun oluşması 2. binyılın başlarındaki Türk akınlarıyla mümkün olmuştur. Dânişmendlilerin Amisos'un yanında kurdukları İsamisos'ta yöreye yerleşen Müslümanların sayıca ağırlığı farklı tarihçilere göre 1416 ya da 1419 yılında Osmanlıların her iki şehri de kendi egemenliklerine almasıyla birlikte gitgide artmıştır. 1485 yılına ait kayıtlara göre yaklaşık olarak 1.555 Müslüman ve 855 gayrimüslim olmak üzere 2.410 kişinin yaşadığı Samsun kazasında nüfusun %65'ini Müslümanlar oluşturmaktaydı. Bu oran 1520 yılında %86, 1576 yılında ise %89 seviyesine yükselmiş; aynı yüzyılda şehirdeki dokuz Müslüman mahallesinin sayısı 12'ye çıkmıştır. 19. yüzyılın sonlarında ticari olanakların gelişmesi ile gayrimüslim nüfusunda patlama yaşanmış, Samsun nüfusundaki gayrimüslim oranı %70 seviyesine kadar yükselmiştir. Bu nüfus artışı Gümüşhane, Kayseri, Niğde yörelerindeki Hristiyanların Samsun'a göç etmesiyle gerçekleşmiş olup yüzyılın sonunda Samsun kazasında nüfus yaklaşık 11 bin gayrimüslim ile 5 bin Müslüman civarındaydı. Canik sancağının genelindeyse Müslüman nüfus çoğunluktaydı. Dinî eğitim veren okul sayısı da buna uygun şekilde dağılmakta olup 735 Müslüman ve 154 gayrimüslim okulunda 21 binden fazla Müslüman ve 5 bine yakın gayrimüslim öğrenci eğitim almaktaydı. Samsun'da Müslüman ve gayrimüslim nüfus arasındaki sosyal ilişkiler hoşgörüye dayanmakta ve farklı dine sahip insanlar bir arada yaşamaktaydı. Bu yapı 20. yüzyıla dek sürmüşse de I. Dünya Savaşı sonrası gelişen Pontusçu faaliyetler ile birlikte durum değişmeye başlamıştır. Savaş sonrası Osmanlı topraklarında yaşayan gayrimüslimlerin nüfusça Müslümanlardan fazla oldukları bölgelerde istedikleri takdirde özerk devlet kurabileceklerine yönelik kararlar alınması şehirlerdeki nüfus dengesini önemli bir konu hâline getirmiştir. Bu süreçte Samsun da kurulması istenen Pontus Cumhuriyeti sınırları içerisinde yer almakta olup bunun için çeşitli faaliyetlere girişilmekte, nüfus plânlaması yapılmaktaydı. Samsun'daki Hristiyan nüfusun artması için bölgeye göçmenler iskân edilmekle birlikte oranlar üzerinde tahrifler de yapılmaktaydı. Dimosthenis Ekonomidis Müslüman nüfusun Hristiyanlardan fazla olduğunu kabul etse de bunların zorla Müslümanlaştırılan Hristiyan kökenli halklar olduğunu öne sürmekte, Konstantin Konstantinidis ise Pontus olarak andığı coğrafyada 1,5 milyon Ortodoks-Rum, 500 bin Rumca konuşan Müslüman Rum ve 250 bin görünüşte Müslüman aslen Ortodoks halkın bulunduğunu iddia etmekteydi. Trabzon Metropoliti Hrisantos ise Paris Barış Konferansı'na sunduğu istatistikte Pontus bölgesinde 850 bin Hristiyana karşın 836 bin Müslüman bulunduğunu öne sürerek iddiasını 1908 Trabzon salnâmesine dayandırsa da o yıl salnâme yayınlanmadığı bilinmektedir. Bu iddialar ile Osmanlı resmî kayıtlarındaki sayılar uyuşmamakta olup resmî kayıtlara göre 1904 yılında Samsun'da yaklaşık 226.464 Müslüman ve 73.749 Hristiyan, 1914 yılında ise 265.950 Müslüman ve 127.352 gayrimüslim yaşamaktaydı. Bu dönemde sancak genelinde 497 cami ve 58 mescide karşılık 270 kilise bulunmaktaydı. Millî Mücadele sonrası gerçekleştirilen Türkiye-Yunanistan nüfus mübadelesi Samsun'daki dinî yapıyı tamamıyla değiştirmiştir. İlk olarak 2 Ocak 1924'te "Gülcemal" vapuru ile 667 Müslüman mübadilin geldiği Samsun'a mübadele süresince yerleştirilen kişi sayısı toplam 32.290 olmuş, buna karşın 83.768 Hristiyan Rum meskûn Yunanistan'a gönderilmiştir. Gelen mübadillerin çoğunluğu Drama, Kavala ve Sarışaban havalisinden olup şehir merkezi, Bafra, Çarşamba, Kavak ve Terme'de Rumlardan boşalan konutlara yerleştirilmişlerdir. Türkiye'de yapılan nüfus sayımlarında dinî aidiyet araştırılmadığından ötürü inançlara yönelik istatistikler ikinci elden anketler yoluyla çıkarılmaktadır. Ancak yapılan bu anketler zaman zaman kamuoyunda tepki çekebilmektedir. Diyanet İşleri Başkanlığının 2014 yılında gerçekleştirdiği İslam'ın toplumdaki yerine odaklı Türkiye'de Dinî Hayat Araştırması'nda Amasya, Çorum, Samsun ve Tokat il grubunu kapsayan Batı Karadeniz istatistiki bölgesinin verilerine göre Allah'ın varlığına inananların oranı %99,5 olup Kur'an'ın sahihliğine inanç oranı %96,4'tür. Evliyalara dilekte bulunmak, çaput bağlamak, kurşun döktürmek gibi inançlara eğilim oranı %15'in altındadır. Müslümanların hâricinde ilde Hristiyan cemaat de bulunmakla birlikte sayıları bilinmemekte olup il genelinde Katolik ve Protestanlara ait olmak üzere faal iki kilise bulunmaktadır. Buna karşın ildeki cami sayısı 2.698'dir. Günümüze ulaşan Samsun'daki en eski dinî yapılar 13. yüzyıla tarihlenmektedir. Göğceli Camii il genelindeki en eski cami olup Kale Camii, Pazar Camii, Yalı Camii 14. yüzyılda inşa edilen ve tarihî değere haiz diğer dinî ögelerdir. İlde mevcut en eski kilise ise 1885'te ibadete açılan ve hâlen faaliyette olan Mater Dolorosa Katolik Kilisesi'dir. Ayrıca 1993 yılında açılan Samsun Agape Protestan Kilisesi bulunmaktadır. 2006 yılında Katolik Papaz Pierre François Rene Brunissen'in bıçaklı saldırıya uğradığı ilde dönem dönem Hristiyanları hedef gösteren yayınlar ve zarar verici eylemler görülmektedir. KonstantÄ«ns Konstantinovs Konstantīns Konstantinovs (, d. 6 Haziran 1978 –ö. 28 Ekim 2018), Leton-Rus halterci. 2009 yılında standart olarak verilen 140 kg'lik sınırı egale ederek "ağırlık kaldırma" alanında Dünya rekoru kırmıştır. Sporcu resmi rekabetlerinde başarılı olarak zamanında "ağırlık kaldırma" alanında en üst seviyede Dünya rekorunun sahibiydi. Sporcu 6 Haziran 1978'de Liepāja, Letonya, Sovyetler Birliği'nde doğdu. Konstantinovs, her iki katıldığı müsabakada 125 kg'lık ağırlık kaldırma klasmanında 2002'de WPC Gençler Halter Şampiyonası ve 2003 GPC Dünya Halter Şampiyona'larını kazanmıştır. Leton-Rus halter sporcusu Konstantins Konstantinovs 28 Ekim 2018'de 40 yaşında en verimli zamanında ölmüştür. Arthur Schnabel Arthur Schnabel (d. 16 Eylül 1948 - ö. 22 Ekim 2018), Alman judocu. Schnabel, Los Angeles'taki 1984 Yaz Olimpiyatları'nda Batı Almanya kafilesinde yer aldı; serbest ağırlık kategorisinde mücdaele ederek bronz madalya kazandı. Alman sporcu daha önce 1976 Yaz Olimpiyatları'nda da ülkesini temsil etmişti. Pelhřimov ilçesi Pelhřimov ilçesi () Çek Cumhuriyeti'nin Vysočina bölgesine bağlı bir ilçedir. İlçenin nüfusu 2012 yılı itibarıyla 72,460'tır. İlçenin başkenti Pelhřimov şehridir. Küçük Ağa (dizi, 2014) Küçük Ağa, yapımcılığını Türker İnanoğlu'nun yaptığı, 28 Ocak 2014'te Kanal D'de yayın hayatına başlayan aile ve komedi dizisidir. 17 Mart 2015 tarihinde final yapmıştır. Sierra Leone Kolonisi ve Protektorası Sierra Leone Kolonisi ve Protektorası, Yeni Sömürgecilik çağında Britanya İmparatorluğu'nun bir parçası olan Sierra Leone'de 1808-1961 yılları arasında Britanya sömürgesiydi. Freetown ve çevresini kapsayan Kraliyet kolonisi, 1808 yılında kurulmuştur. Hamilik 1896'da kuruldu ve bugün Sierra Leone olarak bilinen yere dâhil edildi. Freetown 1821'den 1874'e kadar Britanya Batı Afrikası'nın başkentliğini yaptı. 1964 Kış Olimpiyatları'nda Türkiye Türkiye, Avusturya'nın Innsbruck eyaletinde yapılan 1964 Kış Olimpiyatları'na beş sporcu ile katıldı. AZS-AWF Warszawa (erkek voleybol takımı) AZS-AWF Warszawa (erkek voleybol takımı), 1949 yılında kurulan Polonyalı erkek voleybol takımı. Dave Merrington David Robert "Dave" Merrington (d. 26 Ocak 1945, Newcastle upon Tyne), İngiliz futbolcu, teknik direktör ve futbol yorumcusudur. Defans pozisyonunda görev aldığı futbolculuk kariyerini sonlandırmasının ardından teknik direktörlük yapmış ve sonrasında futbol yorumculuğu yapmaya başlamıştır. Haziran 1962'de Burnley ile profesyonel sözleşme imzaladı. Burnley formasıyla ilk resmî maçına Nisan 1965'te çıktı. Temmuz 1971'de Bristol City'ye transfer oldu; ancak yaşadığı sakatlık sebebiyle hiçbir resmî maçta forma giyemedi ve 1974 yılında futbolculuk kariyerini sonlandırdı. Futbolculuk kariyerini sonlandırmasının ardından Burnley'e dönerek altyapıda antrenör olarak görev yapmaya başladı. Burnley teknik direktörü Jimmy Adamson'ın, görevine 1976'da son verilmesinin ardından aynı yıl içerisinde Sunderland teknik direktörlüğüne getirilmesiyle birlikte kendisi de Sundarland'de antrenörlük yapmaya başladı. Adamson'ın görevine 1978'de son verilmesinin ardından geçici olarak takımın teknik direktörlüğünü yaptı. Aynı yıl, Leeds United teknik direktörlüğüne getirilen Adamson'ın ekibinde antrenör olarak yer almaya başladı. Kendisinin 1980'de teknik direktörlük görevine son verilmesinin ardından Leeds United'ın da 1 lig maçında geçici olarak teknik direktörlüğünü yaptı. 1995-96 sezonunda Southampton'un teknik direktörlüğünü yaptı. Nisan 1996'da, Premier League Ayın Teknik Direktörü ödülünün sahibi oldu. Son maçta aldığı galibiyetle ligde kalan takım, sezon sonunda Merrington'ın görevine son verdi. 1997-2000 yılları arasında, Southampton teknik direktörü Dave Jones'un teknik ekibinde, antrenör olarak çalıştı. 2002'de, Walsall teknik direktörü Colin Lee'nin yardımcılığını yaptı. Merrington, antrenörlük kariyeri sonrasında BBC Radio Solent'te futbol yorumculuğu yapmaya başladı. Charles de Gaulle MeydanÄ± Charles de Gaulle Meydanı (Fransızca: Place Charles-de-Gaulle) Fransa'nın başkenti Paris'te, içlerinde ünlü Şanzelize Caddesi'nin de bulunduğu 12 ana caddenin kesişim noktasındaki meydandır. Meydan eski ismi olan Etoile Meydanı olarak da bilinir. 1970'te Charles de Gaulle'ün ölümünden sonra Charles de Gaulle Meydanı ismini almıştır. Tarihi bir anıt olan Zafer Takı da bu meydanda bulunmaktadır. Kuzeyden saat yönünde, on iki cadde şunlardır: Cengiz Orhonlu Cengiz Orhonlu (17 Temmuz 1927; Niksar, Tokat - 11 Haziran 1976, İstanbul), özellikle Osmanlı İmparatorluğu'nın iskân siyaseti ve Habeş Eyaleti üzerine yaptığı araştırmalar ile tanınan Osmanlı tarihçisi. İstanbul Üniversitesi Edebiyat Fakültesi Tarih Bölümü’nden 1951 yılında mezun olan Orhonlu, 1954 yılına kadar İstanbul Başbakanlık Arşivi’nde eski metinler uzmanı olarak çalıştı. 1955 - 1958 yılları arasında Osmanlı İmparatorluğu’nun Aşiretleri İskân Teşebbüsü (1691-1696) konusu üzerine yaptığı araştırması ile doktorasını ve Derbend Teşkilâtı konusu üzerine yazdığı teziyle de doçentliğini almıştır. Orhonlu özellikle Osmanlı Devleti’nin güney siyaseti üzerine araştırmalar yürütmüş ve çeşitli yayınlar yaparak bu alanda uluslararası ilgi uyandırmayı başarmıştır. Orhonlu'nun araştırma konuları arasında ayrıca Osmanlı Devleti’nin idarî teşkilâtı ve kurumlarını saymak mümkündür. Bunun dışında Suyolculuk, Osmanlı Türkleri’nin Kıbrıs’a yerleşmesi, yerleşim birimi olarak “divan”, Târîh-i Medînetü’l-hükemâ adlı Atina tarihinin tanıtımı ve köprücülük gibi konularda orijinal bildiriler de sunmuştur. 1971 yılında yayınladığı “Osmanlılar ve Habeşistan” adlı çalışması ile profesörlüğe yükselen Orhonlu, profesörlüğünden sonra Osmanlı'nın uluslararası ilişkilerine odaklanmıştır. Türk Kültürünü Araştırma Enstitüsü ve Türk Tarih Kurumu üyeliği bulunan Cengiz Orhonlu kalp yetmezliğinden 1976 yılında İstanbul'da hayatını kaybetmiştir. Kevork Mardikyan Kevork Mardikyan (; ; d. 14 Temmuz 1954), orta saha pozisyonunda görev yapmış Suriyeli millî futbolcudur. Oğlu Mardik Mardikyan da millî futbolcudur. Doğduğu şehrin takımı olan Hutteen SC kulübünde futbola başlayıp 16 yıldan fazla bu kulüpte forma giydi. Suriye millî futbol takımı ile 1980 ve 1984 AFC Asya Kupası'nda mücadele etti. Millî takıma 1979-1985 yılları arasında kaptanlık yaptı. Samsun'da ulaşım Samsun'da ulaşım, Türkiye'nin bir ili olan Samsun'un ilk yerleşim aldığından bu yana deniz, hava ve kara üzerinden ulaşım tarihi ve altyapısıdır. 20. yüzyılın başlarına dek iç bölgeler ile ticaretin geleneksel kervanlar ve tek tük otomobiller vasıtasıyla gerçekleştirildiği Samsun'da demiryolu inşa edilmesine dair ilk girişim İngiliz Edward Price tarafından yapılmış, 27 Ağustos 1857'de Bağdat Demiryolu'nun yan kolu olarak düşünülen Samsun-Sivas-Erzurum hattı için 99 yıllık imtiyaz tanınmıştır. Anlaşma gereği hattın inşasının bir yıl içerisinde başlaması şart koşulmuş, 48 km çevresindeki madenlerin işlenme hakkı %10'luk vergi diliminin hâricinde İngiliz şirketine verilmiştir. Şirket hattın inşasına bir yıl içerisinde başlayamayınca imtiyazı bir yıl daha uzattırmış, bir türlü fiiliyata geçmeyen anlaşma 26 Ocak 1860 tarihinde iptal edilmiştir. Bir ara Hasan Fehmi Paşa tarafından, 1891'de ise Maurice de Hirsch tarafından ilgi gösterilen projeye dair somut ilk adımlar ise 1908 yılında Umûr-ı Nâfia Nezâretinin bölgeye bir inceleme heyeti göndermesiyle atılmıştır. Keşif heyeti incelemeleri sonucunda güzergâh belirlemiş ve dar hat yapılmasını uygun bulmuşsa da sonrasında geniş hat inşa edilmesi kararı alınmıştır. Sonraki yıl devletin projeye bütçe ayırmasıyla inşa başlamış, 1912 yılı başlarına dek sürmüştür. Bu üç yıl içerisinde bütçe el verdiğince 32 km'ye yakın hat döşenmiş, bunun ancak 14–15 km kadarı işletmeye uygun dereceye getirilebilmiştir. Buradan itibaren hattın imtiyazı Fransız Régie générale des chemins de fer şirketine verilmişse de kesin bir sözleşme imzalanamadan I. Dünya Savaşı'nın çıkmasıyla Meclis-i Vükelâ anlaşmayı yapılmamış saymış, şirket durumu protesto etmiştir. 1918'de Askerî Demiryolları ve Limanları Umûmî İdaresinin altı yıl atıl kalan inşaatın durumunun tespit edilmesi amacıyla görevlendirdiği heyet mevcut demiryolundan yararlanmak adına Samsun ile Havza arasında bir dekovil hattı kurulmasını önermiş ancak bu girişim de nihayete erememiştir. 1922 yılında Amerikalılar Chester Projesi bağlamında Nâfia Vekâletine sundukları projede Samsun-Trabzon-Erzurum-Van-Musul-Diyarbakır-Ayas-Kayseri-Ankara güzergâhının yapımı karşılığında hattın her iki yanındaki 20 km'lik alanda yer alan madenlerin işletme imtiyazını talep etmiştir. Kurulacak şirkette Türklerin istihdam edileceği ve Türk sermayesinin de bulunacağı taahhüt edilmiş, 9 Nisan 1923 tarihinde Türkiye Büyük Millet Meclisince onaylanan proje ile Amerika-Türkiye ortaklığıyla Ottoman-American Development Company'e bağlı olarak kurulacak şirketin öncelikli olarak Samsun-Havza-Amasya-Zile-Sivas hattını döşemesi karara bağlanmıştır. Anlaşmaya göre şirket devletten kilometre garantisi ve para yardımı istemeyecek, Samsun'da liman inşa edecek, 40 km'lik alandaki varlığı bilinen ve sonradan tespit edilecek madenlerin kullanımı da 99 yıllığına şirketin olacaktı. Fransa, demiryolu inşaatının imtiyaz hakları kendi şirketlerine ait olduğu gerekçesiyle anlaşmayı kınamış, 11 Nisan 1923'te de Ankara Hükûmetine protesto çekmiştir. 9 Kasım 1923'te temeli atılsa da gelişen süreçte Ottoman-American Development Company'nin iç sorunlar yaşaması nedeniyle proje ilerlememiş, Türkiye Büyük Millet Meclisi de 18 Aralık 1923'te anlaşmayı feshetmiştir. Cumhuriyet döneminde demiryollarına özel önem veren devletçe hat 23 Mart 1924 tarihli kanunla birlikte ₺65 milyon sermayeyle millîleştirilmiş ve Samsun-Kalın demiryolu olarak revize edilerek beş yılda bitirilmesi öngörülmüştür. Hattın Samsun-Kavak kısmı 23 Aralık 1926'da hizmete açılsa da tüm hattın tamamlanması hava muhalefeti ve personel eksikliği gibi sebeplerle ancak 1932 yılında mümkün olmuştur. ₺29.5 milyona mal olan ve Türk mühendisler tarafından tamamlanan ilk hat olma özelliğine sahip olan demiryolu 378 km uzunluğunda sinyalizasyon ve elektrifikasyon olmaksızın inşa edilmiştir. 2008 yılında rehabilitasyonu yapılan hat 2015 yılında kapatılarak €259 milyon bütçe ile modernize edilmeye başlanmıştır. Çelikler, Gülermak ve AŽD Praha ortaklığıyla yenilenen hattaki yolcu trenleri hızının 40 km/sa değerinden 80 km/sa değerine, günlük kapasitesinin 21 trenden 54 trene, yolcu trafiğinin 95 milyon yolcu km'den 168 milyon yolcu km'ye, yük trafiğinin 657 milyon tom km'den 867 milyon tom km'ye çıkması; yolculuk süresininse 9.5 saatten 5 saate düşmesi öngörülmektedir. Demiryolunun Eylül 2018'de trafiğe açılması planlanmaktadır. Erken cumhuriyet döneminde Samsun-Kalın demiryolu hattının hâricinde Yeşilırmak Deltası'nda yetiştirilen ürünlerin nakliyatının kolaylaştırılması amacıyla Samsun sahil demiryolu hattı da projelendirilmiştir. Devletin uzun mesafeli demiryollarını kendisi inşa ederken kısa mesafeli hatları özel iştiraklere bırakmasıyla bu hattın inşasını Samsun Sahil Demiryolları Türk Anonim Şirketi üstlenmiş, 6 Aralık 1923 tarihinde 75 cm genişliğinde ve 150 km uzunluğunda Samsun-Bafra ve Samsun-Çarşamba demiryollarının döşenmesi konusunda sözleşme imzalanmıştır. Ayrıca demiryolunun Alaçam ve Terme'ye uzatılması konusunda da imtiyaz tanınmış olup süresi 75 yıl olarak belirlenmiştir. Bir an önce inşasına başlanan hattın resmî temel atma töreni Mustafa Kemal'in de katılımıyla 21 Eylül 1924'te yapılmış, ilk sefer ise Samsun-Tekkeköy-Dikbıyık-Çarşamba istasyonları arasında 1 Ekim 1926 tarihinde gerçekleşmiştir. Türkiye'de yerli sermayenin finanse etmesiyle döşenen ilk demiryolu hattı olan Samsun-Çarşamba hattı yeterli yolcu ve yük kapasitesine ulaşamayarak zarar etmeye başlamış, 1931'de kapatılmış, hattın işletilmesinde kamu yararını gözeten devlet 15 Nisan 1933'te hattı Devlet Demiryolları ve Limanları İşletme Umumî İdaresinin sorumluluğuna vermiştir. Dar hatlı demiryolu 1971'de kapatılmış, 1980'de standart hat açıklığında yenilenerek yeniden işletmeye açılmıştır. Daha sonrasında talep görmemesi nedeniyle tekrar kapatılan hattın Çarşamba ilçe merkezindeki üç km'lik kısmı 2013 yılında sökülmüştür. Sivas ve Çarşamba hatlarının hâricinde 1983'te ise 18 km uzunluğundaki Gelemen demiryolu hizmete açılmıştır. Gelemen Lojistik Merkezinin aktarım hattı olarak hizmet veren demiryolu 2018 yılında yenilenmeye başlamıştır. Ayrıca ilk kez 2008'de Ankara-Samsun hızlı tren hattı gündeme gelmiştir. 2015'te keşif çalışmaları yapılmış, demiryolunun inşa edilecek diğerleriyle birlikte Samsun ve Mersin'i kuzey-güney hattı boyunca birbirlerine bağlayacağı açıklanmıştır. Samsun-Kırıkkale hızlı tren hattı olarak revize edilen proje Strateji ve Bütçe Başkanlığının 2018-2020 dönemi yatırım programı hazırlama rehberinde yer almamakla birlikte 2018 yılı yatırım programında çevresel etki değerlendirmesi ve fizibilite etüdü çalışmalarının 2018 yılında tamamlanacağı belirtilmektedir. 286 km uzunluğunda olacağı öngörülen hat yolcu trenleri için 160–200 km/sa, yük trenleri için 100 km/sa hızında işletilecektir. 2003 yılında tren yollarının haricinde şehiriçi ulaşımın sağlanması amacıyla hafif raylı sistem inşa edilmesi gündeme gelmiş, somut ilk adımlar ise 10 Mayıs 2006'da Avrupa Yatırım Bankasından €65 milyon kredi alınmasıyla atılmıştır. Projelendirmeye göre Ondokuz Mayıs Üniversitesi ile Samsun Merkez Organize Sanayi Bölgesi arasında 28,7 km hafif ray ve 24 istasyon €130 milyon maliyetle inşa edilecek, bunun 15 km'lik ilk etabı ise Avrupa Yatırım Bankasından alınan kredi ile üniversite ile Cumhuriyet Meydanı arasındaki güzergâha döşenecekti. Mayıs 2008'de gerçekleştirilen ihale sonucunda Alsim Alarko ve İtalyan AnsaldoBreda ortaklığı €105.987,061 ile en uygun teklifi vermiş, 29 Ağustos'ta ise inşa başlamıştır. Plânlandığı süreden sekiz ay evvel bitirilen Samsun tramvay hattının 16 km'lik Gar-Ondokuz Mayıs Üniversitesi arasındaki 21 istasyonluk ilk etabı 10 Ekim 2010 tarihinde ilk yolcularını almıştır. 2016'da doğu kolu boyunca önce Balıkçı Barınağı'na sonra 19 Mayıs Stadyumu'na kadar uzatılan hattın Kurupelit Yerleşkesi içerisine uzatılma çalışmaları sürmektedir. Hattın ilerleyen süreçte doğuda Çarşamba'ya, batıda Bafra'ya kadar uzatılması düşünülmektedir. Beslenmesi için şehrin farklı yerlerinde ring hatları kurulan ve günümüzde 31 tramvay ile işletilen hat 2017 yılında 18.952.858, toplamda ise 120.452.629 kişi taşımış olup Karadeniz Bölgesi'ndeki tek hafif raylı sistemdir. Kentin denizyolu ulaşım tarihi kendisi kadar eskidir. Denizyolu ile ulaşımın sağlandığı şehir Anadolu'yu Kırım'a bağlayan önemli bir ticaret merkezi olup Selçuklular ve beylikler dönemlerinde Anadolu içlerinden gelen ticaret kervanlarının Sivas yoluyla Karadeniz'e ulaştığı limanlar arasında yer almıştır. Karadeniz'in 15. ve 16. yüzyıllarda Osmanlı İmparatorluğu'nun iç denizi hâline gelmesiyle yabancı devlet gemilerinin bölgeye girişi yasaklanmış, bu durum diğer kıyı şehirleri gibi Samsun'u da ekonomik açıdan olumsuz etkilemiş, yerel idarecilerin ticareti canlandırmaya yönelik girişimleri de fayda sağlamamıştır. Kırım'ın Rusya tarafından ele geçirilmesiyle de durum değişmemiş, Tanzimat'a değin sürmüştür. Osmanlı İmparatorluğu'nun 1838 yılında imzalanan Baltalimanı Antlaşması ile Avrupa devletlerine karşı koyduğu ticari yasakları kaldırmak zorunda kalması ve Avrupa devletlerine ait buharlı gemilerin Karadeniz'e girmesiyle şehirdeki ticari hayat gelişme göstermeye başlamış, özellikle Avusturya ve İngiliz bandıralı gemiler ticaret üstünlüğünü ele geçirmeye başlamıştır. Malatya, Amasya, Çorum, Tokat, Sivas ve Kayseri başta olmak üzere Anadolu menşeli ürünlerin toplanma noktası olan Samsun Kırım Savaşı sırasında ittifak ordularının tedarik merkezlerinden biri olarak öne çıkmış, savaş sonrasında da Fransız, Yunan ve Rus gemileri şehrin Suriye, Tuna ve Rumeli vilayetlerinin yanı sıra Yunanistan, İtalya ve Fransa'daki limanlarla bağlantı kurmasını sağlamıştır. 1904 yılına gelindiğinde yılda 71 milyon kuruşluk ithalat ve aynı değerde ihracat yapılan bir liman kentine dönüşen Samsun'da 1906 yılında Londra, Liverpool, Hamburg, Anvers, Le Havre, Marsilya, Cenova, Trieste, Pire ve İstanbul limanlarıyla ilişki içerisinde bulunan 14 gemi şirketi faaliyet göstermekteydi. Bunlardan özellikle Marsilya hem ithalat hem de ihracat olarak en sıkı bağların bulunduğu liman olup Messageries maritimes ve Paquet şirketleri öne çıkmaktaydı. Kuzeyde Kayalık, güneyde Çaltı Burnu arasındaki hilâl biçimli yapısıyla kuzey, kuzeydoğu ve doğudan esen rüzgârlara açık durumda olan liman dalgalı zamanlarda günlerce kapalı kalabilmekteydi. Kızılırmak ve Yeşilırmak gibi debisi yüksek iki akarsunun ortasında kalması dolayısıyla da zaman zaman bu akarsuların taşıdığı kumlar nedeniyle sefer güvenliğini tehlikeye sokacak derecede zemini yükselmekteydi. Yalnızca büyük değil küçük tonajlı gemiler için de sorun teşkil eden bu durum ve Kalyonburnu açıklarındaki resifler dolayısıyla yalnızca yaz aylarında seyrüsefer güvenli bir şekilde sağlanabiliyordu. Bu dezavantajlar ve limanın hızla artan ticaret hacmini karşılayamaz duruma gelmesi nedeniyle modern bir liman inşa edilmesi 19. yüzyılın ortalarında gündeme girse de bir ilerleme sağlanamamıştır. 1862 yılında Fransa'nın Trabzon Konsolosu Schefer Doulcet Cenevizlilerin limanın kuzeyinde inşa ettiği dalgakıran kalıntılarının tamir edilerek gemilere sığınma alanı yaratılmasını önermiş, aynı öneriyi kırk yıl sonra aynı görevi devralan H. de Cortanze de yenilemiştir. İttihat ve Terakkinin iktidara gelmesiyle birlikte gelişen ekonomik altyapıyı yenileme hamlesi etkisini Samsun'da da göstermiş, 1910 yılında Türkiye Millî Bankası şehirde liman inşa etmeye yönelik imtiyaz girişiminde bulunmuştur. 7 Mayıs 1910 tarihinde Ticaret ve Nafia Nezâreti Başmühendisi Louis Godard'ın raporuyla birlikte sadârete sunulan imtiyaznâme sonuç vererek 21 Ağustos 1911'de liman inşasına yönelik önsözleşme imzalanmıştır. İnşa edeceği limanın 99 yıllığına işletme hakkını alacak olan Türkiye Millî Bankasının beş yıl içerisinde limanı tamamlaması beklenmekte, maliyetin ₣30 milyon olacağı öngörülmekteydi. Limanın plan ve projeleri 1912 yılında tamamlanarak nezârete sunulsa da I. Dünya Savaşı'nın çıkması ve maliyeti dolayısıyla somut adım atılamamıştır. I. Dünya Savaşı ve Millî Mücadele sıralarında İngiliz işgali ve Rus bombardımanı gören Samsun'un limanında ticaret ve ulaşım Gümrük ve Un adı verilen iki iskeleden yürütülüyor olup her iki iskele de gördükleri zararlar nedeniyle yetersiz kalmaktaydı. 1923 itibarıyla ₺342.845.870 ithalat, ₺201.566.201 ihracat değerine sahip olan Samsun'da Chester Projesi dâhilinde Ottoman-American Development Company'e liman inşa etme hakkı tanınsa da proje nihayete erememiştir. 1925 ve 1926 yıllarında bu sefer Alman firması Sager & Woerner, ardından da Batinolles-Hersent-Schneider ortaklığı liman inşaatına talip olmuş ancak bu çalışmalardan da bir sonuç çıkmamıştır. Bu pazarlıkları takiben 1927 yılında Société Technique Algérie ve Société Nationale de Travaux ortaklığı ile müzakere edilmiş, ortaklığın %80 peşin para beklentisi ve inşa bitişi için altı yıl süre vermesi üzerine görüşmelerden çekilinmiştir. Bunun ardından da bir takım şirketlerle görüşülse de sonuç alınamamış, 1927-1932 yılları arasında Gümrük ve Un iskelelerinin yenilenmesine ağırlık verilmiştir. 1934 itibarıyla İstanbul, İzmir ve Mersin'den sonra ülkenin en büyük limanı olan Samsun'da modern bir limanın inşası 25 Aralık 1926'da kabul edilen ve 3 Ocak 1927'de "Resmî Gazete"de yayınlanarak yürürlüğe giren kanuna rağmen ancak 1950'lerde gerçekleşebilmiştir. 1949 yılında ₺250 bine Hollandalı bir şirkete limanın etüt çalışması yaptırılmış, Uluslararası İmar ve Kalkınma Bankası tarafından görevlendirilen bir iktisatçı ve bir liman inşaat uzmanı yapılan incelemeler sonucunda bölgeye liman yapılmasının uygun olduğuna dair rapor hazırlanmıştır. Bunun üzerine 7 Temmuz 1950 tarihinde onaylanan kanunla Uluslararası İmar ve Kalkınma Bankasından $12,5 milyon kredi alınmış ve 3 Eylül 1953 tarihinde RAR Türk, Philipp Holzmann, Hochtief ortaklığı ile anlaşma imzalanmıştır. İlk kez 1910 yılında gündeme gelen liman inşası 4 Nisan 1954 tarihinde yapılan temel atma töreni ile fiili aşamaya geçmiş, 1954 Türkiye genel seçimleri sırasında propaganda malzemesi olarak kullanılarak hem Demokrat Parti hem de Cumhuriyet Halk Partisi inşayı kendilerinin başlattıklarını savunmuşlardır. 14 Aralık 1960 tarihinde kullanıma açılan liman 2008 yılında gerçekleştirilen ihale sonucu ₺125.200.000 teklif veren Ceynak Lojistik'e 2010 yılında 36 yıllığına devredilerek özelleştirilmiştir. Samsunport adıyla işletilen Samsun Limanı'nın hâricinde 2005 yılında hizmete giren Toros Gübre Limanı ve 2008 yılında açılan Yeşilyurt Limanı ile birlikte Samsun'da üç ayrı liman bulunmaktadır. Samsun Limanı Karadeniz'in en büyük, Türkiye'nin ise 5. büyük limanı olmakla birlikte 2017 yılında 12.325.083 ton yükün elleçlendiği limanlarıyla Samsun Türkiye'nin en yoğun yedinci denizyoludur. Ayrıca toplam 2.459.529 gros tonluk 342 farklı geminin uğradığı Samsun Limanı'nın Novorossiysk hattında toplam 6.803, Kavkaz tren feri hattındaysa 509 araç taşınmıştır. Limanların hâricinde turistik sahil turları için tahsis edilen "Samsunum-1" isimli gezinti gemisi 2013 yılından itibaren yaz aylarında Atakum-İlkadım arası sefer düzenlemekte, 2014'ten itibaren de Suat Uğurlu Baraj Gölü'nde gezinti yapan "Samsunum-2" işletilmektedir. 2016'dan beri "Samsunum-3" ile Şahinkaya Kanyonu'nda gezi düzenlenirken Terme Çayı ile Karadeni arasındaki güzergâhta "Samsunum-4" ile sefer düzenlenmesi planlanmaktadır. Samsun'da havayolu taşımacılığı Kasım 1958'de Kıranköy Mezarlığı ile Samsun Askerî Hastanesi arasına inşa edilen Samsun Havaalanı'nın hizmete açılmasıyla başlamıştır. Şehir merkezine dört km mesafede kurulan havaalanı toplam 545.780 m²'lik alanda 160 m rakımda olup 1.620×45 m boyutlarında beton pist, iki uçak kapasiteli apron, 124×18 m boyutlarında taksirut ve 1.668 m²'lik terminal binasını ihtiva etmekteydi. 1973 yılında yolcu sayısı 62.572 kişiye kadar çıkan havaalanında yük taşımacılığı da yapılmakta olup pistin heyelan tehlikesi altında olması, aletli iniş sisteminin coğrafi koşullardan dolayı yerleştirilememesi gibi nedenlerle yeni bir havalimanı inşa edilmesi fikri 1990'ların başından itibaren gündeme gelmiştir. Saha araştırması sonucunda Çarşamba'da yer tahsis edilen yeni havalimanı için Devlet Limanları ve Hava Meydanları Genel Müdürlüğü 1993 yılında ihale açsa da daha sonrasında iptal edilmiş, ertesi yıl ise yenilenen ihale sonucunda Alsim Alarko ve Akfen İnşaat ortaklığı inşayı üstlenmiştir. 31 Ağustos 1994'te Başbakan Tansu Çiller tarafından temeli atılan Samsun Çarşamba Havalimanı 15 Aralık 1998'de hava trafiğine açılmış, ilk tarifeli sefer ise 11 Şubat 1999 tarihinde gerçekleşmiştir. Sekiz havayolu şirketinin sefer düzenlediği Samsun'dan Ankara, Antalya, İstanbul ve İzmir'in yanı sıra Almanya'nın Berlin, Düsseldorf, Frankfurt, Hannover, Münih ve Stuttgart ile Avusturya'nın Viyana, Kuveyt'in de aynı adlı şehrine direkt uçuşlar dönemsel olarak gerçekleşmektedir. 2017 yılında 11.413 iniş kalkış yapılan havalimanında 1.175.525 yolcu taşınmış; 373 kargo, 7.856 ticari uçak trafiği sağlanarak toplam 9.651 ton yük taşınmıştır. Günümüzde Samsun'un ulaşım altyapısı başta karayolu olmak üzere demiryolu, denizyolu ve havayolundan oluşmaktadır. Osmanlı döneminde Romalılardan miras alınan yol ağı kullanılıyor olup derbentçi, köprücü, kaldırımcı gibi denetim örgütleri eliyle yenileniyor, sefer zamanları ise gerekli görüldüğü takdirde yine bu örgütler tarafından yeni yollar açılıyordu. Şehirlerdeyse halk ve esnaf ev ile dükkânlarının önündeki sokağın, vakıflarsa çevrelerinde bulunan yolların tamir ve inşasından sorumlu tutulmaktaydı. 18. yüzyıla dek işleyen bu yapı denetim örgütlerinin işlevlerini yitirmesi ile işlemez hâle gelmiş, yollar bataklığa dönüşmüş, köprüler ise yıkılmaya yüz tutmuştur. Denizyoluyla Samsun'a gelen mallar Basra Körfezi'ne kadar ulaştırılmaktaydı fakat iskeleden indirilen ürünler develer ve katırlar aracılığıyla elverişsiz bu karayolu bağlantısına aktarılmakta, bu da maliyeti ve gerekli işgücünü arttırmaktaydı. 19. yüzyılın ilk yarısına kadar Osmanlı İmparatorluğu dâhilinde karayolu inşaatına dair klasik dönemdeki yaklaşım değişmemiş, Tanzimat'la birlikte yetersiz kalan yol ağının yenilenmesine girişilmiştir. 1826 yılında İhtisab Nezâretinin kurulmasıyla yolların bakımı için özel olarak teşkilât kurulmuş, 1839 yılında şehir içi yolların 20, 15, 12 ve 10 zira genişliğinde çıkmaz sokak olmaksızın inşa edilmesi şart koşulsa da uygulamada zorluklar yaşanması 1848 ebniye nizamnâmesinde 10, 8 ve 6 zira genişliğinin yeterli görülmesi sonucunu doğurmuştur. 1851 yılında çıkarılan karayolu nizamnâmesiyle her köylünün yılda üç gün yol tamiratı için ücretsiz çalışması kararlaştırılmıştır. Kırım Savaşı'nın hemen ardından İngiltere Samsun-Sivas arasında yol yapımı için bölgeye keşif heyeti göndermiş ancak ekonomik getirisi yeterli bulunmayarak bir girişim yapılmamıştır. 1863'te görevlendirilen Meclis-i Vâlâ-yı Ahkâm-ı Adliye Âzâsı Ali Rıza Efendi'nin girişimiyle Amasya'ya uzanacak ve oradan da diğer yollar vasıtasıyla Bağdat'a bağlanacak bir karayolu inşasına girilmiştir. 1867 yılında yayınlanan yol nizamnâmesi ile liman şehirlerine karayolu yapılmasına öncelik verilmiş; 1893 yılına kadar 62 km'lik Samsun-Sivas, 23 km'lik Samsun-Çarşamba ve 62 km'lik Samsun-Bafra yolları yapılmıştır. Nizamnâmeye göre vilâyetleri birbirine, limanlara, demiryollarına ve İstanbul'a bağlayan umumi yollar 7 m genişliğinde; sancak ve kaza merkezlerini birbirine, limanlara ve istasyonlara bağlayan yollar 4.5 m; vilâyet ve sancak merkezlerini birleştiren yollar 5.5 m genişliğinde inşa edilmiştir. Cumhuriyetin ilk yıllarıyla beraber demiryoluna önem veren devlet 1950'den itibaren ulaşım politikasını karayoluna ağırlık vermek suretiyle değiştirmiştir. Bu yıldan itibaren asfalt karayollarının yapıldığı Samsun, Karasu'dan başlayıp Sarp Sınır Kapısı'na kadar uzanan D 010 yolu üzerinde bulunmakta olup aynı zamanda D 010 yolunun E70 yolu ile birleşim noktasıdır. İl, Karabük-Amasya hattını birbirine bağlayan D 030 yolunun da üzerinde bulunmakta, aynı zamanda Yozgat'a uzanan D 795 yolunun başlangıç noktası olup bu yol üzerinde 19 Mayıs ile Havza tünelleri bulunmaktadır. Samsun-Ankara Yolu ile D 100 ve D 200 yollarına bağlanan, karayolu bağlantılarında bir toplanma noktası olarak Türkiye'nin her yerinden ulaşımın mümkün olduğu Samsun aynı zamanda E95 yolunun Türkiye'ye giriş noktasıdır. Avrupa ve devlet yollarının hâricinde 55-25, 55-27, 55-28, 55-50, 55-51, 55-52, 55-53 ve 55-54 numaralı il yollarının bulunduğu Samsun'daki devlet ve il yolları toplam 4.601 km uzunlukta olup ortalama trafik hacmi günlük 10 bin ila 50 bin araç civarındadır. 2023'te tamamlanması planlanan Ankara-Samsun Otoyolu ile birlikte Samsun E88, D 180, D 190, D 765 ve Otoyol 20'ye bağlanarak Rusya, Kafkasya ve Orta Asya ülkelerini Akdeniz'e aktaran bir nokta hâline gelecektir. Motorlu araçların yaygınlaşmasından önce diğer yerlerde olduğu gibi faytonlarla sağlanan şehiriçi ulaşım 1920'lerde otomobillerin taşımacılık amacıyla kullanılmaya başlanmasıyla yerlerini taksilere bırakmaya başlamıştır. Şehirdeki ilk taksi durağı Saathane Meydanı'na kurulmuş, otomobillerin artmasıyla ikinci bir durak Cumhuriyet Meydanı'nda açılmıştır. Taksilerin ardından 1945 yılında şehir merkezinde ve Bafra-Samsun arasında dört araçla belediye otobüslerinin seferlerine başlamasıyla ilk toplu ulaşım araçlarına kavuşan ilde 1950'lerde ilk kez ilçelerarası taşımacılık yapan dolmuşlar trafiğe çıkmış, bu araçlar zamanla yerlerini minibüs taşımacılığına bırakmıştır. 2012 yılında hafif raylı sistemin olmadığı bölgelerde bir troleybüs hattı kurulması gündeme gelmiş ancak maliyeti nedeniyle bu projeden vazgeçilmiştir. Günümüzde 347.605 aracın dolaşımda olduğu Samsun'da şehir sakinlerinin belediyenin sunduğu toplu taşıma hizmetlerinden memnuniyet oranı %66,11 olup yaşam endeksinde aldığı 0,4848 puan ile Samsun'da sunulan toplu taşıma hizmetleri Türkiye genelinde 33. sırada bulunmaktadır. Toplu taşıma araçlarının konforu konusunda ise Samsun 30 büyükşehir arasında 19. sırada yer almaktadır. AZS Częstochowa AZS Częstochowa, 1945 yılında Polonya'da kurulmuş bir voleybol takımıdır. Polonya'nın en başarılı voleybol kulüplerinden biridir. 1979 yılından bu yana Polonya Erkekler Voleybol Ligi'nde mücadele etmektedir. En yaşlı kediler listesi En yaşlı kediler listesi, dünyadaki en yaşlı kedilerin yer aldığı liste. Listede yer alan kedilerin bildirilen yaşı en az 20'dir. Kedilerde yaşlanma, cins, boyut ve beslenme düzenine bağlıdır. Burada bildirilen yaşların bazıları yaklaşık değerlerdir. Diğerleri tahminlere veya kulaktan dolma bilgilere dayanır. Bunlardan birkaçı herhangi bir yetkili ajans tarafından teyit edilmiştir. Arkadak Arkadak (), Rusya'nın Rostov Oblastı'na bağlı Arkadak rayonunun merkezi olan şehirdir. Şehir, Bolşoy Arkadak Nehri'nin kıyısında yer almaktadır. Yüzölçümü 16 km² olan şehrin nüfusu 2010 yılı itibarı ile 12,845'tir. Atkarsk Atkarsk (), Rusya'nın Saratov Oblastı'na bağlı Atkarsk rayonunun merkezi olan şehirdir. Şehir, Atkara ve Medveditsa nehirlerinin birleştiği noktada yer almaktadır. Yüzölçümü 10.54 km² olan şehrin nüfusu 2010 yılı itibarı ile 25,624'tür. Asino Asino (), Rusya'nın Tomsk Oblastı'na bağlı Asino rayonunun merkezi olan şehirdir. Şehir, Çulım Nehri yakınlarında yer almaktadır. Yüzölçümü 90 km² olan şehrin nüfusu 2010 yılı itibarı ile 25,618'dir. AÅŸa Aşa (), Rusya'nın Çelyabinsk Oblastı'na bağlı Aşa rayonunun merkezi olan şehirdir. Şehir, Sim Nehri'nin kıyısında yer almaktadır. Yüzölçümü 52.4 km² olan şehrin nüfusu 2010 yılı itibarı ile 31,881'dir. Turgut Kural Turgut Kural ile şu maddeler kastedilmiş olabilir: Turgut Kural (futbolcu) Turgut Kural (d. 2 Şubat 1964, Trabzon), Türk futbolcu, futbol antrenörü ve teknik direktördür. Orta saha pozisyonunda görev aldığı futbolculuk kariyerini sonlandırmış olup, Trabzonspor'da altyapı antrenörü olarak görev yapmaktadır. Futbolculuğa Trabzonspor altyapısında başlayan kural, 1981-82 sezonu başında A takıma yükseldi. 1983-1990 yılları arasında Rizespor, 1990-1992 yılları arasında Orduspor, 1992-1994 yılları arasında Petrol Ofisi formalarını giydi. 1993-1994 yıllarında Şanlıurfaspor'da kiralık olarak oynaynan Kural, 1995-1996 yıllarında Üsküdar Anadolu forması giydikten sonra Küçükçekmecespor'a transfer oldu. 1996'da Akçaabat Sebatspor'a kiralandı, 1996-97 sezonu sonunda ise futbolculuk kariyerini sonlandırdı. Futbolculuk kariyerini sonlandırmasının ardından futbol anrenörlüğü yapmaya başladı. 1998-2000 yılları arasında Trabzonspor'da, 2000 yılında Orduspor'da, 2000-2005 yılları arasında tekrar Trabzonspor'da altyapı antrenörü) olarak görev alan Kural; 2005-2007 yılları arasında Trabzonspor A takımında antrenörlük yaptı. 2007-2008 yıllarında Arsinspor, 2009 yılında ise birkaç günlüğüne Trabzonspor teknik direktörü oldu. Antrenör olarak 2009-2013 yılları arasında Trabzonspor'da, 2014'te ise Akhisar Belediyespor'da görev aldı. 2015-2016 yıllarında Pazarspor, 2016-2017 yıllarında Orduspor ve son olarak 2017 yılında 1461 Trabzon'un teknik direktörlüğünü yaptı. 2017'den beri Trabzonspor altyapısında görev almaktadır. Kedrovi Kedrovi (), Rusya'nın Tomsk Oblastı'nda bulunan bir şehirdir. Şehir, Çuşik Nehri'nin kıyısında yer almaktadır. Yüzölçümü 1,697 km² olan şehrin nüfusu 2010 yılı itibarı ile 2,451'dir. Kolpaşevo Kolpaşevo (), Rusya'nın Tomsk Oblastı'na bağlı Kolpaşevo rayonunun merkezi olan şehirdir. Şehir, Obi Nehri'nin kıyısında yer almaktadır. Yüzölçümü 35 km² olan şehrin nüfusu 2010 yılı itibarı ile 24,124'tür. Kolpaşevo'ya Kolpaşevo Havalimanı hizmet vermektedir. Strejevoy Strejevoy (), Rusya'nın Tomsk Oblastı'nda bulunan bir şehirdir. Şehir, Obi Nehri'nin kıyısında yer almaktadır. Yüzölçümü 212.97 km² olan şehrin nüfusu 2010 yılı itibarı ile 42,219'dur. Strejevoy'da Rosneft'e ait Tomskneft şirketinin genel merkezi bulunmaktadır. Şehre Strejevoy Havalimanı hizmet vermektedir. Çikolatacı Çikolatacı, çikolatadan şekerleme yapan bir kişi veya şirkettir. Çikolatacılar kakao çekirdeklerinden ve diğer malzemelerden çikolata üreten çikolata üreticilerinden farklıdır. MarlÃ¨ne "Marlène" (), Dominique Dussault tarafından seslendirilen 1972 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Henri Dijan tarafından yazılmıştır. Şarkı yarışmada İspanya'nın temsilcisi Julio Iglesias'ın şarkısı "Gwendolyne"'den sonra ve Almanya'nın temsilcisi Katja Ebstein'ın şarkısı "Wunder gibt es immer wieder"'den önce 10. sırada çıkmıştır. Yarışmada 12 şarkı arasından 8. olmuştur. Bir sonraki gelen 1971 yarışması'nda Monakolu katılımcı, "Un banc, un arbre, une rue" adlı şarkısıyla Séverine olmuştur. Maman, Maman "Maman, Maman" (), Jean Jacques tarafından seslendirilen 1969 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Jo Perrier tarafından yazılmıştır. Şarkı yarışmada İspanya'nın temsilcisi Salomé'nin şarkısı "Vivo Cantando"'den sonra ve İrlanda'nın temsilcisi Muriel Day'ın şarkısı "The Wages of Love"'den önce 4. sırada çıkmıştır. Yarışmada 16 şarkı arasından 6. olmuştur. Bir sonraki gelen 1970 yarışması'nda Monakolu katılımcı, "Marlène" adlı şarkısıyla Dominique Dussault olmuştur. Ã€ chacun sa chanson "À chacun sa chanson" (), Line & Willy tarafından seslendirilen 1968 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Roland Valade tarafından yazılmıştır. Şarkı yarışmada İsviçre'nin temsilcisi Gianni Mascolo'nin şarkısı "Guardando il sole"'den sonra ve İsveç'in temsilcisi Claes-Göran Hederström'ın şarkısı "Det börjar verka kärlek, banne mej"'den önce 7. sırada çıkmıştır. Yarışmada 17 şarkı arasından 7. olmuştur. Bir sonraki gelen 1969 yarışması'nda Monakolu katılımcı, "Maman, Maman" adlı şarkısıyla Jean Jacques olmuştur. Boum-Badaboum "Boum-Badaboum" (), Minouche Barelli tarafından seslendirilen 1967 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Serge Gainsbourg tarafından yazılmıştır. Şarkı yarışmada Norveç'in temsilcisi Kirsti Sparboe'nin şarkısı "Dukkemann'den sonra ve Yugoslavya'nın temsilcisi Lado Leskovar'ın şarkısı "Vse rože sveta"'dan önce 14. sırada çıkmıştır. Yarışmada 17 şarkı arasından 5. olmuştur. Bir sonraki gelen 1968 yarışması'nda Monakolu katılımcı, "À chacun sa chanson" adlı şarkısıyla Line & Willy olmuştur. Bahaddin Güneş Bahaddin Güneş (d. 10 Mart 1960, Trabzon), Türk futbolcu ve teknik direktördür. Defans ve orta saha pozisyonlarında görev aldığı futbolculuk kariyerini sonlandırmış olup, Ankara Demirspor'un teknik direktörlüğünü yapmaktadır. Bien plus fort "Bien plus fort" (), Téréza tarafından seslendirilen 1966 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Jean-Max Rivière tarafından yazılmıştır. Şarkı yarışmada İsviçre'nin temsilcisi Madeleine Pascal'ın şarkısı "Ne vois-tu pas?'den sonra ve İtalya'nın temsilcisi Domenico Modugno'nun şarkısı "Dio, come ti amo"'dan önce 14. sırada çıkmıştır. Yarışmada 18 şarkı arasından 17. (sonuncu) olmuştur. Bir sonraki gelen 1967 yarışması'nda Monakolu katılımcı, "Boum-Badaboum" adlı şarkısıyla Minouche Barelli olmuştur. Va dire Ã l'amour "Va dire à l'amour" (), Marjorie Noël tarafından seslendirilen 1965 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Jacques Mareuil tarafından yazılmıştır. Şarkı yarışmada Belçika'nın temsilcisi Lize Marke'ın şarkısı "Als het weer lente is"'den sonra ve İsveç'in temsilcisi Ingvar Wixell'nun şarkısı "Absent Friend"'dan önce 9. sırada çıkmıştır. Yarışmada 18 şarkı arasından 9. olmuştur. Bir sonraki gelen 1966 yarışması'nda Monakolu katılımcı, "Bien plus fort" adlı şarkısıyla Téréza olmuştur. Où sont-elles passées "Où sont-elles passées" (), Romuald tarafından seslendirilen 1964 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Pierre Barouh tarafından yazılmıştır. Şarkı yarışmada Almanya'nın temsilcisi Nora Nova'ın şarkısı "Man gewöhnt sich so schnell an das Schöne"'den sonra ve Portekiz'in temsilcisi António Calvário'nun şarkısı "Oração"'dan önce 10. sırada çıkmıştır. Yarışmada 16 şarkı arasından 3. olmuştur. Bir sonraki gelen 1965 yarışması'nda Monakolu katılımcı, "Va dire à l'amour" adlı şarkısıyla Marjorie Noël olmuştur. Mecid Namcu-Mutlak Mecid Namcu-Mutlak (; d. 31 Mart 1967), orta saha pozisyonunda görev yapmış İranlı millî futbolcu ve teknik direktördür. Profesyonel kariyerine 1982 yılında BF Bank Melli kulübünde başladı. Daha sonra sırasıyla İstiklal, El-Sadd, Pas, İstiklal, BF Keşaverz, Persepolis, Belestier Khalsa ve BF Bark Tahran kulüplerinde oynadı. İran millî futbol takımının 1988 AFC Asya Kupası kadrosunda yer aldı. L'amour s'en va "L'amour s'en va" (), Françoise Hardy tarafından seslendirilen 1963 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Françoise Hardy tarafından yazılmıştır. Şarkı yarışmada Belçika'nın temsilcisi Jacques Raymond'ın şarkısı "Waarom?"'dan sonra ve Lüksemburg'un temsilcisi Nana Mouskouri'nun şarkısı "À force de prier"'dan önce 15. sırada çıkmıştır. Yarışmada 16 şarkı arasından 5. olmuştur. Bir sonraki gelen 1964 yarışması'nda Monakolu katılımcı, "Où sont-elles passées" adlı şarkısıyla Romuald olmuştur. Dis rien "Dis rien" (), François Deguelt tarafından seslendirilen 1962 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. René Rouzaud tarafından yazılmıştır. Şarkı yarışmada İtalya'nın temsilcisi Claudio Villa'ın şarkısı "Addio, addio"'dan sonra 16. sırada çıkmıştır. Yarışmada 16 şarkı arasından 2. olmuştur. Bir sonraki gelen 1963 yarışması'nda Monakolu katılımcı, "L'amour s'en va" adlı şarkısıyla Françoise Hardy olmuştur. Allons, allons les enfants "Allons, allons les enfants" (), Colette Deréal tarafından seslendirilen 1962 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Pierre Delanoë tarafından yazılmıştır. Şarkı yarışmada İspanya'nın temsilcisi Conchita Bautista'ın şarkısı "Estando contigo"'dan sonra ve Avusturya'nın temsilcisi Jimmy Makulis'ın şarkısı "Sehnsucht"'dan önce 2. sırada çıkmıştır. Yarışmada 16 şarkı arasından 10. olmuştur. Bir sonraki gelen 1963 yarışması'nda Monakolu katılımcı, "Dis rien" adlı şarkısıyla Françoise Hardy olmuştur. Logan County, Kuzey Dakota Logan ilçesi veya Logan County Amerika Birleşik Devletleri'nin Kuzey Dakota eyaletinde bulunan bir ilçedir. İlçenin nüfusu 2010 sayımına göre 1,990'dır. İlçenin merkezi Napoleon şehridir. Anatoliy Azarenkov Anatoliy Azarenkov (d. 5 Nisan 1938), forvet pozisyonunda görev yapmış Ukraynalı-Sovyet futbolcu ve teknik direktördür. Profesyonel futbolculuk kariyerine Çornomorets Odessa kulübünde başladı. Daha sonra sırasıyla Şahtar Novovolınsk, Volyn Lutsk, Çornomorets Odessa, Avanhard Chernivtsi, Çornomorets Odessa, Sudnobudivnık Mıkolayiv ve Krivbas Krivyi Rih kulüplerinde oynadı. Suriye millî futbol takımı ile birlikte 1988 AFC Asya Kupası'na katıldı. McIntosh, Kuzey Dakota McIntosh ilçesi veya McIntosh County Amerika Birleşik Devletleri'nin Kuzey Dakota eyaletinde bulunan bir ilçedir. İlçenin nüfusu 2010 sayımına göre 2,809'dur. İlçenin merkezi Ashley şehridir. SÆ¡n La ili Sơn La ili Vietnam'ın bir ilidir. İlin nüfusu 2004 yılı itibarıyla 972,800'dür. Mandvulo Ambrose Dlamini Mandvulo Ambrose Dlamini (d. 5 Mart 1968), Svazilandlı iş adamı ve siyasetçi. Dlamini, Afrika ülkesi Esvatini'de 27 Ekim 2018 tarihinden bu yana başbakanlık makamında bulunmaktadır. Barnabas Sibusiso Dlamini'nin görevden alınması ile birlikte 5 Eylül 2018 tarihinden itibaren görevi geçici olarak yürüten Vincent Mhlanga'dan görevi devralan Dlamini'nin daha önceden siyasi bir geçmişi bulunmamaktadır. Kral III. Mswati tarafından ülkenin onuncu başbakanı olarak atanan Dlamini, bu göreve gelmeden önce Svaziland'da hizmet veren telekomünikasyon firması MTN'de CEO olarak görev almaktaydı. Inder Singh Inder Singh (d. 23 Aralık 1943), forvet pozisyonunda görev yapmış Hint millî futbolcu ve teknik direktördür. Profesyonel futbolculuk kariyerine 1962 yılında Jalandhar Leaders kulübünde başladı. Daha sonra ise JCT Mills kulübünde oynadı. Hindistan millî futbol takımı formasını 1964 AFC Asya Kupası'nda giydi. Kupada 2 gol kaydeden Singh, kupanın gol krallığı unvanını Mordehay Şpigler ile paylaştı. Ce soir-là "Ce soir-là" (), François Deguelt tarafından seslendirilen 1960 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Pierre Dorsey tarafından yazılmıştır. Şarkı yarışmada Avusturya'nın temsilcisi Harry Winter'ın şarkısı "Du hast mich so fasziniert"'dan sonra ve İsviçre'nin temsilcisi Anita Traversi'ın şarkısı "Cielo e terra"'dan önce 8. sırada çıkmıştır. Yarışmada 13 şarkı arasından 3. olmuştur. Bir sonraki gelen 1961 yarışması'nda Monakolu katılımcı, "Allons, allons les enfants" adlı şarkısıyla Colette Deréal olmuştur. HÃ¼seyin Kaleni Hüseyin Kaleni (d. 23 Ocak 1945), forvet pozisyonunda görev yapmış İranlı millî futbolcudur. Profesyonel kariyerine 1965 yılında Shahin kulübünde başladı. Daha sonra sırasıyla Perspolis, Paykan Tehran, Perspolis ve Shahbaz kulüplerinde oynadı. İran millî futbol takımı ile birlikte 1968 ve 1972 AFC Asya Kupası'nda şampiyonluk kazandı. Mon ami Pierrot "Mon ami Pierrot" (), Jacques Pills tarafından seslendirilen 1959 Eurovision Şarkı Yarışması'nda Monako'yu temsil eden şarkı. Şarkı Fransızca dilinde seslendirilmiştir. Raymond Bravard tarafından yazılmıştır. Şarkı yarışmada İtalya'nın temsilcisi Domenico Modugno'ın şarkısı "Piove (Ciao, ciao bambina)"'dan sonra ve Hollanda'nın temsilcisi Teddy Scholten'ın şarkısı "Een beetje"'den önce 4. sırada çıkmıştır. Yarışmada 11 şarkı arasından 11. olmuştur. Bir sonraki gelen 1960 yarışması'nda Monakolu katılımcı, "Ce soir-là" adlı şarkısıyla François Deguelt olmuştur. HÃ¼mayun Behzadi Hümayun Behzadi (20 Haziran 1942 - 22 Ocak 2016), forvet pozisyonunda görev yapmış İranlı eski millî futbolcu. Profesyonel kariyerine 1958 yılında Shahin kulübünde başladı. Daha sonra sırasıyla Paykan, Persepolis ve Paykan kulüplerinde oynadı. İran millî futbol takımı ile birlikte 1968 ve 1972 AFC Asya Kupası'nda şampiyonluk kazandı. Helena Meraai Helena Meraai (; d. 2 Mayıs 2003) Beyaz Rus şarkıcıdır. Helena, 2017 Eurovision Çocuk Şarkı Yarışması'nda Beyaz Rusya'yı "I Am The One" adlı şarkısıyla temsil etmiş, yarışmada 5. olmuştur. The Voice Kids Russia yarışmasında yer almış fakat elemeleri geçememiştir. 28 Ekim 2018 tarihinde, Helena'nın Zena ve Evgeni Perlin ile birlikte Minsk'te yapılacak 2018 Eurovision Çocuk Şarkı Yarışması'nı sunacağı açıklanmıştır. Behram Meveddet Behram Meveddet (; d. 30 Ocak 1950), kaleci pozisyonunda görev yapmış İranlı millî futbolcu ve teknik direktördür. Profesyonel kariyerine 1965 yılında Shahin FC kulübünde başladı. Daha sonra sırasıyla Paykan FC, Perspolis ve Sepahan FC kulüplerinde oynadı. İran millî futbol takımının 1978 FIFA Dünya Kupası kadrosunda yer aldı. Zinaida KupriyanoviÃ§ Zinaida Kupriyanoviç (; d. 17 Eylül 2002) Beyaz Rus şarkıcıdır. Zena, 2015 ve 2016 yıllarında Beyaz Rusya'yı Eurovision Çocuk Şarkı Yarışması'nda temsil etmek için Ulusal finallere katılmış fakat iki yılda da başarılı olamamıştır. 28 Ekim 2018 tarihinde, Zena'nın Helena Meraai ve Evgeni Perlin ile birlikte Minsk'te yapılacak 2018 Eurovision Çocuk Şarkı Yarışması'nı sunacağı açıklanmıştır. Aziz Asli Aziz Asli (; 9 Nisan 1938 - 23 Nisan 2015), kaleci pozisyonunda görev yapmış İranlı eski millî futbolcudur. Profesyonel kariyerine 1960 yılında Daraei kulübünde başladı. Daha sonra sırasıyla Shahin ve Persepolis kulüplerinde oynadı. İran millî futbol takımı ile birlikte 1968 AFC Asya Kupası'nda şampiyonluk kazandı. Abdullah Saidi Abdullah Saidi (d. 24 Ağustos 1942), forvet pozisyonunda görev yapmış İranlı eski millî futbolcudur. İran millî futbol takımı ile birlikte 1968 AFC Asya Kupası'nda şampiyonluk kazandı. Gulam HÃ¼seyin Ferzemi Gulam Hüseyin Ferzemi (d. 12 Haziran 1948), forvet pozisyonunda görev yapmış İranlı eski millî futbolcudur. İran millî futbol takımı ile birlikte 1968 AFC Asya Kupası'nda şampiyonluk kazandı. 2019 Eurovision Şarkı Yarışması'nda Karadağ Karadağ, 2019 Eurovision Şarkı Yarışması 'na katılmıştır. Karadağ yayıncı Radio Televizija Crne Gore (RTCG) tarafından İsrail'in başkenti Tel Aviv'de yapılan 2019 yarışması'nda Karadağ'ı temsil eden katılımcı "Montevizija 2019" yarışması'nın kazananı "Heaven" adlı şarkısıyla D-moll olmuştur. 2019 yarışması'ndan önce, Karadağ Eurovision Şarkı Yarışması'na on kez katılmış, ilk katılımını 2007 yılında gerçekleştirmiştir. Karadağ günümüze dek hiç kez kazanamamıştır. En iyi derelerini 2015 yılında "Adio" adlı şarkısıyla Knez 13. olarak almıştır. Yarı final sistemi getirilen 2004 yılından bu yana Karadağ sekiz kez finale çıkmayı başaramamıştır. Ülkenin en kötü derecesi ise 2007 yılının yarı finallerinde aldığı 22.liktir. 2018 yılında Karadağ Vanja Radovanović'in seslendirdiği "Inje" adlı şarkı ile katıldığı yarışmanın yarı finalinde 16. olabilmiştir. Karadağlı Ulusal Yayıncı Radio Televizija Crne Gore (RTCG) Karadağ'ın temsilcisini seçmek için görevlendirilen kuruluştur. Ülke ilk katıldığı 2007 yılından bu yana Eurovision Şarkı Yarışması için temsilcisini Görevlendirme veya Ulusal final ile belirlemektedir. 2018 yılından beri düzenlenen Montevizija yarışması yeniden Karadağ'ın 2019'daki temsilcisinin belirleneceği yarışma olacağı açıklanmıştır. "Montevizija 2019", Bu yıl 2.si gerçekleşmesi planlanan ve Karadağ'ın 2019 Eurovision Şarkı Yarışması'na temsilci göndermek için RTCG kanalı tarafından oluşturulmuş bir Ulusal Finaldir. Yarışma 9 Şubat 2019 tarihinde yapılacak. Online başvuru katılım süresi 28 Ekim 2018 tarihi ile 28 Kasım 2018 tarihleri arasında kanala iletmeleri istenmiş, Daha sonra kanala iletilen tüm başvurular, RTCG için çalışan müzik uzmanlarından oluşan özel bir komite tarafından değerlendirilecektir. Önceki yılların aksine RTCG kanalı yabancı bestecilerin yarışmaya katılmasına izin vermiştir. Katılımcıların seçiminde karar veren jüriler: Ulusal finale katılacak beş katılımcı 18 Aralık 2018 tarihinde açıklanmıştır. "2019 Eurovision Şarkı Yarışması", Yarı finalleri 14 ile 16 Mayıs 2019 tarihlerinde, Final ise 18 Mayıs 2019 tarihinde İsrail'in başkenti Tel Aviv'de bulunan Expo Tel Aviv'da yapılacak. Eurovision kurallarına göre, tüm ülkeler, ev sahibi ülke ve "Big 5" (Fransa, Almanya, İtalya, İspanya ve Birleşik Krallık) ülkeleri dışında iki yarı finalli sistemde yarışarak finale çıkmak üzere; her yarı finalden ilk on'a giren ülkeler finale çıkma şansını yakalamıştır. Avrupa Yayın Birliği (EBU) önceki yarışmaları göz önünde bulundurarak kura çekimi için altı ayrı fanusa koymuş, oylama tarihlerinin göz önünde bulundurarak aynı bölge veya diasporaya göre aynı fanusta yer almıştır. 28 Ocak 2019 tarihinde yapılan özel kura çekimi töreninde, ülkelerin hangi yarı finalin hangi yarısında yer alacağı ve Büyük 5 ve Ev sahibi ülkenin hangi yarı finalde oy kullanacağı belirlenmiştir. Karadağ, 14 Mayıs 2019 tarihindeki birinci yarı finalde yarışmasına karar verilmiş ve Yarı final'in birinci yarısında yer alacağı belirlenmiştir. 2019'un bütün katılımcı şarkıları yayınlandıktan sonra yarışmanın yönetmenleri Yarı finallerde hangi ülkenin kaçıncı sırada çıkacağı belirlemiştir. Yarışmanın yönetmenleri Karadağ'ın Kıbrıs Cumhuriyeti'nden sonra ve Finlandiya'dan önce 2. sırada sahne almasına karar vermiştir. Dmoll, teknik provalarda 4-9 Mayıs tarihlerinde, ardından 13-14 Mayıs tarihlerinde kıyafet provalarında yer aldı. Jüri yarı finali, her ülkenin profesyonel jürilerinin yarı finaldeki katılımcıların gösterisini izlediği ve oy kullandığı 13 Mayıs jüri şovunu içermektedir. Gösterinin sonunda, Karadağ'ın ilk 10'da yer almadığı ve dolayısıyla büyük finale yükselemediği ilan edildi. Daha sonradan Karadağ'ın 46 puan alarak on altıncı olarak finale çıkamadığı açıklanmıştır. D moll halktan 15 ve jüriden 31 puan almıştır. Beş kişiden oluşan Karadağlı jüriler: Emir Merzuki Emir Merzuki, defans pozisyonunda görev yapmış İranlı millî futbolcudur. İran millî futbol takımı ile birlikte 1980 AFC Asya Kupası'nda mücadele etti. Michał Bąkiewicz Michał Bąkiewicz (d. 22 Mart 1981, Piotrków Trybunalski), eski Polonyalı voleybolcu. İlk kez 2001 yılında ulusal takımda yer aldı. Kerim Bostani Kerim Bostani (d. 1952), kaleci pozisyonunda görev yapmış İranlı millî futbolcudur. İran millî futbol takımı ile birlikte 1980 AFC Asya Kupası'nda mücadele etti. Ã–zdil Özdil bir yer ismi, erkek ismi ve soyadıdır ve şu anlamlara gelebilir: Mahmud Hakikiyan Mahmud Hakikiyan (d. 16 Kasım 1954), defans pozisyonunda görev yapmış İranlı millî futbolcudur. Profesyonel kariyerine Pas kulübünde başladı. Daha sonra ise Shahin kulübünde oynadı. İran millî futbol takımı ile birlikte 1980 AFC Asya Kupası'nda mücadele etti. Hidayet Åžuar-Gaffari Hidayet Şuar-Gaffari, orta saha pozisyonunda görev yapmış İranlı millî futbolcudur. İran millî futbol takımı ile birlikte 1980 AFC Asya Kupası'nda mücadele etti. 2019 Eurovision Şarkı Yarışması'nda Hırvatistan Hırvatistan, 2019 Eurovision Şarkı Yarışması 'na katılmıştır. Hırvat yayıncı Hrvatska radiotelevizija (HRT) tarafından İsrail'in başkenti Tel Aviv'de yapılan 2019 yarışması'nda Hırvatistan'ı temsil eden katılımcı "Dora 2019" yarışması'nın kazananı "The Dream" adlı şarkısıyla Roko Blažević olmuştur. 2019 yarışması'ndan önce, Hırvatistan Eurovision Şarkı Yarışması'na yirmi dört kez katılmış, ilk katılımını 1993 yılında gerçekleştirmiştir. Hırvatistan günümüze dek hiç kez kazanamamıştır. En iyi derelerini 1996 yılında "Sveta ljubav" adlı şarkısıyla Maja Blagdan ve 1999 yılında "Marija Magdalena" adlı şarkısıyla Doris Dragović ile 4. olarak almıştır. Yarı final sistemi getirilen 2004 yılından bu yana Hırvatistan altı kez finale çıkmayı başaramamıştır. Ülkenin en kötü derecesi ise 2018 yılının yarı finallerinde aldığı 17.liktir. 2018 yılında Hırvatistan Franka Batelić'in seslendirdiği "Crazy" adlı şarkı ile katıldığı yarışmanın yarı finalinde 17. olabilmiştir. Hırvat yayıncı Hrvatska radiotelevizija (HRT) Hırvatistan'ın temsilcisini seçmek için görevlendirilen kuruluştur. Ülke ilk katıldığı 1993 yılından bu yana Eurovision Şarkı Yarışması için temsilcisini Görevlendirme veya Ulusal final ile belirlemektedir. 2019 yılında DORA yarışması ile temsilcisini seçeceğini açıklayan kanal, en son bu yarışmayı yılında yapmıştı. "Dora 2019", Bu yıl 19.si gerçekleşmesi planlanan ve Hırvatistan'ın 2019 Eurovision Şarkı Yarışması'na temsilci göndermek için HRT kanalı tarafından oluşturulmuş bir Ulusal Finaldir. Yarışma Şubat
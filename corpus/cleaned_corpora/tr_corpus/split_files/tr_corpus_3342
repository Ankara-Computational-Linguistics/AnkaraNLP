belki çok önemli biri olmasak bile geçmişini yazıyoruz aslında. Sadece geleceği değil aslında geçmişi de değiştirecek gücümüz, sorumluluğumuz var. Altında ezilmekten korktuğumuz omuzlarımızdaki o büyük yük. HIZLI, 2 Hayat sizin kontrolünüz dışında ilerlerken her şey yolunda bir bakıma. Belki çok büyük bir güce sığındığımız için böyle rahat hissediyoruzdur. Bizim yapacak bir şeyimiz yok, kaderimiz böyle ilerliyor. Mesela anne ve babalarımız konusunda seçim hakkımız yoktu, onların çocuğu olmamız gerekiyordu ve olduk. Ailelerimizin bizi seçme şansı yoktu, dünyaya bu şekilde gelmemiz gerekiyordu ve geldik. Hiçbir yükümlülüğümüz ya da keşkemiz yok. Çünkü bizim seçimimiz kapsamımızda olmayan durumlar bunlar. Öyle olması gerekiyordu ve oldu. Böyle durumlarda insan her ne kadar güçsüz hissetse de aslında bizim en rahat olduğumuz konulardır o anlar. Hayatın karmaşası, kontrolün bizim elimize geçtiği anlarda başlar. Karar anlarında güç bizim elimize geçer ve bu sefer de o güçle ne yapamayacağımızı bilemez ve yine güçsüz hissederiz. Aslında güç bizimle olsa da olmasa da gerçekten güçsüzüz. İleriyi göremediğimizden kaynaklanıyor bu durum. Verdiğimiz kararın doğru mu yanlış mı olduğunu bilemiyoruz. Belki diğer yolu seçseydik ilerlemek için daha mutlu bir hayat bizi bekleyecekti. Maalesef ki fikir bile yürütemiyoruz seçimlerin bize ne getireceği hakkında, hayatın güzelliği budur belki de bilinmezlik. Ancak bazen öyle anlar gelir ki “ben bu anı daha önce yaşamıştım “dersiniz. “Tam olarak aynı mekânda, aynı bu şekilde seninle birlikte oturuyordum. Daha önce de görmüştüm ben bu sahneyi biliyorum.” diye bağırasınız gelir. Benim en sevdiğim, en rahat hissettiğim anlardır o zamanlar. Çoğunlukla kendi seçimlerimizle ilerlediğimiz bu hayatta, doğru mu yanlış mı yolda ilerlediğimizi bilemezken aslında bize gerçekten doğru seçimlerle doğru yerde ve olmamız gereken insanlarla olduğumuzu gösteren küçük işaretlermiş gibi gelirler bana. Büyülü bir cümledir benim için “ben bu anı daha önce yaşamıştım.” Bazı yerlerde verdiğim kararların ne kadar doğru olduğunu kanıtlarcasına dökülür dudaklarımdan. O kocaman okyanusun içinde gerçekten doğru yöne ilerlediğimi gösteren, belki bir süre sonra karayı görmeme sebep olacak işaretlerdir benim için. HIZLI, 3 Belki de başta karşımıza çıkan her olanağı doğru değerlendirdiğimizde ulaşabileceğimiz en mükemmel hayat hesaplanmıştır ve biz bu fani dünyaya gelmeden önce biliyoruzdur tüm doğru seçimleri. Dokuz aylık anne karnı yolculuğumuzda yaşayacağımız dünyanın karmaşıklığı karşısında unutuyoruzdur doğru cevapları. Sadece birkaç parça silik an kalıyor geriye yeri geldiğinde hatırlayabileceğimiz. “Ben bu anı daha önce yaşamıştım” zamanları işte benim açımdan tam olarak o silik anlar. Doğru seçimlerimin kanıtları, hayatın yolumu daha da kaybetmeyeyim diye verdiği küçük hediyeler. Hayatımda bazı şeyleri başardığımı gösteren en büyük desteklerim. KAYNAKÇA: Gülsoy, Murat. Ben Bu An’ı Daha Önce Yaşamıştım. İstanbul. Can Yayınları. 2004. İlker YAPICI 21502680 TURK101-14 HANGİMİZ IRKÇI DEĞİLİZ Kİ? Son zamanlarda yine sporda ve günlük hayatın içinde fazlasıyla artan ırkçılık olayları sonucunda insanların niçin böyle bir tutumu desteklediğini merak ederek bu konuyu biraz araştırmak istedim. Sırf bu amaçla kurulmuş örgüt ve toplulukların sayısı azımsanamayacak derecedeydi. Kimisi Amerikan İç Savaşı sonrası, kimi de 2. Dünya Savaşı sonrası kurulmuştu ve belli ki bu savaşların nefretlerini üzerlerinde taşıyorlardı. Tabi bu grupların ve buradaki insanların düşünceleri kulağa hiç sağlıklı gelmiyordu. Daha sonra da bu konuyla ilgili yapılmış en çarpıcı filmlerden biri olan Geçmişin Gölgesinde’yi izleme fırsatı buldum. Film öylesine etkileyiciydi ve konu o kadar güzel işlenmişti ki bu tutum hakkında uzunca bir süre düşünmeden duramadım. Bütün bu insanlar neyi paylaşamıyordu ki? Dünya yeterince büyük değil miydi? Ya da filmin başlarında anlatılan uğruna kavga ettikleri ve kazananı bir maçın belirlediği basketbol sahasında hem beyazlar hem zenciler oynayamaz mıydı? Veya kendi mahallelerinde Meksikalı insanlarla birlikte yaşamaları çok mu zordu? Sahiden ırkçılık nedir? Ansiklopedik açıklamasına bakarsak “kişinin bağlı olduğu ulus ya da ırkın üstünlüğüne inanarak onun dışında kalan toplulukları aşağı ve hor görmesine dayanan tutum ve davranış(1)” demekmiş. Yani hepimizin bu dünyada eşit olmadığını düşünüp kendi vatanının, milletinin, dilinin daha üstün olduğuna inananların tutumu. Sizce de bu tutum fazlasıyla saçma değil mi? Hepimiz doğduktan dakikalar sonra din, dil, ırk ve millet gibi kavramlara sahip oluyoruz ve bizden hayatımızın geri kalanında bu kavramları holigan düzeyinde savunmamız ve gerekirse bizim gibi olmayan(!) insanlardan nefret etmemiz bekleniyor. Dinimizi değiştirsek veya kendi ırkımız hakkında kötü bir söz söylesek hemen eleştiri okları bize doğru çevriliyor. Beş Maymun Deneyi’nde(2) olduğu gibi geçmişten gelen bu davranış biçimini değiştirmeye kimse cesaret edemiyor ve bu döngü geçmişte olduğu gibi sonraki nesillerde de devam ediyor. Tarih boyunca tarafların dini veya milleti aynı değil diye milyonlarca insan savaşın ortasına sürüklendi ve öldü, bütün dünyanın fazlasıyla ders aldığı iki dünya savaşı sonrası bile hâlâ insanlar veya ülkeler savaşmak ve kendileri gibi olmayanları yok etmek için bütün kaynaklarını kullanmaktan çekinmiyorlar. Bu durumun niye böyle olduğu hakkındaki merakım ve araştırmalarım devam ederken hepimizde bu veya buna benzer bir tutumun olduğunu keşfetmem uzun sürmedi. İlker YAPICI 21502680 TURK101-14 İster istemez hepimiz biraz önyargılı yaklaşabiliyoruz insanlara. Tabi burada küçük bir not düşmem gerekir: Irkçılık bana göre sadece millet veya din kavgası değildir, aksine herhangi bir düşünceye veya ideolojiye karşı da ayrımcı olunabilir. Basit bir futbol maçının sonucu yüzünden en yakın arkadaşlarımızla aramızı bozabiliyoruz. Basit bir sporun veya bir fikrin yıllarca süren arkadaşlıktan daha önemli olması kesinlikle akıl alır bir şey değil. Ülkemizde bunun en net örneklerini seçim zamanları veya siyasi partilerin fikir ayrılığı gösterdiği konularda görebiliyoruz. Sanki bir asır önce ülkenin bağımsızlığı için tüm halkımız seferber olmamış gibi… Asıl birlikte olmamız gereken zamanlarda bile hâlâ kendi ülkemizin insanlarına karşı sırf farklı partiyi destekliyor veya farklı dine inanıyor diye acımasız davranabiliyoruz. Filmde hapishaneye düştükten, ırkçılığın ve geçmişte yaptıklarının ne kadar saçma olduğunu fark ettikten sonra kendi ırkının insanları tarafından işkence gören Derek Vinyard da ırkçılığın aslında çoğu zaman ırkla alakalı olmadığını fark edip eski hatalarını düzeltmeye karar vermişti. Sonuç olarak bu filmi izlememin bana faydası çok oldu. İlk başlarda sadece filmdeki karakterlerin acımasız tarafları gözüme çarpsa da daha sonraları kendimin ve çoğu insanların ister istemez buna benzer fikirlere sahip olduğumuzu ve günlük hayatımızda bile önyargılarla çevrili olduğumuzu gördüm. Bu güzel film sahip olduğum ama çoğu zaman değer yargılarım yüzünden farkında olmadığım bir özelliğimi yani önyargımı fark ettim. Filmde sonlara doğru gerçekleri gören karakterimizin de dediği gibi “Öfke bir yüktür ve hayat kızgın geçirilemeyecek kadar kısadır.” DİPNOT: 1 : http://www.tdk.gov.tr/index.php?option=com_bts&view=bts&kategori1=veritbn&kelimesec=161402 2: http://www.aktuelegitim.com/bes-maymun-deneyi-ve-toplumsalkurumsal-negatif-ogrenme.html Ahmet Öznacar 21102998 Kalbimden Müziğe Müzik küçüklüğümden beri hayalperest ruhumun en önemli besini olmuş ve birçok başarımın da temelini oluşturmuştur. Nice geceler müzik sayesinde ilham bularak, hem gücüme güç katmış hem de kendimi dinleyerek doğru yolu bulabilmişimdir. Şuan ki zorlayıcı hayatımda, her zaman dinlediğim bir yoldaş olmuştur benim için. Hatta müziği, sihirli bir enerji olarak görebiliriz. Birçok şarkı, benim içimde büyük izler bırakmıştır ve ben bestecinin veya icracının ruhuyla bütünleşerek yepyeni duygu sellerini kendi ruhuma akıtmışımdır. Bu yazımda ise, en sevdiğim sanatçılardan biri olan Azize Mustafa Zadeh’nin kendi ruhumda olan etkilerini anlatarak, konserinde bulunmanın büyük hazzını sizlerle paylaşacağım. Azize Mustafa Zadeh Azeri olan yetenekli bir besteci hem de piyanisttir. Küçük yaşta babasının da müzisyen olmasının etkisi ile müziğe başlamış ve kendini inanılmaz geliştirmiştir. Genel olarak, dünyada önemli izler bırakmış birçok sanatçının ailesinin müzisyen olduğunu görebiliriz, çünkü sanata küçük yaşta başlanılması inanılmaz hızlı bir ilerlemenin temelini yaratabiliyor. Azize’nin önemli özelliklerinden biri ise, aynı anda hem çalarken hem de pamuk gibi sesiyle dinleyicileri büyülemesidir. Şarkı söylerken, sadece bir notaya değişi sizi kendinizden geçirebilir ve kendi içinizde kaybolup gitmenize neden olabilir. Hatta bunu ruhunuzda oluşan küçük duygu patlamalarının oluşturduğu büyük bir haz olarak düşünebilirsiniz. Yıllardır kendisini hep elektronik ortamda dinlediğimden, konserine gittiğimde kendimi kaybettim diyebilirim size. Sanal ortam o kadar sahteki aslında. Gerçek duyguları yaratmanıza sadece çok küçük oranda olanak sağlayabiliyor ama bir konserde canlı olarak dinlediğinizde müziğin titreşimini bütün vücudunuzda hissediyorsunuz. Resmen içiniz titriyor. Konserinde en çok tanınmış eserlerini dinleme şansım oldu. En tanınmış eserlerinden bazıları “Dance of Fire” ve “Daha” diyebiliriz. “Dance of Fire” aslında çoğunlukla Azerilerin inanılmaz armoni yapılarının eşliğinde olan Azeri ezgilerinden oluşmaktadır ve kendi kültürümüze çok yakın diyebiliriz. Azize’nin genel olarak hep belirli bir ezgisi vardır ve bunu kadınsı bir yapısı olan hareketli ezgiler oluşturur. Besteci derin bir şekilde kendi iç dünyasını müziği ile kolaylıkla yansıtmıştır. Bir kadının asil duruşu, bazen sert tepkileri ama hassas iç dünyası olarak görebiliriz bu besteyi, hiç durmayan hareketli bir ezgi ama her ölçüsü bir dünya gibi rengârenk olanından. Sanatçımız konser esnasında o kadar bütünleşiyor ki, kendinizi ritme eşlik etmekten durduramıyorsunuz. “Daha” şarkısını binlerce kez dinledim diyebilirim size. İlk albümlerinden birinde bulunan bu şarkı, kendisinin gençlik zamanlarındandır ama gençliğine rağmen kusursuz bir performanstan yoksun kalmamıştır. Bu parçanın sakin başlangıcını, bir kadının içindeki üzüntüyü dışarı vurmadan kendi içine atması olarak görebilir ve yavaşça artan tansiyonu ise, kişinin içinde tutamadığı duyguların dışarı vurulması olarak düşünebiliriz. Bir süre Azize’nin ağlar gibi olan sesi, ölmekte olan bir çiçeğin son anda filizlenmesinin bir yansıması gibidir. En dibe vurduğunda, ruhunun o parçalandığı anda, o parçalardan tekrar doğmaya çalışarak hayata tutunmaya çalışan biri gibi. İnsan bir konserde bile, kendi içinden o kadar çok şey keşfediyor ki. Aslında içimde hep büyük bir sanatçı olma hayali olmuştur ama hem bedenim hem de hiç durmayan hareketli zihnim buna pek izin vermemiştir. Belki de bu başka bir hayat görevinin izi mi hiç bilmiyorum ama bunlara rağmen müziğimi annemin öğretisi olan kalbim ile yaptığımı biliyorum. O yüzden yavaş pasajlarda hep kendimden geçerek çalıyorum. Azize’nin gerçek bir sanatçı olmasının en temel nedeni, çalarken tamamen müzik ile birleşmesi diyebiliriz. Böyle sanatçıları dinlediğimde, fagotumu alıp saatlerce çalmak ve gücüm tükenene kadar ruhumu etrafa yaymak istiyorum. Bunu ruhunuzun patlamak üzere olması olarak düşünebilir, patladığında o büyük enerjinin kaynağı olabilirsiniz ve müziğin o anki titreşimi bunun en basit kanıtıdır. Kendinizi güçsüz hissettiğiniz günlerde veya hayatın yıpratıcı yaptırımları altında ezildiğinizi hissettiğinde, hiç düşünmeden bir konsere gidin ve gözlerinizi kapatarak ruhunuzu besleyin. Bırakın içinizden çıkıp etraftaki enerjiyle karışsın, bırakın yaşasın ruhunuz. Azmin Zaferi Bazı filmler vardır bilirsiniz, sizi günlerce hatta aylarca etkisi altına alır, kurtulamazsınız. Hele bir de onu sinemada, yerinde izlemişseniz ayrı bir tat bırakır sizde. Bazı filmler vardır ki, efsanedir, unutulmaz, onu sinemada izlediğiniz için kendinizi şanslı hissedersiniz. Bazı filmler vardır açıp, tekrar tekrar izlersiniz. İşte Whiplash tam da bu tanıma uyan bir film. Her oyuncusu ayrı ayrı etkiliyor insanı. En iyi film Oscarı ödülünü alamasa da üç Oscar kazanmış bir film, hem de tarihin en düşük bütçesiyle. 19 günde çekilip 22 günde sinemaya sunulan bir filmin bu kadar etkileyici olabilmesi şaşırtıyor insanı. Ama izleyince hak vereceksiniz, film tam bir başyapıt. Baterist bir gencin hikâyesini anlatan film bir müzikal olarak da değerlendirilebilir. Film boyunca kulağınızdan davul ve zil sesleri eksik olmuyor. Davulu önceden sevmiyorsanız, bu film ile seveceğinize eminim. Başrolde Andrew adında sanatına tutkulu bir konservatuar öğrencisi var. Onun tutkusu her şeyin üstündedir ve çevresindeki kimseyi önemsemez, hatta kız arkadaşından bile vazgeçer sanatı için. Bundaki en büyük etki onu çalıştıran Fletcher adındaki hocasıdır. Fletcher’ın öğretme tekniği diğer hocalara göre biraz farklıdır. Her zaman mükemmeliyeti arar ve öğretirken öğrencisini aşağılamaktan çekinmez. Tabii, buna katlanamayan öğrenciler olacaktır. Ama önemli olan bu baskıyla gaza gelip, daha azimli bir şekilde en iyi olmaya çalışmaktır. Fletcher’ın da yegâne amacı budur. En iyiyi yetiştirebilmek, en iyiyi dünyaya kazandırabilmek. Bunun içinse arkamızda bizi gaza getirecek birilerini ararız hep, bize cesaret verecek birileri. Filmde Fletcher’ın kullandığı, rekabet yöntemiyle gaza getirme metodunu gerçek hayatta da görebiliriz. Ailemiz, ne kadar iyi olsak da, hayatımız boyunca bizi başkalarıyla karşılaştırır. Bu rekabeti doğurur, bize rekabeti öğretirler. Rekabet sayesinde çalışma isteğimiz artar, en iyi olmak isteriz hep. Bu gerçek hayatta çok kullanılan bir yöntemdir ve çoğu zaman da işe yarar. Şayet bende de işe yaradığını söyleyebilirim. Örneğin, lisede derslerim iyiydi ama babam hep başka çocuklardan örnek verirdi ve ben hep onlardan üstün olmaya çalışırdım. Babam bunun farkındaydı, amacı beni gaza getirmek, en iyi yapmaktı. Sonuçta, en iyi olmasam da daha iyi olduğum su götürmez bir gerçekti. Bunda babamın katkısı yadsınamaz tabii. Tüm bu gaza verme ve destekten sonra, iş kişinin kendisine kalıyor. Burada da azim devreye giriyor. Andrew çok azimli bir bateristti. Hiç pes etmedi, öyle ki yaptığı trafik kazasından sonra bile koşarak gösteriye yetişti. Eli yüzü kanlar içinde çalmaya devam etti. İşte azmimiz tam da bu derecede olmalıdır. Yolumuza çıkan engelleri bir engel olarak değil de bir basamak olarak görmeliyiz. Engellerin üstüne basıp geçmek gerekir. İnsanın karşısına çıkan her engel aslında onu güçlendirir. O engele karşı bağışıklık kazanmış oluruz, tekrar karşılaştığımızda kolayca geçeriz engeli. İnsana en büyük engel yine insandır. Hedefe yürürken, yolumuza çıkan bize engel olmaya çalışan, bizi umutsuzluğa düşüren hiç kimseyi önemsememeliyiz. O yolu sadece kendimiz için yürüyoruz, başkası için değil. Azim ve cesaret. Bu ikisi olduktan sonra yolumuzdaki tüm engeller önemsizdir artık. Bir şekilde yıkılır o engeller, atlatılır. Azim bizi o hedef yolunda dik tutan kuvvettir. Bize destek verir. Sonunda zirveye ulaşırız azmimiz sayesinde. Whiplash’teki azim, kararlılık, cesaretlendirme gerçek hayatta karşılaştığımızdan biraz üst düzeydeydi. Belki de izleyiciyi bu denli etkilemesinin nedeni de budur. Konusu, ana fikri, oyunculukları açısından her şeyiyle mükemmel bir film. Filmi izlerken “Şurası şöyle olsaydı daha iyi olurdu.” diyebileceğiniz tek bir sahne bile yok. Daha ne denir ki? Umarım, sinemamıza böyle filmler hep gelir. Hem sanat, hem oyunculuk, hem de içerik bakımından bir başyapıt. Son yıllarda en çok konuşulan filmlerin üstünde yer alıyor. Övgü sözcüklerimin tükendiği bu unutulmaz filmi, sinemaseverlere şiddetle tavsiye ediyorum. Elif Sıla Akbulut Benim Adım Deniz, Benim Adım Özlem Küçükken dedem bana, deniz ile buluşmuş bir ruhun karada huzur bulmasının imkânsız olduğunu söylemişti. Kişi bir daha karada mutlu olamaz, her zaman bıraktığı o kıyıyı ve o limandaki sevdiğini arar, tuzlu su kokusuna duyduğu hasreti de başka hiçbir şey gideremez diye de eklemişti. İlk duyduğumda bana bu sözleri çok da mantıklı gelmemişti Deniz insanı nasıl karadaki bütün güzelliklerden daha fazla mutlu edip, kendisine bağlayabilir ki diye düşünmüştüm. Fakat ne zaman o mavilikle baş başa kalıp, derdimi bir tek ona anlatabileceğimi fark ettim işte tam da o an dedemin söylediklerinin özünü kavradım. Deniz sevgisi, ailene duyduğun sevgiye benzer tıpkı onun gibi içine çaba harcamadan yerleşir ve onu ne kadar seversen ayrı kaldığında da bir o kadar özlersin. Bana göre Orhan Veli Kanık kişinin denize duyduğu ya da duyabileceği özlemi en duyumsayarak anlatan şair. Yazarlardan biri diyerek belirtilen kişinin değerini azaltmak istemiyorum. Ne zaman onun dizelerini özellikle de “ Denizi Özleyenler İçin” adlı şiirini okusam düşüncelere dalarım. Öncesinde hangi duygu durumunda olursam olayım her zaman içimi derin bir hüzün kaplar. Sanki aylardan eylül olmuş ve yaz mevsimine veda ediyor gibiyimdir. Neşelenemem ki doğrusunu söylemek gerekirse zaten bunu da başarmak istemem. Denizi mutluluk hissi ile ilişkilendirenlere de hep şaşırmışımdır; çünkü ben ne zaman denize baksam geçmişi hatırlarım. Fakat belirtmem lazım sadece kendi anılarımı düşünmem, benden onlarca hatta yüzlerce yıl önce oturduğum kayada kimler oturmuş birbirleri ile ne konuşup ne hissetmişler merak ederim. Her ne kadar imkânsız olsa da benimle aynı yerde bu melankoli hissine tutuldukları için onlarla tanışmak isterim. Hepimiz o derin maviliklerdeki allı pullu gemileri görmüşüzdür. Onlar binip sorunlarımızdan uzağa hayallerimize doğru kaçmak istemişizdir. Belki bazılarımız o gemilere binmeyi başardı ve hatta o uzak suların kaptanı oldu fakat çoğumuz kendisini onlara kıyıdan el sallarken buldu. Ben, şiir kişisi gibi gemilere uzaktan el sallayan kişi olmak istemiyorum aksine o allı pullu gemileri damların üzerinden uçuran kaptan olmak istiyorum. Derler ki bir işe başlamanın en zor kısmı onu yapmaya karar vermektir. Ve ben de ne zaman bu dizeleri okusam tekrar ve tekrar kararımı kafamda yineliyorum. Çoğu kişi denizlere büyük birer tuzlu su kaynağı olarak baksa da, onlar hayatı anlatırlar bize. Dalgaları, köpükleri adeta yüzyıllar öncesinden gelen fısıltıları önümüze koyar fakat çoğumuz denizin bize verdiklerine dikkat etmeyiz ve bundandır da anlayamayız. “ “Hatırlarım dünyayı ilk görüşümü dünyayı bir midye kabuğunun aralığından” Bana göre deniz ile arkadaş olmamış, hüznünü ona dökmemiş insan hayat ile tanışmış sayılmaz. Deniz ile ilişkiye girince hayatımızda yepyeni bir bölüm başlar. Etrafımızdaki nesneleri ve insanları bambaşka açılardan görmeye başlarız. Bu bağlamda midye kabukları sihirli bir kapı görevi görüp yeni hayatımıza başlamamıza olanak sağlar. Deniz tutkusu adeta bir özlemdir; tanışmadığın veya unutamadığın sevgiliye, kavuşamadığın hayallerine ya da yıllar önce ardında bıraktığın çocukluğuna. Tıpkı Orhan Veli’nin yazmış olduğu gibi “Ben zavallı, Ben yıllardır denize hasret”. Denizin o görkemli mavi suların kara gibi keskin ve aşılmaz kuralları yoktur. Esnektir, istediğini yapmana izin verir ve hatta seni bu uğraşta destekler. Sana yıllardır aklına gelmemiş çocukluk düşlerini hatırlatır ve ilham verir. Adeta bir iç sesmişçesine seni harekete geçirmeye uğraşır. Zaten bize aşıladığı o özgürlük hissi yüzünden hep ona dönmeye çabalarız. Deniz bizi kendimizden daha iyi tanır ve tıpkı sevilmek istediğimiz gibi sever. Ayrıca bizi çevremizdeki diğer insanlar gibi de yargılamaz. Orhan Veli de bu durumun farkındadır ki zaten bahsi geçen şiirinde de denizin ön yargısızlığından bahseder. “ Köpükler gibi fena kalpli değil, Köpükler ki zinaları ayıp değil” Köpükler yani deniz pek çoğumuz gibi mahalle baskısı ve kişisel egolar olmadan olgunlaşmıştır. Bu nedenden dolayıdır ki onlar bizi birbirimize yaptığımız gibi haşin bir şekilde yargılamaz. Aşka ve sevilmeye karşı değillerdir. Kişileri cinsiyetleri yüzünden birbirlerinden ayırmazlar, kendisini anlayanı o da onlar. Başkalarının önyargılarına karşı bireyi korur ve gelişmesine olanak sağlar. Fakat biz, denizi özleyenler olarak biliriz ki o eşsiz dalgalar ve köpükler etkisi altına aldığı kişiyi hiçbir zaman bırakmaz. Deniz ki her zaman içimizde kıyıda köşede kalmış çocukluğumuzla kol koladır. Ve eğer bizler de bu ikiliye yeterince sıkı tutunabilirsek hayatta hiçbir zaman yenilmeyip, kendi keşfedilmemiş görkemli denizlerimizin kaptanı olmayı başarabiliriz. Kaynakça: 1. Kanık, Orhan Veli, “Denizi Özleyenler İçin”. Bütün Şiirleri. İstanbul: Yapı Kredi Yayınları 2017, 46.Baskı Kübra Teber 21601138 CÜZDANIMA VURUYOR GÜNEŞ Eskiden çocuklar için eğlence mahallede top koşturmaktı, en son çıkan oyuncağa sahip olmak değil. Anneler günlere giderdi, yeni aldıkları bilezikleri gösterme çabasına girmeden, aksine onları saklamaya çalışarak. Saygı vardı çünkü hissedilirdi, şimdiki gibi boyun eğmek zorunda olduğumuzdan değil hani. Yirmi yıl öncesine kadar sahip olduğumuz değerleri yirmi saniyede kredi kartlarımızdan çekilen puanlar kadar hızlı kaybettik. Hangi bankanın daha çok bonus verdiği sorusu, yan dairemizde belki de aç yatan bir yetimden daha çok ilgilendirdi bizi. Müşterisini siftah yapmamış komşuna gönderen dükkan sahibinden, dükkan sahibi olmak için insanının acımasızlık havanında dövüldüğü düzene adım attık. Büyük Birader1 gibi bizi izleyenlerin altında çırpınıyoruz kanatlarımız olmadan. Şimdi ise yaptığımız her seçim, geçmek zorunda olduğumuz her kapı cebimizdeki kağıt parçalarına bağlı. Çocukken uzaktan kumandalı arabaları sürdüğümüz gibi şu an o paralar da bizi kullanıyor. Hangi okula gideceğimiz, kimlerle arkadaş olacağımız hatta yarın ne yiyeceğimize bile bize konulan sınırlar çerçevesinde karar vermek sorunda kalıyoruz. Bu sınırlar devletlerarası gibi değil ki çitleri delip geçelim ya da tünel kazıp Fotoğraf 1 https://www.businessblogshub.com/2016/02/5-reasons-the-global-economy-might-not-be-as-great-as-people-think/. kaçalım. Bu sınırlarda bekçiler var ve her birinin farklı değeri, birimi, kuru söz konusu. Onlar için borç altına giren bir insana yaptırabileceklerinin ise sınırı bile yok. Bakmışız en sinirli insan bir anda süt dökmüş kedi haline gelmiş. Daha çok kazanmak için girilen rekabet ortamında tırnaklarını çıkarmaktan geri durmamış, çevresindekileri tırmalamış. Günümüzde ekonomi, iktisat, borç kavramları üzerine inşa edilmiş 1 Büyük Birader ya da İngilizcedeki özgün adıyla Big Brother, George Orwell tarafından kaleme alınan Bin Dokuz Yüz Seksen Dört adlı romanda yer alan kurgusal karakterlerden biridir. Romana göre en ileri safhada bir totaliter rejimle yönetilen; iktidar partisinin kendi çıkarları uğruna halkı üzerinde büyük baskı kurduğu Okyanusya ülkesinin gizemli diktatörüdür. kağıttan barajlar tek bir dokunuşla yıkılabilecek kadar güçsüzken içinde barındırdığı potansiyelle bizi al aşağı edebilecek kadar da güçlü. Yirmi birinci yüzyılda insanın her anında karşısına çıkan bu kavramlar nasıl oldu da herkesin cebinde avını bekleyen aslan misali pusuya yattı ve şekil değiştirerek kredi kartı zırvasıyla masumluk maskesi takındı? Amerika’da pos cihazından geçen bir kredi kartı, Hindistan’ da borcunu ödeyemeyen bir çiftçinin boğazındaki bıçak oldu. Globalleşme kavramıyla yola çıkan güçler haritalarda sınırları, ülkelerde dilleri, ceplerde paraları kaldırıp bizleri daha kolay yönetmek için ortak bir paydada birleştirmeye çalıştılar, çalışıyorlar. Bizeyse bunun ne kadar iyi ve gerekli bir şey olduğunu özümsemek ve bu kutsal uğurda her yerde reklamını yapmaktan başka bir şey düşmüyor. Bugün borcu yüzünden gece çalışmak zorunda kalan bir babanın başına dayanan tabanca yarın size doğrultulabilir ya da çocuğuna bakmak zorunda olduğu için başka bir çaresi olmayan “kötü kadın” ın çığlıkları duyduğunuz son ses olabilir. Aslında kötü olanlar kadınlar, adamlar ya da insanlar değil, kötü olan insanların içindeki hırs ve arzu. Ekonomi diye son yıllarda uydurulmuş sömürgeyi sözde faydalı ve ahlak çerçevesinde ceplerimize kadar sokmuş bu oyun günden güne içimizdeki bizi de öldürüyor. İnsani erdemlerimizi piyasanın kölesi yapmamak bizim kontrolümüz altında. Daha cömert, paylaşımcı ve kardeşçe bir hayat ekonominin getirdiği bu olumsuzluklara dur demekle mümkün. Kendimiz ortaya çıkardığımız bu kavramı ise kendimizi yıkmamız sadece istememize bağlı. Bundan istediğimiz her şey kötülükleri yıkmak olsun, sevmek olsun. Ortak olmak her sevince, her derde, kedere Ve yürümek ömür boyu, beraberce, el ele… KaynakçaDemirağ, Melika. Arkadaş. 1992. http://sarki.alternatifim.com/data.asp?ID=3312&sarki=Arkada%FE&sarkici=Melike%20Demira%F0. Fotoğraf. tarih yok. https://www.businessblogshub.com/2016/02/5-reasons-the-global- economymight-not-be-as-great-as-people-think/. Roscoe, Philip. Harcıyorum Öyleyse Varım. Ayrıntı Yayınları, 2015. 21502710 Eray ERTÜRK BÖYLE GELMİŞ BÖYLE GİDECEK Bizlerin, ki y kuşağı yahut milenyum çocukları olarak biliniriz, şahit olduğu ve muhtemelen epeyce bir süre hafızalarımızdan çıkmayacak en kapsamlı toplumsal harekettir Gezi Parkı eylemleri. Gerçi ben eylemler sırasında henüz on sekiz yaşını doldurmamış, eylemlerin gerekçesini anlamakta zorlanacak kadar siyasetten uzak, eylemlerin çoğunun estetik değerini kavrayamayacak kadar sanat ve mizah birikiminden yoksun, “Bak Ayşe’nin oğluna, nasıl da çalışıyor!” gibi cümlelerin kadrolu öznesi, sistemin göz bebeği bir lise öğrencisiydim. O sebepten samimiyetle belirtmekte bir sakınca görmüyorum: Bu yazı politik bir propaganda ya da fırsatını bulmuşken siyaseten tarafını belli etme gibi bir motivasyonla yazılmamıştır. Manifesto hiç değildir. Emrah Serbes’in Deli Duman’ı Gezi Parkı eylemlerinden bu yana kafamda çevirip durduğum sorulara cevap bulmama doğrudan olmasa da dolaylı olarak bu yazıyı kaleme almama vesile olan yegâne şeydir. Değinmek istediğim ilk sorum olayların yaşandığı tarihlerden kalma. Daha evvel benzer bir hadiseye şahit olmadığımdan mıdır bilinmez böylesine kalabalık ve neredeyse ülkenin her şehrine yayılan bir eylemin nasıl gerçekleştiğini aklım almıyordu. Öyle ya, seçime giren birçok parti dahi sokaklardaki kalabalığa benzer bir kalabalık görmemiştir miting alanında. Bunca farklı şehirden, farklı sosyoekonomik ve sosyokültürel çevreden insan nasıl olmuştu da bir araya gelmişti. Kelli felli partilerin ikisi, hatta bazen üçü bir araya gelip iktidarı zor duruma düşürecek oy oranını toplayamıyorken, nereden türemişti bu denli muhalif insan? Yahut farklı görüşlerin temsilcisi olan bunca insan nasıl olmuştu da; bir mayıs akşamı gencinden yaşlısına, sanatçısından esnafına, aynı hususta birleşmişti? Bunlar bir iki saat süren TV programlarında cevap bulunacak sorular değil bundan eminim çünkü şu kısa hayatımda bizim memlekete dair emin olduğum tek bir parametre var: Muhalefet birleşmeye müsait olduğunda yeterli oyu bulamaz ya da bulur birleşemez. Son seçim sonuçları da bu durumun tazecik örneğidir. Gezi eylemleri işte bu parametrenin şaştığı tek hadisedir. Bir diğer sorum ise daha güncel kabul edilebilir. Eylemlerin sona ermek üzere olduğu günlerden bu yana aklımda. İngilizcede geçmişte yaşanmış ancak etkisi halen devam eden durumlar için “Present Perfect Tense” kullanılıyor, bu eylemlerin de bu tarz bir durumdan sayılabileceği aşikâr. Gezi eylemleri başarılı oldu mu? O günkü şartlardan daha iyi durumumuz? İyiyse nasıl, değilse neden? İlk sorumun cevabına dair epey ipucu vermiş Emrah Serbes. O günlerde Gezi Parkı’nda,Çağlar İyice gibi telefona konuştuğu kişiye parkı tarif edemeyecek kadar bölgeyi bilmeyen (Sf. 285) ya da Çağlar’ın biricik kardeşi, moonwalker Çiğdem gibi başka motivasyonlarla orada olan insanların sayısı azımsanacak düzeyde değildi. Çağlar’ın kız kardeşini ararken parkta istemsizce muhatap olduğu farklı grupların arasındaki ilişkiden de anladığımız üzere, oradaki insanların çoğu birçok konuda uzlaşmak dursun bir kenara, birbirini bir nebze olsun anlamaktan son derece uzak fikirlerin ya da hareketlerin temsilcileri idi (Sf. 296). Diğer şehirlerdeki durum da bundan pek farklı değildi aslında. Şehir meydanlarında yürünüyor, parka dokunmayın diye slogan atılıyor ancak söz konusu parkın İstanbul halkı için önemi ya da parkın varlılığının ne ifade etttiği pek bilinmiyordu. Polisin uyguladığı şiddete anlam veremeyenler vardı örneğin. “Simit sat, onurlu yaşa.” gibi dövizler taşındı. Bu açıkça gösteriyor ki bugün dahi birçok insan polisliğe ve polis-devlet ilişkisine dair politik bağlamda pek az şey biliyor. O sebepten, polisi bu şiddeti sadece geçimini sağlamak için uyguluyor zannediyor. Polis bir düşünceyi korur. Bunun sonucu olarak seni, beni, Bakkal Ahmet’i gözetir. Şayet bir gün sen, ben, Bakkal Ahmet söz konusu düşünce ile sorun yaşayacak olursak polisin bizden yana olacağını düşünmek basbayağı cehalet, basbayağı saflıktır. Medya da nasibini aldı eleştirilerden. Normal şartlar altında medya sektörünün nasıl ve ne amaçla çalıştığına dair fikir sahibi olunmadığında eylemler süresince medyanın tavrı insanı şaşırtabilir elbet. Gezi Parkı’na dikilmesi planlanan kışla, AVM ya da her ne ise medya ile aynı sistemin parçasıdır. Söz konusu gazete ve televizyonlar, severek takip ettiğimiz muhalif yazarlarımızın maaşını sen, ben çıktığında kanalı değiştirdiğimiz reklamlarla öder. Bu reklam verenler tam da bu AVMlerin sahibi yahut AVMlerin kiracısı olan işletmelerdir. Özetle; biz bilemedik, birleşmedik de hiç, -miş gibi olduk o kadar. Bir şeyi devirmek dünyanın en harika hislerinden biri olabilir. Gel gelelim bunun gerekli olanların listesi ortalama bir Türk annesinin bayram alışverişi listesini dahi geride bırakır. Biz hazırlıksızdık. Başarılı değildik, olamadık ve muhtemelen olamayacağız. Ünlü bir şovmenin dediği ve takiben ciddi eleştiri aldığı röportajında dediği gibi “Hava güzeldi ve biz o sıralar insanlık tarihindeki en ‘amaçsız’ yetişmiş, yetiştirilmiş kuşaktık.” Eylemi, verilen mücadeleyi küçümsediğimden; yiten canları umursamadığımdan söylemiyorum bunları. Bana bunları söyleten hayal kırıklığım. Bir mayıs akşamı yerine AVM dikmek için kesilen bir ağacın etrafında birleşen milyonlarca insan eylülde daha iyi bir eş, daha iyi bir araba gibi şeyler için o plazalardaki işlerine geri döndü. Öğrenciler eylül ayı itibarı ile daha iyi bir iş için okullarına devam ettiler. Sanat eserleri hafta sonu AVM koridorlarında sergilenecek yine. Üstelik artık bir mayıs akşamı toplanacak cesareti bulmak eskisinden daha zor. Bu mayıs yalnızca şampiyon takımın taraftarları dolduracak Taksim’i. Cimbom yarıştan koptu, Kanarya ise futbolu ile ümit vermiyor. KAYNAKÇA: Serbes,E. (2014) Deliduman. İstanbul: İletişim Yayıncılık. BOŞ VERE. Berke KARAGÖZ / 21704206BOŞ VERE. Berke KARAGÖZ / 21704206Hayattaki herhangi bir amacınız sizi herhangi bir yoldan gülümsetmeyecekse, yaptığınızın neönemi vardır? Başarı peşinden koşsanız ve ona ulaşsanız, ona koşarken mutlu değilseniz buna değmez.Çünkü o başarı hissi her ne kadar güzel bir anı olarak kalsa da, harcadığınız emek kadar uzun sürmez.Klasik bir söz olacak fakat klasik olmasının bir sebebi var, hayata bir kere geliyoruz ve öldükten sonrayaptıklarımızın hiç bir değeri olmayacak. Nobel ödülü kazansanız ve herkes bunu hayranlıkla karşılasa,haberiniz bile olmaz. Çok kötü bir şey yapsanız, yine farketmez. İşte bu yüzden yaptıklarımız bizimutlu olma yoluna götürmeli. Bu yol ister doğrudan olsun, ister dolaylı olsun. Mutluluğa ulaşmak içinçalışırız, isteklerimize değer veririz. Bu sırada illaki yolumuza engeller çıkar, aşmaya çalışırız. Kimizaman bu engelleri aşmak beklediğimizden daha çok efor ve zaman ister. Hatta sinirlerimize biledokunup, bizi mutsuz ederek, yolun sonundaki ödülün bizi mutlu edeceğinden daha çok negatifduygularla karşılaşırız. Toplamda başladığımız yerden daha gerideyizdir. Pekte hoş değil, değil mi?Bu engellerin zaman zaman moralimizi bozmasının sebebi beklentilerimizin olmasıgerektiğinden daha yüksek olmasıdır. Piyangoya katılıp büyük ödülü kazanmayı beklerseniz,kazanamadığınızda üzülürsünüz. Üstelik bu beklenti kazanma ihtimalini değiştirmez. Kaybettiğinizdedaha çok üzülür, kazandığınızda da bir beklentiniz olduğu için normal birine göre daha az sevinirsiniz.Kısacası beklentileriniz, duygularınızla oynar. Bu örnekte beklentiniz kazanma şansınızıdeğiştirmiyordu, peki ya değiştirseydi? 2312'de ki Swan'ın ailesi gizli projelerine gerektiğinden fazlaönem verdiler ve bunun yüzünden öldürülmekten kaçamadılar. Belki de bu kadar değer vermeselerdihem hayatta, hem de hayatta olacakları için projelerini daha iyi bir duruma getirebileceklerdi. En kötüdurumda proje batacaktı, fakat hayatta olacaklardı. Hayatları, projeden daha değersiz olamaz. Tek birdurumda hayat daha değersiz olabilir, eğer kişi ölmek istiyorsa ve fikrini değiştiriceği konusundakesinlikle umudu yoksa... Gerçekten çok büyük bir acı içinde olmalı.Hayattınızdan daha önemli bir şey yoktur cümlesi yanlış anlaşılmaya açıktır. Akıllarda kalıcıolacağınızı bilmeniz sizi çok mutlu ediyor olabilir. Daha uzun bir örnek vermek gerekirse: çok değerverdiğiniz bir çocuğunuz var ve çevreye sırf onun daha iyi bir yerde yaşaması için önem verdiğinizidüşünün. İlk bakışta bu durum "öldükten sonra yaptıklarınızın hiçbir önemi kalmayacak" cümlesiyleçakışıyor gibi duruyor. Fakat çakışmıyor, çünkü çocuğunuzu daha iyi bir yerde yaşatabileceğinizibiliyorsunuz ama yapmıyorsunuz, bunu bilmeniz sizi rahatsız edecektir ve daha mutsuz olmanıza sebepBOŞ VERE. Berke KARAGÖZ / 21704206olacaktır. Dünya 2312'te kötü bir hale gelmiş, onu iyileştirmek adına kargaşalar çıkıyor. HalbukiDünya, ne yapılırsa yapılsın, eninde sonunda kötü bir hale gelecekti zaten. Eğer bu kadar değerverilmeseydi, belkide 100 yıl önceden kötü bir hale gelecekti, fakat kargaşalar olmayacaktı ve Dünyadışında yaşayanlar için durum, çok daha iyi bir halde olacaktı. Toplam mutluluk, daha fazla olacaktı vebu mutluluğu elde etmek için harcanan çaba daha az olacaktı.Rekabet içeren her durum da böyle değil midir? Eğer karşılaşmanıza gerektiğinden fazla önemverirseniz, heyecandan dona kalırsınız, tarzınız değişir, cesaretiniz kırılır, risk almanız gerekirkenalmak istemezsiniz, en küçük bir hatada moraliniz düşer, daha kötü hamleler yaparsınız... Daha mutluolmak için yaptığınıza değer verirsiniz, fakat bu üzücü bir şekilde geri teper. Peki daha az değerverdiğim bir şeyi başardığımda neden beni daha mutlu etsin? Çünkü, bulunduğunuz anıdüşündüğünüzde size daha değersizmiş gibi gelir. Önem verdiğiniz bir şey gelecekte sizi etkileyecekseona odaklarınırsınız. İnsan yapısı gereği bulunulan an, diğeri kadar önemli değildir. Mesela eğitimalmayı düşünürseniz, geleceği etkilediğini ve eğitim aldındığı anın genelde o kadar keyifli olmadığınıgörebilirsiniz, fakat gelecekteki getirisi fazla olduğundan motivasyonunuz hep bu olur. Motivasyonubirazcık düşürsede anı yaşamak ilk tercihimdir, çünkü bu yolla mutlu olmak daha kolay. Daha kolayolmasının bir sebebi de bulunduğunuz ana değer verirseniz beklentinizde o kadar yüksek olmaz.Piyango örneğindeki gibi, beklentinizin ne kadar üstünde bir başarı elde ederseniz, o kadar mutluolursunuz. Tabi ki hayatınızı değersizleştirin demiyorum, insan beyni hatıraların en güzel kısımlarınıhatırlar ve zaman geçtikçe bunu güçlendirir. "Eskiden şunda çok iyiydim" dediğinizde, aslında o kadariyi değilsinizdir, sadece hatalarınızı ister istemeden göz ardı etmişsinizdir. Bu yüzden ne kadar başarıelde ederseniz o kadar fazla iyi anınız olur ve hatırladıkça daha mutlu olursunuz. Kısacası daha fazlabaşarı alabilmek, daha iyi bir yere gelebilmek, daha mutlu olabilmek için boş vermeyi de bilin...BOŞ VERE. Berke KARAGÖZ / 21704206Referanslar:Robinson, Kim Stanley. 2312. Thorndike Press, a Part of Gale, Cengage Learning, 2015. Resim: https://images.gr-assets.com/books/1405778758l/11830394.jpgBurak Buğrahan SEZER İnsan Ekim 7, 2014 Hepimiz zaman zaman hissetmişizdir içimizde yatan o kötülük kapasitesini. Hepimizin içinde yatan kokuşmuş canavar tekmelemiştir arada. Kıskanmışızdır, aşağılamışızdır, acımamışızdır, kendimizi düşünmüşüzdür. Bu insanoğlunun doğasında var, hiçkimse tamamen iyi değil. Günümüzde bunu ne kadar entellektüelite, drama, duyarlılık, sosyal sorumluluk gibi toplumsal icatlarla gizleme çabaları olsa da göğsümüzden söküp atamayız bunu. Amacım umutsuzluğa düşürmek veya kendimizi aşağılamak değil tabii. Aynı ying-yang anlayışında olduğu gibi iyi ve kötü aynı anda barınıyor içimizde. Sadece daha gerçekçi bir bakış açısı getirmek gerek kendimize, insanlığa. Hiçbirimiz çok duyarlı, ilgili, hassas veya entellektüel değiliz. Sosyal medyada paylaştığımız herhangi bir şey vicdanımızı rahatlatsa da gerçekte herhangi bir etkisi yok, tek yaptığımız bu sosyal duyarlılık yarışına katılmak. Kendimizi kandırmaya gerek yok. Jose Saramago romanı Körlük’de bunu çok daha net bir şekilde dile getiriyor. Roman bir anda herkesin nedeni bilinmeden kör olmaya başladığı bir dünyada geçiyor. Kimsenin görmediğini düşündüğümüzde, kimsenin yargılamıyacağını bildiğimizde neler yaparız? Gerçekten içimizden neler geçiyor? Saramago bunu bütün bir toplum boyutunda ele alıyor. İnsanların aslında ne kadar iğrenç ve kötü olabileceğini, ne kadar ileri gidebileceklerini gösteriyor. Sonuçta ne demişler; göz görmeyince gönül katlanırmış. Roman körlük salgının ilk başladığı sıfır noktasıyla başlayıp nasıl ilerlediğini anlatarak başlıyor. En başta farkına bile varılmazken daha sonra ülke çapında kriz durumuna geçiliyor. Hiçbir fikirleri olmadığı bu durumda hükümet karantina uygulamasına gidiyor. Durumun en büyük ironisi belki de hâlâ görebilen tek kişinin bir göz doktorunun karısı olması. Eski bir akıl hastanesine yerleştiriliyor körler, görebilen kadın kocasını yalnız bırakmak istemediği için o da onlarla giriyor karantinaya. Saramago kendisi de karakterin ağzından bir akıl hastanesinin aslında ne kadar durumlarına uygun düştüğünü söylüyor. İçerde olanlar gerçekten de bir tımarhaneden aşağı kalır gibi değil. İnsanların bütün etik değerlerinin sadece başkaları tarafından yargılanmaya bağlı olduğunu fark ettiriyor olanlar. İnsanlar birkaç parça yemek için birbirini öldürüyor, tecavüz ediyor. Sırf karşılarındakinin onlardan zayıf ve güçsüz olduklarını gördüklerinde yapabileceklerinin sınırı yok. Gruplaşmalar oluşuyor hemen karantinada, insanlar diğer grupların yiyeceklerini çalıyor, işkence, şiddet normal şeyler haline geliyor. Tecavüze kadar ileri gidiyor insanlar, sırf onlardan daha kalabalık ve daha güçlü olduları için. Sadece körler değil, kriz ortamındaki diğer insanlar da kendileri de tehlike altında oldukları için gerçekten çok uç kararlar alıyor kitapta. Karantina da yaşananların yanısıra onları içerde tutmak isteyen, görebilenlerin yaptıkları da utanç verici. Kendilerinin de o hale gelmesinden çok korkuyolar. Salgın hakkında hiçbir şey bilmiyor olmaları bunu daha da kamçılıyor. Bu korku ellerindeki kuvvetle birleşince insanları vurmak gayet doğal bir şey haline geliyor. Gerçekten kitabı okurken bazı kısımlarda kendimden önce insan daha sonra erkek olduğum için utandığım oldu. İnsanların ellerine güç geçtikten sonra, etraflarında yargılayan gözler olmayınca neler yapabildiğini görmek kişinindünyaya bakış açısını değiştiriyor. Ancak şahsi görüşüme göre asıl anlatılan insanın tiksinilecek bir yaratık olduğu değil. Yazarın amacı toplumun kendisine daha gerçekçi bir bakış açısı getirmesi, ne tamamen iyi ne de kötü. Romanda onlarca insanın içini ürperten kısım olmasına rağmen bir o kadar da iyi şeyler var. Görebilen kadının kocası ve diğer zor durumdakiler için yaptıkları, bunlar yazarın insanın içinde var olan iyiliği göstererek bizlere her türlü kötülüğe rağmen ümit olduğunu gösterme şekli. Gerçek dünyada da bu böyle, iyi veya kötü olmak sadece alınan kararlardan ibaret. KAYNAKÇA Jose Saramago, Körlük, Can Yayınevi, İstanbul, 2010 Sömürge Sistemine Farklı Bir Bakış : “Açlık Oyunları (Serisi)” Ekin Mutlu | 23 Kasım, 2014 Açlık Oyunları’nı okurken asla yabancılık hissetmedim. Bugün yaşanılan olaylara benzer olarak verdiği duygulardan dolayı asla bilim kurgu romanı gibi düşünmedim onu. Düzen aynı çark da aynı… Önce halkı avucunun içine alırsın sonra kukla gibi istediğin her şeyi yaptırırsın. Zenginler ve güç sahipleri de fakirlerin ve emekçilerin yoksulluğundan beslenir ve bir bakıma onları sömürürler. Sadece bugüne ait değil antik çağlarda bile yaşanılan düzen yine aynıymış. Gladyatör dövüşlerini ele aldığımızda Açlık Oyunları’nda ölenlerin ardından alınmış olan iğrenç haz ile benzeştirebiliriz. Ama asıl karşılaştırmak istediğim şey bugünün şartlarıyla çünkü verebileceğim daha fazla örnek olduğunu düşünüyorum. Öncelikle kitapta anlatılan düzene başkaldırış olayının bugüne kadar ülkemizde yaşanmış ya da hâlâ tanık olduğumuz olaylara nasıl da benzediğini görebiliriz. Yapılan en ufak bir hakkını aramaya çalışma eylemlerinde halkın çeşitli yöntemlerle nasıl susturulup önünün kesildiğini çok değil 2013 yılına dönüp bakarsak Gezi Parkı ayaklanmasında görebiliriz. Romanda halkı sömürerek zengin olmuş başkanı ve yanındaki boy göstericileri bizim hükümetimiz gibi görürsek Gezi’de ölmüş olan onca genci de Başkan Snow’un halka gözdağı vermek amaçlı harcamış olduğu kurbanlardan sayabiliriz. Başka dikkatimi çeken bir benzerlik de polislerin görevini üstlenmiş olan devlet tarafından görevlendirilmiş askerlerdi. Onlar da mıntıkaları tek tek basıp her yerin altını üstüne getirmiş ve de isyan çıkarmaya kalkışanları herkesin gözü önünde işkencelere maruz bırakmışlardı. Tıpkı bugün olanlar gibi… Kitaptaki olayları benzetebileceğim ikinci örnek ise Amerika ve Ortadoğu ülkeleri olabilir. Amerika burada Capitol sayılırsa eğer mıntıkaları da işgal edilip elindeki her şey sömürülen Ortadoğu ülkeleri olarak alabiliriz. Ama serinin üçüncü kitabı olan Alaycı Kuş’ta karşımıza çıkacak olan 13. Mıntıka’yı böylesine güçlü bir kentin korktuğu ve elinde gizli nükleer güçleri olan İran olarak ele alabiliriz. Zayıf bulduğu ülkelerin ellerinden kendi gelir kaynaklarını alarak onları muhtaç eden bir Amerika bizim romanımızdaki Capitol ile bire bir eşleşiyor. Yaptığı sömürülere onları tehdit edip oyunlarına katmamasına karşılık olarak dâhil etmediği 13. Mıntıka ise Amerika’nın içten içe nefret edip bitirmek istediği İran ama kolayca tehdit edemiyor çünkü korktuğu pek çok şey var. Ayrıca romanda Başkan Snow’un mıntıkaların birbirleri içerisindeki isyanından memnun olması durumunu da Arap Baharı’nda kılını bile kıpırdatmayıp bu iç karışıklıktan memnun olan Amerika ile eşleştirebiliriz. Eleştirilecek bir diğer nokta ise belirgin sınıf farklılıklarıdır. Capitol’de yaşayan halkın yani başkan yanlısı olanların tekrar yemek yemeleri için kusturan bir sıvı içerken öte yandan mıntıkadaki insanların yiyecek bir dilim ekmekleri bile yoktur. Tıpkı bugün yaşanılanlar gibi çalıp çırpanlar ve başkalarının üzerinden geçinenlerin karnı hiç tok olmuyor fakat kendi çabalarıyla bir yerlere gelmeye çalışanlar hep ezilen ve en zor sıkıntıları çekenler oluyor. Sonuç olarak kitapta da anlatıldığı üzere bireylerin haklarını aramayı her zaman bilmeleri gerekir ve hiçbir şekilde karşıdakinin gücünden korkmamalılar. Üretebildiğimiz yeni icatlar, ürünler ve fikirler büyük güçlerin korktuğu şeyler olacaktır. Bilgi ve birikim sömürgeci güçlerin istemediği ve korktuğu bir kavramdır çünkü ortada yanlış giden bir takım olaylar olduğunda bir sorgulama ve başkaldırı beraberinde gelecektir. Açlık Oyunları serisinde de hissettiğimiz olay örgüsü budur benim fikrime göre çünkü orada da kendi otoritesini sağlama almak isteyip herkesi sömüren bir lider ve onun peşine takılmış paragöz ayak takımı var. Yani işin özü kendimize güvendiğimiz ve inandığımız sürece her zorluğun üstesinden gelebiliriz. Deniz İrem ÇAVUŞHİSSİZLİKAnılar anlardan oluşur, yaşam da anılardan. Saniyelerin birleşimiyle saatleri yaşarız; saatler günleri, günler yılları, yıllar hayatımızı oluşturur. Bir sabah güneşe baktığınızda gözünüz kamaşır, soğuktan irkilirsiniz, gelen yağmurun ilk damlası burnunuza düşer ve bulutları kontrol edersiniz ya; işte hayat budur. Bu küçük zevkler, hoşlandığınızı bile fark etmediğiniz bu basit anlar. Size kötü olanı söyleyeyim: Bu küçük, masum şeylerden zevk almayı bıraktığınız an çökersiniz.Stefan Zweig’ın Satranç kitabını okuduğumda bu yazarın beni ne kadar etkileyebileceğini görmüştüm, bu yüzden bu kitabı okumak istedim: Olağanüstü Bir Gece. Sadece bir günün, daha doğrusu bir akşamın bir insan hayatında neler anlam ifade edebileceğine, neler hissettirebileceğine; bir günün bir insana neler yapabileceğine dair hiçbir fikrim olmadan okuduğum bu kitap tam bir Stefan Zweig klasiği. Kitabı bitirdim ve işte buradayım, kafam karışık ve kısmen sarhoş hissediyorum. Bu kitaptaki kadar mantıklı ve bir o kadar da mantıksız şeyleri hissedebilir miyim merak ediyorum. Açıkçası hissetmeye de korkuyorum. Böylesine heyecana aç, böylesine tutku bekleyen; yalnız ama ilgiden sıkkın bir şekilde kendimi bulsam ne yaparım? Sanırım aptalı oynamanın anlamı yok, size itiraf etmekte sakınca görmüyorum. Hayatımın iki yılını bu şekilde geçirdim: bir şeyler hissetmeyi umarak. Anlatsam inanmayacağınız şeyler yaptım, sahip olduğum zekânın her damlasını kötülük için kullandım. Bu şekilde anlatınca saçma geliyor olabilir ama o zaman doğru gelen buydu; ancak bu şekilde yaşadığımı hissediyordum. Ancak bu benim bir birey gibi hissetmemi sağlayabiliyordu. İki yılın sonunda kendi isteğimle değil ama kader diyebileceğim bir şekilde hatalarımın farkına vardım; tüm bunları bıraktığımda çok geçti: kişiliğimin bir kısmını o iki yılda kaybettiğimi gördüm. Masumiyetimi, iyi bir insan olmak için tek şansımı kaybetmiştim. Üzücü olan neydi biliyor musunuz? Olanları, kim olduğumu fark etmem için bir arkadaşımın intiharetmesi gerekti. Çünkü böyle sonlanır; siz bir şey hissetmek için çabalarsanız, büyük heyecanlar peşinden koşarsanız küçük şeyler anlamsızlaşır ve sahip olduğunuz her şeyi kaybederken gözlerinizi kapatıp gülümsersiniz.Gözlerinizi kapatmak kolaydır.Ben hep kapatırım, eski bir alışkanlık olsa gerek.Bu kitaptaki adamdan ne farkım var size söyleyeyim mi? O benim iki yıl boyunca yaşadıklarımı bir günde yaşadı ve değişti. Bense tekrar değiştim, eski hâlime dönek için inanılmaz bir çaba sarf ettim ve hâlâ da ediyorum. Belki de tek kayda değer farkımız bu ve açık konuşmak gerekirse bu durum canımı acıtıyor: Okuduğumda adama karşı tek hissim acımaydı ve bu kendime de acıdığımı gösteriyor. Başrol heyecan için bir adamın parasını çalan birisi, paraya ihtiyaç duymadığı halde kumar oynayan biri, rastgele, küçük bir ilgi kırıntısı için tüm gece soğukta bekleyen aptal bir adam. Dürüst olayım mı? Bu karakterden nefret ettim. Okurken nabzımın damarlarımı zorladığını görmenizi isterdim. Karakterin suçlu hissetmek istediği, hissetmediği için haz duyduğu o cümleleri okurken sabrımın taştığını tahmin edebilirsiniz. Kitabın bitmesi için dua ettim resmen: Hayatımın unutmak için büyük çaba harcadığım bir kısmının bu kadar çıplak tasvirlerle önüme konulması kaba ve kırıcı. Neyse ki gözlerimi kapatabiliyorum. Emin olun, bu yazıyı bitireceğim ve kitabın bende yarattığı tüm hisleri unutacağım. Düşündüğümde beni yoracak, üzecek, daha da düşünmeme yol açacak şeyleri düşünmem. Hatalarım üzerine düşünmem, kırılmam, insanlar beni nadiren üzebilir. Nadiren insanlara karşı gerçek bir şeyler hissederim, nadiren endişelenirim.Nadiren gerçek bir insanımdır ama bu kitap beni rahatsız etti.Sanırım bu yazıya bir son verip gözlerimi kapatma vaktim geliyor.Kendinizi sevin, küçük şeylere değer verin.Pişman olmamanın tek yolu bu.Berke Batmaca FARKLI HİKAYELER, HAYATIMIZDAN PARÇALAR: İSTANBUL Birisi bir yeri gezip görüp size anlattığı zaman orada fark etmediğiniz birçok şeyi fark edersiniz, aynı yere mi gittik ikimiz diye şüphe bile duyabilirsiniz. Oraya gitmemiş olsanız da gözünüzde gerçekte olandan çok daha farklı bir yer canlanacaktır. F. Schrader’in İstanbul adlı eserinin her satırını okudukça benim hissettiklerim de bu yöndeydi. Sonradan fark ettim ki bu hislerimin sebebi; Schrader’in âşık olduğu ile benim âşık olduğum İstanbul’un farklı İstanbullar olmasıydı. Fakat yüz yıldan biraz uzun bir zamanda bir şehir böylesine çok değişebilir miydi? Değişmiş olsa bile her iki hâli de nasıl böylesine güzel olabilirdi? Ben her gittiğimde neden onun yakaladıklarının hiçbirini yakalayamamıştım? Bu yazıyı yazarken iki hafta sonra tekrar İstanbul kokusunu duyumsayacak olmak beni ne kadar heyecanlandırıyorsa, eminim ki çok daha fazla heyecanı Schrader günümüzden yüz yıl önce o sokakları gezerken yaşamıştır. Normal hayatımda da ortalama insanlara göre daha duygusal olmama rağmen İstanbul topraklarında olduğum her vakit hislerimin, duygularımın seviyesi anlatılmaz derecede artar. Şimdi size biraz son İstanbul gezimden bahsetmek isterim. Liseden bir arkadaşımla hafta sonu için İstanbul’a gitmeye karar verdiğimizde tek amacımız “ eski “arkadaşlarımızı görmek ve onlarla biraz vakit geçirip özlem giderebilmekti. Cuma sabahı yola çıktık ve P azar sabahı evimize, Ankara’ya geri döndük. Bana göre İstanbul köklü tarihinde de günümüzde de hep umutsuzlara umut kaynağı olan bir şehir. Bizim küçük hafta sonu yolcuğumuzun en önemli sebebi de içimizdeki sönmeye yüz tutmuş, çok az kalmış umudu alevlendirmekti. Eski arkadaşlarımız dediysem de “eski” sıfatı başka hiçbir kelimeye bu kadar uyamazdı. Çünkü gerçekten de ziyaretine gittiğimiz insanlar eskiden arkadaşımızdı, artık değildi. Tarih boyunca neden İstanbul adına binlerce şarkı, binlerce kitap ve daha bilmediğimiz tonlarca sanat eseri yazılmış? Acaba bu sorunun cevabıyla bizi bir umut İstanbul’a götüren sebep aynı mıdır? İstanbul’un diğerlerinden ne farkı olduğu gibi sorular hayatım boyunca aklımda olacak belki de gizlice cevaplarını arayacağım sorulardır. Orada yaşadıklarımızın gitmeden önce aklımızın ucundan bile geçmemiş olması hatta hepsinin anlık gelişmiş olması da beni bu sorulara yönelten başlıca sebeplerdi. Dilerseniz İstanbul gezimizden(?) biraz daha bahsedeyim. Uçağa binmeden önce geleceğimi haber verdim sözde “eski “ arkadaşıma. Tepkisi beni gerçekten mutlu etmişti. Güzel uçak yolculuğum ve ardından birkaç saatlik İstanbul turu sonrasında telefona yeniden sarıldığımda ise gerçek çaresizlik duygusu ve koskoca İstanbul ile baş başaydım. İstanbul hep oradaydı ama hiçbir zaman bana bu kadar uzak olmamıştı. Kız kulesi gözümün önünde oracıkta duruyordu ama hiç bu kadar gereksiz gelmemişti. Her şey anlamsızlaşmıştı. Çünkü “eski “ dostum eski olmasının hakkını vererek beni yüz üstü bırakmıştı. O gün görüşemeyecektik, yarın da belki onu görebilecektim, belki göremeyecektim. Gece yatmak için İstanbul’da olduğunu bildiğim daha eski bir arkadaşımı rahatsız ettim, onunla biraz kafamı toplasam da aklımdaki tek şey artık yarındı. Sonraki gün neler olduğundan bahsetmeme gerek yok sanırım. Tüm gün oradan oraya binerek, koşarak, yürüyerek sadece İstanbul’u gezdim, denizi kokladım. Akşama doğru yeniden koskoca şehirde kalabileceğim tek eve gittim ve tüm günün yorgunluğunu arkadaşımla beraber üstümden attım. İstanbul’a beraber geldiğim arkadaşımla sonraki gün sabah yolculuk için buluşup konuştuğumuzda onun da benim yaşadıklarımın aynısını yaşamış olması ve benim gibi amacından en uzak şeyleri yapmış olması bana göre şehrin büyüsüydü. İşte tam da buydu, İstanbul dimdik karşımda dikiliyordu, kimileri için güzel ve nankör bir kadın olan, kimileri içinse içinden çıkılamayacak bir girdap olan İstanbul, ben onun eşsiz büyüsüne kapılmışken o beni çoktan yenmişti ancak bu demek değildi ki bir başka baharda karşılaşmayacağız, elbet bir gün buluşacağız İstanbul, bu böyle yarım kalmayacak… F. Sude Sönmez 21601453 KAFAYA TAKILACAKLAR LİSTESİ Şık bir şapka, taşlı bir toka, renkli bir kurdele… Kafaya takılabilecek bunca güzellik varken hayatta neden başka şey takıyoruz kafamıza? Benim fikrimi soracak olursanız en fazla yüzlü yaşlarına kadar yaşayan canlılar için sahip olduğumuz zaman ve enerji olumsuzlara harcanmayacak kadar değerli. Yastığa başımızı koyup da kendimizle baş başa kaldığımız, günü sonlandırdığımız dakikalarda bedenimiz rahatlarken ruhumuza işkence etmeye başlamak gerçekten günü güzel bir sonlandırma biçimi mi? Bana kalırsa hayır, değil. Ancak bazılarına göre, bu maalesef yaşayış biçimi haline gelmiş durumda. Sanki her sabah uyandıklarında küçük, şirin ajandalarına bir kafaya takılacaklar listesi yazıyor gibiler. Bu listedeki maddeler, gün içinde dakikalar birbirini kovaladıkça teker teker çoğalıyor ve belli bir zaman sonra kişinin gününü oluşturan en temel öge endişe duymak oluyor. Kafasına taktığı hadiselerden çözümlenen her birinin yerini bir başkası dolduruyor; beyin endişeye bağımlı oluyor, sanki her an bu duyguyu tatmak istiyor kişi. Tabi bu işin mübalağası… Ancak bir noktada doğru: insanlar bir konu üzerinde fazla düşünmeye başladıkça bir zincir halinde her türlü şeyi en ince detayına kadar düşünmeye başlıyorlar ve belli bir süre sonra endişelenmek alıştıkları bir duygu haline geliyor. Yani tamam, bağımlı olmuyorlar ancak endişe etme duygusu onlar için her gece başlarını koydukları yastık kadar tanıdık, alışıldık bir hale geliyor ve bu durumun onlara zarar verdiğini idrak edemez noktada oluyor, daha da kafaya takmaya başlıyorlar. Bu durumu senelerce rahatsız bir yatakta yatmaya benzetebiliriz. Yatak aslında çok rahatsızdır ve ne uyuduğumuz uyku kalitelidir, burada uyku kalitesi yaşam kalitemizi temsil ediyor, ne de o yatak vücudumuzun gerçek anlamda dinlenmesine olanak sağlar, burada vücut dinlenmesi tamamen kendini temsil ediyor; rahatsız bir zihin bedenin de dinlenmesine engel olur. Yatağa dönecek olursak, bu denli rahatsız olmasına rağmen bize o kadar tanıdık gelir ve öylesine alışmışızdır ki bize verdiği zararı, yorgunluğu fark edemeyiz. Ta ki kendimize yepyeni bir yatak edinene kadar. İşte bu noktada kafaya takmamaya alışabilmek, bunu öğrenebilmek gerekliliğinden söz ediyorum. ”Kafaya takmamayı başarmak bir sanat mıdır?” diye sorulsa cevabım kesinlikle “evet” olurdu. Bu sanatı icra edenler eli öpülesi insanlardır. Kendilerini ve kafalarının içini her daim huzurda tutmayı yaşayış biçimi haline getirebilmiş, uzun yaşamanın en garantili yolunu bulmuş bu insanların yaptıkları, “sanat” ismini bence gerçekten hakkediyor. Bu insanların kafasını meşgul, ruhlarını huzursuz eden hiç mi bir şey yok? Elbette var, ancak her şey kararında… Sosyal yaşamda aktif olan her sağlıklı birey gibi bu insanlar da endişe duygusunu zaman zaman deneyimliyorlar ancak yaşadıkları olumsuzluklar üzerinde yalnızca gerektiği kadar endişe duyuyor, çözüm kısmına odaklanmayı daha ön planda tutuyorlar. Bir sonraki gün ne olacak diye de kaygılandıklarını sanmıyorum. Peki, kafaya takmamayı başarabilmek neden sanat? Çünkü bir insanın endişe gibi, korku, üzüntü gibi güçlü duyguları bastırmayı başarıp aklına mantığına dayalı kararlar alabilmesi; her şeyden önemlisi bunu bir hayat felsefesi haline getirebilmiş, kafasına takmamayı bir çaba göstermeden başarabilmiş, gerçekten içini ferah tutabilme yetisi kazanmış olması inanın bana oldukça zor. Ancak gelin gelelim, ne yazık ki, her yeni günde yeni bir kafaya takılacaklar listesi oluşturmayı tercih edenler böyle rahat, ferah yaşamak ne demek göremiyor, belki de bu daha zor. Hatta belki de kafaya bunca şeyi takarak bir hayat sürdürebilmek asıl sanat olan. Kim bilir. Benim bu nu okuyan herkese tavsiyem listenizi yok edemezseniz de zamanla azaltın ya da yeni güne önceki günün listesini taşımayın her sabah yeni bir gün, yeni bir sayfa olsun. Ne dersiniz? Mehmet Selim AHİ GERÇEK MUTLULUK: AİLE MUTLULUĞU İlkokul sıralarında belki de onlarca kez karşılaştığımız cümle: ‘’ Aile toplumun temelidir.’’ Yaşımız ilerledikçe de duymaya devam ettiğimiz ve çoğu zaman da klişe kategorisine aldığımız bu ifadeye hak ettiği değeri vermiyor ve ne yazık ki çoğu zaman çok yüzeysel değerlendiriyoruz. Kendimizce yaptığımız mutluluk tanımında aile, ne yazık ki pek de bir önem arz etmeyecek bir konumda olabiliyor bu yüzden. Maddi ihtiyaçların ve maddi temelli, amaçlı sözde manevi hedeflerimizin çizdiği mutluluk tablomuzda aile çok da kullandığımız boya olmuyor bunun kaçınılmaz sonucu olarak. Peki, bu olumsuz durumu nasıl bertaraf ederiz? Bence aklımızı kullanıp ailenin birey ve toplum üzerindeki uzun vadeli paha biçilemez değerinin farkına vararak. Şartlar gereği kendisi ile evlenilen kişi ile değil de ilk görüşte ve her görüşte insanı heyecanlandıran bir insanla yapılan evliliktir sağlam bir aile kurumunun kapısını aralayan. Ancak böyle bir evlilik fâni değil bâki bir mutluluğun tohumlarını atabilir. İşte asla şaşmaz pusulamız olan aklımızın öncülüğünde başlayan bir süreç. O akıldır ki her zaman saman alevi gibi çabucak yanıp göz alan ama hemen sönüvereni değil de bir güneş gibi kaynağı belirsiz ama ömrü sınırsız, her daim aydınlığını ve sıcaklığını hissedebileceğimiz uzun vadeli şeyi tercih eder. Böylece başlangıcında olduğu gibi ortasında da sonunda da aklın öncülüğünde uzun vadeli mutluluğu hedeflemeye kararlı bir çifti gözümüzün önüne getirelim. Hiç mümkün müdür evlendikleri gündeki heyecanı ömürlerinin sonuna dek an be an koruyabilen böyle bir çiftin mutsuz olması? Bunlar öyle eşlerdir ki birbirlerinin gözlerine ne zaman baksalar geçmişten gelen dertlerini, geleceğe yönelik endişelerini unuturlar; geçmiş hiç olmamış, gelecek hiç gelmeyecekmişsine. Mutluluktan uyunulmayan geceler, yıllar geçtikçe ruhta farklı akortlarda çalınan mutluluk ezgileri, coşkun duygular sonucu gülmeler, ağlamalar; devamlı birbirilerini görme isteği, birlikte olmadığı zamanlarda birbirlerine söyleyecekleri çok şey varken beraber olunca hiç birinin akla gelmdiği, gelse de nasıl ifade edileceğinin bilinmediği zamanlar... Milyarlarca insan içerisinden bu iki insan birbirini bulup sevme bahtiyarlığına erişmiş ya hiç izin verirler mi kendileri, aileleri dışında cereyan eden olumsuzlukların bu mutluluklarını bozmasına. Hele de imkân dahilinde midir hiç bu rüyadaymış gibi yaşayan insanların çevresinde en ufak bir olumsuzluğa sebep olmaları? Evin içinden dolup taşan bu mutluluk hayatlarının her anını olumlu yönde etkileyecektir artık. Şimdiye kadar yanından geçip gittikleri, üzerinde dikkate değer bir şey olarak göremedikleri şeyler; içinde yaşadıkları bu evren ve onun her bir zerresi gerçek anlamına kavuşmuştur. Kendileri mutlu oldukları için içinde yaşadıkları bu kâinatın ilk defa yerli yerinde olduğuna şahitlik ederler. Kendileri mutlu olma görevlerini hakkıyla yerine getirmiş, evren de onlara uymuştur sanki. Belki de mutluluğun tanımı, kapsamı değişmiş; ne olduğunu kendilerinin de tam olarak kestiremedikleri, tecrübe edeceklerini hiç hayal bile etmedikleri bir ruh hâli içerisinde yaşamaktadırlar. Bu sözlere, kalıplara sığmaz; kaynağını kendi akıllarıyla yarattıkları mutluluğun cisimleşmiş haline gelen insanlar elbette ki etrafındakiler için de en azından bir iyilik kaynağı olacaktır. Böyle kutlu bir birlikteliğin meyvesi olan çocuklar bu kaynaktan nasibini alacaklar ve onlar da bu mutluluk bayrağını kendisinden sonrakilere aktaracakar. Olumsuzluk, kötülük... Geçti artık o devirler. İşte insanlığın toptan mutluluğu, kurtuluşu. Kendisini sadece yazar olarak adlandırmanın çok büyük bir kadir bilmezlik olacağını düşündüğüm kişidir Tolstoy. İdeolog, filozof, yozlaşmış kilise tarafından farklı bir din söylemi getirdiği için afaroz edilen bir din adamı, hukukçu, sanatçı... Falanca kişinin hayat hikâyesini beylik anlatım yollarıyla okurlarına tüketilmek üzere sunan piyasa yazarlarına hiç benzemez kendisi. Aile Mutluluğu adlı öyküsü bence bunun en büyük kanıtı. Her ayrıntısına sinmiş bir gerçekçi bakış açısıyla hem bireyi hem de toplumu akıl ve ahlak temelinde mutluluğuna ulaştırmaya çalışırken eserini ne sıkıcı bir vaaza dönüştürüyor ne de sanatından ödün veriyor. İdeal bir insanlık portresi çizen bu kitabı asla tüketemeyeceğim ama kendisinden her daim yararlanacağım, büyüleneceğim mutluluk dersiyle benim gözümde kutsal kitap statüsüne kavuşuyor böylece. Orhun Ege CansaranLÜMPENLİĞİN KISKACINDAKİ ÜLKEKültür, sanat, sanayi, tarım, ilim, teknik… Bir topluluğu ileriye taşıyan yegane etmenler bunlar kısaca. İnsanı insan yapan yegane yapıtlar ve ürünler bireyin ve toplumun ortak çıkarlar etrafında toplanması ve ileriye yürümesiyle oluşuyor. İhtiyaçlarını ve yeteneklerini tanıyan Homo Sapiens elindeki sınırlı kaynakları kullanarak kendini ve sonraki kuşakları garantiye alma çabasıyla didiniyor. Sosyal sınıﬂar ve sosyal aidiyetler de bu yaşam düzeninde insanların amaçlarını, yönlerini, ﬁkirlerini belirtiyor. Bu bağlamda lümpenleşmek, yani provakasyonlara açık, kolay galeyana gelen, toplumdaki yerini tanımlayamayan cahil kitleler doğuruyor.Cumhuriyetin ilk yıllarından itibaren doğru ekonomik politikalar ve millet bilinci ile büyüme ivmesi yakalayan Türkiye, yirmi birinci yüzyılda toplumsal değerlerinin ve kutsallarının şiddetle zehirlenmesi sendromunu yaşamakta adeta. Uzun cümlelerle dahi anlatılması zor olan bu durum, zor şartlar altında büyüyen bu genç devleti tarih sahnesinde olmaması gereken bir yere doğru hızla sürüklüyor. Eskiden köyde birebir üretimin bir parçası olan ve aktif görev alan vatandaş büyük şehirlerin olmayan cazibesine kapılarak metropollerin yolunu tutuyor. Ancak süreç o kadar hızlı ve yanlış yönetiliyor ki aynı kuşaklar içerisinde çatışmadan uzak bir gün dahi geçmiyor. Şehirli insanın özelliklerine ve gerekliliklerine sahip olmayan üretici insan şehirde sütten çıkmış kaşık misali kalıveriyor adeta. Köyden kopan buna rağmen şehirli olamayan kitleler üretimden uzak, sadece tüketime odaklı topluluklar yaratıyor. Hizmet sektöründeki vasıfsız eleman kadroları ile yetinmeye çalışan milyonlar maalesef ki kapitalist düzenin acı şerbetini içerken sorunlarını ve sınıﬂarını anlama gayretinde bile bulunmuyorlar. Yedisinden yetmişine eğitimin ve sekülarizmin gerekliliğine inanmamış kitleler ne yazık ki yeni nesilleri de kendi bağnaz ve tekdüze vasıﬂarı ile yetiştirmeye devam ediyor. Sonuçlarını da açık ve bir o kadar da acı şekilde toplumda görüyoruz. Milletin efendisi köylü, yanlış ve bugünün acı reçeteleri ile milletin sırtındaki kambura dönüşüyor. Şimdiye kadar açıklamaya çalıştığım durumun vahametini daha iyi kavratmak için belki de birkaç örnek vermeliyim. Endüstri meslek liseleri tüm sanayileşen toplumlarda benzeri oluşumları olan bir eğitim yapılanması fakat diğer ülkelerde sanayinin ara eleman üssü olan bu kurumlar ülkemizde aklı bir karış havada, umursamaz ve çalışmayan çocuklara ev sahipliği yapıyor. Matematik ve edebiyat sınavlarından otuz kırk alan bu gençler ana bilim dallarındaki yetersizlikleri dolayısıyla mesleklerinde de bir işlevsellik kazanamıyor. Köyde üretimin merkezinde yer alan ve bu yönüyle erkek ile eşit hakları burçak tarlalarında alın teriyle edinen Türk kadını, umarsız bir göçün peşinde şehirlerde eve hapsedilmekte. Tezat şurada ki, köyde beş altı çocuğu en iyi şekilde yetiştirebilen anne, şehir hayatında üç çocuğa bile zor hakim oluyor. Sınıfını keşfedememiş, namludan çıkmış izsiz mermi niteliğindeki bu gençler en iyi ihtimalle sigara içmekte, alkol bataklığına saplanmakta, en korkuncu ise sentetik uyuşturucuların emrine girmekte. Tüm bunların sebebi ne? Suçlusu kim? Dört nala gelip uzak Asya’dan, Akdeniz’e bir kısrak başı gibi uzanan bu güzel memlekette insanlar kitap okumuyor! Milat’tan öncelere kadar uzanan şanlı mazinin devamı bu millet tarihini öğrenmiyor, merak etmiyor. Uydurmalara, fantezi ürünü söylemlere ve ihanet dolu sözcüklere kendini kaptırıyor. Türkiye’de yılda yedi kişiye bir kitap düşüyor ve gençler sanatı sadece sosyal medya hesaplarındaki dörtlüklerden ibaret sanıyor. Geçmişte bundan daha kötü günler geçirmiş olan bizler bugün kültürel, sanatsal ve bilimsel her alanda cahilliğimizle ve yetersizliliğimizle övünüyoruz. Lümpen toplum cahilliği övüyor ve onu kutsuyor! On milyonlardan oluşan bu güzel halk lümpenliğin kıskacında benliğini arıyor.Aşk Güzeldir, Cesaretliyseniz Dört beş gün önce kendime daha önceden söz verdiğim gibi kendimi evimin yakınındaki bir kitapçıya attım. Ve söz verdiğim gibi, ismine anlam veremediğim ilk kitabı alıp arka kapağını ve önsözünü okumadan kendimi direkt kitabın sayfalarına sürükledim. Kitabın ismi “Kedilerin, Mertıların ve Delilerin Zamanı”. Aslında ismine anlam veremediğim ilk kitap bu değildi ama kitabın duygusal olmasından çok düşünce ağırlıklı bir anlatımı olabileceğini tahmin ederek seçtim. Ne yazık ki yanılmışım. Ne yazık ki diyorum çünkü kendimi en korktuğum, en cesaret edemediğim; duyguların en ağırı, en güzeli ve en kötüsü olan aşkı okurken buldum. Hem de sadece bir aşk hikayesi yok bu kitapta. Işıl Özgentürk dünyanın farklı yerlerinden binbir çeşit aşk hikayesi anlatmış. Kitap bittikten sonra farkettim ki aşk gibi bir duygunun karşısında cesaretsiz olmakta haklıymışım. Açıkçası bu cesaretsizliğimden zerre utanmadım. Aşka, sevgiye sonsuz saygısı olan, dünyada övünerek yaptığı tek iş sevmek olan ve duygularını enlerde yaşayan biri olan ben zerre utanmadım. Hatta yaklaşık iki aydır yaşadığım duyguların canımı çok yakmasından ötürü aşık olduğunu sanan ben, kitap bittikten sonra aşkın çok daha uç bir şey olduğunu anladım ve aşık olmadığım için şükrettim. Aşkı korkunç bir duyguymuş gibi anlattığıma bakmayın. Ben bu kitapta aşkından öleni de okudum, konuşmaya küseni de, yıllarca aynı limana aynı saatte gidip bir dal sigara yakıp sigara sönene kadar aynı hikayeyi hiçbir kelimesini değiştirmeden anlatanı da... Bunları yazarken bile kalbimden bir şeylerin koptuğunu hissediyorum fakat kalbimde olanlar yüzüme ufak bir tebessüm olarak yansıyor. Bu yazdıklarım korkunç olabilir ama benim için korkunç; belki sizin için korkunç. Fakat onlar için değildi. Etkisini farklı gösterse de aşkı yaşayabilecek kadar şanslı olmalarının ve hepsinin ortak noktasının aşk olmasının tek nedeni o büyük cesaretleriydi. Bizim dizilerde görüp de ağladığımız veya akranlarımın “Sevgilime aşığım, yaşamadan anlaşılamayacak bir duygu bu,” diyerek tanımladığı şeyden çok farklı bir durum aşk. Dediğim gibi aşırı duygusal, her hissiyatını sonlarda yaşayan bir insanım, ki bu duygusal kitaplar okumama en büyük engeldir, ama aşkı tanımlamak haddime mi onu bile kestiremiyorum; aklımdakileri kaleme dökmekte bu kadar zorlandığım bir mevzu hiç olmamıştı çünkü. En azından ufak bir örnekle ne hissettiğimi anlatmaya çalışacağım. Hani en sevdiğiniz bir büyüğünüz, mesela o güzel gözlü mükemmel gülüşlü dedeniz vefat eder ya, onun yarattığı hisse benzettim ben aşkı. Dedem öldüğünde ilk başta farkedememiştim, sanki havalar sıcak olduğu için yazlıktaydı da sonbahara doğru geri gelecekti. Fakat sonbahar oldu, kış oldu, bahar geldi; dedem yoktu. Sevgim hiç azalmadı ona karşıi aksine onu eskisinden daha çok arar oldum. Ben dedeme artık kavuşamayacaktım ve insanlar kavuşamadığı zaman yaşadıklarının adı aşk olur. Benim dedeme bağlılığımla aşk arasındaki en büyük fark, dedemin ölümünü ne benim ne de onun seçmesiydi. Aşk denilen o kutsal olguda insan karşısındakinin değil kendisinin ruhsal, duygusal ve belki de fiziksel ölümüne neden olur. Karşısındaki de kendi acılarıyla boğuşuyor olur. Kavuşamayıp duyguların daha da artmasının yanında aşk ve ölüm arasında bir ortak nokta daha var bana göre. O da hayatın hala devam ettiğini bilmek ve bununla yaşamayı öğrenebilmektir. Ölüm bunun için cesaretinizi istemez, kendine ve yarattığı etkilere alıştırır sizi. Ama aşk cesaretinizi göstermenizi bekler; alışamazsınız ona ve etkilerine. Öyle bir cesaret ister ki sizden, insanların bir adım ötelerinde neler yaşandığından haberleri bile olmaz(16). Aşkı ölümün yarattığı duygularla anlattığım için bana kızıp karamsar olduğumu düşünmeyin. Sadece var olduğunu bildiğim ve hiç yaşamadığım bir kutsallığı ancak bu şekilde anlatabilirdim. Ben aşka karşı karamsar değilim; sadece ne güzeller güzeli Şilili Mercedes kadar, ne Kadife’nin yakışıklı süngercisi kadar ne de sürekli kürtçe ninniler söyleyen Huma kadın kadar cesaretliyim. Kaynakça Özgentürk, Işıl. Kedilerin, Martıların ve Delilerin Zamanı. Kırmızı Kedi Yayınevi. İstanbul, 2015. Bir Küçük Prens Değerlendirmesi: HER ŞAPKADAN FİL ÇIKAR MI Mehmet Erkin ŞAHSUVAROĞLU “Küçükken, okumamızın mutlaka tavsiye edildiği bir kitap nedir” deseniz, akla ilk gelen kitaplar arasında o sayılır. Hatta dünyada en çok okunan ve en çok sevilen çocuk kitabı diye geçer. Benim de kitap hakkındaki düşüncelerim bu yöndeydi, ta ki geçtiğimiz günlerde elime geçinceye kadar. Kitabın ilk sayfasını açtım ve insanların genelinin şapkaya benzettiği fil yutmuş boa yılanı resmini gördüm. Sonrasında kitabın aslında büyüklere hitap ettiğini anladım. “Bazı kitaplar niçin farklı yaş iklimlerinde tekrar tekrar okunmalı” diye arkasına bir sürü soru ve ünlem işareti koyabileceğimiz cümlenin saldırısına uğradım Küçük Prens’i son bilinçli okuyuşumdan sonra. Üstelik Gülün Adı gibi dev bir romanı yazan Nobel sahibi Umberto Eco’yu kaybettiğimiz şu günlerde, onun, öğrencilerine bu iki işareti hiç kullanmamaları gerektiğini öğütlediğini günlük gazete haberlerinden öğrendiğim halde… İnsan gerçekten istediği şekilde mi yaşıyor veya mantıklı şeyler mi istiyor? Niyetlerin arkasındaki entelektüel değer nedir? Bu gibi sorular, düşünen okuyucu için ufuk açıcı oluyor kitabın bitiminde. Küçük Prens aslında varoluşumuzu hatırlatan, yaptığımız yanlışları açıkça eleştiren ve bütün bunları tatlı bir dille ortaya koyan bir başyapıt. Her şeyin gözle görülmeyeceğini, en değerli olanın yani varlığın özünün, kalp gözüyle anlaşılacağını söylüyor küçük prens. Bu paradigmanın öncüllüğünde kitabı gözden geçirdiğimizde baobab ağaçlarını emperyalist zihniyete benzetebiliriz, çünkü esere göre gezegenlere en çok zarar veren şey baobab ağaçları hatta yazarın kitapta en muazzam çizdiği resim baobab köklerinin gezegeni sarıp sarmaladığıdır. Bu kanıya yazarın dünya savaşlarına şahit olmasından, sebebin doğrudan veya dolaylı olarak emperyalizm olduğu gerçeğinden varmak mümkündür. Kendi minik gezegeninde yalnız başına gün batımını izlemekten keyif alan bir küçük prensin, Dünya’ya geldiğinde insanları bir arada yaşamalarına rağmen yalnız bulduğunu görüyoruz. Yabancılaştığımız bir dünyada ne kadar para kazansak da, başarı elde etsek de manevi olarak tatmin olamadıktan sonra hayatımızı boşuna yaşamışızdır. Küçük dostumuzun seyahatinde dünyevi isteklerin onu çok şaşırtması da biz insanları, düşler sokağına bir kez daha itiyor. Örneğin iş adamı ile karşılaştığında, daha doğrusu parası olduğu için her şeye kudretinin olabileceğini sanan bir adama tıpkı bir kralla karşılaştığı gibi şaşırmış ama kendilerine Küçük Prens’e has öğretici tavrı göstermiştir. Yıldızların tek sahibi olduğunu söyleyen, fakat Küçük Prens: “yıldızların sana ne faydası var?” dediğinde cevap bulamayan iş adamı gerekli dersi çıkarmış mıdır bilemeyiz ama okuyucu evrensel bir mesajla sarsılıyor. Bizim için hakiki anlam içermeyen şeylere sahip olsak, ne kazanırız olmasak ne kaybederiz? Küçük Prens’in aristokrasiyi eleştirmesi, daha da genelleştirirsek otokrasiye ve emredici insan hallerine soylu direnç göstermesi, bütün dünyanın özgürlük hissiyatına tercüman oluyor. Kral halkına yapamayacağı şeyleri emretmiyor ve halkı olmasa da krallığının anlamı olmayacağını söylüyor. Bu basit gözüken diyalog bile yöneticiler için güzel bir öğüttür. Yazar, çeşitli insan tiplemelerini betimledikten sonra işçi sınıfına dikkat çekmeyi ihmal etmemiş ki küçük prens gittiği gezegenlerde gördüğü insanların niyetlerini fener açıp kapatan basit gözüken işçinin yaptığından çok daha saçma buluyor. Bu betimlemeden ise kapitalizm ve krallık eleştirisinin ardından bir komünizm eleştirisi çıkarabiliriz. Antoine de Saint-Exupery, ideolojiler çağında idrakimize giydirilen bu deli gömleklerinin hepsine çocuk üslubunca karşı durmuş ve bu kartondan kaleleri bir bir yıkmış… Kanaatimce bizlere bu eserde verilmek istenen mesaj, kendi benliğini unutmuş insanoğlunun olaylara kalp gözüyle baktığında gerçeği görebilmesidir. Ayrıca önemli bir ayrıntı olarak tilkiyle arkadaş olan Küçük Prens’in onu evcilleştirdikten sonra kopamadığıdır. Kahramanımızın o bölgeden ayrılmasına rağmen zihninin köşesinde ona büyük yer ayırdığını görüyoruz. Küçük Prens’in muhatabı olan tilki, tanışmalarından önce sıradan bir tilkiydi onun için… Hiçbir önemi yoktu. Hayatta bazı değersiz gözüken şeyler vardır ki, kimilerine çok büyük anlamlar ifade eder. Eşsiz eser yazarın sulu boya resimleriyle ayrı bir havaya bürünmüş, hatta günümüzde bile dünyanın çoğu yerinde Küçük Prens resimleri görebilmekteyiz. Yediden yetmişe herkesin anlayacağı bir dilde yazılmış ve bana kalırsa herkesin kendince anlamlar çıkarabileceği bir eser. Okuyucu yazarmış gibi okursa -zaten genellikle öyle okunmuştur- duyguya daha çok yaklaşır. Hepimizin kimseye söylemediği bir Küçük Prens dostu vardır. Yalnız kaldığında onunla dertleşir, onunla paylaşır diğer insanların anlamayacağı ciddi konuları… Acılarını, inançlarını, değerlerini… Exupery, Küçük Prens’in ilk sayfalarında bizi şapka resmiyle boşuna meşgul etmiyor. O şapkadan koca bir fil çıkarıyor. Meğerse şapka diye gördüğümüz şey: fili yutmuş bir yılandır. Her kitap Küçük Prens kadar evrenseli yakalasa insanın şu soruyu sorası gelir yine de: “Her şapkadan fil çıkar mı?” Ceyda Keskin Ben Bir Müslümanım Ne zaman bir Hint filmi izlesem hayran kalıyorum. Aslında çok ön yargılıydım Hint filmlerine karşı. Sonra bir arkadaşımın ısrarı üzerine Hint filmleri izlemeye başladım. İlk izlediğim ise Benim Adım Khan filmiydi. Filmden o kadar çok etkilendim ki abartmıyorum en az beş kere izlemişimdir. 2010 yapımı olan bu filmin imdb puanı 7.4 ve bu hiç azımsanacak bir puan değil. Filmin konusuna biraz değinmek istiyorum; Rizvan Khan ve ailesinin hikayesi ile başlayan film, sonraları Rizvan Khan'ın hayat hikayesine odaklanıyor. Rizvan Khan Asperger sendromludur ve çok zekidir. Annesinin ölümünden sonra Rizvan ABD'ye gider. Daha sonra Rizvan'ın yolu daha önce evlenip boşanmış olan Mandira ve Mandira'nın oğlu Samir'le kesişir ve Rizvan ve Mandira evlenir. O sıralarda 11 Eylül saldırısı yapılır ve bu saldırının etkisi ile Mandira'nın oğlu İslam karşıtı birkaç insan tarafından öldürülür. Mandira bu olaydan Rizvan'ı sorumlu tutar çünkü, Rizvan bir müslümandır, Mandira Rizvan'ı terk eder ve ancak Rizvan'ın ABD Başkanı Obama'ya gidip, kendisinin bir Müslüman olduğunu ve terörist olmadığını söylemesi karşılığında ona geri döneceğini söyler. Sonunda Rizvan, ABD Başkanı Obama ile görüşmek için kendini yollarda buluyor. Bu birçok insan için imkansız olsa da Rizvan için hiç de imkansız değildi ve zaten sonunda da bunu başarır. Filmin temelinde genel olarak Batı'nın İslam inancına olan karşıtlığı ve saygısızlığına yer verilmiş bence. Rizvan Khan'ın Obama ile görüşmeye çalışırken sürekli olarak "Benim adım Khan, ben bir Müslüman'ım ve ben bir terörist değilim" demesi benim en çok etkilendiğim sahneydi. Ne söylenilebilir ki bunun üzerine? Khan'ın bu sözü söylerken düşündüğü şey aslında "Ben bir dine inanıyorum ve sizin düşündüğünüz gibi değilim." Dünyanın çeşitli yerlerinde Müslümanlık
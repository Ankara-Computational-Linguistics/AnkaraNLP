ve sistematik bir şekilde işliyor. İşte bütün bunları elde ettiğimiz zaman, yani hayatımız monotonlaştığı zaman, tam anlamıyla büyüdük diyebiliyoruz. Ancak kimimiz bu büyüme serüvenini bu denli uzun süreli yaşayabilecek kadar şanslı olmuyor. Bazılarımız, onlar için önceden belirlenmiş hayatları yaşıyorlar ve her şey onlar belki de daha doğmadan önlerine sunulmaya hazır oluyor. Böyle olunca hayat o insanlar için çok çok daha erken bir yaşta monotonlaşıyor ve çok daha erken bir yaşta büyümek zorunda kalıyorlar. Kimilerimiz ise yukarıdakinden bile daha uzun süre büyümeyebiliyor. Hayatı boyunca yeni şeyler keşfedecek bir karaktere ve imkanlara sahip oluyor. Böylece hayatının her döneminde yepyeni şeyler deniyor ve hayatını monotonluktan uzak tutuyor. Böylece tam büyüdüm derken bambaşka bir şey karşısına çıkıyor ve birden serüvenin en başına dönebiliyor. Bu tarz düşünceler kafamda hep vardı ancak Ali Lidar’ın Alengirli Şiirler kitabındaki şu satırlar kafamdaki bu düşüncelerin daha bir netlik kazanmasını sağladı. “Çevremdeki her şeyin sıradanlaşmaya başladığını fark ettiğimde büyüdüğümü anladım.” Bu sözü okuduğumda aslında nasıl bir insan olmak istediğimi ve nasıl bir hayata sahip olmak istediğimi çok iyi anladım. Monotonluktan nefret eden ben, Ali Lidar’ın bu sözüne kesinlikle katılıyorum ve bu doğrultuda hiç büyümek istemiyorum. Hayatımda hep keşfedecek yeni şeyler kalmasını, kendimi tanıdım derken yeni yönlerimi keşfetmeyi, her gün yeni insanlarla tanışıp onlardan yepyeni şeyler öğrenmeyi ve monotonluktan hep bir parça uzak bir hayat yaşamayı istiyorum. KAYNAKÇA Lidar, Ali. Alengirli Şiirler. N.p.: İthaki Yayınları, 2016. Print. Sinem TÜRKOĞLU GERİ DÖNELİM Mİ? Hepimizin içinde eskiye özlemi ve çocukluğumuza, o her şeyin daha az ama mutluluğun fazla olduğu zamana, dönme isteği vardır. Belki her üzüldüğümüzde gideriz çocukluğumuzun geçtiği o sokaklara. Dizlerimiz parçalanana kadar top oynadığımız sokaklarda yürürüz aheste aheste. Ne kadar sığınmaya çalışsak da çocukluğumuza o iki katlı küçük apartmanın yerinde duran gökdeleni gördüğümüzde anlarız her şeyin nasıl da değiştiğini. Değişimin acımasızlığıyla burun buruna geliriz yine. Çocukluğumuzu aradığımız yerde yine ne kadar değiştiğimizle yüzleşip geri döneriz hayatlarımıza. 1Kafamda Bir Tuhaflık ’ta da Mevlüt’le beraber izledik İstanbul’un parça parça değişimini. Önce gecekonduların yüksek binalara dönüşümünü gördük. Sonra, yoğurtların plastik kutulara girişine hayret ettik. En sonunda da sokaklardaki boza, diye bağıran satıcıların seslerine hasret kaldık. Orhan Pamuk benim yaşımdaki birisini bile etkileyebilmiş bu hızlı değişimi Mevlüt’ün hayatıyla harmanlayıp gözler önüne sunarak. Bu kitapla ben de çok uzak olmasa da çocukluğuma döndüm. Babaannemin iki katlı küçük bahçesinde düşe kalka geçen çocukluğum aklımdan çıkmadı kitabı okurken. O günleri hatırlatmak için kendime çocukluğumu da yazmak istiyorum bu yazımda. Mevlüt’ü biraz daha iyi anlayabilmek için belki de… Her çalışan anne babanın çocuğu gibi ben de tatillerimi babaannemin yanında geçirdim. İlklerimi yaşadığım o yaz tatilleri… İlk defa orada yendim bir korkumu. Hayattaki ilk büyük başarım sayarım bunu. İlk kez köpeklerden korkmamayı öğrendim. Babaannemin yan komşusunun üç köpeği sayesinde oldu. Önce yanlarında bile durmaya korkarken sonrasında aynı yatağı paylaştım. Yalnızca üç ayda küçük bir çocuğun değişimi… Kitapta Mevlüt köpeklerden korkarken iyi ki o yaz tatillerinden birinde bu korkumu yenebilmişim diye, düşünmeden edemedim. Diğer bir ilklerimden biriyse bisiklete binmeyi öğrendim orada. Dört tekerlekli yeşil bisikletimle kendimi rüzgara kaptırıp hızlandıkça hızlanırdım ta ki bir çukura denk gelince düşüp dizlerimi kanatana kadar. Hayatın küçük bir provası gibi sanki… Kendini tamamen akışına bırakmışken atladığın ya da görmediğin bir şey yüzünden tepe taklak olursun. Tek farkla çocukken düştüğünde senin peşinden koşturan, seni kaldırmaya çalışan biri olurdu. Benim babaannemdi bu kişi. Büyüyünce hem bisiklete binme isteğim azaldı. Hem de beni kaldıracak kadın hayatımdan gitti. Her şey gibi Ankara da değişti. Burada da gecekondular yıkıldı, yerine çok katlı binalar yapıldı. Yalnızca evler yıkılmakla kalmadı. Aynı zamanda insanların anıları da yıkıldı. Neyse ki böyle bir şey başıma gelmedi, en azından şimdilik. Bana çocukluğumu ve babaannemi hatırlatan o iki katlı ev hâla duruyor ve ne kadar şanslıyım ki o semtte de değişen tek şey sokağa atılan asfalt oldu. Çocukluk anılarıma dokunulmadı. Değişimin can yakıcı yüzüyle tanıştırılmadım henüz. Ankara’nın yeni halini sevdim mi? Evet, Mevlüt sevemese de İstanbul’un yeni halini ben bir şekilde sevdim. Ne kadar binaların yükselişine, alışveriş merkezlerinin türemesine şahit olsam da Ankara’yı ve onun bana getirdiği hayatı sevdim. Belki de bu yüzdendir Mevlüt’ün yeni İstanbul’u sevememesi. Yaşadığı hayatı ve hayatındaki insanları sevemediğinden alışamamıştır hayatına. Bir yeri sevmemizin tek nedeni biriktirdiğimiz anılar değil mi zaten? Zamanı geldiğinde tozlu raflardan indirip kendimi iyi hissettirecek güzel anılar biriktirerek ilerledim. Kafamda bir tuhaflık derken nerelere geldim? Derler ya bir insanın çocukluğu ana 2vatanıdır . Ben de ana vatanıma kısa bir ziyaret yaptım bu kitap sayesinde. Babaannemi andım, anılarıma kısa bir göz gezdirdim. Ne kadar sevmediğimi düşünsem de Ankara’yı sevdiğimi yine kendime itiraf ettim. Mevlüt’le olan yolculuğum da bu kadardı. Kitabın kapağı kapandı ve bana hatırlattığı güzel anılar kaldı. KAYNAKÇA 1-Pamuk, Orhan. Kafamda bir tuhaflık.İstanbul: Yapı Kredi,2014 2-Epicdeus Mavi Huzur Naz Kaplan Kendinizle geçirdiğiniz en kaliteli, en huzurlu, en keyifli vakitleri ne yaparken deneyimliyorsunuzdur? Üstünüzde pijamalarınız, yanınızda sıcak kahvenizle, yağmurlu bir günde kitap okurken mi? Arka fonda en sevdiğiniz şarkı eşliğinde, güneşli bir günde camlarınızı açıp arabanızı sürerken mi? Ben kendime bu soruyu yönelttiğimde, aklıma masmavi bir deniz geliyor. Kıyısında doğup büyüdüğüm, doğanın, benim için, en özel yansıması olan masmavi bir deniz geliyor. İzmir’in denizi geliyor… Ben ise bu denizin kenarında oturuyor, onun maviliğinde kayboluyorum. Geçtiğimiz haftalarda Nihat Behram’ın Maviyengeç Ağıdı Şiirözü 2 isimli şiir kitabı çıktı karşıma. Kitabı okurken hissettiklerimse, kendi dünyamın içinde küçük bir gezintiye yelken açmamı sağladı. Bu gezintide kendimi, doğayla aramdaki ilişkiyi ve onunla geçirdiğim en keyifli vakitleri gözlemleme şansı buldum. Ve kendimle geçirdiğim en keyifli anların doğayı deneyimleyebildiğim zamanlar olduğunu fark ettim. Aslında, Nihat Behram’ın da kitabında bir bakıma söylemeye çalıştığı gibi, doğanın bize (en azından bana) en saf, en sade duygularımızı hatırlattığını fark ettim. Doğanın aslında kendimizi dinlememize yardımcı olduğunu, yalnızlığımızın içinde kendimizi bulmamızı ve orada huzura kavuşmamızı sağladığını fark ettim. Hislerimi bir örnekle açıklamak isterim. Geçtiğimiz cuma, üç günlüğüne memleketim İzmir’e gittim. Kafam; bir sonraki hafta sonu olacak fizik sınavı, yapmam gereken projeler, yetiştirmem gereken ödevler ve çalışmam gereken derslerle patlayacak kadar doluydu havaalanından indiğimde. Bunlar kafamın bir köşesinde, ailemle özlem gidererek arabada eve doğru gidiyorduk ve sonunda deniz kenarındaki yola çıktık. Şu üç-dört gün için aklımda kalan en huzur verici anlardan bir tanesiydi denizi ilk gördüğüm o an. Uzun süredir etrafımdaki doğayla gerçek bir bağlantım yoktu fakat o an, doğanın her tarafımı sardığını hissettim. Ve bu his beni bir çocuk gibi mutlu kıldı. Gün içerisindeyse deniz kenarına yürüyüşe çıktım. Bir insanın doğanın etkisinde nasıl kendisini kaybedip sonra bulabileceğini düşündüm. Doğayla kurabileceğimiz güçlü bir bağın bizi etrafımızdaki sahteliklerden, yorgunluklardan, kötülüklerden, mutsuzluklardan nasıl arındırabileceğini düşündüm. Doğayı hissederken aslında nasıl da özümüze döndüğümüzü düşündüm. Her zaman yaptığım gibi oturdum deniz kıyısına ve izledim… Karşımda uzanan o mükemmel maviliği izledim… Kendi sessizliğimde, doğanın sesini dinledim. Bana söylediklerini, bana verdiklerini kabul ettim, bana yaşattığı mutluluğu hissettim. Her şeyden arındığımı fark ettim. O an denize bakarken artık aklımda ne yapmam gereken projeler vardı, ne bir hafta sonraki fizik sınavım, ne ödevlerim, ne sorumluluklarım, ne de mutsuzluklarım… O an sadece ben vardım. Ben ve gülümsemem… Benim gözümden İzmir’in huzurlu bir görüntüsü Bu aslında ne kadar değerli bir insan için. Doğayla aramızdaki ilişkinin farkında olup bunu hissedebilmek ne kadar kıymetli aslında hayatlarımızda… Doğayı böylesine yoğun hissedebilmek, kendimizi onun bir parçasıymış gibi hissedebilmek ne kadar değerli… Bunu başarabilmekse ne kadar kıymetli aslında… Ne kadarımız kendisiyle gerçekten böyle kaliteli vakit geçirebiliyor günümüzün karmaşasında? Ne kadarımız bu huzuru gerçekten tüm benliğiyle hissediyor ve bunun değerini biliyor? Kaçımız sıkıntılarından bu kadar keskin bir şekilde sıyrılabiliyor ve mutsuzluklarını tümüyle unutabiliyor? Kaçımız doğanın bize verebildiklerini bu kadar güzel bir şekilde alabiliyor? Ne yazık ki aslında birçoğumuz, ben de dâhil olmak üzere, günlük hayatın karmaşasında bu güzelliklere hayatımızda yeterince yer vermiyoruz. İçinde yaşadığımız karmaşanın arasında biraz durup nefes almayı unutuyoruz. Oysa hepimizin huzuru hissetmeye ihtiyacı var. Hepimizin doğayı yaşamaya ihtiyacı var. Kaynakça Berham, Nihat. Maviyengeç Ağıdı - Şiirözü 2. Everest Yayınları, 2016. Vedia Durmaz Kaderini Seç! Hiç yapmak istemediğimiz bir şeyi, yapmak zorunda kaldığımızı düşünüp içimizi rahatlatmak için buna yazgı demiş miyizdir? Belki de Kırmızı Saçlı Kadın da baş karakter olan Cem'in yaptığı gibi, en yakınımız olarak gördüğümüz birini kendi yazdığımız kaderine terk etmişizdir ya da karşılaştığımız her şeyin sonunu tek bir kadere bağlamışızdır. Peki gerçekte kader neydi? Bizim için yazılan hayatı mı yaşamak yoksa o yazgıyı değiştirmek için elimizden geleni yapmak mı? Birimize kader diye sorulsa hepimizin kötümser olarak verebileceği cevaplar ortaya çıkar oldu. Aslında her ne kadar kabul etmesek bile ister istemez kaderimizi kendimiz çiziyoruz. Tabii ki çizdiğimiz kaderimizin sonuçlarından her zaman mutlu olamıyoruz. Tekrar başa sarıp sıkılmadan, usanmadan yeniden yazgı diyebiliyoruz. Peki neden her yaptığımız işin sonunda – bir şeylerin iyi gitmesini sağlamak yerine- sırf vicdanımızı rahatlatmak için "Kaderimiz böyleymiş..." diyebiliyoruz? İnsanoğlu kader kelimesinin anlamını öğrendiğinden beri, bir şeyler için çabalamayı bırakır oldu. Bu sadece çabalamaktan kaçmak için değil de biraz daha insanların her şeyin güzel olarak önlerine sunulmasını beklemelerinden oldu. Bir şeyin sonucunu beklerken büyük ümitler besleyip sonra olmayınca o hayal kırıklıklarını kader kelimesinin arkasına saklıyoruz. Mesela basit bir şekilde, biriyle tanışıyoruz sonra onu tanımaya başlıyoruz. Tanımaya başladıkça onu gerçekten sevdiğimizi düşünüyoruz ama sonra bir şekilde karşımızdaki küçücük bir kelime veya bakış ile düşüncelerimizi değiştirebiliyor. Sonra birden o insanı hiç tanımamış gibi davranıyoruz. En sonunda, biri sorduğunda cevap olarak "Kader ya!" diyebiliyoruz. Aslında yazgı kelimesini en çok cevaplamak istemediğimiz sorulara yanıt olarak kullanır olduk. Bir nevi kaçış noktamız oldu. Artık kaderimize boyun eğmek yerine, başımızı birazcık olsa kaldırıp, yolunda gitmeyen bir şeyi yoluna sokmak için elimizden geleni yapmaya çalışmalıyız. Belki de bu sayede, hem kendimize hem de çevremize olan güvenimiz artacaktır. Bir işe başlamadan önce "Kaderimiz neyse o!" demek yerine "Kaderimizden de iyisi olsun!" demek çok daha akıllıca olur. İnsan beyni dürtüler sayesinde harekete geçer. Eğer biz daha en başında beynimize "Bu işten zaten umutsuzum artık ne olursa olsun!" komutunu yollarsak beynimiz en kötü şeyi bile kabullenebilir. Oysa biz istersek - hiç birine kader demeden- bütün komutları kendimiz yazıp, kendimiz yönetebiliriz. Böylelikle kötü bir sonuç aldığımızda, bunu kabullenmek yerine, azimle kötü sonucu değiştirmek için elimizden geleni yapabiliriz. Bu bizi her zaman daha iyisine ulaştırmaz belki de ama kötü olan her şeye 'yazgı' demekten vazgeçirebilir. Bizi kural edindiğimiz şeylerden kurtarıp, kendimizi bulmamızı, kendi dünyamızı yaratmamızı sağlayabilir. Mesela biz bir iş başvurusu yaptığımızda ve sonucunda red edildiğimizde kendimizi bu durumu kabullenmiş şekilde buluruz. Oysaki biz bunun üstüne düşmeli ve eğer o işi gerçekten istiyorsak elde etmek için elimizden geleni yapmalıyız. Yani kendi yarattığımız, kendi istediğimiz yolda ilerlersek eğer, sonunda üzülsek bile elimizden geleni yaptığımızı düşünüp, kendimizi çok daha iyi hissedebiliriz. Aslında insani yapımız kabullenmek istemediği şeyleri yazgı olarak algılayıp bunun üstünde çokta fazla etki yaratamayacağını düşünüyor. Oysaki hayatımız çocukken oynadığımız uzaktan kumandalı oyunlara benziyor. Eğer kumanda bizdeyse istediğimiz şekilde oyunu yönlendirebiliriz. Bazen ilk deneyişimizde yenilip, pes edebiliriz. Tıpkı ilk karşılaştığımız zorluğa kader deyip geçmemiz gibi. Şimdi kendimize yeni bir oyun açıp, kendi karakterimizi kendi istediğimiz gibi oluşturabiliriz. Hiçbir şey için geç kalmış sayılmayız. Daha önce yazgı dediğimiz, hiç üstüne gitmediğimiz bir konunun içimizde ukde kalmasına izin vermeden, onu değiştirmek için tekrar tekrar üstüne gitmeliyiz. Bu sayede kendi benliğimizle verdiğimiz bütün karar ve çabalar, bizi kader dürtüsünün yerine tatmin etmeye yetip de artacaktır! Kaynakça: http://www.estanbul.com/kader-konusu-ile-ilgili-bir-soru-105344.html#.WCIdZITg76Y Kemal Batuhan Abut 21501121 ELİ AĞIRDIR KARARLARIN Gelecek, geçmişin getirdiklerini bugün yorumlayışımızdır. Geldiğimiz yolu gösterir önceden yaşananlar, ve gideceğimiz yolu tabii ki. Kazandığımız tecrübeler, yaptığımız hatalar, aklımızdan silinmeyen pişmanlıklar her zaman vardır. Ama geçmişin gölgesinde yaşamak, bir türlü olan biteni geride bırakamamak, bu hayatı en çok zorlaştıran şeylerden biridir. Unutamaz bazen insan, aşamaz, kendine yediremez belki de. Bir saplantıya dönüşüverir istemeden. Anlık verilen kararlar, bir ömür boyu katlanılamaz bir vicdan azabına dönüşüverir ve çoğu zaman, sonuçların böyle olabileceğini tahmin bile edemezsiniz ama olmuştur bile. Ama bu azabı çekiyor olmak, anlık kararlara ömür boyu küsmeyi gerektirir mi gerçekten? Aldığı her nefesi, ölçüp tartıp değerlendirip mi yaşamalıdır insanoğlu? Sizce de biraz fazla robotlaşmaz mıyız o zaman? Yapılan ani tercihler yön verir hayatımıza. Belki de en çok onlarda yaptığımız yanlışlar kulağımıza küpe olur hiç çıkmayacak şekilde. Ama kulağımıza küpe olmaktan öteye geçtiği anda da, dayanılması en güç acıya, taşıması en zor yüke dönüşür. Ve bu konuda en hassas insan kesiliverirsiniz aniden. Bir hataya ya da yanlışa en çok tepki verenler, o hatayı kendi geçmişlerinde yaptıkları halde, acısını hâlâ yaşayanlar, yarası hâlâ kabuk bağlamamış olanlar değil midir? Çünkü bilir sütten ağzı yanan yanığın acısını. Aynı duruma düşen birini görünce de, kusar içinde biriktirdiklerini, nefretini, pişmanlığını belki. Ve rahatlatmaya çalışır kendini. Yüreğine böyle su serpmeyi dener bir çare olarak. Çünkü anlatamaz kimselere, yaptığı hata bu dünyadaki en büyük hatadır sahibine göre. Başkalarının öğrenmesi durumundaki utancı kaldıramayacağını düşünür hep. Bu yüzden de dünyadaki herkesten kaçmaya çalışır bilinçaltında buna her ne kadar inanmasa da. Bu gezegenin bir sonu olduğunu bilse, gözü kapalı oraya gider inzivaya çekilebilmek için. Çünkü bakamaz insanların yüzüne. Açığa çıkacağından, rengini belli edeceğinden korkar bir panik atak hastası kadar telaşlı bir şekilde. Bu hissi, Stefan Zweig, ‘Bir Kadının 24 Saati’ adlı kitabında, Mrs C.’nin şu sözleriyle yeterince açık anlatabilmiş bence:”…Tüm tekerlekler tek bir sözcüğü söylüyordu: Uzaklaş! Uzaklaş! Uzaklaş!” Kaçmak, her zaman akla gelen ilk çözümdür. Ama sonu vardır kaçmanın. Nereye kadar kaçabilirsin ki yaptıklarından, geçmişinden? Ya da kaçarak ne kadar avutabilirsin kendini? Bulunduğun çevreyi değiştirerek içindekilerden arınacağına inanmak, kendini kandırmaktan ötesi değil bana göre. Ne kadar tutabilirsin ki içinde? Bardağı taşıran son damlayla karşılaşmaya mahkûmdur insan. İstese de taşacaktır bardak, istemese de. Ve razı gelir paylaşmaya. Çünkü daha fazla dursa içindekiler kendi benliğinde, patlayacağını düşünür insan. Bir süre sonra gerçek arınmaya kavuşmak ister bir günah çıkarma töreni gibi. Mecbur kalır, aslında bir o kadar ister de. Kaybedecek bir şeyi kalmamıştır artık. Elinden gelen son şey anlatmaktır, içini dökmek. Her ne kadar bunu yapmak zorunda olduğunu bilse de, bu paylaşım bir o kadar zordur. Yıllarca içinde büyüttüğün şey bir acı da olsa, onca yıl içinde taşıyarak verdiğin bir emek vardır ortada vazgeçmek istemediğin. Ama uçurumun kenarına gelince insan, koyverir, bırakır kendini. Döker eteğindeki taşları, anlatır yarasının sebebini: “Tüm bunları bir kez anlatarak ruhumdan atabilirim, belki de böylece o ağır yükü ve sonsuzca hatırlanan katılığı silebilirim.” Yıllarca yaşamış bir özlü söz vardır: ‘Mutluluk paylaştıkça artar, acı paylaştıkça azalır.’ Kitapta geçen bu cümleler de, bu özlü sözün gerçek anlamda ne kadar haklı olduğunu tekrar gözler önüne seriyor. Yaşadıklarını anlatmadan yaşayamaz insan. Hatta belki de sadece yaşadıklarını anlatmak için yaşar insan. Başınızdan geçenleri kimseyle paylaşmadığınız bir gün düşünebilir misiniz? O zaman ne anlamı kalır ki yaşanmışlıkların? Anlatmamaya çalışmak, sadece bireyin kendisine zarar verir. Ve en kırılgan olunan an da, aynı olayla tekrar karşılaşmaktır. O zaman daha da ağırlaşır bu külfet. İşte o zaman yıkılır sağlam kalan tek kale, yırtılmış bir Pazar poşetindekiler gibi sağa sola saçılır insanın içindekiler. Uzun zaman önce yapması gerekeni yapmış olmamın rahatlığı da, bütün yükü alıverir insanın omuzlarından. Kaynakça Zweig, Stefan, and İlknur Özdemir. Bir Kadının Hayatından 24 Saat. İstanbul: Kırmızı Kedi, 2015. Print. NORMAL DEĞİLİM, MUTLULUĞU ARIYORUM Jeanette Winterson’ın sevmeyi ve sevilmeyi aramakla geçen hayat hikayesi beni derinden etkiledi. Sevilerek, severek büyüyen ben ve sevgiyi hiç tanımamış olan Jeanette… Biyolojik annesi tarafından evlatlık verilmiş olmasını her zaman ‘’istenmeme’’ olarak algılayan ve hayatı boyunca bunun etkisinden kurtulamamış olan Jeanette’i anlayabilmek için evlat edinilmiş olmaya gerek yok aslında. Oldukça içten ve mizahla harmanlayarak anlattığı hayat hikayesi okuyan herkesi kısa sürede etkisi altına alıyor ve sevmek, sevilmek, hayatlarımızın amacı üzerine düşünmeye sevk ediyor. Henüz on altı yaşındayken bir kızla ilişkisi olduğu ortaya çıkınca okuduğu kız lisesinden atılmasının üzerine ailesi tarafından reddediliyor Jeanette. Oldukça muhafazakâr olan ve evlerine İncil’den başka hiçbir kitabın girmesine müsaade etmeyen annesi Jeanette’e neden kızlara ilgi duyduğunu sorduğunda Jeanette’ten ‘’Çünkü beni mutlu ediyor.’’ cevabını almasının üzerine ‘’Normal olmak varken neden mutlu olasın?’’ diye soruyor. Bunun üzerine biyolojik annesinden sonra, onu büyüten kadın tarafından da reddedilmiş olmanın verdiği ‘’istenmeme’’ duygusunun etkisi altına giriyor Jeanette. Henüz on altı yaşındayken hiç kimse tarafından istenmediğini ve hiç kimse tarafından sevilmediğini idrak eden sevgiye aç Jeanette, kendisine tek başına yaşayacağı bir hayat kurmak ve pes etmeden mutluluğu aramak üzere büyüdüğü evden ayrılıyor. Jeanette’i büyüten Constance haklı olabilir miydi? Normal olmak mutlu olmaktan sahiden daha mı önemli? Normal bir hayat yaşamak mı mutlu bir hayat yaşamak mı? Normal bir hayat idame etmektense sonunda mutlu olacağını bilemeden mutluluğu aramak yanlış bir karar mı? Eğer Jeanette annesini dinleyip mutluluğu aramaktan vazgeçmiş olsaydı, normal olmaya çalışsaydı, ‘’normal’’ insanların yaptığı gibi okulunu bitirdikten sonra biriyle evlenip çocuk sahibi olsaydı daha mı iyi olurdu? Annesine boyun eğseydi, annesinin istediği gibi hareket ederek normal bir hayata sahip olmaya çalışsaydı şu anki hayatından daha mı güzel bir hayatı olurdu? Dünyanın en iyi üniversitelerinden birinden eğitim almış olabilir miydi mesela? Ona dünyaca ün getiren kitapları yazmış olabilir miydi? Şu anki evliliğinden daha iyi bir evliliği mi olurdu? Mutluluğu aramakla geçen hayatında çok sayıda mutsuzluklarla karşılaşmamış, çok kez hayal kırıklığına uğramamış olurdu belki. Mutluluğu aramak için çıktığımız yolda deneyimlediğimiz çok sayıda mutsuzluk o hep aradığımız büyük mutluluğu bulduğumuz zaman önemsiz bir hâle gelir mi? Deneyimlediğimiz her türlü kötü duygu –üzüntüler, hayal kırıklıkları, kalp kırıkları, tükenmişlikler- bizi yana yakıla aradığımız büyük mutluluğa hazır hâle getiren şeyler mi yoksa? O kötü duyguları deneyimlediğimiz için mi daha değerli hâle geliyor büyük mutluluğumuz? Aradığımız mutluluk, mutsuzluklarımız sayesinde mi önemli hâle geliyor? Eğer mutsuzluğun ne olduğunu bilmeseydik yine de mutlu olabilir miydik mesela? Mutsuzluğu hiç deneyimlememiş olsaydık mutluluğun peşinden bu kadar koşar mıydık? Ne olduğunu anlayabilir miydik mutluluğun eğer hiç mutsuz olmasaydık? Mutluluğun değerini anlamada mutsuzluk en iyi yardımcımız değil midir? Peki ya mutlu olacağımızın bir garantisi yokken yine de çabalamalı mıyız mutlu olmak için? Mutluluğu bulamayacağımızı düşünerek kolay yolu seçip ‘’normal’’ mi olmalıyız? Bir gün mutlu olabilme ihtimalimize sımsıkı tutunmalı mıyız yoksa hiç riske etmeden normal olmayı mı denemeliyiz? Mutluluğu aramak için verdiğimiz o savaş ya sonuçsuz kalırsa? Eğer mutluluğu aramak için çıktığımız o yoldan elimiz boş dönersek? Mutluluğu ararken gösterdiğimiz bütün çabalar sonuçsuz kalırsa, mutluluğu ararken hayatımızı boşa harcamış olursak? O zaman der miyiz ‘’Keşke mutlu olmaya çalışmak yerine normal olmaya çalışsaydım.’’ diye? Yoksa mutluluğu ararken atlattığımız bütün badireler sonunda mutlu olamamış olsak bile bu, normal bir hayat yaşamış olmaktan daha mı iyidir? Eğer siz de Jeanette gibi mutluluk aramaktan asla vazgeçmem diyenlerdenseniz, işiniz ‘’normal’’ insanlarınkinden çok daha zor. Her zaman bir ‘’büyük mutluluk’’ hayaliyle yaşamak, sürekli ‘’büyük mutluluğa’’ ulaşmaya çalışmak ‘’normal’’ insanlar için bezdirici olabilir. Eğer yılmaksızın mutluluğu aramaya devam ederseniz, mutluluğa ulaşacağınıza dair inancınızı hiç kaybetmezseniz ve en önemlisi sonu mutluluğa çıkabilecek olan yolu keyif alarak takip ederseniz karşılaştığınız hiçbir badire sizi yıldırmaz. Yolun sonunda hayal ettiğiniz mutluluğa ulaşamamış olsanız bile en azından denemiş olursunuz. Belki de mutluluğu aramış olmak getirecektir size mutluluğu. Hayal ettiğiniz mutluluğa ulaşamamış olsanız bile denemekten mutlu olursunuz belki de. Kim bilir belki de mutluluk hayal ettiğiniz biçimde olmaz, asıl mutluluğu hayal ettiğiniz mutluluğa ulaşmaya çalışırken bulursunuz ve tescilli ‘’Normal olmak yerine mutlu oldu.’’culardan olursunuz. Belki de mutluluğu aramak, mutlu olmaya çalışmak aslında mutlu olmaktan çok daha kıymetlidir. Eda Su Akkum Kaynakça • • Winterson, J. (2015). Normal Olmak Varken Neden Mutlu Olasın. İstanbul: Sel Yayıncılık. Yurt - 1 Mahmut Yurt 21401377 Turk101-28 Aslı Uçar 28.4.2015 HAYATA YABANCI BİR SÖZ: ŞANS [1] İki farklı renge bürünmüş bütün sokaklar, şölen havası hissediliyor dört bir yanda, her iki takımın taraftarları da bütün hazırlıkları tamamlamış gecenin gelmesini bekliyor sabırsızlıkla. Büyük gece... Sezon boyunca oynanan maçların sonuncusu var bu gece, bütün bir sezon boyunca rakiplerine diş geçirmiş iki takımın mücadelesi. Hava kararıyor ve güneş gökyüzünden kayboluyor; şenlikler iyice artıyor gecenin de gelmesiyle. Ve maçı başlatan düdük sesi duyuluyor. Havaya atılan top sahibini buluyor ve maç başlıyor. Her iki taraftan da gelen basketler oyuna heyecan katıyor, dakikaların geçmesiyle de maç iyice kızışıyor. Artan yorgunluklar, sakatlanıp oyundan çıkanlar ve ıslanan formalar maçın sonunun da habercisi oluyor. Artık maçta son anlar... Skordaki küçük bir fark molayı aldırıyor koça, maçı kazandıracak son hamlesine şekil vermesi için. Yurt - 2 Keskin bir sessizlik kaplamış her tarafı, kimseden çıt çıkmıyor. Bütün taraftarlar ayakta, korku dolu gözlerle bakıyorlar sahaya. Elleri titreyen oyuncular, telaşla bakan koç, bütün her şeyin yaşandığı parkeler, tüm sezonun şahidi koltuklar; hepsi bu anı izliyor heyecanla. Son hücum artık, bütün sezonun özeti âdeta, koskoca bir sezonun üç saniyelik finali... Hakem düdüğünü çalıyor ve top oyuna giriyor. Zaman hiçbir şeye aldırış etmeden akıyor, eksilen her saniye bir taraf için hüznün habercisi oluyor, öbür taraf için sevincin. Top elden çıkıyor ve potanın yolunu tutuyor. Zaman durmuş sanki, hiç kimse kıpırdayamıyor; havada usul usul ilerliyor top. Bütün gözler girip girmediğinde... Evet girmiş, taraftarlar zıplamaya başlıyor sevinçten, bütün arkadaşları basketi atanın yanında, coşkuyla kutluyorlar şampiyonluğu. Ertesi sabah... Bütün gazetelerde tek bir manşet var: "İmkansız görünen şampiyonluk üç saniyede şans basketiyle geldi." Şampiyonluğun imkânsız olduğu ve yalnızca üç saniyede geldiği yazıyordu her yerde, hem de şansla. Peki bir yıllık çalışmaya ne oldu, koçun yazdığı akıl dolu oyuna, atışı yapanın inancına? Her şeyi rastlantılara ve şansa bağlayabilir miydik ki hayatımızda? Rastlantılar öylesine mi oluyordu, başarılar şansla mı geliyordu ki anlamsızca? Bağlamak mümkün değildi hiçbir şeyi şansa, hayatta şansa yer yoktu, olamazdı zaten. Ne o şampiyonluk üç saniyede kazanılmıştı ne o basket şansa girmişti ne de şansa bir şeyler kazanabiliyorduk. Hiç kimse öylesine bir şeyler kazanamıyordu hayatta, şansına... Hepsi çalışmanın eseriydi, günlerce, aylarca, yıllarca; bıkmadan, usanmadan, sabırla... İnce ayrıntıların yarattığı bir farktı, uzun bir çalışmanın ve en önemlisi de inançla yapılan bir işin. İnanarak atılan adımların, bu adımları sonuca ulaştıracak kararlı bir iradenin... Ben şansa inanmazdım hiçbir zaman, tesadüflere ve rastlantılara da. Her şeyin bir nedeni vardı bana göre, yaşanan her anın, yapılan her işin, kazanılan her şeyin. Hayatta öylesine olmazdı işler, dünya böyle dönmezdi amaçsızca. Kendi elimizdeydi yapabileceğimiz şeyler. Sınırları koyan da bizdik kaldıran da; imkânsız görüneni mümkün de kılabilirdik imkânsıza ağlayan da olabilirdik. Hayat zarımızı belirleyen bizdik. Bütün yüzlerini altı dolu daireyle de süsleyebilirdik, silik birkaç tanesiyle de. Bu zarı attığımızda ne geleceğini de bilebilirdik ne geleceğine kararı da verebilirdik ne gelmeyeceğini de seçebilirdik. Hayat bir kumar değildi sadece rastgele atışlardan ibaret olan. İnsan kendisi belirlerdi kaderini, hayatını, nasıl yaşayacağını, neleri yapabileceğini... Çalışmaktı, inanmaktı Yurt - 3 sonuna kadar, her ayrıntıyı düşünüp hesaplamaktı; şansı yok eden, imkansız görünenleri mümkün kılan. Şans hayata yabancı insanların inandığı bir yanılgıydı aslında, insanları kandıran, insanların birbirlerini kandırdığı, aslında kendilerini kandırdığı... Yetersiz çalışmaya, eksik inanca uydurulan bir bahaneydi. Hayat gerçeklerinin unutulup insanın kendi eksikliklerini örtmeye çalıştığı bir çarşaftı, başını toprağa gömme çeşidiydi belki de. Hayatın içinde olmayan, hayata yabancı bir sözdü şans. Yurt - 4 KAYNAKÇA [1] http://lightroom.ru/gallery/906-29-snimkov-v-stile-motion-blur-chto-mozhno-snyat-v-dvizhenii.html BİZ BİZE YETERDİK ASLINDADili, dini, ırkı, siyasi görüşü, sosyo-ekonomik durumu ne olursa olsun, yaşayan herbireyin en temel arzusu ve hakkıdır, özgürlük. Şu an çıksak sokağa, sorsak insanlara neyeihtiyaçları olduğunu özgürlük ortak paydasında buluşuruz. Belki herkesin ilk seçimi olmaz,kiminin maddi beklentisi daha çok olabilir ama özgürlük arayışına da destek çıkacağışüphesizdir. Peki bu arayış son bulabilir mi ? Özgürlüğün sınırı var mıdır ? Peki ya ego işiniçine girince özgürlük anlayışı değişir mi ? Objektif midir özgürlük yoksa herkes tarafındanaynı şekilde kabul edilen subjektif bir olgu mu ? Bireysel özgürlüğün ötesinde toplumsalözgürlük mümkün müdür ? Liderlik konusu var bir de... Karar verici bir lider varken halközgür olabilir mi ? İçinde yaşadığımız toplumda, farklı özgürlük beklentileri yok mu ? E ozaman liderin ya da fikir temsilcilerinin kararına göre, en az bir tarafın özgürlük beklentilerikarşılanmamış olmuyor mu ? Tercihin olduğu yerde haksızlık mı var ? Konu derinleştikçe,sorular arttıkça kafalar bulanıyor öyle değil mi ?Tüm bu karmaşayı öyle güzel dile getirmiş ki George Orwell! Klasik olması hiç amahiç şaşırtıcı değil. Siyasi anlamda önyargısız okunması gereken bir kitap bu. Bana tersdemeyeceksin bu baş yapıtı okurken, çünkü saldırılan taraf değilsin inan. Düzenin halktarafında olanlar sözüm size : “Kanmayın, kandırılmayın bu kadar çabuk. Değişiyorsadünyaca kabul görmüş kanunlar birkaç torba yasayla, sırf uyanmak için okuyun şu kitabı!”.Unutuyoruz bazen sistem içinde savrulup giderken ama her sayfasında günümüzden deparçaları bulmak mümkün. Okudukça isyan etmemek elde değil. Bir liderin baş kaldırısı,devrim arayışı, halkın tam desteği ve katkısı okuyucuyu güzel günler görebileceğineinandırırken, bir yandan da unutturuyor içimizdeki egoyu ve egoistleri. Tam huzur bulmuşkendurduruyor Orwell bizi. “Hop!” diyor, “O kadar kolay mı sandın?”. Değil işte... Açlık varçünkü içimizde. Güce, paraya, kontrol etmeye... Masum halk ve acımasız sistem karşı karşıyakalıyor. Sonunda yaşadığımız dünyaya döneceğiz, içinde bulunduğumuz sisteme. Hersayfanın bizi götürdüğü istikamet bariz. “Dur!” çığlıklarımız sayfa sayılarıyla doğru orantılıolarak şiddetleniyor. Durur mu hiç gücün tadını alan ? Zor.Konu biraz çaresizliğe sürüklese de, yazarın üslubu ve anlatım biçimi sayesinde teksolukta okunacak bir kitap bu. Kitabın her parçasını film izlercesine gözlerinizdecanlandırabiliyorsunuz. Öyle bir kere okudum anladım tarzında bir kitap da değil. Koyacaksınbaş ucuna, gündemden uzak mı kaldın aç gazete gibi oku çünkü oyuncular değişse de oyundeğişmiyor. Kitap Sovyet Sosyalist Cumhuriyetler Birliği’nin Stalin zamanını anlatsa da,içindeki her hayvanın o dönem içinde bir eşleniği olsa da günümüze uyarlamak çok marifetgerektirmiyor sanki.Kitap ile ilgili ufak bi araştırma yapma gereği hissedebilirsiniz okuduktan sonra.Şahsen beni o şekilde etkiledi. “Kim bu Orwell ? Hangi dönemi anlatıyor ? Bu kitap aslındakimi anlatıyor ?” diye sordum kendime. Kitabın içindeki isyankâr, totaliter rejime karşı duransosyalist yapı dikkatimi çekti. Fabl tarzındaki bu siyasi hiciv romanının 1996 yılında 1946 yılıiçin Retro Hugo Ödülü’nü almış. Ayrıca en çok hoşuma giden bilgi 1954 yılında Halide EdipADIVAR tarafında Türkçeye çevrilip Milli Eğitim Bakanlığınca bastırılıp okutulmuş olması.[1]Başından sonuna kadar beni tutsak eden Hayvan Çiftliği, insanın kendini geliştirmesi,farklı düşünmeyi öğrenmesi ya da düşüncelerini güçlendirmesi açısından benim baş ucueserlerim arasında. Dedim ya oyuncular değişir, oyun aynı kalır; bize düşen oyunu bozmak.Okuduktan sonra, gözünüzde canlanan takım elbiseli ‘domuz’lardan sıkıldığınızı farkederseniz, bilin ki sorunun çoğu bizde. Birkaç maddede yapılan ufak düzeltmelere(!) suskunkaldığımız için, çabuk unuttuğumuz için, kolayca uyutulduğumuz için... O yüzden uyurken birelinize alın, sadece ‘uyanmak’ için sayfaları çevirin. Mutlu ve eşit yarınlar için okutun dabence. Hadi iyi uykular.[1] : ht t p: / / t r . w ik i p e dia.o r g /wik i /H a y v a n _ % C3 % 8 7iftl i % C4 % 9 F iKoral Korkmaz 21201575 Ahmet Özer TURK101-32 Bazı yer ve zamanlarda ani bir ürküntüyle kendimize gelir ve fikren başka yerlerde gezindiğimizi, bir şeyler düşündüğümüzü veya bulunduğumuz yerdeki ufak bir detayın bizi bu durumlara getirdiğini anlarız. Murathan Mungan da Paranın Cinleri adlı eserinde kendisini bu durumlara sokan anılarını biz okurlarına 10 kısa öyküyle anlatmış : Paranın Cinleri, Mavi Boncuklu Kız, Bunlar Artık Yok, Mehtaplı Gecelerde Hep Seni Andım, Pevruze İçin Resim Altı, Keşfedilmek, Opera ve Diğerleri, Beyzi, Fazla Cesaret Fazla Merhamet Fazla Sevgi, Gizli Ben. Murathan Mungan’ın yazdığı bu 10 kısa öykü bana çok şey anlattı çok şeyleri de kavramama sebep oldu. Yazarın bir memleket sevdalısı olduğuna her öyküsünde ayrı ayrı değinmiş olmakla birlikte kendi geçmişinden, memleketinden edindiği gözlemler öğrendiği şeyler hayatına yön vermiş bulunmakta. Hangimiz geçmişimizde olan olayların bizi etkilemediğini düşünebiliriz ki. Memleketimizi sevemeyebiliriz veya daha iyilerini görünce memleketimizden vazgeçmiş olabiliriz. Aslında herkesin bildiği ancak farkında olmadığı, bizi diğer insanlardan farklı yapan etkenlerden önemlileridir memleketimiz ve bize vermiş olduğu anılar. Ben de bu caniliği yapanlardan biriydim bu kitabı okuyana kadar. Memleketimde olmuş tüm anılarım bir okuyuşta bu kadar depreşemezdi belki de. Hastalıklar, özlemler, eski sevgililer, aile büyüklerimiz ve aile değerlerimiz. Şimdiye kadar kendimize kaç kez sormuşuzdur aile büyüklerimizin ne yaşadığını, görmediğimiz akrabalarımızın nasıl görünmez olduklarını veya aile albümündeki insanların yüz ifadeleri ne zaman bizi ilgilendirdi. İstenmeden yapılan evlilikler, aile içi kırgınlıkların dikkatli bir bakışta ufak bir fotoğraf karesinden anlaşılması bu kadar derinde mi saklıydı. Hepimiz içinde yaşadığımız bu ülkenin ne şartlar altında kurulduğunu biliriz ancak bu şartların ailemize ve doğal olarak bizlere etkisini bilmeyiz. Belki benim büyük dedem Ruslara esir düşmemiş olsaydı, babaannemi yetim bırakmış olmasaydı her gün gördüğüm Osmanlı kadını tüm heybetiyle daha canlı duracaktı. Veya eski sevgilimin elini ilk tuttuğumda çevremde olan olaylar istemsiz olarak tekrar olmasaydı ben yine o günler için iç geçirmeyecektim. Yazar bende en çok geçmiş duygumun ne kadar önemli olduğunu şimdiye kadar önem vermediğim duygumun aslında insanlarla nasıl arkadaş olduğu ve hangi özelliklerimi sevdiklerini göstermiş oldu. İnsanlar bizimle arkadaş olacakları zaman davranışlarımıza, karakterlerimize ve bildiklerimize göre hareket ederler; kaçımız bu özelliklerin kendi kendine oluştuğuna inanmıştır kim bilir. Murathan Mungan’ın bana gösterdiği en önemli olay buydu işte geçmişim benim temelimdir. Ondan kaçmak istesem önemsemediğim bir olay benim dünyalarımı bir anda yıkabilir bu bir müzik olabilir, bir insanın gülmesi, bir renk veya bir insan olabilir. Geçmiş biz farkında olmadan neler yüklemiş bize haberimiz yokmuş. Sanırım memleketimi bu kadar özlememiştim daha önceden, babaannemin elini öpmek, büyüklerimin anılarını dinlemeyi bu kadar fazla isteyeceğimi düşünmemiştim. Fedakârlık insanların zamanı geldiğinde yapması gereken bir olgudur bu dünyada. İki gün Öncesine kadar bana ne fedakârlık yaptın deseler diyeceğim çok fazla olay olmazdı eminim ancak şimdi gönül rahatlığıyla bir durumun farkındayım ben daha doğmadan benim fedakârlık yapmamam için çok fazla fedakârlık yapılmış. Yazımı tekrar okuduğumda ne kadar karışık olgulardan bahsetmişim diyorum ancak Murathan Mungan’ın bana yaptığı, anımsattığı, öğrettiği olaylar, olgular tam olarak böyle. Ayrıca son olarak kitapta değinmek istediğim nokta ise yazarın tüm kitap boyunca bahsettiği anılar sadece bu kitapta bahsedilmekle kalmayıp Murathan Mungan’ın diğer eserlerinde kahramanlarına yüklemesi ve onların dillendirmesine izin vermesi diğer eserler için de ilgi uyandırmaktadır. Bir şeyden kesinlikle emin oldum okuduğum bir kitap, izlediğim bir film veya dinlediğim bir müzik birilerinin yaşamından acı veya tatlı bir kesit barındırıyor ayrıca bunlar benim için bir şeyler çağrıştırmasa da başka onlarca kişinin düşüncenin karanlık odalarına seyre çıkartıyor. Büyüklerimizin söylediği gibi ‘geçmişini iyi bilmeyen geleceği başaramaz.’ sözü bir kez daha doğruluğunu kanıtlamış oluyor bu kitapla birlikte. Geçmişteki hataları gelecekte tekrar tekrarladığımız zaman hiçbir şey başarmış sayılmayız. Belki de doğduğumuzdan beri içgüdüsel olarak bir sıkıntı olduğu zaman veya akıl danışılması gerektiğinde ailenin hep en büyüğüne gidilir çünkü biz daha hayat denilen yolda yürürken büyüklerimizin yaşadıkları şüphesiz ki en iyi pusula olacaktır bize. Ali Sami SEÇKİN İçimizdeki Marslılar Son yıllarda bakıyorum da neredeyse bütün “gelişmiş” toplum fertlerinde inanılmaz bir yalnızlık problemi var gibi. Problem dediğime bakmayın çoğu insan bunu dert edinmiş değil. Onlar sadece hayatta kalmak için gerekli temel ihtiyaçlarını karşılamaya çalışıyorlar. Fakat bunu yaparken ne bir sosyal iletişim içerisindeler ne de bu yönde bir çaba gösteriyorlar. Hepsi kulaklıklarının onlara fısıldadığını dinleyip, ekranlarında beliren bildirimleri okuyorlar. Günaydın kelimesinin nasıl bir ses çıkardığını unutmuş haldeler ya da teşekkür ederim demenin aslında o kadar da zor ve uzun olmadığını. En son ne zaman bir yabancı ile merhabalaştılar acaba? Bu kadar gaddar olduğuma bakmayın, ben de o insanlardan biri sayılırım. Aslına bakarsak, hepimiz bir ölçüde onlardanız. Günlük koşuşturmaca içerisinde diğer insanlarla konuşmaya vaktimiz yok, yetiştirmemiz gereken onlarca, yüzlerce iş var. Bu işlerin arasında kim tanımadığı birine merhaba demek ile vakit kaybetmek ister ki? Yani her gün 10 kişiye merhaba desek, her biri 5 saniye sürüyor olsa, yılda 365 günden, 10x5x365=18250. 18250 saniye! Yani 304 dakika! Yani 5 saat! Bir yılda 3650 kişiye (hepsi farklı kişi olmak zorunda değil elbette) merhaba demediğimiz takdirde 5 saat 4 dakika kazanıyoruz. Bu 5 saat 4 dakikada da neden yalnız olduğumuzu düşünüyoruzdur herhalde. Bütün insanlığın umudunun ve gelecek inancının bir adama, bu adamın hayatının ise saniyelere bağlı olduğu Marslı’yı okurken bunları düşündüm. Hepimiz kendi küçük dünyamızda hayatta kalma mücadelesi veriyoruz. Saatler, dakikalar, saniyeler hepsi ölüm-kalım meselesi bizim için. Yaptığımız her şey, aldığımız her karar hayatta kalmak adına. Hal böyle iken, yalnızlık bir tercihten ziyade kaçınılmaz bir sonuç değildir de nedir? İlk çağlarda insanlar hayatta kalmak için 3-4 kişilik küçük gruplar oluşturdular. Daha sonra bu gruplardan birkaçı bir araya gelerek aileleri oluşturdular. Bu aileler genişledi, gruplar daha büyük ve kalabalık bir hal aldı ve bildiğimiz anlamda ilk topluluklar oluştu. Bundan binlerce yıl önce insanoğlunun hayatta kalması için, neslinin devamı için bir araya gelmesi gerekirken, günümüzde ise insanlar hayatta kalmak için giderek yalnızlaşıyorlar. Kendilerine vakit kaybettirecek bütün eylemlerden uzak kalıp hayatlarında mümkün olduğunca az sayıda insan tutuyorlar. Çoğu insan kariyerini devam ettirmek ve geliştirmek adına aile kurmamayı tercih ediyor. Böyle bir toplumda yalnızlık kaçınılmaz. Peki modern insanın yapması gereken nedir? Hayatta kalma savaşının sonucu olan “modern yalnızlığı” kabullenip yoluna devam mı etmeli? Mark Watney gibi ne kadar yalnız olursa olsun hayatta kalmaya mı çalışmalı? Yalnız geçirilen bir hayat yaşamaya değer mi? Buraya kadar insanın yalnız kalmasını rasyonel bir biçimde hayatta kalma çabasına bağladık. Peki insanoğlunun hayatta kalmak istemesindeki sebep nedir? Sadece beslenip, gelişip ölmek için mi yaşıyoruz? Ya da daha basit bir şekilde söylemek gerekirse, insan ölmek için mi yaşar? Yoksa kaçınılmaz olan ölüme kadar yaşamı güzel kılan şeyleri bulmak için mi yaşar? Öyle ya ölümü beklemekle yaşayan bir insan neden intihar etmesin ki? Öyleyse yaşamı güzel kılan şeyler için yaşıyoruz. Hayatımızı paylaştığımız insanlar için, ailemiz için, evcil hayvanımız için, sevdiklerimiz için yaşıyoruz. Yalnız kalmak için yaşamaktansa, -tıpkı ilkel atalarımız gibi- yaşamak için yalnız kalmayalım. Çok basit bir soru: Sizce bir insanın açlıktan –ya da kötü şartlardan diyelim- ölmesi mi daha kötü, yoksa her türlü imkana sahip olmasına rağmen yalnızlıktan depresyona girip intihar etmesi mi? Bence bunu biraz düşünün. KAYNAKÇA Marslı / Andy Weir(İthaki Yayınları 2014) Doruk UĞURER 21202796 Geçmişe Yolculuk Erken kaybettiklerimi bana tekrar tekrar hatırlatan bir kitap oldu. Okuduğum her öyküde ayrı ayrı hayıflandım hayatın acımasızlığına. Her 8 ayrı hikayenin kahramanı da ergenlik çağındaki erkek çocuklardır. Bundan dolayı belkide erkek çocukların hayatına çok güzel girmiştir yazar. Aynı zamanda hikayelerin geçtiği yerleri öyle güzel betimlemişki Emrah Serbes kendimi olayların geçtiği yerde zamanda hissetim kendimi; ağustosun atlet çıkartan sıcağında, nisan yağmurunun eşliğinde. Her öyküye başladığımda onun romana dönüşmesi dileğimin yanında aynı zamanda öyküyü bir çırpıda okumayayı isteyerek kendi içimde çatıştım. Erkek çocuğu olduğum için öykülerin her birinde çoçukluğumun anıları canlandı. İlk aşık olduğum zaman, arkadaşlarımla tartışmalarım, anne ve babamla gereksiz kavgalarım. Duygusal olduğumu bir kez daha hatırladım. Her anımın canlanmasıyla daha çok okumak istedim, daha çok okudum; okudukça çocukluğumdan kalan esintiler arttı ve birde baktım ki kitap bitivermiş. Öykülerin çoğunda 10 yaşına yeni basmış melankolik çocuklardan bahsetmekte Emrah Serbes. Çoğu öyküde kahramanlarımız kendinden büyük olsun küçük olsun bir kıza içten içe aşık oluyorlar. Genellikle açılamayıp aşklarını efsaneler gibi anlatıyorlar. Bazen de açılıp olumsuz yanıtlar alıyorlar. Belkide bu yüzden kitabın ismi erken kaybedenler. Genellikle öyküler kahramanları kazananları anlatır çünkü herkes sever kahramanlarla ilgili şeyler okumayı ancak Emrah Serbes adete madalyonun öteki tarafına ışık tutuyor. Bunları sokakta her gün duyabileceğimiz bir dille bol bol küfürle anlatıyor. Topu kesilen çocuk kesen adama hiç çekinmeden saydırabiliyor öykülerde. Belki de bu yazarın anlattıklarının gözümüzde daha net belirmesini sağlıyor. Öykülerin hiç birinde nezaketten bir eser göremedim özellikle mahallenin küçük çocuklarından. Şiirsel bir dil, imgelerden olışan anlatımlar; bunların hiç biri olmadan çok güzel hikayeler yazılabileceğini çok iyi göstermiş Emrah Serbes Kitabi okudukça pragmatizmle, materyalizmle alakası olamayan çocukluğum geldi aklıma. Karşılıksız sevgilerim, umarsizca eğlendiğim günler, ölüm hakkında en ufak bir fikrimin bile olmadığı, tek amacımın arkadaşlarımın bilyelerini almak olduğu, babamdan her kaçtığım zaman annemin bacaklarına sarıldığım günler.. işte okudukça bu yazdıklarım gelecek aklınıza. Hayatınızdaki en büyük problemin tatile oyuncak mi büyük bir kova mi götürceğiniz olduğu, jelibonunuzun yere döküldüğü için ağladığınız günler.. küçüklüğümüzden yüzümüzü güldüren, gözümüzü dolduran günlerden.. Geçmişe bir yolculuk yapmak istiyorsanız ‘Erken Kaybedenler’ bu yolculuğun en güzel biletlerinden. Bir kaç saatliğine de olsa erkeklerin çocukluklarında kaybolmaları iyi hissetirecek kendinizi. Açık bu betimlemelerle kendinizi kaptıracaksınız kitaba çayınıza düşen bisküviyi kurtaracak bir kahraman arayarak. Kendinizi karşı koyamayacağınız yüzleşmelerle karşı karşıya bırakacak. Ergenliğinize dönerken gülmekten hakim olamıyorsunuz yanak kaslarınıza. Bir de bakıyorsunuz dalmışsınız kitaba, sizde küçük kahramanlarla küfür ediyorsunuz, birlikte eğleniyor, birlikte tokatları yiyorsunuz. Üzgünlükleri ve pişmanlıkları unutarak.. Kitabın en güzel özelliği bu bence. Fazlasıyla kendinizi öykülerin içinde buluyorsunuz, kayboluyorsunuz adeta. Biraz korku, biraz hüzün ve fazlası ile kahkahayla. Özellikle üçüncü öyküyü okuduğumdan sonra dakikalarca güldüm. Gülmem bittiğinde tekrar okuyup tekrar güldüm aslında yazan çoğu şeyin bizim başımızdan da geçtiğini hatırlatan kitaba. Bu kitabi özellikle genç bayanlara tavsiye ediyorum. Karşı cinslerinin çocukluğunu en iyi şekilde bu kitapla görebilirler ve belki kadın-erkek ilişkilerinide olumlu etkileyebilir. Mesela erkekerle aralarındaki sorunların yine farklı kadınların açtığı yaralardan kaynaklandığını görebilirler. Aynı zamanda bu kitap babama, dayıma, amcama, dedeme verebileceğim en güzel hediyelerden birisi olabilir bu. Hayata bir sıfır geride başlayan ya da adaleti olmayan bu yarışta baştan kaybeden gençlerin bulunduğu Emrah Serbes’in kitabı. SOĞUK VE BAZEN DE SICAK YALNIZLIK Etrafımızda ne kadar insan olursa olsun hepimizin zaman zaman kendini yalnız hissettiği anlar olmuştur. Böyle anlarda kendimizi gerçek dünyadan kopmuş, soyutlanmış ve farklı duygular içinde hissedebiliriz; bir anda çevremizdeki sesler duyulmaz olur ve kendi dünyamızda kendi kendimize düşünüp taşınmaya başlarız. Bana göre yalnızlık; nerede olursan ol, ister tek başına, ister başkalarıyla beraber ol, düşüncelere dalarak kendini o ortamdan soyutlamak, oradaki olayları önemsemeyi bırakıp kendi içine dönmektir; bazen bir monolog yapmaktır, bazen de içinde kaybolduğumuz bir boşluk duygusudur. Başkası girmesin diye geçiş yaptığımız dünyanın etrafına duvar örerek sadece kendi duygu ve düşüncelerimizle baş başa kalmaktır. Bence yalnızlığın farklı türleri vardır: Tamamen yalnız olmakla birdenbire kendini düşüncelere dalıp gitmiş, etrafındaki insanlardan soyutlanmış bularak yalnızlık hissine kapılmak birbirinden çok farklıdır mesela. Diğer insanlardan uzak, tamamen yalnız yaşayan insanın yanında duygu düşüncelerini paylaşacak hiç kimsesi olmaz. Her şeyi kendi içinde tutar, duyguları ve hisleri körleşebilir, hatta bazen bencilleşip kibirlenebilir, başka insanlara değer vermeyi layık bulmayabilir. Onun için sadece kendisi ve ‘diğerleri’ vardır. Ne diğerleri onu ilgilendirir, ne de o diğerlerini. Birbirlerinden ayrı bir yaşam sürdürürler. Ayrı yaşayıp kendini diğerlerinden soyutlayan, dışlayan insanların arttığı bir toplumda, toplumu toplum yapan birlik ve beraberlik yavaş yavaş yok olmaya yüz tutar. Bir olay olduğunda bile birbirlerine ilgisiz ve kayıtsız kalırlar. Örneğin, sokağa çıktığınızda hiç kimsesi olmayan, yırtık pırtık kıyafetleri olan fakir bir adamın birden yere düşüp bayıldığını düşünün, ona kaç kişi yardım etmeyi düşünür? Bazıları da arkadaş olarak insan yerine kedi veya köpek gibi evcil hayvanları tercih eder ama bu durum daha mı iyidir, yoksa daha mı kötüdür, hangisi daha mantıklıdır? İyi bakıldığı sürece evcil bir hayvanın sahibine ihanet etmesi, zarar vermesi, bence bir insanın diğerine bunları yapmasından çok daha düşük bir ihtimaldir. İnsanlara güvenmek bazen zor olabiliyor, onları tam tanımadan, aslında nasıl kişiler olduklarını ve nasıl davrandıklarını bilemeyiz. Yaş ilerledikçe yeni arkadaşlıklar kurmak zorlaşır, küçükken olduğu gibi mahalledeki diğer çocuklarla oynayarak arkadaş olmakla aynı şey değildir. Bu yüzden teknik olarak yaşlandıkça biraz daha yalnızlaştığımızı söyleyebilirim. Yalnız yaşayan insanların yüzlerindeki ifade de farklı olur. Toplu taşıma araçlarına sadece işe gidip gelmek için binenlerin bazılarının gözlerinden okuyabilirsiniz o ifadeyi. Bakışlarındaki o bıkkınlık, cansızlık, yalnızlık ve duygusuzluk hissi, bazılarından tüm hepsi okunabiliyor. Yine de tüm bunlar demek olmuyor ki yalnızlık her zaman kötü bir duygu veya durumdur. Tamamen yalnız olmayı değil de diğer yalnızlığı kastediyorum, etrafımızda birilerine sahip olmamıza rağmen kendimizi tek hissettiğimiz, dış dünyadan soyutladığımız zamanları. Kendi içimize bakmanın iyi yanları da vardır; kendi kendimizle yüz yüze gelmemizi sağlar, yaptığımız eylemleri sorgularız, geçmişte yaşadığımız tecrübelerimizi hatırlarız. Yaptığımız iyi eylemleri hatırlamak bizi gülümsetir, mutlu eder. Pişman olduğumuz durum ve olaylarla yüzleşiriz, bir daha olmamaları için gereken dersi alırız. Pek çok ünlü ve başarılı insan, örneğin bazı yazar veya ressamlar ilham almak, tamamen işine konsantre olmak, kendi duygu ve düşüncelerini toparlayabilmek için çoğu zaman yalnız kalmayı tercih ederler. Diğer insanların arasında öznel fikirlerimizi yaratıp odaklanmak daha zor olabilir. Kısacası, bana göre, yalnızlık hem iyi hem kötü bir hava gibidir diyebilirim. Bir soğuk olur bir sıcak, belirli bir düzeni yoktur ama önemli olan soğukta fazla kalmamak, havayı hem sıcağıyla hem soğuğuyla kabullenip yaşamaktır. Danış, 1 Berk İzgi Danış 21401597 TUR101-20 Başak Berna Cordan 2.12.14 BEYGİR GÖZLERİ Edebiyatımızın usta hikâyecilerinden yazarlarından Haldun Taner’in alışılagelmiş şekilde kendine özgü alaycı ve ironik bir dille yazdığı birkaç öyküden oluşmakta olan Şişhane’ye Yağmur Yağıyordu isimli kitabını yakın zamanda okudum ve kitaba da adını vermiş olan hikâyede yazarın bahsettiği at gözü merceği, ve bundan yola çıkarak yaptığı bazı çıkarımlar beni bu konuyu insanlara uyarlamaya itti. Yazar kendisini aynada gören bir katırın şaşırıp paniğe kapılarak yarattığı kaosu anlatmış bu öyküde. Bunun nedeni olarak da Amerikalı fotoğrafçının at gözündeki lensi fotoğraf makinesinde kullanarak cisimlerin normalde olduğundan, veya bizim gördüğümüzden daha büyük göründüğü gözlemini göstermiş. Bu yüzden bizim çöpçü beygiri Kalender her şeyi büyük görmeye alışık olduğundan aşağılık komleksiyle yaşamakta olan bir hayvan olduğu ve aynada kendini de büyük gördüğü zaman dehşete düşmüş. Yazar değinmemiş olsa da asıl büyük sarsıntı bu noktadan sonra başlıyor. Hayatı değişecek zavallı hayvanın, bütün dengeler alt üst olacak ve kendine gelecek, aşağılık kompleksini atıp kendine güvenini de kazanarak belki de karşı koymaya başlayacak ‘sahip’lerine. Kitapta Şişhane’de yolculuk eden bir çöpçü beygiri için dile getirilen bu durum bana insanları anımsattı. Kendilerini düşük gören veya etrafındaki insanları olduğundan büyük gören insanları. Kalender kadar şanslı olamayıp kendilerini henüz aynada görememiş insanlar. Kalender için de pek şanslı diyemeyiz gerçi onunda kendini görmesi için bütün bir hayatı sefalet içinde geçmiş ve büyük gördüğü şeylerden korkarak, onlara Danış, 2 boyun eğerek geçmiş. Halbuki en başından bu ‘at bakış açısı’ yok edilebilse, hayatını özgürce yaşayabilse hayatın tadı daha güzel çıkmaz mı? Aynı durum insanlardaki kölelik kavramına bağdaştırabiliriz. Kölelik derken yalnızca yüzeysel olarak kölecilik gelmesin akla, her türlü boyun eğme, kendinin farkında olmama bu kavramın içinde bulunuyor. Ne kadar düzgün yerlerde de olsa insan hiçbir zaman kendini aşağı görmemeli. Ne kadar eğitimli olursa olsun, ne kadar önemli yerlere gelirse gelsin başkalarını gereksiz büyütme ve kendini küçük görme söz konusu oluyor, ve sonunda bu kompleks insanda boyun eğme ile sonuçlanıyor. Bir şirketin başında hatta bazen bir ülkenin başında olan insanlar bile kendi aşağılık kompleksinden midir, başkalarını at merceğiyle görmekten midir artık bilemeyeceğim, özgürce, birey olarak davranamıyorlar. Sömürülmeye açık hale gelen bu insanlar aynada kendi boyutlarını görene kadar hayatlarını yaşayamıyorlar ve bunu fırsat bilen köleciler ise kendilerinin farkında olmalarının avantajıyla hemen harekete geçiyorlar. Ha ben demiyorum ki insan kendine çok güvenmeli, kendini asla kimseden küçük görmemeli. Sadece kendini farkında olmak, bireyselliğinin farkında olmak buradaki önemli nokta. İnsan hayatındaki, ilişkilerindeki kuşkusuz en önemli faktör olan dengeye çıkıyor yine yolun ucu. Her şey arasında kurulması gerektiği gibi burada da etrafınızdakilerle üstünlük durumunuz için böyle bir dengeden bahsetmek mümkün. Bu dengeyi de en başta belirttiğim gibi yalnızca kendinin farkında olmak başlığı altına toplayabiliriz. Kimi insanlar doğuştan bu farkındalığa sahiptir, kimileri zamanla öğrenir, kimileri ise asla öğrenemez ve hayatını başkalarının hayatını anlamlandırmak için yaşarlar. Bu doğanın bir işleyişi gibi algılanmaya başlanmış, ve buna karşı yapılacak bir şey yokmuş gibi algılanmkta toplumumuzda, ve çoğu diğer toplumlarda. İnsanların en azından Danış, 3 Kalender kadar şanslı olabilip er ya da geç bu farkındalığı kazanmasını dilemekten dahası gelmiyor elden. İnsanların hayatlarını başka insanların hayatlarını anlamlandırmak için yaşamaları herhangi şartlar altında olursa olsun çok anlamsız ve acıklı geliyor bana doğrusu. Ne demişler, düşman başına! KAYNAKÇA Haldun Taner / Şişhaneye Yağmur Yağıyordu – Bilgi yayınevi, Ankara. DUYGULAR Enes DURAN Yıl 2008, o zaman 10 yaşındaki bir ufaklık olan ben, babam karne hediyesi olarak şimdi yüzüne bile bakmayacağım bir bilgisayarı hediye ettiğinde mutluluktan diğer odalara doğru anlamsızca koşmuş ve kısa bir ev turu atmıştım. Yazı hakkında düşünürken beklemediğim şekilde aklıma bu birkaç dakikanın ömrümdeki diğer dakikalar arasından sıyrılıp nasıl önüme serildiğini anlamaya çalıştım. Nasıl oldular da birkaç dakika aniden aklıma geldi? Aklıma gelen diğer anılar ile ortak özelliği neydi? Bir süre düşündükten sonra bunların duygular sayesinde olduğunu, o anlarımın diğer anlardan duygularım sayesinde sıyrılıp anılara dönüştüğünü anladım. Ya çok hüzünlüydüm ya çok mutluydum ya da çok heyecanlıydım anılarımda. Ama bir ortak nokta vardı: Hepsinde duygular bir yoldaş gibi eşlik ediyordu bana. Bu durum da aradan yılların yok edici rüzgarının geçmesine rağmen o anların diğer anlar gibi yok olmamasını, anılara dönüşmesini sağlamıştı. Duygularım sayesinde zihnimde ikâmet ettikleri yeri korumuştu o anılar, anlar. İnsanların aynı resme farklı perspektiften bakıp resmi farklı yorumlamasının olası olduğu gibi herkesin aynı duyguya yüklediği anlamın da farklı olması gayet olasıdır. Sizinle mutluluk, korku ve umuda yüklediğim, onlarda gördüğüm anlamları kelimelerle ifade ederek paylaşmaya çalışacağım. Mutluluk bazen büyük bir gülümseme bazen hafif bir tebessüm, bazen de iki gözden düşen yaşlar olarak gösterir kendini bize. İlk paragraftaki anımdan bana beklenmedik iyi bir sonuç elde etmek gibi gelse de birçok yönü vardır mutluluğun. Üzerinde uğraştığımız bir işin başarıyla bitmesi de olabilir, ebeveynlerinizin sizinle övünmesi de, yıllar sonra ansızın gelen bir dost da. Buna ek insanların en sevdiği duygudur mutluluk. Hayatlarının merkezine mutluluğu koyar insanlar. Hep onun peşinden koşar, onu elde etmek için ömürleri boyunca çabalar. Geniş bir aile olan duygu ailesinin en gözde çocuğudur hani. Ama tuhaf bir şekilde bir mutluluğu elde etmek için diğerinden vazgeçer insan. Birinin peşinden koşarken diğerini feda eder başka bir deyişle. Korku kimi için büyük bir örümcek, kimi için kocaman bir canavar, kimisi için de yalnızlık, unutulmaktır. Bana ise zifiri karanlık bir odanın içine girmek gibi gelir. Çocuklukta karanlık bir oda veya geceyi sokakta geçirmek olabilirken orta yaşlarda korku sahip olduklarını kaybetmektir. Ömrünün son demlerinde de unutulmaktan korkar insan. Ölmeden önce ölmekten korkar yani. Nefes alıp verirsin, kalbin atar ama yine de diğerlerinin gözünde mezarlıktakilerden bir farkın yoktur. Korku aynı zamanda akıl-duygu çatışmasının en güzel örneğidir. Karanlık bir odaya girerken orada sizi bir canavarın beklemediğini adınız gibi bilirsiniz, fakat yine de duygularınız sizi odaya girip girmemek konusunda tereddütte bırakır. Her ne kadar insanlar onu sevmese, onu ailenin kötü çocuğu olarak görse elzemdir bazen. Çünkü bizi korur, güvende tutmaya çalışır, bizim sınırı aşmamamızı sağlar. Bir elektrik devresindeki sigorta gibidir hani. Bir değeri aşınca daha fazlasına izin vermez, böylece devreyi korur. Bundandır ki onu sevsek de ondan nefret etsek de içten içe bir ihtiyaç duyarız ona. Onla da yapamayız onsuz da. Ama içlerinde bana en garip geleni umuttur. Umut diğer her duygudan daha baskındır. Ne kadar üzülsek, hayal kırıklığına uğrasak, korksak da yine de bir umut duyarız. Rakamlar, olaylar ne kadar imkânsızdan dem vursa da kalbimizde halâ bulunur umut. Ailenin diğer kardeşi korku gibi akıl-duygu çatışması yaşatır insanın içinde. Aklınız rakamlardan ve olasılıktan bahsederken duyguların hararetle araya girmesiyle kavgalar başlar içinizde. Bundan mıdır bilinmez ünlü filozof Nietzsche umut hakkında "Umut en büyük kötülüktür, çünkü işkenceyi uzatır." demiştir. Yani gerçekçi bir bakış açısı gerektiği halde bize toz pembe bir gözlük taktırabilir umut. İlacın fazla kullanıldığında zehir etkisi yapması gibi. Bundandır ki dikkatli olmalıdır insan gerektiğinden fazla umut etmediğine. İmal ettiği ürünün gramajını ne bir eksik ne de bir fazla yapmayan fırıncı gibi insan da umudunu gramajından ne aza indirmeli ne de fazlasına çıkarmalıdır. Aksi takdirde olası bir işin önüne taş koyabilir veya en sevdiği arkadaşı hayal kırıklığını getirebilir. Kısacası umut, korku, mutluluk, sevinç ve niceleri hayatımızı tabiri caizse eliyle testiyi şekillendiren bir çömlekçi gibi şekillendirir, bizi biz yapar, milyarlarca insan arasında tek olmamızı sağlar. Hayatımızın özünü oluşturur, hayatı hayat yapar. Bundandır ki önemleri hiç mi hiç abartılı değildir, hak ederler işgal ettikleri yerleri. Ve hayat yaşadığımız, nefes alıp verebildiğimiz, kalbimizin attığı anların toplamı değil, bir şeyler hissettiğimiz, kalbimizin belki sevinçten belki de korkudan küt küt attığı, gözlerimizin belki sevinçten belki de üzüntüden dolduğu, ağzımızın heyecandan açık kaldığı, yani duygulu olduğumuz anların toplamıdır. Duygusuz anların hiçbir hükmü yoktur hani. Bundan hareketle herkesin yaşadığından ayrı bir asıl ömrü vardır. Kiminin asıl ömrü neredeyse nefes alıp verdiği anlar toplamı olurken kimininki birkaç seneyi geçmez. Duygusuz, taş kalpli olan isterse bir asır yaşasın, asıl ömrü belki bir çocuktan azdır mesela. İşte tam bu noktada insanın durması ve kendine şu soruyu sorması lazım gelir: Asıl ömür, hayat bu ise, sen ne kadar yaşadın? GEÇMİŞTEN BUGÜNE: SUÇLUYORUZ! ‘’İtham Ediyorum’’, ‘’Suçlusun’’ veya ‘’Suçluyorum’’… Üç başlık da bize sadece Fransız tarihinin en önemli olaylarından birini değil, tüm dünyaya ders verebilecek nitelikte bir makaleyi hatırlatmaktadır. O dönem Fransa’da Dreyfus’a yapılan haksızlık, bana günümüzde bazı devletlerin kendi çıkarları ve istekleri doğrultusunda belirli kesimlerden insanları nasıl harcadıklarını anımsatıyor. Zola, Fransa cumhurbaşkanına yazdığı mektup ve gazetede yayımlanan bu makalesiyle sadece iyi bir yazar değil, aynı zamanda insan haklarını savunan bir aydın olduğunu da kanıtlıyor. Peki, bu makaleden ne çıkarmalıyız? Günümüzle ilişkilendirebilir miyiz? Zola, bu mektupta Dreyfus’un neden suçlanamayacağından açıkça bahsediyor ve bunu korkmadan yapıyor. Dönemi bilen birisi şunu rahatlıkla anlayabilir ki eğer bir insan böyle bir başkaldırıya yelteniyorsa, alacağı cezaya da razıdır. Zola, ceza alacağını bilse de sorumluluktan kaçmıyor ve yazısının arkasında duracağını vurguluyor. ‘’Benim tek bir tutkum var, öylesine çok acı çekmiş ve mutluluğu hak etmiş olan insanlık adına, ışık tutkusu. Ateşli karşı çıkışım ruhumun çığlığından başka bir şey değil.’’ diyor Zola. ‘’Beni ağır ceza mahkemesine çıkarmayı göze alsınlar ve soruşturma gün ışığında, apaçık yapılsın. ‘’ diye ekliyor. Adaletin düzgün çalışması durumunda, her şeye hazır olduğunu da, mutluluğu hak eden insanlara ışık tutma ihtiyacını da çok güzel bir şekilde belirtiyor. ‘’Gerçeği söyleyeceğim. Benim görevim konuşmak, suç ortağı olmak istemiyorum. Yoksa gecelerim orada, işkencelerin en korkuncu içinde, işlemediği bir suçun cezasını çekmekte olan suçsuzun hayaletiyle dolup taşacak.’’ sözü bana Amerika’daki sıcacık yatağını bırakıp, Suriye’de yardıma ihtiyacı olan insanları iyileştirmek için gelen ve bunu tutkuyla yaptığını ifade eden, bunu yaparken varlığının sebebini bulduğunu düşünen Peter Kassig’in ‘’Eğer ölürsem, en azından şunu anlamalısınız ki acıları azalttığım ve ihtiyacı olan insanlara yardım ettiğim gerekçesiyle gidiyorum, kendimi böyle teselli edebilir ve bunu bilmenin rahatlığını yaşayabilirim.’’ sözünü anımsatıyor. Dönemleri ve koşulları da göz önünde bulundurduğumuzda rahatlıkla görebiliriz ki ikisi de kendilerine göre doğru olanı yapma yolunda, cesur ve korkusuzca davranmışlar. Zola, bu mektubuyla kişisel tepkisini ortaya koyduğu kadar diğer aydınların da almaları gereken sorumlulukları gün yüzüne çıkartıyor. Hacmine rağmen çok fazla şey öğreten makalenin bulunduğu bu kitabın, cezalandırılmayı sus pus oturmaya tercih eden bir adamın günümüzde bize nasıl yardımcı olabileceğinden bahsetmemiz gerekirse şunu da belirtmeliyiz; bu kitapta geçen Dreyfus olayı o günlerde çok ses getiren bir olaydı. Bugün etrafımıza baktığımızda rahatlıkla görebiliriz ki hemen hemen her gün haksız yere cezalandırılan insanlar acı çekiyor. Öte yandan gerçekten zarar veren insanlar rahat rahat yaşayabiliyorlar. İşte bu yüzden bu makaleyle günümüzde yaşadığımız olaylarla, sebepsiz ölümlerle veya birilerinin çıkarlarına uymadığı için bastırılan düşüncelerle, bu düşünceleri savunan insanların hapislerde çürüyüp gitmeleriyle bağdaştırmak yanlış olmayacaktır. Demek ki güç sahibi olan bir kurum veya insan, dönem farkı gözetmeksizin kendilerini korumak için gözlerini kırpmadan adaleti harcayabiliyor, kanıtları yok edebiliyor ve durmaksızın insanları yanıltabiliyor, aldatabiliyor… Zola makalesinde dürüstlüğe çok önem veriyor. Doğrularla hareket etmesi, haksızlıklara karşı savaşmasını yansıtıyor. Detaylı bir şekilde ilerleyen makalenin sonlarında Zola’nın dilinin sertleştiği, ve durumu ağır bir tavırla eleştirdiği görülüyor. Normalde sivri dil beni rahatsız eder, ama Zola’nın argümanı o kadar güçlü ve Zola bazı insanların hakları uğruna çıktığı yolda o kadar cesur ki yazısı beni hırslandırıyor. Somut örnekleri makalesi için ne kadar hazırlandığını ve bu işi ne kadar ciddiye aldığını okuyana hissettirebiliyor. Takvim hangi yılı gösterirse göstersin, haritada hangi bölgede olursanız olun Zola’nın mektubunun ve makalesinin sonlarına doğru belirttiği suçlamaları iyice anlamalı ve bu tür durumlar başımıza geldiğinde korkup bize zarar gelene dek bir yerlerde saklanmak yerine, Emile Zola gibi cesur davranmalıyız. Bunları yazdıktan sonra Niemöller’in kelimeleri kaynaktan kaynağa değişmekte olan o meşhur satırlarını sizlerle paylaşmazsam ayıp olur diye düşünüyorum. ‘’Önce komünistler için geldiler, sesimi çıkarmadım; çünkü komünist değildim. Sonra sosyalistler için geldiler, sesimi çıkarmadım; çünkü sosyalist değildim. Sonra sendikacılar için geldiler, sesimi çıkarmadım; çünkü sendikacı değildim. Sonra Yahudiler için geldiler, sesimi çıkarmadım; çünkü Yahudi değildim. Sonra beni almaya geldiler, benim için sesini çıkaracak kimse kalmamıştı.’’ - Martin Niemöller Zola, Emile. Suçluyorum. İstanbul: Can Yayınları, 2007 Ömer Faruk ERİŞ Özgün Olma Sanatı İnsanların çoğu kendilerini fotoğraflarda görmek ister. Yaşamaktan hoşnut olduğu o anlarını tabiri caizse ölümsüzleştirmek isterler. Daha sonra bu fotoğraflara dönüp baktıklarında o anları tekrar yaşamışcasına mutlu olurlar. Olması gereken de budur zaten. Fakat, bazıları da fotoğraflarda bulunmaktan memnun olmaz ve kamera arkasında durmayı tercih ederler. Bu insanlar için anıları ölümsüzleştirmek fotoğraflarda bulunmak değildir. Hatırlayınca yüzlerinde gülücüklerin açmasına sebep olan anıları hatırlatacak ögeler bulundurmak, o anıyı ölümsüzleştirmenin en basit yoludur onlara göre. İşte ben de böyle bir insanım. Nedendir bilmem ama fotoğraflarda bulunmak yerine o fotoğrafı çeken kişi olmayı daha çok isterim. Anılarımı kalıcı yapacak öge benim için bir fotoğraftır genellikle ama dediğim gibi o fotoğrafın içinde değil, aksine o fotoğrafın içinde olabilecekleri yöneten kişi olmaktır benim amacım. Kısacası, objektiflerin karşısında olmaktansa objektifin hemen arkasında durmayı daha çok arzularım. Bundan dolayı, fotoğraf çekmeye meraklandım ve hobilerim arasına fotoğraf çekmek de girdi. İnsanları, doğayı, mekanları yani bana o anları anımsatacak her şeyi fotoğraflamaktan zevk almaya başladım. Zevk vermekten daha da önemlisi, benim algı yeteneğimi geliştirmesi ve fotoğrafı çekmenin bana verdiği sabretme yeteneği ve huzur fotoğrafçılık sevdamı ikiye katladı. Dünyada sadece sizin fark ettiğiniz bir an olduğunu ve onu yalnızca sizin fotoğrafladığınızı düşünün. Ne kadar da heyecan verici değil mi? Orijinalliği, yani özgünlüğü, doruklarına kadar hissedebilirsiniz fotoğraf çekerken. Her ne kadar bir anı kaydetmek için bir deklanşör tuşunun yeterli olmasından dolayı ressamların ağır eleştirilerine maruz kalsa da fotoğrafçılık, o anı bulabilmek için gerekli muhteşem sezgisel yeteneği gerektirdiğinden başlı başına sanattır bana göre. Evet, fotoğraf çekmek için büyük bir idrak yeteneğinin gerekliliği yadsınamaz bir gerçektir. Fakat, bu sizin gözünüzü korkutmasın. Benim tecrübelerime göre bir anı, bir objeyi ya da bir mekanı görüntülemek algınızın sınırlarını zorlar ve bu da sizin bu işi yaptıkça daha çok gelişmenizi sağlar. Şunu diyebilirim ki ne kadar fotoğrafçılıkla uğraşırsanız o kadar çok algılama yeteneğiniz artar ve bunla orantılı olarak o kadar çok zevk alırsınız. Çünkü fotoğraf makinesi elime aldığımdan beri etrafımdaki objelere duyularımın daha çok açıldığını fark ettim ve bu da bana tarif edilemez bir zevk verdi. Betimlemek gerekirse, doğada tek başıma ve elimde bir fotoğraf makinesiyle geziyorsam işte o zaman adeta zaman duruyor ve çevremdeki her şeyi daha iyi algılamaya başlıyorum. Bir kuşun kanat çırpma sesini duymamdan bir yaprağın kımıldamasını görmeme kadar algıladığım, hissettiğim her şey beni benden alıyor. Bu yüzden fotoğraf çekmek benim için isteyerek yaptığım ve yapınca da hoşnut olduğum şeylerden biri. Bir kedinin verebileceği en güzel pozlardan birini yakalayabilmek için dakikalarca beklediğim gibi siz de hiç güzel bir anı kaydetmek için dakikalarca hatta saatlerce beklediniz mi? Ya da tam sabrınızın biteceği sırada yakaladığınız o elde etmesi zor olan an, size bütün sıkıntılarınızı bir anlığına unutturacak huzur verdi mi? Ben bir anı görüntüleyebilmek için saatlerce beklediğimi hatırlıyorum. Bir kuşun uçunca mükemmel bir poz verebileceğini düşündüğüm yere kanatlarını çırpa çırpa gelmesi için, bir kedinin asaletini doruklarına kadar gösterdiği bir pozunu yukarıdaki gibi yakalayabilmek için, bir kelebeğin en sevdiğim çiçeğe konup istediğim pozisyonda durması için ya da bir su damlasının bir türlü ayrılmak istemediği çeşmeden ayrılmasını ve güneşle mükemmel bir uyum oluşturması için saatlerce bekledim. Bazılarına sabrım yetmedi ve pes ettim, bazılarına ise sabrımın sınırlarını zorlayarak bekleyip güzel bir poz elde ettim. Sadece saatlerce izlenesi bir pozu değil, aynı zamanda bağımlısı olduğum huzuru buldum. Beni alıp başka dünyalara götürdü ve bu dünyaya ait ne kadar kötü şey varsa hepsini geride bıraktı bu huzur. İşte bu yüzdendir ki fotoğrafçılığı hobi olarak kabul etmemiz. Çünkü hobilerin asıl amacı kafamızdaki istenilmeyen bilgi yığının dağıtmaktır. Ben de kendimi ve içimdeki sıkıntıları bir anlığına unutturacak bu hobiye sıkı sıkı bağlandım. Evet, dediğim gibi, fotoğraf çekmek yetenek isteyen bir iş. Ama bu işin güzelliği, bu işi yapabilmemiz için gerekli olan yeteneği yine bu işten alabilmemiz. Özgün ve güzel olanı yakalayabilmenin ve bunun için ihtiyacımız olan duyu kabiliyetimizin kaynağı fotoğrafçılıktır. Bununla birlikte, fotoğrafçılık bir huzur kaynağıdır. Uğraşıldıkça daha çok huzur veren hobilerden biridir. Eğer böyle bir huzuru yaşamadıysanız ve yaşamak istiyorsanız, bence anı ölümsüzleştiren objektifi karşınızda görmek yerine, bize görebilmeyi, duyabilmeyi yani hissedebilmeyi öğreten objektifi elinize almanızı ve onu sonuna kadar hissetmenizi tavsiye ederim. Güzel anları yakalamak ve o anların verdiği huzura boğulmanız dileğiyle... Kaynakça Ormandaki Yalnız Kedi, İstanbul. Yazarın kendi çektiği fotoğraf. 20 Ekim 2013. TutunamayanlarI Mustafa Yılmaz 26.09.2014Disconnectus ErectusÇok eski zamanlarda yaşamış ortak atamız… Paleontologlar bulamayacak fosilini; antropologlar sanık sandalyesine oturtamayacaklar onu, suçlayamayacağız doğadan ve kendi atalarından intikamını almak istercesine istercesine genlerini bize bulaştırmış bu zavallı büyük büyük dedemizi. Evrim biyologları sevinç ve gururla gösteremeyecekler yaradılışçılara ‘İşte, sorup durduğunuz kayıp halka budur!’ diye. Yine de hepimiz tanırız onu, biliriz. Biliriz de hem korkarız hem de utanırız ondan; saklamak isteriz onun bizdeki eğreti mirasını, en mahrem parçamız en büyük günahımız gibi. Örtüler sereriz üstüne, yetmez, çelik kasalarda saklarız. Biliriz ki o sözü edilmemesi gerekendir. Türk romanının bu asi kalemi bozuyor gizli akdi, yırtıp atıyor bütün örtülerini ve kırıyor çelik kasalarının kilitlerini Pandora’nın kutusunu açarcasına. İrkiliyoruz eserin ismini görür görmez, biliyoruz çünkü kimdir bu ‘canavar’. İşinde tutunamayanlar, yabancı memlekette tutunamayanlar… Yaklaşıyoruz mayınlı araziye ve işte karşımıza çıkıveriyor hayata tutunamayanlar. Yaşam nehrinin azgın sel sularında bir karınca gibi sürüklenenler, zaman rüzgarında sonbahar yaprakları misali savrulanlar, kısaca tutunamayanlar.İki 'Tutunamayan' AdamKitabın ölümünün yasını tuttuğu Selim bu ‘pençeleri bilhassa zayıf’ canlı türünün çok özgün bir toplum, coğrafya ve zaman tarafından şekillendirilmiş, kendine özgü nitelikler kazanmış genetik havuzu. Yüzlerce yıl ‘tutunamayan’ bir milletin son bir gayretle hayata tutunduğu ama uçurumdan çıkabilmek için ikinci bir dalı bulamadığı, kah hayali kah köhne dallara doğru yaptığı başarısız tutunma hamlelerinin hayal kırıklıkları neticesinde o ilk bayram günlerinin ümitvarlığından eser kalmamış döneminde bilinç çağına ulaşmış evladı. ‘Övündüğümüz ve güvendiğimiz’ bir milli kahraman değil, toplum tarafından örnek alınması gereken bir şahsiyet de değil, olsa olsa istenmeyen bir evlat. Kimsenin görmek ve duymak istemediği bir canavar, içimizde yaşar. Uzun uzadıya anlatmaya gerek yok, tanıyoruz onu: ben, sen, biz ve siz. Biraz da tarihimiz: Atatürk, Namık Kemal, 2. Abdülhamit ve biraz da dünya tarihi: Hitler, Nazi, Marx; biraz modernizm: bilim, sanat, batı medeniyeti ve biraz da hayal ve sanrılamız: Orta Asya’da unutulan üstün uygarlık, Osmanlı’nın yedi cihana hükmedişi…Turgut bu canavarın hastalığından kendisini koruyamayan bir mühendis, cumhuriyet döneminin yapay burjuvası. Yine de haksızlık etmemeli çünkü o gerçek bir milli kahraman, kahraman değilse bile milliliği tartışılmaz. Aslında tartışılamaz, utanılır çünkü bu biçimsiz eserden. Muasır medeniyetler seviyesinin üstüne bizi taşıyacak vasıtalardan birisi de bu 1muydu? Bilimden, sanattan anlaması beklenen aydın bu kaba saba adam mı olacaktı? Olamazdı ve olamadı, Turgut da sonunda tutunamayanlar kervanına katılmaya mecburdu. Kendisini basit zevklerden ve klişelerden ibaret yaşantısında Connectus Erectus zannetse de dik arazide, yokuşta hiç tutunamadı ve bize nasıl Selim olunduğunu, Selimleşme serüvenini adeta kendisini feda ederek gösterdi. Belki de nasıl kendisi Selimlik’i öğrendiyse bize de Turgutluk’u öğretmek istedi. Kim bilir belki düşerken tutunamayanların beyhude çırpınışlarına tanıklık etti ve onları bu ıstıraptan kurtulmaya, özgürce uçmaya davet etti. Bilemiyoruz, belki de bize tutunmayı öğretmek istedi. Bir mühendise yakışır şekilde olmayana ergi yöntemini kullanarak bize tutunamayan olmanın fenalığını ispatlayarak tutunmayı öğretmek istedi. Ne yazık ki bilinmeze doğru giden trenin camından bize el salladığından beri sorularımız cevapsız kaldı.Tutunamayan Bir KitapYalnız bu iki tutunamayanı değil ‘Tutunamayanlar’ı da tam olarak anlayabilmek mümkün değil. Nasıl canlılar aleminde tutunamayan insansıları ‘Disconnectus Erectus’ diye adlandırdıysak bu romanı da kitaplar aleminde tutunamayan bir tür olarak adlandırmak gerekir. Kitabın senelerce dikkate alınmamış, değerinin bilinmemiş olması bile bu benzeşim için yeterli kanıt olmaktadır. Turgut’un Selim’in ölümüyle dostunu merak etmesi, öncesinde onu unutması ve sonrasında defterlerini ve notlarını karıştırmasıyla onun büyüsüne kapılmasıyla bu başyapıtın senelerce gözden ırak tutulmaya çalışıldıktan sonra Oğuz Atay’ın ölümüyle bizi rüyalı sayfalarına çekmesi arasındaki trajik benzerlik tutunamayanların kaderini yansıtmaktadır.2Ahmet Tarık Bıyıklıoğlu 21602574 Vadiyi İzleyen Adam, Erişilen Tarih: 21.03.2017 https://projetointegral.files.wordpress.com/2011/12/risco31.jpg Hapsolma Olduğun Yere Değişiklik her anlamda iyidir. Mekân, zaman ya da arkadaşlar… Değiştirmek lazım çoğu şeyi. Farklılık iyidir. Her şeyin de bir son kullanma tarihi olduğuna göre değiştirmek kaçınılmaz bir gerçek haline geliyor çoğu zaman. Hem düşünsenize, aynı şeyi yıllar boyu her gün kullandığınızı ya da gördüğünüzü… İnsan sıkılır yahu. En azından ben aynı şeyi defalarca görmekten sıkılırım kardeşim. Ona bağlı hissetmek istemem. Sonra ayrılması çok zor oluyor, bilirsiniz. Mesela insanlara alışınca onlara bağlanıyoruz, ama ayrılık herkesin kapısını bir gün çalıyor. Dolayısıyla ne insanlara ne de başka şeylere bağlanmamak gerek. Üzülürsün dost, hem de çok üzülürsün… Demedi deme… Mesela mekanlar, çok insanı üzmüştür şimdiye kadar. Çünkü çok değişken şeyler. Anlamları zamana, kişiye veya olaylara göre o kadar değişebilir ki … Salaş bir köfteci Michelin yıldızlı bir restorandan daha çok anı barındırabilir mesela. Bu yüzden mekanlar çok tehlikelidir bence. Düşünsenize, o köfteci batsa ve dükkanını kapatsa onla birlikte bütün yaşanmışlıklarınızın da kaybolması olasılığı var… Belki de o dükkân kapandığı için üzülecek iki kişiden biri siz olacaksınız. Bir de Michelin yıldızlı restorandın kapandığını düşünün, herhalde birkaç gün manşetlerden düşmez. Yine 1 de Michelin yıldızlı restoran sizin umurunuzda olmaz. Anılar sonuçta. O mekânı önemli kılan, ona bağlanmanıza sebep olan şeydir anılar. Unutmayın! Bağlanırsanız bir daha ayrılmanız çok zor olabilir… Bir yere bağlı kalmamak için seyahat edilebilir. Yaptığım kısa ya da uzun seyahatlerim sonucunda bunu anladım. Size tavsiyem hayatınızın büyük bir kısmını aynı mekânda geçirmemek olacaktır. Sadece tek başınıza da dolaşmayın. Sevdiklerinizle, eşinizle, dostunuzla da dolaşın, yeni yerler keşfedin. Küçüklüğüme dair en büyük üzüntüm bir yerleri gezip keşfetmemiş olmamdı. Keşke daha fazla gezseydim diyorum hep içimden. Neyse ki büyüyünce imkanlar el verdikçe yurt dışına gidip gezdim. Yurt dışına gidişimin en önemli yanı çok başka yeni şeyler keşfetmem oldu. Biraz geç olmuş olsa da iyi ki gitmişim diyorum. Yine de seyahat etmek için uzun mesafeler kat etmek ya da yurtdışına çıkmak zorunda değilsiniz. Yakın çevrenizde de bir yerlere gidebilirsiniz rahatlıkla. Küçük yerler bile çok büyük yenilikler barındırıyor olabilir sizin için. İkidir bahsediyorum, bari kitaptan bir alıntıyla bütün olayı özetleyeyim: “Bütün bir yaşam boyu ayaklarını aynı yere basmak tehlikeli bir yanlış anlamaya yol açabilir; sanki orası bizimmiş, dünyada her şey gibi ödünç olarak verilmiş değil de bize aitmiş sanırız.”1 Baksanıza ne güzel diyor yazar. Paragraflar yazsam da şöyle bir şey çıkaramam ortaya. Az önce denedim bunu ama neyse… Evet, başlayalım bakalım. Sahiplenmeye çok yatkınız kardeşim. “Bu mekânın sahibi benim,” demek o kadar istiyoruz ki… Oranın sahibi olarak kendimi gördüğümüzde seviniriz, mutlu oluruz. Peki ya o kadar sahiplenmeden sonra ayrılık vakti gelince ne olur? Üzülmez miyiz? Bir anda silinip gitmez mi bütün anılarımız, yaşanmışlıklarımız? Çocukluğunuzun geçtiği evin önünden geçerken içiniz bir değişik olmaz mı? Oranın havasını soluyana kadar geçen sürede bir film şeridi haline gelmez mi sanıyorsunuz anılarınız? Hüzünlenmez misiniz?.. Bir yeriniz kalmış demek ki orada. Aslında bir parçanız hala daha orada yaşıyor. Belki de orayla birlikte yok olacağı zamanı bekliyordur o da… 1 Tabucchi, Antonio. Yolculuklar ve Öteki Yolculuklar. Can Yayınları, 2016. 2 Değişiklik iyidir. Bir yere çok bağlanmamak gerek. Kendini o yerin sahibi olarak görmek çok üzüntüler çektirebilir insana sonradan. Bundan dolayı farklılık taraftarıyım ben. Değiştirin her şeyi, farklılaşsın her şey. Bir şeye çok bağlanıp onlarca anınız olacağına hiç anınız olmasın daha iyi. Farklılıklar arasında kaybolun, en azından daha a üzülürsünüz… Yani size tavsiyem hep aynı yerde sıkışıp kalmayın, orayı sahiplenirsiniz ve bu sizi uzun vadede çok mutsuz eder. Onun yerine yeni yerler keşfedin ve
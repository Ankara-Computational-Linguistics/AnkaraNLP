tahmin dahi edemezdi. Bugün altmış yaşının altında olup 27 Mayıs 1960 olayı üzerinden siyasi kazanç sağlamaya kalkanlara baktığımda, o kişilerin kafa yapılarındaki ve anlayışındaki insanları Başbakan Adnan Menderes yanına dahi sokmazdı ve kendini onlardan çok uzakta tutardı. 1957 seçiminden önce ve o seçimin hemen sonrasında Menderes'in siyasi yaklaşımı etrafına karşı anlayışlı ve sevecen idi ve son iki yılına kadar siyasi davranışlarını belli seviyenin üstünde tutmuştu. 27 Mayıs 1960 askeri hareketinden sonra ülkemizde çok şey değişmişti. Yasaların hazırlanması için gerekli ön incelemeyi yapacak organlar gerekmiş ve İhtisas Komisyonları kurulmasına Milli Birlik Komitesi karar vermişti. O komitelere kimler hangi kriterlere göre davet edilecekti. O konuda hiçbir kıstas yoktu. Örneğin en önemli komite Bütçe Komisyonu gibi görev yapacak komite idi. O Komite'nin başına Osman Nuri Torun getirilmişti. Osman Bey o yıllarda İstanbul'da Türkiye Sınai Kalkınma Bankası'nda102 uzman olarak çalışıyordu. Osman Bey Mülkiye'de iken tüm sınıf arkadaşlarının saygı duyduğu bir öğrenci imiş. Özellikle fazla ders çalışmadan sadece iyi ders dinleyerek ve analiz gücü ile sınavlarda çok başarılı olurmuş. Notu çok kıt olan Prof. Esat Arsebük'ten tam not aldığını arkadaşlarının saygı ve hayranlıkla anlattıklarına tanık olmuşumdur. meşgul idi. Mülkiye'de sınıf arkadaşı Selahattin Özmen'in 103 küçük kardeşi Sadettin Özmen subaydı ve Milli Birlik Komitesi'ndeki bazı üyelere yakın imiş. Onun önerisi ile Osman Bey o göreve uygun görülmüş ve Milli Birlik Komitesi üyesi Dündar Taşar İstanbul'a giderek Osman Bey'i trenle Ankara'ya getirmişti. Yardımcısı Akif Bey Mülkiye'nin hocası idi. Aynı komitenin sekreterliğine de Maliye Müfettişi Adnan Başer Kafaoğlu getirilmişti. Diğer komitelerden birisi İmar ve Bayındırlık Komitesi için Mühendis Odaları'ndan temsilciler talep edilmişti. O yıl ben Elektrik Mühendisleri Odası Kâtip Üyesi (Genel Sekreteri) idim. O sebeple o komiteye Elektrik Mühendisleri Odası adına katılmaya başladım. O komite oldukça kalabalıktı 20 kişiden fazla idi. Mimarlar Odası adına Vedat Özsan katılıyordu. Bir kısmı belli devlet örgütlerinden gelen kişilerdi. Mesela Karayolları'ndan Tahsin Önalp, Devlet Hava Meydanları'ndan Vedat Urul ve bazı tarım uzmanları da komitede idi. Komitenin en genç üyesi bendim. Türkiye Cumhuriyeti'nde hükümetini deviren ilk askeri müdahale çok naif hatta amatörce bir hareket idi. İhtilalci kişiler kellerini koltuklarına alarak bu işe girişirler. Tarih kitapları ihtilal yapmak isteyenlerin örneğin bir ihbar sonucu açığa çıktıklarının ve en şiddetli şekilde cezalandırıldıklarının örnekleri ile doludur. Ayrıca ihtilal yapanın kısa zaman sonra ihtilal yapmak isteyen başka bir asker tarafından devrildiği olağandır. Suriye'de veya Pakistan'da veya Latin Amerika ülkelerinde yakın tarihte olanlar askeri darbeleri yapanların ne kadar tehlikeli bir işe soyunduklarının kanıtlarıdır. Suriye'de 30 Mart 1943'te Albay Hüsnü Zaim askeri darbe ile ülkenin kontrolünü ele geçirdi. Türkiye ile çok takın dostluk kurmakta iken Albay Sami Hınnavi onu devirdi ve idam etti. Sonra Edip Çiçekli adındaki subay onu devirmekte gecikmedi, iktidarda Ziyyad Hariri onu devirinceye kadar kaldı. Hafız Esat darbesi ile iktidarı ele geçirince demir yumruk olarak ülkeyi idare etti. Yıllarca bu idareden sonra iktidarı oğluna bıraktı ve şimdi oğlu Beşir Esat iktidarı bırakmamak için ülkenin içsavaş batağına düşmesine yol açtı. Darbe başarılı olsa da başarısız olsa da hayatını riske atan insanların, gerçek ihtilalcilerin ya o ülkede yerleştirmek istedikleri yeni düzen ya da sadece kişisel ikballerini artırma gayeleri olması gerekir. Bu kadar riskli bir işe girişenlerin muhakkak ne istediklerini bilen kişiler olduğunu başka ülkelerdeki örneklerden görüyoruz. Sadece mevcut iktidar gitsin sonrası Allah Kerim diye girişilen bir askeri harekete örnek olarak Türkiye'deki 27 Mayıs 1960 darbesi verilebilir. Başka tabir bulmakta güçlük çektiğim için naif ya da amatörce askeri darbe diyorum. Amatörce olduğu bir kere ihtilal tarihinden belli. Neden 27 Mayıs. Bu tarihte askeri girişimle Demokrat Parti Hükümeti'ni devirmenin gerekçesi ne idi. Mesela 4 veya 5 Haziran tarihinde yapılmaması için ne gibi bir sebep vardı. Haziran ayının ilk haftası içinde darbe yapılsa en azından memur maaşları ödenmiş olurdu ve darbeciler acele para bulma telaşına düşmezlerdi. Başsız, lideri olmadan darbe ya da ihtilal olur mu. Askeri darbe yapılmış fakat darbenin lideri sonra bulunmuştur. Orgeneral Cemal Gürsel emekliliğe hazırlanan, orduda saygınlığı olan bir komutan idi subaylar ona Cemal Aga derlermiş. Bu, sempati anlamı taşıyordu. Ancak askeri darbe yapılıp idare ele geçirildikten sonra İzmir'den getirtilmiş ve darbe yapanlar ondan başlarına geçmesini istemişlerdi. Çünkü darbe yapanlara görevdeki yüksek rütbeli subayların özellikle ordu komutanlarının itaat etmeyeceğinin bilincine ve korkusuna darbeyi yaptıktan sonra varmışlardı. Mısır'da Albay Cemal Abdul Nasır'ın Kral Faruk'u devirip iktidarı ele geçirmesini hatırlarsak darbe girişiminin başında önce General Necip görülmüş ve bir süre sonra o kenara itilerek Albay Abdul Nasır tek belirleyici olarak Mısır'ın idaresini ele geçirmişti. Arap milliyetçiliğinin bayrak ismi haline gelmek için kafasında uluslararası planda dahi yapacakları vardı. O kadar ki kendisinden sonra iktidar ona yakın subaylara geçmiş, askerlerin ülkenin kaderine hükmetmeleri Hüsnü Mübarek ile 2011 yılına kadar devam ettirilmiştir. 2011'deki halk ayaklanması ile askeri rejim zorla son bulmuş ve kurulmak istenen iktidarın aile/grup içinde kalması geleneği kesilmiştir. Fakat henüz Mısır serbest seçimle işbaşına gelecek bir hükümet yönetimine, demokratik bir yapıya kavuşmamıştır ve ne zaman kavuşacağı belli değildir. 27 Mayıs'ı yapanlar bir buçuk yıl içerisinde genel seçimle Büyük Millet Meclisi'nin yeniden işe başlamasını sağlamışlardır. İster darbe ile isterse seçimle iktidarı ele geçiren kişi veya grupların iktidarı ele geçirdikleri zaman ne yapacaklarına dair yazılı olmasa da hedefleri ve programları olması gerekir. Mısır'da Albay Nasır'ın kraliyeti ilga ettikten sonra Süveyş Kanalı'nı ulusallaştırma, Asvan Barajı'nı yapma gibi fiziki programlara ilave Arap milliyetçiliğini yüceltme ve diğer Arap ülkelerini birleştirme ve keza bağımsız dış politika uygulama gibi siyasi hedefleri vardı. Sivil olmasına rağmen Saddam Hüseyin askeri darbeler sonunda bir şekilde tek başına iktidarı ele geçirince petrolleri ulusallaştırma ve bölgesel güç olma gibi gayeleri ile Nasır'ın boşalttığı yeri doldurmayı hedeflemekte idi. Bizde 27 Mayıs 1960 tarihinde gerçekleşen askeri darbeye benzer bir askeri müdahale 1974'te Portekiz'de yapılmış ve ondan karanfilli darbe diye söz edilmiştir. Yıllarca süren diktatörlüğünden sonra eceli ile ölen Salazar'ın yerine geçen aynı kafadaki cumhurbaşkanı zamanında 1974'te iç rahatsızlıklar ve gerekse uluslararası baskılar Portekiz'de ekonomik sıkıntıları daha da artırınca bir kısım subaylar yönetime el koymuş ve hemen birçok sol parti hatta komünist parti de kurularak serbest seçimle işbaşına gelecek hükümetlerin yolu açılmıştır. 1946'dan sonra Türkiye'de serbest seçimle iktidarın el değiştirmesi ve çok partili sistemin yararları gerek kanaat önderleri, gerekse gazete yazarları ve tabii siyasilerce o kadar dile getirilmişti ki özellikle okuryazar kesimde demokrasinin faziletine büyük inanç oluşmuştu. Demokrasi sözcüğü nün anlamını serbest seçime indirgemişlerdi. Serbest seçimlerle iktidarların değişmesinin yararlarını halka anlatmakta ve halk desteğini çok partili sisteme sağlamakta Demokrat Parti öncülük etmişti.1950-1960 arasında köyden kente göç hızlanmış ve kent nüfus yapısında büyük değişiklik olmuştu. Bununla beraber serbest seçim daha çok okuryazar diyebileceğimiz kişilerle köylerdeki siyasi parti uzantılarınca üzerinde durulan en önemli ülke sorunu olarak görülüyordu. Gerek köyde gerekse kente yeni gelen köy kökenlilerde ekmek kavgası çok ağırlıklı idi. Demokrasi nin sadece serbest seçime indirgenemeyecek toplum yaşamı olduğu bilinci yaygın değildi. Yargı bağımsız olmayıp savcılar siyasi otoritenin emrinde idiler. Bu nedenle siyasi emirlerle savcılar gazeteciler aleyhine davalar açıyorlardı. O zamanki siyasi partilerin örgütlenmesi ilçelerden de daha küçük yerleşim yerlerine yayılmıştı. Köylerdeki siyasi parti örgütlenmelerine ocak köy ile ilçe arasındaki örgütlenmeye bucak denildiği için karar alınmasında, adayların belirlenmesinde ocak ve bucak başkanlarının ağırlığı artmıştı. Gerçek demokrasinin kurumlarını ülkede yerleştirmek yerine Demokrat Parti icraatının eleştirilmesine tahammül edemiyordu. Bu tahammülsüzlüğü giderek artmakta idi. Subayların, silahlı kuvvetler mensuplarının bulundukları ülkenin siyasal havasından etkilenmeleri doğaldır. Subaylar oy kullanma hakkına sahip olmasalar da ülke yönetimin nasıl olması gerektiği konusunda fikir yürüten ve düşünen kişiler olmalarına bir engel yoktur. Birçok ülkede sivil idareden şikâyetler artınca, kanaat önderleri ve basın mensupları yönetime sürekli karşı çıkınca bir kısım subayın durumdan vazife çıkarttığı ve kendilerine görev düştüğü kanaatine vardıkları görülmüştür. 27 Mayıs 1960'ta darbe yapanların sivil idarede kimlerle işbirliği yapacakları konusunda hiç kafa yormadıkları daha ilk kabine kurulduğunda anlaşıldı. O kabineye giren kişilerin bir kısmı Adnan Menderes Hükümeti ile başlangıçta beraber çalışıp sonra bir sebepten ters düşmüş kişiler idi bazılarının ise ait oldukları camiada saygınlıkları epey hırpalanmış durumda idi. Ticaret Bakanı hakkında tahkikat açıldığı gibi Adalet Bakanı hemen bir kitabını sattırmak istediği için tedirginlik yaratılmasına yol açmıştı. Genel olarak darbe yapanların devlet çarkını çevirecek bilgili, saygın kişilerin görev kabul etmesini sağlayacak şartları oluşturmaları darbenin beklenilen sonuçları vermesine yardımcı olabilir. Ancak Milli Birlik Komitesi üyelerinin, darbecilerin 28 Mayıs sabahı kendi kendilerine Biz şimdi ne yapacağız. sorusu ile karşı karşıya kaldıklarını gördük. Darbeciler içinde Kurmay Albay Alpaslan Türkeş, daha önce gençliğinde Türkiye'nin nasıl idare edilmesi gerektiği konusunda kafa yormuş, fikri hazırlık yapmış hatta bu sebeple ceza görmüş idi. Nitekim hemen kendisinin Başbakanlık Müsteşarı makamına oturmasını sağlayarak devlet örgütünde etkili olmaya çalıştı. Askeri yeni yönetim, Demokrat Partili milletvekillerine ve Demokrat Parti'ye çok yakın kişilere karşı olan bu harekâta katılanlardan bir başka deyimle, kellerini koltuğa alarak bu işe girişen genç subaylardan oluşuyordu. Silahlı Kuvvetlerden, Kara Kuvvetleri'nden, Deniz Kuvvetleri'nden ya da Hava Kuvvetleri'nden yüzbaşı, binbaşı, albay seviyesindeki bu kişilerin topluluğu çok heterojen bir yapı oluşturuyordu. Bir gecede emir-komuta sisteminin dışında yaş itibari ile, kıdem itibari ile ve dünya görüşleri itibari ile heterojen bir grup üniformalı kişi ülke yönetiminde söz sahibi oluvermişti. Eğer başarılı olmasalardı hareketlerinin bedelini kafaları koparılarak vereceklerinin dahi bilincinde olup olmadıklarını hep sorgulamışımdır. Yıllar sonra, bugünlerde bazı genç gazetecilerin, siyasetçilerin veya üniversite öğretim üyelerinin söylemleri ve/veya yazıları ile o günkü darbecileri kamu vicdanında mahkûm ettirmeye çalışıldıklarına şahit oldukça o günlerde toplumun genelinde nasıl alkışlandıklarını hatırlamadan edemiyorum. Askeri darbeyi sivil idarecilerin başarısızlığı mı ya da halka karşı duyarsızlığı mı davet eder. Dünyada askerlerin spor olsun diye darbe yaptıklarına örnekler var mıdır. Sivil idarelerin daha doğrusu diktatörlüğe yeltenen sivil idarecilerin askeri darbelerle al-aşağı edildiğine örnekler Latin Amerika'da pek çoktur. Sivil idarenin totaliter davranışa yeltenmesi ya da toplumdaki huzursuzluğa çare bulmakta başarısız olmasız olmaya devam etmesi askeri darbeleri davet eder mi. Sivil idarenin toplumsal huzursuzluğu zamanında algılayamaması askeri darbelere uygun ortam yaratıp darbe için gerekli koşulları hazırlar mı. Bu durumdan yararlanarak dış güçler bir ülkede darbeleri tetikler mi. Dünyadaki darbeler incelendiğinde özet olarak şu kanaate varıldığı görülmüştür Eğer sivil idare toplumdaki tedirginliği doğru ve erken teşhis edemeyip toplumun beklentilerinden kopuk yönetim anlayışını sürdürmeye devam ederse askeri darbeye davetiye çıkarmakta gecikmez. Ülke yöneticileri, toplumun rahatsızlık duyduğu konuları zamanında fark edip iktidarı rızaları ile bırakacakları izlenimini vererek halkı serbest seçime götürmelidir. Pakistan ve Hindistan'ın bu bakımdan karşılaştırılması ilginçtir. Bu iki devlet aynı yarımadada yaşayan insanların bağımsızlık isteklerine sömürgeci Büyük Britanya'nın olumlu cevap vermesi ile kurulmuşlardır. Hindistan'da sivil idare uzunca bir süre aynı ailenin fertlerinin başrolde olmalarına rağmen kesintisiz devam ederken Pakistan'da darbelerin ardı arkası kesilmemiştir. Darbelerin sebepleri o darbelerin yapıldığı ülkelerde darbeden önceki ve sonraki koşullar yakından incelenerek anlaşılabilir. Sivil idare toplumun yararına ve dürüst çalıştığı, topluma duyarlı olduğu sürece askeri darbe koşulları oluşmaz ya da yapılmaya girişilen darbe başarısız olur. Askeri darbe olduktan sonra o darbenin haklı mı haksız mı olduğu yıllarca tartışılsa da sonuç alınamaz. Bir kere olan olmuştur. Kara Afrika'da bağımsızlığını kazanmış ülkelerin ilk liderleri kısa bir süre sonra gemlenemez iktidar hırsına yenilince halk ayaklanmaları ya da askeri darbeler olduğunu hatırlamak gerek. Tunus'ta bağımsızlık savaşında liderlik yapan Habip Burgiba ilerlemiş yaşına rağmen iktidarını sürdürmek istediğinde en yakınındaki Zeynel Abidin tarafından darbe ile aşağı indirilmişti. Ne var ki Zeynel Abidin tek adam yönetimi kurup halktan kopunca Arap Baharı adı verilen halk ayaklanması ile koltuğunu ve ülkesini terk etmek zorunda kalmıştır. Sivil idare topluma duyarlı olup toplumu zorla yönetme yoluna gitmediği sürece askerlerin darbe yapması olasılığı çok azalır. Yapılmaya kalkışılan darbeler de başarısız olur. Böyle büyük ve riskli işe girişenler iktidarı bir kere ele geçirdikten sonra bırakmamak için hemen her çareye başvururlar. Libya'da Albay Muammer Kaddafi ihtilal yaparak yönetimi ele geçirdikten sonra tek adam olarak 40 yıldan fazla ülkesini idare etti ve sonra çocuklarına iktidarı devretme planları yapmakta iken linç edildi. Ülkesinin parçalanması ve binlerce insanın ölmesi pahasına iktidarı bırakmamak için silahlı çatışma yaparak adeta kanının son damlasına kadar mücadele etti. Durum Suriye'de farklı olmamıştır. Suriye'de Albay Hüsnü Zaim ile başlayan askeri darbe sonra başka albayların bir evvelki darbeciyi devirmesi ile gelişerek nihayet Hafız Esat'a kadar gelmiştir. O iktidarı ele geçirmiş ve demir yumruk olarak ülkesini yıllarca idare ettikten sonra oğluna iktidarı bırakacak düzeni kurmuştur. Oğlu iktidarı bırakmamak için iç savaşa ve dış güçlerin müdahalesine yol açmaktan kaçınmamaktadır. Ortadoğu'daki Arap ülkelerinde askeri darbeler hep benzerlik göstermiştir. Irak, Saddam Hüseyin'in mutlak otoritesine ve oğullarının türlü baskıcı tutumlarına sahne olmuştur. Ali Abdullah Salih'in iktidarı ele geçirdiği ilk yıllarda Dünya Bankası danışmanı olarak Kuzey Yemen'de çalışmıştım. İktidarının başlangıcında halk tarafından sevgi ve saygı görmekte idi. Kuzey Yemen ve Güney Yemen'in birleşmesi onun zamanında gerçekleşmiş olmasına ve birçok yatırım yapılmasına rağmen zamanla halkın sevgisi azalmış ve ondan kurtulma yolları aranmaya başlanılmıştır. Onlarca yıl sonra, halkın tepkisine rağmen o kişi iktidarı bırakmamakta direnmiştir. Kendisini tutanlarla kendisine karşı olanlar arasındaki çatışmalar, bizzat kendisinin yaralanması boyutuna ulaşmış ve ülkesi dışında, Suudi Arabistan'da tedavi görerek hayatta kalabilmiştir. Bütün bunlardan sonra hâlâ iktidarı bırakmamak için savaşa devam çareleri aramıştır. İktidarı gönül rızası ile bırakmamakta direnmek için her yola baş vurmakta beis görmemiştir. 1960 haziranında Türkiye'de hükümet üyeleri ve milletvekilleri dışında, bazı komutanlar, valiler, yüksek dereceli bürokratlar ve bazı kamu ekonomik işletmeleri genel müdürleri vs. Yassıada'da hapsedilmişlerdi. Yassıada Duruşmaları aradan çok vakit geçmeden başlamıştı. Ayrıca Tahkikat Komisyonları kurulmuş ve geçmiş dönemdeki bazı kararlarda suç unsuru bulma gayreti ile incelemeler yapılmakta idi. Orada bazı mekânlar kullanılabilir hale geldiğinden orada tahkikat komisyonları için çalışma alanı oluşturulmuştu. Birçok genel müdür görevlerine devam ediyordu, fakat sık sık tahkikat komisyonlarına ifade vermek için yeni meclis binasına geliyorlardı. 1960'tan önceki yıllarda basında Demokrat Parti mensuplarının veya o partiye yakın kişilerin görevi kötüye kullandıkları, rüşvet aldıkları vs. haberleri çıkardı. Kamuoyu da bu yayınlardan veya çeşitli söylentilerden etkilenirdi. 27 Mayıs 1960'tan sonra geçmiş devirle ilgili birçok ihbar yeni idareye yapılmakta idi. Yapılan ihbarlar ve daha önceden oluşmuş kanaat dolayısı ile Milli Birlik Komitesi Tahkikat Komisyonları kurarak geçmişteki yolsuzlukları inceletme kararı aldı. Tahkikat Komisyonları yargı mensubu kişilerin başkanlığında ve tahkikatın konusunda uzmanlığı olduğu varsayılan kişilerden oluşuyordu. O komisyonlardan yapılan ihbarların vs. değerlendirilmesi isteniyordu. Bir gün beni soyadı Sirmen olan bir yargı mensubu telefonla aradı ve Etibank'ın Sarıyar Barajı ile ilgili işlemlerindeki yolsuzluk ve usulsüzlükleri araştırmaya görevli bir komisyon kurulduğunu ve benim de elektrik mühendisi olarak o komiteye katılmamı talep etti. Ben bahsedilen proje hakkında derinliğine bilgim olmadığını söyleyerek o talebi karşılayamayacağımı bildirdim fakat sayın yargı mensubu bunun bir emir mahiyetinde olduğunu, aksine davranmamım tatsız sonuçları olabileceğini kibarca, alçak gönüllü bir şekilde dile getirdi. O komiteye inşaat mühendisi olarak Muhittin Kulin 104 katılmakta imiş ve bir de elektrik mühendisi gerekince Muhittin Bey benim ismimi vermiş. Oysa Muhittin Bey ile tanışmamız çok eski değildi. Kısa sürede Muhittin Bey, beni çok sevmişti ve evine yemeğe davet etmişti ancak kısmet olup da o davete icabet edememiştim. Bir oda dolusu evrak, çeşitli klasörler vardı ve bizim o klasörlerdeki tüm yazışmaları, raporları, evrakı inceleyip alınan kararların dürüstlükle mi yoksa başka saik ile mi alındığını belirlememiz isteniyordu. Bir sabah Kutlu Bey'in çok güzel yazısı ile not almakta ve dosyaları incelemeye başladığını gördüm. Ne gariptir ki başka bir Tahkikat Komisyonu başka bir mekânda Kutlu Bey'in Barajlar Dairesi Başkanı olarak DSİ'deki icraatında yolsuzluk var mı diye araştırma yapıyordu. Sarıyar Barajı, Batı Anadolu'da o çapta gerçekleştirilen akarsudan elektrik elde etme alanında ilk büyük proje idi. Etibank'ın kuruluş kanununda maden yataklarını geliştirmek olduğu gibi enerji kaynaklarını geliştirmek ve büyük bölgesel elektrik üretim tesisleri kurmak görevi de vardı. Daha önce Çatalağzı Termik Santralini kurmuş ve Çatalağzı-İstanbul arasında 154 kilovatlık 105 enerji nakil hattını gerçekleştirmişti. Etibank baraj ve hidroelektrik tesislerini tek bir firmaya ihale etmek yerine yirmi kadar firma ile çeşitli bölümler için ayrı ayrı anlaşma yapmayı tercih etmişti. Her müteahhit kendi getirisini maksimize edecek bir yolla davranmıştı. Bu hemen hemen her yatırımda ya da her işte olağan bir durumdur. Bu ziyaret sırasında Sarıyar'da çok önemli bir tesis kurulmakta olduğundan bahisle orayı ziyaret etmek isteyip istemediğimiz sorulmuştu. Birlik Genel Sekreteri olan Y. Mühendis ağabeyimiz olanak yaratmış ve ben de Sarıyar Baraj ve Elektrik Tesisleri'nin yapıldığı alanı ve oradaki çeşitli firmaların şantiyelerini ziyaret etmek olanağı bulmuştum. İTÜ Talebe Birliği adına katılanlar arasında ben de vardım. Yekta Güngör Özden 107 ve daha sonra yakın dostum olan birçok kişi ile o toplantılarda tanışmışımdır. Genel kurullar zaman zaman ilerici lerle gerici lerin kıyasıya çekişmeleri ile geçerdi. Türkiye Milli Talebe Birliği (TMTB) adlı bir başka kuruluş vardı. O da ilerici olmakla beraber onun tamamen bağımsız olmadığı ve CHP'ye yakın olduğu bilinirdi. Ankara'ya öğrenci sorunlarını görüşmek için geldiğimde ziyaret ettiğim Sarıyar Baraj ve Hidroelektrik Tesisleri Projesi'ni bu defa, 27 Mayıs 1960'tan sonra yolsuzluk var mı diye incelemekle görevli mühendislerin arasında olmak durumda kalmıştım. Sarıyar Barajı tahkikatında en önemli konu, elektrik santralinin binasının yapılması bir firmaya ihale edilmiş iken cebri boru 108 imalatı ve döşenmesi başka bir firmaya, su türbinleri ve elektrik jeneratörü gibi makineler ise daha başka firmaların yükümlüğünde idiler. Bu işler birbirine bağlı olduğu için başlama ve bitiş zamanlamaları öyle yapılmalıdır ki birisinin aksaması halinde bir birini izleyen gecikmeler ve zaman ve para kaybı olmasın. Özellikle santral binası yapılması iyice ilerlemeden makinelerin yerleştirilmesi ve su türbinlerine su getirecek boruların döşenmesi bahis konusu olamıyordu. Yapılan bir ihbarda santral binasını inşa etmeyi taahhüt eden firmanın iş yapmadığı halde mukavelesinin Etibank tarafından feshedilerek o firmaya yüklüce para ödenmiş olduğu idi. Bu suretle yöneticilerin Etibank'ı zarara uğrattıkları ihbar edilmişti. Bununla ilgili olarak verilmiş ve enerji işlerinden sorumlu kişilerin imzaları olan karar evrak arasında vardı. Konuya bir bakış şekli, işi yapmadığı halde mukaveleyi feshederek o firmaya amiyane tabiri ile kıyak yapıldığı idi. Diğer bir görüş ise söz konusu firma ile yapılan mukavelede temel kazıldığında orada birikecek suyun çekilmesi için konulan bedelin çok kârlı bir kalem olduğunu gören yüklenicinin işi bitirmek yerine durumdan yararlanma arzusunun öne çıktığı idi. Bir pompa koyup sürekli su çekip para kazanmakta olan bu müteahhit işini programa göre yapmamakta ısrar ediyordu. Bu sebeple santral ile ilgili diğer müteahhitlere yer teslim edilemiyordu. Dolayısı ile o müteahhitlerin işlerini yapamadıkları için Etibank'tan tazminat talep etme hakları doğuyordu. Ayrıca hidroelektrik santralin vaktinde bitirilmemesi dolayısı ile elektrik satışlarından elde edilmesi beklenilen faydalardan, kârdan Etibank'ın mahrum kalması da göz öne alındığında bu durumun Etibank'a maliyeti her geçen gün daha da artıyordu. Bu düşüncelerle bir an önce santral binası müteahhidinden kurtulmak için, gerekirse ona para verilerek, mukavelesinin feshedilmesi müdebbir bir tüccar davranışı olarak da düşünülebilirdi. Bu durumda söz konusu işlemden karar verenlerin kişisel menfaat temin ettiklerini iddia etmek söz konusu olabilir miydi. Ne tuhaftır ki görevleri dolayısı ile kendileri hakkında da tahkikat yapılmakta olan bazı komisyon üyeleri daha önce yapılan dedikoduların etkisinde kalmışlar ve Etibank'ın ilgili yöneticilerinin görevlerini kötüye kullandıkları gibi sonuca varmaya yatkındılar. Ben ise bir mukavele yapılırken mukavelenin diğer tarafının dürüst olduğu farz olunarak imzaların atıldığını fakat işin yapımı sırasında farklı davranan müteahhitlere rastlandığını dile getirdim. Müteahhit işini bitirmek yerine firmasının kârını nasıl maksimize edeceğini hesaplayarak davranışlara girmiş ise o müteahhitten bir an önce kurtulmanın toplam işin selameti bakımından daha yararlı olacağı düşünülerek böyle bir karar verilmiş olabileceğini savundum. Nitekim sadece temelden su çekerek bu müteahhit iyi para kazanmakta imiş ve binayı bitirmek gibi bir endişe içinde değilmiş. Benim anlayışım hâkim oldu ve o yöneticiler aleyhine dava açılmadı. O kişilerle daha sonraki yıllarda tanıştım hiçbirisinin varlıklı kişiler olmadığını öğrendiğim zaman onların doğru kararları sebebi ile mahkemeye sevk edilmelerini önlediğim için memnun oldum. Bu deneyim, o tahkikat komisyonundaki diğer üyeleri izlemem ve o komisyonun parçası olmam benim daha sonraki çalışma hayatımda ihbar mektuplarına çok itibar etmememde hele imzasız ihbar mektuplarını işleme koymaktan daima kendimi korumamda önemli etken olmuştur. Bakanlık yaptığım sırada imzalı imzasız birçok ihbar mektubu bir şekilde bana ulaştırılırdı. Kimisi imzasızdı fakat bazen bakanlıkta çalışan memurların imzasız ihbar mektuplarını el yazılarından tanıdığım olurdu. Bir tanesini özellikle hatırlıyorum. Gene böyle imzasız bir mektup el yazısı ile yazılmıştı. Personel bölümünde çalışan bir hanımın gönderdiği imzasız ihbar mektubunu el yazısından tanıdım. İhbar ettiği şey bakanlıkta ve bakanlığa bağlı iktisadi devlet teşekküllerinde genel müdür olan kişilerin her hafta 12 Mart Muhtırası ile başbakanlık görevini bırakan Süleyman Demirel'i evinde ziyaret ettikleri idi. Bu hususu benim bilmemin ülkeye yararlı olacağını yazmıştı. O hanımı haftada en az bir kere bana imzaya evrak getirdiğinde görürdüm bana yüz yüze ve sözlü olarak bildireceği bu konuyu yazıya dökmüş fakat altına imzasını koymaya cesaret edememişti. Oysa ben o sırada Kavaklıdere'de Billur Sokak 17 numaralı evde kiracı olarak oturuyordum. Süleyman Demirel Bey'in evinin bulunduğu Güniz Sokak, benim oturmakta olduğum Billur Sokak'tan bir önceki ve ona paraleldir yoldur. Her ikisine gitmek için Buğday Sokak adındaki ufak bir yokuşu çıkmak gerekir. Ben eve makam aracı ile dönerken bazen söz konusu genel müdürleri toplu olarak Buğday Sokak'tan aşağı yaya olarak inerken görürdüm. Hatta selamlaşırdım da. O genel müdürlerin bir kısmı daha önce DSİ'de çalışan kişilerdi ve onlar Sanayi Bakanlığı ile ilgili makamlara Süleyman Bey'in başbakan olduğu hükümet zamanında atanmışlardı. Süleyman Bey'e ağabey diye hitap ettiklerinden emin olduğum bu kişilerin eski genel müdürlerini veya başbakanlarını ziyaret etmelerinin çok normal hatta kadirşinas bir davranış olduğunu düşünüyordum. İhbarcı hanım ise anlaşılan benim genel müdürleri sadece bu insancıl davranışları için düşman görmemin gerektiği inancında idi. Daha üst bir makama kendisini layık gören ve en yakın arkadaşını imzasız mektuplarla ihbar eden yüksek dereceli memurları hatırladıkça imzasız ihbar mektubuna itibar etmenin suç sayılmasını isteyen kişilere hak vereceğim gelir. Bazı insanlar kıskançlıklarından, bazıları kötü kişilikleri dolayısı ile bazıları da ispiyoncu ruhu taşıdıklarından başkalarını ihbar ederler böylelerine çok tanık oldum. Ne ben ne de en yakın arkadaşlarım uzun hayatımızda kimseyi ihbar etmek gereğini duymadık. Çalıştığım kurumlarda kimseyi amirlerine sözlü olarak dahi şikâyet etmedim. Beni şikâyet edenleri duyduğumda da hiç önemsemedim. O şikâyetlerin benden çok şikâyet edenlere zararı olacağını düşünerek bildiğim yolda ve biçimde hareket etmeye devam ettim. 23. Elektrik Gaz Otobüs İşletmesi Genel Müdürlüğü. 24. Emekli Sandığı. 25. Gayrimenkuller. 26. 27. Gedikli başçavuş. 28. Jeep. 29. Makineleri kurup çalışır hale getirmekle görevli teknik eleman. 30. Uçakların kalkışa geçtikleri ya da inişte yere ilk temas ettikleri özel beton kısım (pist). 31. Uçakların run-way denilen bölüme ulaşmak ya da oradan yolcuları indireceği noktaya gelişi için kullanılan yol bölümü. Kara ulaşım araçları da bu kısmı kullanırlar. 32. Yolcuların kabul edildiği ve işlemlerinin yapıldığı bina(lar). 33. Türkçede fizibilite deyimi ya da yapılabilirlik sözcüğü kullanılıyor. 34. Küçük ablam Necla'nın eşi. 35. Soyadı Kanunu çıktığında Tahsin Bey'e Atatürk Uzer soyadını almasını önermiş hatta bir kitabın arkasına elyazısı ile Uzer yazmıştır. 36. Celalettin Uzer, Galatasaray Lisesi'nden sonra İngiltere'de mimari eğitimi aldı ve bir süre İmar ve İskân Bakanlığı'nda genel müdür olarak görev yaptıktan sonra 1961 seçimlerinde milletvekili daha sonra İmar ve İskân bakanlığı yaptı. 37. Halide Tarakçıoğlu. 38. O zamanki anlayışta yurt o sırada yaşanılan şehir anlamına kullanılmakta imiş. 39.Sınıfımızdaki tüm öğrencilerin böyle bir tablosu arkadaşımız Hüseyin Önal tarafından yapılmıştı. 40. Birinci Özal Hükümeti'nde Enerji ve Tabii Kaynaklar bakanı. 41. 42. İTÜ'deki eğitimim sırasında gerek kişiliğinden gerekse teknik bilgisinden çok yararlandığım mukavemet dersi hocam ve ülkemizin yetiştirdiği saygın bilimadamı Ord. Prof. Dr. Mustafa İnan'ın kardeşi. 43. Sağlık Bakanlığı binasının bulunduğu meydan. 44. Ahmet Velibeşe avukat oldu. 45. Dr. Semih Velibeşe eşim ikinci kızımıza hamile olduğunda Hacettepe Üniversitesi Tıp Fakültesi'nde kadın hastalıkları ve doğum uzmanı olarak görev yapıyordu. 46. Personeli tarafından çok sevilen bir meslek büyüğü olarak hep saygı ile hatırlarım. 47. Yüksek mühendis. Çok mütevazı, efendi kişiliği olan bu arkadaşım üniversite öğrenimin ikinci sınıfından sonra din konusunda tutucu gruba yaklaştı. Prof. Necmettin Erbakan 1961'de İTÜ'de Türkiye'de Otomobil Yapılması Olanakları konusunda verdiği konferansında ona yardımcılık ediyordu. 48. Yüksek mühendis. Haluk Ceyhan Devlet Planlama Teşkilatı'nda çalıştı, İktisadi Kalkınma Vakfı genel sekreterliği ve Devlet Su İşleri genel müdürlüğü görevlerinde bulundu. 49. Yüksek mühendis. Demir Aykor ABD'de yayınlanan enerji konusundaki bir teknik derginin Avrupa temsilcisi olarak Brukasel'de görev yaptı ve sonra özel sektörde çalıştı. 50. Analitik yeteneği ve zekâsı ile öne çıkan Yüksek Mühendis Dündar Yarangümeli PTT'de çalıştı. 51. 52. ABD'nin General Electric'ten sonra ikinci büyüklükteki elektrik makineleri ve gereçleri üreten firması. 53. International Bank for Reconstruction and Development (Banque Internationalle pour Reconstruction and Developpement). 54. International Monetary Fund (Fund Internaonalle de Money). 55. ABD'nin New York kentinde menkul kıymetler borsasının ve yatırım bankaların bulunduğu cadde hatta semt. 56. Harbiye Santrali. 57. Düden Santrali. 58. Kovada Santrali. 59. Galatasaray Lisesi'nde öğrenci iken fen derslerindeki başarısı ve tevazuu ile çok dikkat çeken bu meslektaşım sonra profesör olarak öğretim üyeliği yaptı. 60. ODTÜ'de profesör olarak görev yaptı. 61. Adalet Partisi'nin kuruluşunda gayret gösterdi ve 1961 seçiminde milletvekili oldu. Suat Hayri Ürgüplü Hükümeti'nde Enerji bakanı ve daha sonra Süleyman Demirel Hükümeti'nde Sanayi bakanı olarak görev yaptı. Süleyman Demirel ile fikir ayrılığına düşerek Demokratik Parti'yi kuranlar arasında yer aldı. 1980 askeri müdahalesinde kurulan Ulusu kabinelerinin birisinde Sanayi bakanı ve daha sonra Türkiye İş Bankası Yönetim Kurulu başkanlığı yaptı. 62. 63. İzmir'de Beton Direk Şirketi genel müdürlüğü ve presiz buzdolapları fabrika müdürlüğü görevlerinde bulundu. 64. Voltaj. 65. Tasavvur edilen. 66. Bir şebekenin çalışması sırasında bir büyük değişiklik olduğunda, örneğin büyük bir santral devreye girdiğinde ya da bir hat parçası koptuğunda şebekede olabilecek değişiklikleri inceleyerek şebekenin şoklara karşı durumunu belirleme. 67. Ankara'da Anıtkabir'in mimarı. 68. O yıllarda Batı Almanya'da Technische Universitat von Berlin (Berlin Teknik Üniversitesi) ve başka birçok ildeki technische hochschule (teknik yüksekokul) adı altındaki kurum yüksek mühendis (Diplome Ingenieur) yetiştirirdi. Bizde yüksek mühendis titri Almanya'daki Dipl. Ing. karşılığı olarak kullanılır. 69. Peşinen herhangi bir yükümlülüğe girmeksizin. 70. FOB. Free on Board (Gemiye teslim). 71. CIF. Cost including Insurance and Freight (Sigorta ve navlun [nakliye] masrafları dahil maliyet [fiyat]). 72. Suat Hayri Hükümeti döneminde Enerji ve 73. DPT'de uzman olarak çalıştı. 74. Birinci Nihat Erim Hükümeti'nde İmar ve İskân bakanı oldu. Cumhurbaşkanı Cevdet Sunay tarafından Cumhuriyet Senatosu üyeliğine atandı. 75. İstanbul İktisat Fakültesi mezunu olan ve DPT'ye ilk giren uzman yardımcılar grubunda idi. Çalışma masası benimkine bitişik denilecek kadar yakın olan ve birlikte çalışmaktan mutluluk duyduğum bu değerli kişiyi genç yaşında trafik kazasında kaybettik. 76. Sümerbank'tan ayrıldıktan sonra Orta Doğu Teknik Üniversitesi'nde öğretim üyesi olarak pek çok kimya mühendisinin yetişmesine katkıda bulundu. 77. Azot Sanayi Anonim Şirketi genel müdürü olduğu sırada birlikte çalıştığı Yüksek Mühendis Mustafa Karamullaoğlu,ve Avukat Mualla Hanım gibi pek çok kişiden çalışkanlığını ve dirayetini işitmekten memnun olmuşumdur. 78. Badische Analin und Soda Fabrik. 79. İmalatçı (üretici) firma tarafından kendi banka ilişkilerini kullanarak sağlanan kredi. 80. Batı Almanya'nın kısa zamanda kalkınmasına Alman mucizesi denilir. O mucizeyi gerçekleştiren hükümetin başkanı Konrad Adenaur, Ekonomi bakanı da Prof. Erhardt idi. O mucizenin gerçek mimarı olarak Prof. Erhardt'tan bahsedilir. Adenaur'den sonra onun yerine getirilen Prof. Erhardt başbakan olarak başarılı olamadı. 81. İstatistik ve ekonometri dalında ve kalkınma ekonomisi alanında uluslararası saygınlık kazanan çalışmaları ile bilinen Prof. Jan Tinbergen dünyada ekonomi dalında Nobel Ödülü'ne layık görülen ilk iktisatçıdır. Hollanda asıllı olan Prof. Tinbergen Türkiye'de olduğu gibi birçok ülkenin hükümetlerine de danışmanlık yapmıştır. 82. Dostluğu çok değerli bir arkadaş olarak hatırlanır. Yöneticiler Birliği Vakfı'nı kurarak geniş bir dost grubunun zaman zaman toplanarak güncel ekonomik ya da sosyal konuları tartışmasına ön ayak oldu. 83. Masraf artı hizmet bedeli (Cost Plus Fee) uluslararasında kullanılan bir iş yaptırma yöntemidir. Buna Türkiye'de masraf artı kâr da denilen bu yöntemle iş yapılmakta ise müteahhit kişi veya firma yapmakla yükümlü olduğu iş için gerekli tüm malzemeleri, makineleri işveren adına satın alır, işçileri, teknik elemanları dilediği gibi tutar ve tüm harcamaları işveren adına yapıp üzerine daha önce anlaşılan oranda bir kâr koyarak toplamını işverenden talep eder. 84. Maliye Bakanlığı'ndaki görevini bırakarak dil öğrenme ümidi ile açılan sınavı kazanarak bu programla Almanya'ya giden sevgili Ankara Atatürk Lisesi'nden arkadaşım Nevzat Kesan Almanya'da fazla vakit kaybetmeden dönenler arasındadır. Sonra daha genç hesap uzmanı meslektaşları ile Denet Mali Danışmanlık firmasını kurarak kalıcı bir kurum yaratılmasını sağlamıştır. 85. Societe National de Chemin de Ferre. 86. British Cables and Calenders. 87. Conservative Party. 88. Birleşik Kraliyet para birimi pound sterling. 89. Taiwan. 90. 27 Mayıs 1960'tan sonraki dönemde İkinci Cemal Gürsel Hükümeti'nde ve keza 12 Mart 1980'den sonra kurulan Bülent Ulusu Hükümeti'nde Sanayi bakanı olarak görev yaptı. Uzun yıllar Türkiye Şişe Cam fabrikaları genel müdürü olarak cam sanayiinin gelişmesinde çok katkıları olan olumlu ve zarif bir kişi olarak bilinir. 91. Bilgi ve beceri satın alma anlaşması. 92. Kamu iktisadi devlet teşekküllerinde idareci olarak çalıştıktan sonra Ziraat Bankası genel müdürü iken Vehbi Koç kendi grubunun başına getirmiş ve yıllarca Koç topluluğunun genel müdürü olarak uzun yıllar çalışmıştır. 93. ABD'de Washington DC'de TC Büyükelçiliği ekonomi müşaviri iken kırgınlıkla Maliye bakanlığından ayrıldı ve International Monetary Fund'da (IMF) görev altı. O kurumun Manila/Filipinler, Dacca/Bangladeş ve Jakarta/Endonezya'daki temsilcisi olarak çok dikkat çekici çalışmalar yaptı ve Endonezya Hükümeti tarafından üstün hizmet madalyasına layık görüldü. 94. İkinci Dünya Savaşı'nın son aylarına kadar Türkiye tarafsız kalmayı başarmış, o savaşın sona ermekte olup Almanya'nın kesin olarak yenileceği belli olunca Almanya'ya savaş ilan etmekte sakınca görmemiştir. 95. İşçinin belli çalışma süresinde üretebildiği birim miktarına göre para alması sistemi. 96. Siemens Kenti. 97. Haushalt. 98. European Common Market. 99. Free Trade Area. 100. 101. Cahit Kocaömer, İş Bankası'nda 60 Yıl, Remzi Kitabevi, 2010. 102. 103. Mülkiye'den mezun olduktan sonra Maliye müfettişi olarak çalışmış ve sonra Doğu Bank genel müdürlüğü ve kuruluşunda Ordu Yardımlaşma Kurumu (OYAK) genel müdürlüğü görevinde bulundu. 104. Yazar Ayşe Kulin'in babası. 105. Türkiye'de gerçekleştirilen ilk yüksek gerilim hattı 154 kilovatlık Çatalağzı-İstanbul arasındaki hattır. O yıllarda Avrupa'da, Fransa, Almanya ve Orta Avrupa'nın diğer ülkelerinde alışılmış yüksek gerilim hatları 220 kilovat idi ve 360 kilovatlık hatlar yeni yeni deneniyordu. Neden Türkiye'de 154 kilovat yüksek gerilim olarak seçilerek bölgesel enerji nakli böyle yapılmıştır sorusu çok sorulmuştur. Bu herhalde Çatalağzı Termik Santrali'nin kurulmasında görevlendirilen İngiliz yapımcı ya da danışman firmaların kararı ile olmuştur. 106. Türkiye Milli Talebe Federasyonu. 107. Avukat olarak görev yaptıktan sonra Anayasa Mahkemesi üyesi ve sonra başkanı olarak görev yapan şair, yazar ve saygın düşünür arkadaşım. 108. Barajda toplanan suyu elektrik üretilmesi için santral binasındaki su türbinlerine getiren ve özellikle üretilmiş olan borular. Bu etki ile elimden geldiğince kendimi başkalarına kötülük yapmaktan korumaya çalıştım. İlkokulu bitirdiğim yıl babam Ankara'dan Midyat'a tayin edilmişti. Ankara'da Milli Savunma Bakanlığı'nda yüzbaşı rütbesinde görevli iken Mardin'in Midyat ilçesinde bulunan Piyade Alayına tayin edilmişti. Midyat'ta sadece ilkokul vardı. Biz dört kardeş de ilkokulu bitirmiş idik. Ağabeyim Ankara Atatürk Lisesi'ni o yıl bitirmiş ve üniversiteye girmek için gerekli işlemlere başlamıştı. Ankara Hukuk Fakültesi'ne kaydını yaptırmak için gerekli belgeleri bir araya getiriyordu. O arada yurtdışında devlet bursu ile yüksek eğitime gönderilmek üzere açılan imtihanlara da giriyordu. Edebiyat şubesi mezunu idi. Kendi kendine fen derslerine çalışıp, o imtihanlara da girmek istemesi kendisini yetiştirme gayretinin bir parçasıdır. Büyük ablam lisenin son sınıfında, küçük ablam ise kız enstitüsünün birinci sınıfında idi. Ailecek Midyat'a gitmemiz bizim eğitimimize devam edemememiz anlamını taşıyordu. O sebeple anneannem çocuklarla Ankara'da kalacak annem ve babam Midyat'a gideceklerdi. Sadece yaz aylarındaki tatil süresi için beni de yanlarında Midyat'a götürmeye karar vermişlerdi. Ankara'nın Hamamönü semtindeki İnönü İlkokulu'ndan mezun olmuştum. O yıl 23 Nisan Çocuk Bayramı dolayısı ile yapılan gösterilerden ayrı olarak 29 Nisan günü 19 Mayıs Stadyumu'nda çocuk dans gösterileri yapılmıştı. Ben de o gösterilere katılıyordum rond denilen hareketleri kız-erkek el ele tutuşarak yapıyorduk. Sahanın tam ortasında (santrada) bizim okula yer verilmişti. Öğretmenlerimiz çok başarılı olduğumuz için bize bu alanın tahsis edildiğini söylüyorlardı. Okullar arası yarış hep vardır. O sırada Hacettepe Spor Kulübü'nün oyuncusu Karagöz Kemal'in kız kardeşini tanımıştım. Yıllar sonra Koordinasyon Bakanlığı binasında karşılaştık. Ben onu tanıdım, o beni tanıdı fakat konuşmadık. Bizim çocukluğumuzda çekinme, utanma duyguları hareketlerimizi çok kısıtlamamızda etkili olurdu. Okul idaresi özel lacivert kısa pantolon alınmasını istedi. Her okuldan bir öğrenci Etnografya Müzesi'ndeki Atatürk'ün geçici mezarını ziyaret edecek ve keza Cumhurbaşkanı'nı ziyaret edecek çocuklar arasında olacaktı. 23 Nisan sabahı Ulus Meydanı'ndaki Atatürk Anıtı'nın çevresinde tören yapılırdı. Bir öğrenci konuşma yapardı. O yıl ilkokullar adına konuşma yapmak sırası İnönü İlkokulu öğrencilerine, bizim okulumuzun öğrencilerine gelmişti veya il eğitim müdürlüğü bizim okulu uygun görmüştü. Okul idaresi benim ile bizden bir sınıf küçük sınıftaki Pertev Tunaseli 109 arasında kararsızdı. Sonra Pertev'in Ulus Meydanı'nda Atatürk Anıtı'nın önünde konuşma yapmasına benim ise Atatürk'ün geçici kabrini ve Cumhurbaşkanı'nı ziyarette okulu temsil etmeme karar verildi. Okul idaresinin lacivert pantolon satın alınmasını istemesi bu ziyaret içindi. Atatürk'ün kabrini diğer ilkokullardan gelen öğrencilerle ziyaret etim ve hatta mesela Atatürk İlkokulu'ndan Sururi adlı bir öğrenci ile o ziyarette arkadaş olup uzun zaman arkadaşlık ettiğimi hatırlıyorum. Cumhurbaşkanı ziyareti okulu bitirince olacaktı, fakat babam ile annemin Ankara'dan ayrılma tarihi söz konusu ziyaretten önce idi. Babam okula gelerek Başöğretmen Zehra Andaç Hanım'a Lütfen Ayhan'ı o görevden affedin demişti. Zehra Hanım otoriter bir kişi olarak, Siz yola çıkın, ben onu elimle trene bindirir sonra gönderirim diye ısrar etmiş. O yıllarda ülkemiz okul müdiresinin böyle diyebilmesine olanak sağlayacak kadar güvenli imiş. Sonunda babamın isteği ağır bastı ve biz, ben, babam, annem Ankara'dan Diyarbakır'a gidecek trenin ikinci mevki bir kompartımanına yerleşerek yola koyulduk. Çocuk olarak seyahate çıktığıma çok seviniyordum. Yolda okumak için bir sokak sergisinde gördüğüm elden düşme bir kitabı günlerce cebimde taşıdığım beş kuruşumu vererek satın almıştım. Yıl 1942, İkinci Dünya Savaşı en yoğun bir şekilde devam ediyor. Savaş yıllarından hatırımda kalanlar tüm ülkede bir gün saldırıya uğrama, ani baskın hissinin yaygın olması idi. Uçaklar Birinci Dünya Savaşı'nda yeni yeni rol alırken İkinci Dünya Savaşı ile ilgili haberlerde hava kuvvetleri çok önemli olmuştu. Yüzlerce uçak bir şehrin üzerine gelip birlikte bomba yağdırıyorlardı. Halı tipi bombalama tabir edilen bu saldırılarla o şehri adeta yerle bir ediyorlardı. Sonraki yıllarda Almanya'da o şekilde yıkılmış şehirlerde mesela Nürnberg'de, Berlin'de yaşadığımda hava bombardımanın nasıl tahribat yaptığını bizzat gördüm. Alman dostların Nürnberg'deki tahribat Dresden'inkinin yanında hiç kalır. Dresden yerle bir oldu derlerdi. Hava akınları korkusu ile Ankara'da her aileye sığınak yapma sorumluluğu getirilmişti. O zaman mahallelerde çok boş alanlar vardı, her taraf bugünkü gibi betonlaşmamıştı. Ankara'da Çankırı Kapısı ya da Dışkapı denilen bölgede tek katlı binaların bulunduğu bir mahallede oturuyorduk. Bizim mahallemizde de evler boş toprak alanların çevresinde idi, hatta çevredeki caddeye göre nerede ise 20-30 metre kadar yüksekte olan bu toprak alanda Hüseyin Ağa adındaki bir komşumuz taylarına ilk idmanlarını yaptırır, ilk eğitimlerini verirdi. O geniş toprak alan bizim oyun alanımızdı. Çelik-çomak orada oynanırdı. Çember orada çevrilirdi. Gruplara ayrılıp hırsızpolis oyununa mahallemiz çok elverişli idi. Evlerin girinti-çıkıntıları, bahçelerdeki çeşitli amaçlı kulübeler saklanmaya olanak verirdi. Caddeden yüksek olan o toprak alanda top oynamazdık, zira topumuz o alandan caddeye yuvarlansa onu almak için tepeden aşağıya toprak zeminde inmek gerekirdi. İnmek kolaydı, fakat tepeye tekrar çıkabilmek için uzunca bir yoldan dolaşmak gerekirdi. Top oynayacağımız zaman cadde kenarındaki başka bir toprak alana giderdik. Orası dümdüz bir yerdi, adeta toprak-futbolsahası gibi idi. Hiçbir çocuk evinde durmaz, okuldan gelir gelmez sokağa fırlar ve hava kararıncaya kadar sokakta oyun devam ederdi. Oyun aletlerimiz, oyuncaklarımız kendimizin ya da yaşça büyük ağabeylerimizin yaptıkları idi. Çok maceracı arkadaşlar asfalt yolda tornet kayarlardı. Tornet dört bilyeli yatak (rulman) tekerleği olan tahtadan bir platform ve onu yönetecek direksiyon çubuğu ve el tutacağından oluşurdu. Motorlu araçlarda ömrünü tamamlayıp çıkartılmış olan bilyeli yataklar tekerlek olarak görev yaptıklarında çok hızlı giden tornet ile Ulus Meydanı'ndan Dışkapı'ya kadar yarış eden çocuklar olurdu. Uçurtma yapmak ve uçurtmalarımızı yükseklere çıkartabilmek ayrı bir zevk idi. Renk renk pişmiş topraktan bilye ya da cam veya metal misketlerimizle çeşitli oyunlar oynardık. Küçük bir çukur kazar ve o çukura bir iki metre uzaklıktan avuçla bilye sokmaya çalışırdık. Bir de bilyelerle oynadığımız müselles (üçgen) vardı. Bilyelerimizi üçgenin içerisine yerleştirir ve belli uzaklıktan işaret parmağımıza yerleştirdiğimiz bilyeyi başparmağımızı iterek yuvarlayıp üçgendeki bilyeleri dışarı çıkartmaya çalışırdık. Üçgenin dışına çıkan bilye ona isabet ettirip dışarı çıkaran çocuğun olurdu. Çarşıdan oyuncak alınması ancak sünnet gibi özel günlerde olurdu. Benim tüm çocukluğumda dışarıdan edinilmiş iki tane oyuncağım oldu. Birisini İnönü İlkokulu'nda verdiler. Amerikan çocukları Türk çocuklarına armağan olarak oyuncak göndermişlerdi. Onlardan birkaç tane de bizim sınıfımıza geldi. Öğretmenim bana Bu iki oyuncaktan birisini seç. Senin olsun dedi. Birisi anahtar ile kurulan zemberekli ve hareket eden metal otobüs idi, ötekisi tamamen lastikten yapılmış diğerine göre çok ufak tekerlekleri de lastik olan sadece iterek gidebilen bir otomobil idi. Ben lastik olanını seçtim, bozulma tehlikesi yoktu ve yıllarca onunla oynadım. Ağabeyim onu maviye boyayarak daha albenili yapmıştı. Diğer oyuncağım sünnetimde babamın aldığı zemberekli ve kurulunca takla atan bir uçak idi. Onunla büyük itina ile oynadığım için o da yıllarca sağlam kaldı. Evlerin bahçelerinde kümesler ve o kümeslerde tavuk ve horozlar vardı. Bazı komşularımızın eşekleri için evlerinin yanında özel bölmeleri Hüseyin Ağa'nın ise atları için evine bitişik ahırı da vardı. Anneannem dahil mahallemizde de tüm komşular biraz önce bahsettiğim toprak alanda kazı yaptırarak L şeklinde çukurlar açtırttılar. Hatta hali vakti yerinde olan Hüseyin Ağa açtırdığı çukurun üstünü de kapatıp, yöneticilerin belirttikleri koşullarda tam anlamlı bir sığınak yaptırmıştı. O sığınaklar bir bakıma bizim oyun alanımızı daraltmış bir bakıma oyunlarımızı çeşitlendirmişti. Artık eski rahatlıkla çelik-çomak oynayamıyorduk fakat sığınak çukurları hırsızpolis oynamak için çok elverişli idi. Maalesef bazı kişiler o çukurları abdesthane olarak kullanmakta gecikmedi. Halka hava akınlarına karşı ışık geçirmeyen perdeler yaptırma mecburiyeti getirilmişti. Uçaklar ışık görüp burası bir yerleşme yeri diyerek saldırmasın düşüncesi ile o tedbir alınmış olmalı. Bizim evimize de lacivert kumaştan perde yapıldı. O evimizin pencereleri çok ve adeta duvar boyunca olduğu için, çok kısıtlı bütçemize rağmen, mahallede karartmaya en fazla masraf yapan bizim ailemiz olmuştu. Savaşın olanca vahşeti ile sürdüğü o zamanda Ankara'dan Diyarbakır'a giden kara trende etrafı seyretmekten, her istasyonun ismini aklımda tutmaya çalışmaktan çok hoşlanıyordum. Babam ve annem bir yandan hiç tanımadıkları, dostları olmayan bir yere gitmenin tedirginliği ve ailenin yarısını Ankara'da bırakmanın burukluğunu yaşıyorlardı. Oysa ben çocuk olarak seyahat ettiğim için çok mutlu idim. O yıllarda trenlerde üç tip kompartıman vardı. Birinci mevki koyu vişneçürüğü renginde kadife kaplı koltukları olan dört kişilik kompartımanlardı. Fiyatı en yüksek olan bu mevkide varlıklı ve seçkin kişiler seyahat ederlerdi. İnsanı etkileyici görüntüsü ve perdeleri olan bu kompartımanlarda koltuklar öne çekilerek daha rahat uyumak olanağı sağlanırdı. İkinci mevki kompartımanlar altı kişilik idi. O mevkiinin koltukları yeşil kadife veya yeşil kadife benzeri bir kumaş ile kaplı idi. Onlar da biraz öne çekilerek uzun oturma olanağı verirdi. Üçüncü mevki ise tamamen tahta bankolardan ibaretti. Birinci ve ikinci mevkii kompartımanlarda olduğu gibi oturacak kişilere tek tek ayrılmış bölümler ve kol koyacak destekler yoktu.8 kişilik olan o bankolara gerçekte sığışabilen her kes otururdu. Bu üç mevkiinin dışında yataklı vagon vardı. O seyahatimizdeki katarda yataklı vagon var mı idi hatırlamıyorum. Daha doğrusu o yaşımda yataklı vagon diye bir kavramdan haberdar değildim. Ankara Hamamönü semtindeki İnönü İlk Okulu'ndaki veya Dışkapı mahallesindeki arkadaşlarımdan pek çoğu, bırakın yataklı vagonda seyahati, ikinci mevkide yolculuğu bile düşünemeyecek ailelerin çocukları idi. Genellikle hepsinin ailesi üçüncü mevki yolcuları idi ve uzun mesafe trenden çok banliyö trenlerinin üçüncü mevki yolcuları idi. İlkokul birinci sınıfta birlikte eğitim aldığım bir arkadaşımı hariç tutmam gerek. Birinci sınıfta şişman, iyi beslenmiş bir arkadaşım ve ablası ile okuldan çıktık, Hamamönü'nden Kurtuluş'a giden yolda yürüyerek evimize gidiyoruz. Ben Cebeci Çayırı'nın ortasındaki evimize gitmek için o yolu kullanırdım. O yolda bir noktada o arkadaşımın ablası Biz 20 numarada oturuyoruz bul bakalım dedi. Ben kapılara bakıyordum, 20 numarayı bulamıyordum. Çok büyük bir kapı, adeta han kapısı veya bugün garaj kapısı dediğimiz cinsten mavi boyalı bir kapıyı geçtim. 20 numarayı arıyorum. Arkadaşım ve ablası o kapının tokmağını vurarak Biz burada oturuyoruz dediler. O kişi daha sonra hiç karşılaşmadığım Gürbüz Hanef idi. O yıllarda Ankara'nın en varlıklı yerlilerinden Hanefler ya da birçok varlıklı Ankaralılar Ankara Kalesi'nin içindeki konaklarda, Samanpazarı civarında ya da Hamamönü semtinde ikamet ederlerdi. Ankara-Diyarbakır yolculuğumuzda kara trenin rampaları çıkmakta adeta zorlandığını ve yer yer kar tünellerini görerek şaşırmıştım. Bir de küçük istasyonlarda Gazete. Gazete. diye bağırarak trene paralel koşan çocuklar dikkat çekiyordu. O gazeteleri ne için istedikleri konusunda kompartımandaki yolcular arasında tartışma olmuştu, herkes aynı fikirde değildi. Kimisi Köyün yaşlıları, büyükleri dünyadan böylece, bu atılan gazeteler aracılığı ile haberdar olabiliyorlar diyordu. Kimisi de Ne gazete gazete diye bağıran çocuklar, ne de onların babaları okuma yazma bilir gazeteleri külah yapmak, paket yapmak için istiyorlar diyordu. Her ne için isterlerse istesinler bu, küçük yerleşim yerlerinden tren geçerken alışık olunan bir manzara idi. Küçük yerleşim yerlerinde gençlerin istasyona kadar yürüyerek geçen treni seyretmelerinin vakit geçirmek için yapıldığını sonra öğrendim. Monoton olan hayata o yerlerde geçen bir tren hareket getiriyordu. Ankara'dan Diyarbakır'a her gün tren yoktu. Haftada iki, belki de üç günde bir tren vardı. Dolayısı ile tren yolu üzerindeki küçük yerleşim yerlerinde tren demek bir hareket demek idi. Gençler kol kola girer ve istasyonda tren boyunca piyasa yaparlardı. İki gece ve üç gün yolculuktan sonra Diyarbakır'a vardık. Ankara'da babamın bir arkadaşı bizi yolcu etmek için istasyona gelmişti ve hediye olarak bir termos getirmişti. İlk defa termos görüyordum ve ailecek ilk defa bir termosumuz oluyordu. Annem ona kırılacak diye endişe ile muamele ediyordu, ben ise kapağını açıp içindeki aynada oluşan şekillere bakmaktan keyif alıyordum. Okullar haziran başında tatil olduğuna göre biz tam sıcakların başladığı sırada tren yolculuğu yapıyorduk. Yanımızda trende yiyeceğimiz çörekler vb. vardı. Babam ve annem için kim bilir ne kadar sıkıcı ve üzüntülü olan o seyahat benim için adeta keyif idi. Vagonun koridorunda gidip diğer kompartımandakilere bakıyor, bazen telgraf direklerini sayıyor, bazen de dağları seyrediyordum. Her tünelden geçişte ayrı bir keyif duyuyordum. Diyarbakır'dan Mardin'e oradan da Midyat'a gidecektik. Diyarbakır-Mardin arasında sadece götürülecek yük olduğu günlerde kamyonlar işliyordu. Düzenli bir otobüs veya minibüs çalışmıyordu. Posta kamyonu denilen, her gün giden ve PTT'nin yükünü götürüp getiren bir kamyon varmış. Diyarbakır'a sabah saatlerinde varmış olmalıyız ki posta kamyonunun şoför mahallinde yer bulduk. Kamyondan aklımda kalan çok eski ve adeta şoför mahalli büyütülmüş sarı-yeşil renkli bir araç oluşudur. Kamyonda yük ve bizden başka yolcular vardı. O yolcular kamyonun kasasında, yükün üzerinde açık havada seyahat ediyorlardı. Şoförün babama çok saygılı davrandığını hatırlıyorum. Subaylar o zaman toplumda çok saygı görürlerdi. Şoför genç bir adamdı. Arada bir yolda durup yeni yolcuların kamyonun kasasına atlamalarına izin veriyor, bazen de inmelerini sağlıyordu. Şoför mahallinin tepesi özel olarak çelik çerçeveli olup orada birkaç tane dolu benzin tenekesi vardı. Yollarda benzin satın alacak yer olmadığı için yol boyu ihtiyaç olacak benzinin kamyonun şoför mahallinin üzerinde taşınılması gerekiyormuş. Yolda normal koşullarda gerekeceğinden daha fazla miktarda dolu benzin tenekesi şoför mahallinin üstüne yerleştirilirmiş olur da yolda aksilik çıkarsa benzinsiz kalmak hiç istenmez bir durum imiş. Bugünkü anlayışımıza göre ne kadar tehlikeli davranış. Açık kamyon kasasında yük üstünde yolcu taşımak, benzini taşmaya, sızıntıya vs. karşı herhangi bir güvencesi olmayan sıradan tenekelerde taşımak, hem de şoför mahallinin üzerinde açıkta taşımak. Bu arada yollarında dar ve yer yer kamyona geçmekte güçlük çıkartan bozuk zeminli olduğunu unutmadım. Diyarbakır-Mardin arasındaki kamyon yolculuğumuzdan aklımda kalan en önemli olay bir noktada şoförün lastik patladı diyerek kamyonu durdurması ve tüm yolcuların kamyonu terk etmesi olayıdır. Yolda kamyonumuzun lastiğinde patlak oluşmuş ve yolda kalmıştık. Bugün olsa yedek tekerleğini takar ve yola devam ederdi. Unutmayalım ki o savaş yıllarında yedek tekerlek adeta ekstra servet ve de bir külfet idi. O zamanlar motorlu araçların iç ve dış lastikleri olurdu. Türk şoförlerin şambrel (chambre d'air) diye adlandırdıkları içlastik patlayınca ona yama yapılırmış. Nitekim bizim şoför tek başına tekerleği söktü ve içlastiği çıkarttı. Bugün olsa şoförün muavini olur. O yıllarda demek ki şoförler Diyarbakır-Mardin arasına tek başlarına, yardımcı almadan yola çıkıyorlarmış. Şoför kendi başına tekerleği söktü ve içlastiği çıkarttı ve sağına soluna tükürükler sürerek delik noktayı buldu. Ben dikkatle izlediğim için annem başıma güneş geçecek diye endişeleniyor ve beni oradaki tek ağacın gölgesine götürmek için ısrar ediyordu. İçlastik birçok yerinden yamalı idi. Şoför bir tuğla veya kiremit parçasını kırmızımtırak içlastiğin delik olduğunu belirlediği noktasına sürdü ve bu işlemi bir müddet tekrarladı. El büyüklüğünde bir lastik parçasından makasla bir ufak parça kesti. Sonra bir tüpten solüsyon dediği bir maddeyi kiremit sürdüğü noktaya ve daha önce kestiği ufak lastik parçasına sürdü ve ikisini birbirine bastırarak yapışmaları için bir süre öylece tuttu. Hiçbir vasıta geçmiyordu. Şoför problemi kendi başına çözdükten sonra biz şoför mahallinde yerimizi aldık, diğer kişiler gene kamyonun kasasına tırmandılar. Kasada seyahat edenlere ördek denildiğini yıllar sonra öğrendiğimde 12 yaşımda Diyarbakır-Mardin arasında binen-inen ördeklerle yolculuk yaptığımı anlamıştım. Ördek şoföre çalışır sözü ile ördeklerden gelen gelirin kamyon sahibine değil de şoföre gittiği anlatılırdı. Bu bakımdan o yıllarda şoförler yolda elini kaldırıp bekleyenlere Atla kasaya demekten ayrı bir keyif alırlardı. Mardin'den Midyat'a gitmek ayrı bir serüvendi. Bu il merkezi ile ilçesi arasında her gün giden tek motorlu vasıta posta taşıyan kaptıkaçtı110 idi. İnsanlar at sırtında veya atlı vasıtalarla bu iki yerleşim yeri arasında gidip gelir veya eşya taşırlarmış. nakletmek için her gün bir kaptıkaçtı gidip gelirmiş, ona da posta kaptıkaçtısı deniliyordu. İki sıra oturacak yeri olan gerçekte yük taşımak için yapılmış bir araç idi. Biz de Mardin-Midyat yolunu o kaptıkaçtı ile, çevremizde mektupların konulduğu torbalar ve bazı kutular olarak posta ile yan yana yapmıştık. Onun kalkış saati Diyarbakır'dan gelecek posta kamyonunun varışına göre ayarlandığı ve tesadüf o gün başka da yolcu olmadığı için o kaptıkaçtı bizi de götürebilecekti. Bu durumu kaptıkaçtı şoförü, anlamakta güçlük çektiğim yerel aksanı ile, birkaç kere babama söylediği için aklımda kaldı. Mardin-Midyat arasındaki yolda başka motorlu araçla karşılaşmadığımız gibi tek tük yaya ya da eşekle giden insan görmüştüm. 1980'li yıllarda bir yaz Muğla'nın Bodrum ilçesinde rahmetli dostum Vali Özer Türk'ün öncülük ederek gelişmesini sağladığı Aktur'da plajda birkaç dost birlikte güneşlenerek sohbet ediyorduk. Yukarıda kısaca anlattığım 1942 yılında ailemle yaptığım Diyarbakır-MardinMidyat yolculuğunu biraz da o günü yaşayarak anlatıyordum. Eşimin bir arkadaşının babası söze girdi. Bodrum'un yerlisi daha doğrusu Bodrum'a mübadelede Girit'ten gelen Türklerden olan o bey şöyle dedi Siz MardinMidyat yolculuğunuzu anlatmayı bırakın ben size 1943 yılında Bodrum'a nasıl geldiğimi anlatayım. O bey o yıllarda yurtdışında eğitimde imiş ve savaş dolayısı ile oluşmuş türlü güçlükleri geçerek bir şekilde İzmir'e varmış. Fakat ilk sorun İzmir'den Milas'a gidebilmek imiş. Yol yok, araçlar çok seyrek gidiyorlar. Epey uğraştıktan sonra İzmir'den Muğla yönüne gitmekte olan askeri bir birliğin komutanı o genç adama unutamayacağı bir iyilik yapıp onun da birliği ile Milas'a gelmesini sağlamış. O yıllarda Milas'tan Bodrum'a gidebilmek için insanlar Milas'tan Bodrum'daki ailelerine ya da yakınlarına telgraf çeker ve at göndermelerini isterlermiş. Benden yaşlı olan dostum sözlerini şöyle bitirdi Ben aileme telgraf çektim acele bana at gönderin, gecikmeyin aksi halde oraya gelecek halim kalmaz. Gerçekten hem takatim hem de param tükenmişti. Bir kaç gün sonra dayımın oğlu yanında iyi bir at getirdi ve birlikte iki süvari patikalardan, dağ yollarından geçerek Bodrum'a ulaştık. Midyat'a ulaşıp birkaç gün Orduevi'nde kaldıktan sonra babam bir ev kiraladı. Bu ev bir oda ve bir mutfaktan ibaret olan beyaz taştan bir bina idi. Sokaktan gelindiğinde büyük bir kapıdan giriliyordu. Orada ufak bir avlu ve onun ortasında bir kuyu göze çarpıyordu. Yaşanacak mekân üst katta idi. Taş merdivenlerden çıkınca bir tarafı avluya bakan dar bir geçit ile yaşama mekânımıza geçiliyordu. Yaşama alanımızın bir yanında bir oda öte yanında mutfak vardı. Tam bir dikdörtgen mekân idi. Tuvalet dar geçidin diğer ucunda, yaşam mekânından ayrı bir yerde idi. O geçidin bir tarafından aşağıda, giriş katındaki avluyu, kuyuyu ve sokak kapısını görüyorduk. Öteki tarafta ise ev sahibinin ailesi ile ikamet ettiği evin penceresi vardı. Ev sahibimiz Samuel o pencerenin önündeki dokuma tezgâhının başında oturur ve pamuklu kumaş dokurdu. Yaz olduğu için o pencere hep açıktı ve günün erken saatinde Samuel tezgâhının başına geçer ve dokuma faaliyetine başlardı. Akşamın geç saatlerine kadar orada çalışırdı. Ben pencereden onu seyrederdim. İki oğlu ve iki gelini vardı. Torunu yoktu. Gelininin birisinin esmer ötekisinin açık renkli olduğunu ve esmer olanının isminin Güler olduğunu hâlâ hatırlıyorum. Oğulları ne iş yaparlardı, doğrusu bilmiyorum. Belki de ne babam ne de annem sormaya bile ihtiyaç hissetmemişlerdi. Evimizin sahipleri Süryani bir aile idi ve onlar bizi, biz onları çok sevmiştik. Tüm ilişkimiz baba Samuel'in penceresi vasıtası ile oluyordu. Beni özellikle severler ve arada bir kuru üzüm vermek isterlerdi. Midyat'ta çalışmak isteyenlerin yapacağı, iş şimdi daha iyi anlayabiliyorum, çok sınırlı idi dört iş kolundan söz edilebilirdi Samuel baba gibi dokuma yapabilirlerdi. Pamuk ipliği satın alarak pamuklu el dokuması yapabilirlerdi. Dokunan kumaşlar yıkanır sonra sırıklarla hazırlanmış bir alana dikey olarak serilerek kurutulurdu. Bir diğer uğraş alanı Piyade Alayı'na veya onun mensuplarına mal üretmekti. Bu konuda öne çıkan faaliyet ayakkabı imalatı ve erkek elbisesi yapımı idi. Midyat'ın uzunca bir çarşısı vardı ve orada pek çok ayakkabıcı, erlere ve subaylara ya da onların hanımlarına ayakkabı imal ederlerdi. Benzer şekilde erlere sivil elbise dikmek ve teskereye hazırlamak faaliyeti vardı. Bir kısım Midyatlı tarımla uğraşırdı ve daha çok üzüm bağları olduğunu tahmin ediyorum. Az da olsa bir grup dini konularda iş buluyorlardı. Süryani Kadim Kilisesi Midyat'ta idi. Büyük ve etkileyici bir bina olarak hatırlıyorum. Sadece dıştan görmüştüm. Bir kaç tane de ufak kilise vardı. Bir de Protestan başpapaz ve onun da kilisesi olduğunu duymuştum. Onun evinin terasını yakın bir dostumuzun geniş balkonundan görebiliyorduk ve benim yaşıma yakın bir çocuğun sallanan iskemleye oturarak sallanışını seyrederdim, imkân olsa da arkadaşlık etsem dediğim olurdu. Şehre hayat veren Piyade Alayı idi. Pazar günleri ev sahibimiz Samuel, oğulları ve gelinleri en iyi elbiselerini giyerler ve kiliseye giderlerdi. Şehrin yoğun dinsel havası pazar günleri daha çok hissedilirdi. Etkilenmemek elde değildi. Subayların eşleri vakit geçirmek için basit iskambil oyunları oynarlardı. Annem pek o işlerin adamı değildi, ancak orada diğer hanımlarla ilişki kurmanın bir yolunun kâğıt oynamak olduğunu gördüğünden o da arada bir o oyunlara katılırdı. O oyunlarda kazanılan puanları kaydetmek benim görevim idi. Şakacı bir hanımı hatırlıyorum. Ben sayıları kapatarak sonuçları yazarken o, Oğlum altımı kapat diyerek diğer hanımları güldürürdü. İki oğlundan bahsederdi fakat çocukları Midyat'ta değillerdi. Savaş dolayısı ile tekrar göreve çağırılan bir yüzbaşının hanımı idi galiba. Anlatacağım o hanım dolayısı ile ortaya çıkan bir olaydır. O hanım her şeyi abartan, şen şakrak bir hanım gibi kalmış belleğimde. Bir gün o hanım evinde hırsızlık olduğunu ve bazı eşyalarının çalındığını anlatarak Alay'da adeta bir özel durum yaratılmasına sebep olmuştu. Hırsızlık olduğunu söyleyince Alay Komutanı bir tahkikat heyeti kurmuş ve üç subayı o komisyonda görevlendirmişti. Üsteğmen ve teğmen olan bu subaylar o hanımın evinde hizmet eden emir erinden ve keza o subaya hizmet dolayısı ile eve girip çıkan Temel adında bir başka erden şüphelenmişlerdi. Hatırladığım kadar şüpheleri üç er üzerinde yoğunlaşmıştı. Bugün düşündüğümde, bir hanede hırsızlık olmuş ise neden ilçenin güvenlik görevlilerine, jandarmaya, ilçe savcısına durumu bildirip onları göreve çağırmamışlar da alayın iç işi gibi görmüşlerdi, anlayamıyorum. Acaba o hanımın yüksek sesle konuşmasından mı etkilenmişlerdi. Midyat'ta radyo dinlemek için Orduevi'ne gitmek gerekirdi. Gazete ise haftada bir kere tomar halinde gelirdi. Bu bakımdan o genç subaylar dünyadan uzak, sadece Piyade Alayı'nın içine kapanık kasabanın halkına uzak duran ve kasabanın dünyadan kopuk ağır havasında yaşayan kişilerdi. Şüphelerinin yoğunlaştığı erleri söyletmek çabasına girdiler ve giderek artan eziyet hatta işkence uygulamaya başladılar. Kendi şüphelerinin doğru olup olmadığını araştırmak yerine şüphelerinin gerçekliğine inandılar ve işkence yolu ile itiraf ettirmek yolunu seçtiler. O erleri hırsızlığın yapıldığı sanılan evin genişçe avlusunda sorguluyorlardı. Ben annem ile o yüksek sesle konuşan hanımın evindeki hanımlar toplantısına gittiğimde o erleri yüzükoyun yerde yatmış, bitkin şekilde adeta canlı ölü halde görmüştüm. Günlerce o görüntüler gözlerimin önünden gitmedi hâlâ gözümün önüne zaman zaman gelir. Perişan, bitkin erler orada ölü gibi yatarken alay çevresinde ilgi ile takip edilen konu hırsızların itiraf edip etmediği idi. Bazen erlerden birisinin itiraf ettiği ve çaldığı malları gömdüğü yeri bildirdiği söylenirdi. Ertesi gün malların saklandığını söylediği yerlerin araştırıldığı fakat orada malların bulunmadığı haberi dolaşırdı. Belli ki işkenceden bunalan er Ben yaptım diyerek suçu kabul etmeyi tercih etmişti. Gerçekte çalmadığı için malın nerede olduğunu da bilmiyordu. Fakat kendi şüphelerine bir kere inanmış ve eziyet etmenin şehvetine kapılmış genç subaylar bir türlü Acaba biz hata yapıyor muyuz. demiyorlardı. Yıllar sonra o erlerin ayaklarına vurulan sopalardan ve yapılan çeşitli işkenceden bacaklarının kangren olduğundan ve bacaklarının kesildiğinden haberim oldu. Konu TBMM'ye getirilmişti. 1946'da Türkiye çok partili sisteme geçmişti. Demokrat Parti adayları ülkeyi dolaşıp halkın derdini dinliyorlardı. Bu arada askerliği sırasında bir şüphe üzerine ayağını kaybeden er ve ailesi durumu Demokrat Parti yetkililerine ulaştırmışlar ve onlarda konuyu Meclis'e taşıyarak CHP'den hesap soruyorlardı. O erlere yapılan muameleden sadece üç subay ve onları kontrolsüz bırakan Alay Komutanı sorumlu iken hükümet ve iktidardaki parti sorumlu tutuluyordu. Benim hayatımda herhangi bir mevkide olduğum zaman bana bağlı en alt mevkideki kişinin de sorumluluğunu hissederek karar vermemde bu olayın etkisi olmuştur. Nitekim Hükümet üyesi iken bir karar alınacağı sırada dikkat edelim bu kararı biz bizzat uygulamayacağız bunu uygulayan bir kasabada veya bir köydeki devlet görevlisi olacaktır. Onun her türlü uygulamasından sonunda biz sorumlu oluruz, daha anlaşılır, daha açıkça kararımızı ve sınırlarını belirlemeyiz diye uyarmak zorunda kalmışımdır. İnsan muktedirken her şey kolay gelir. Oysa muktedirlik ister siyasi, ister idari, ister parasal olsun devamlı olmayabilir. Muktedirken ben ne istersem yapabilirim düşüncesi ve davranışı pek çok halde hüsrana sebep olmuştur. Osmanlı siyasi tarihi keza Cumhuriyetin yakın tarihi bu gibi örneklerle doludur. 1940'lı yıllarda ülkemizin savaşa girmeden savaşın tüm etkisini duyarak herkesin korku içinde yaşadığı günlerinden bugünlere gelmesi birçok kişinin özveri ile ve vatan-millet aşkı ile çalışması ile olmuştur. Ancak bu çalışmalara sadece geçmişe özlem duyan ya da din elden gidiyor gibi bahanelerle karşı koyanların çoğu zaman devlet imkânlarından yararlanabilmek için örgütlenerek halkın dikkatini ileriye değil de geriye çektiklerine tanık oldum. Toplumun kafası düne ya da geçmişe takılarak gelişme olamaz insanları gelecek günlere bakmaya yönelterek ve geleceği düşünerek araştırmalar yapmalarını ve kendilerini yetiştirmelerini sağlamakla kalkınma ve yeni koşullara uyum sağlanabilir. 1946 yılında Türkiye çok partili sisteme geçerek daha hızlı sosyal kalkınma sağlamak istiyordu. Ancak çok partili sistem geçmişe özlem duyanlara da kapıları açmış ve ne yazıktır ki daha çok oy alabilmek için Cumhuriyet'in o güne kadar ki kazanımlarının değerini yeteri kadar takdir etmeden davranışlar olmuştur. Köy Enstitüleri'nin eğitim sistemimizden çıkartılması ya da ezanın Arapça okutulması gibi konulara Türkiye Cumhuriyeti vatandaşlarının dikkatleri yoğunlaştırılırken Avrupa'da ileriye dönük başka düzen arayışları başlamıştı. Savaştan sonra Büyük Britanya Başbakanı Winston Churchill 1946'da İsviçre'nin Zürih kentinde yaptığı konuşmada Birleşik Avrupa Devletleri nden söz etmişti. 1951'de Avrupa Kömür ve Demir Birliği kuruldu. Geçmişte Almanlarla Fransızlar arasında sürekli sorunlu olan Alsace-Lorraine Bölgesi'ndeki ve diğer yerlerdeki madenlerde ortak hareket etmek için kurulan bu birliğe Federal Almanya (Batı Almanya), Fransa, Belçika, Hollanda, Lüksemburg ve İtalya katılmıştı. Bu birlik zaman içerisinde (1957'de) Avrupa Ekonomik Topluluğu 111 (AET) haline gelerek 1968'de bu altı ülke arasında Gümrük Birliği'nin 112 de sağlanmasının temelini attı. 1973'te Danimarka, Büyük Britanya ve İrlanda'nın girmesi ile genişleyen bu birliğe 1981'de Yunanistan da girdi.113 Türkiye Cumhuriyeti'ni de o sırada ısrarla birliğe katılmak için gerekli müracaatı yapmasını öneren hatta o konuda ön çalışmaları yapan Türk dostu yabancılar olmasına rağmen o zamanın hükümeti bu önemli kararı almadı. Sadece içi boş fakat etkili sanılan sözlerle ülkeyi yönetmekte olanlar tarihi bir fırsatı ıska geçmişlerdir. 1986 yılında İspanya ve Portekiz'in de girişi ile bu birlik Güney Avrupa'ya da ulaşmış oldu. Bütün bu yıllarda ülkemizde sağ-sol çatışmaları ya da muhafazakârlar ile ilericilerin itişmeleri, siyasi partilerin basit seçim hesapları ile toplumun dikkati gelecekten çok geçmişe dönük olarak günler geçirilmiştir. 1992'de Maastricht Anlaşması ile bu topluluk, Avrupa Birliği haline dönüşmüştür. 1995'te İsveç, Finlandiya ve Avusturya'nın da katılımı ile Batı Bloku'na dahil tüm Avrupa ülkeleri daha 1946'da Winston Churchill'in sözünü ettiği Federal Avrupa Devletleri'ne doğru çok önemli bir adım daha atmışlardır. Birliğe dahil 15 üyenin 12 si 01.01.2002'de ulusal para birimleri yerine euroyu ortak para birimi olarak kabul ederek Para Birliği ni de gerçekleştirmiş oldular. Sovyetler Birliği'nin dolayısı ile Doğu Bloku'nun ortadan kalkması ile artık kendi başlarına karar verebilmek olanağına kavuşan Polonya, Macaristan, Çek Cumhuriyeti, Slovakya, Estonya, Letonya, Litvanya, Slovenya 2004 yılında Avrupa Birliği'ne katılmışlardır. Malta ve keza Kıbrıs'ın 114 da katılımları ile genişleyen bu birliğe daha sonra 2007'de Romanya ve Bulgaristan'ın da katılımı ile bugün 27 üyeli bir Avrupa Birliği söz konusudur. Türkiye hâlâ aday ülke olarak devam ediyorsa bunda kritik karar zamanlarında karar mevkiinde bulunup da gerekli kararları vermeyenlerin vebali vardır. İsmet İnönü daha 1960'lı yılların başında başbakan olarak görev yaptığında Ankara Anlaşması'nı imzalayarak Avrupa'nın parçası olmak inancını ve basiretini göstermiştir. Oysa onun yanında yetiştiği zannedilenler tam üyelik trenini bir daha yakalanamayacak şekilde kaçırmışlardır. On iki yaşımda Midyat'a gitmiş olmam, Ankara'nın o zamanki imkânlarından uzakta pek çok yokluğun olduğu bir Anadolu kasabasında birkaç ay geçirmem bende sonraki yıllarda çok yararını gördüğüm izler bıraktı. Midyat'ta nerede ise bu dünyaya veda etme noktasına geldiğimi de anlatmadan geçemeyeceğim. Midyat'ta içme suyu ve kullanma suyu sadece yağmur suyunun biriktirildiği sarnıçlardan temin edilirdi. Suyun ne kadar değerli olduğunu 12 yaşında bire bir yaşayarak öğrendim. O yıllarda o kasabada ne akarsu vardı, ne de yer altı suyuna ulaşılabilmişti. Her evin altında veya alt katında sarnıç veya sarnıçlar vardı. Yağmur suyu bu sarnıçlarda toplanır hem içme suyu hem de kullanma suyu ihtiyacı o sarnıçlardan sağlanırdı. Evlerin dışında, açık arazide de birkaç sarnıç ve onlardan su çekmeye yarayan delikler, dar ağızlı kuyular vardı. Böyle bir tanesi bizim evimizin önündeki boş arazide idi. Zaman zaman bazı çocukların o boş arazide bezden yapılmış bir yumak ile futbol oynadıklarında o ortak kuyudan su çekip içtiklerin görüyordum. Ben de o çocuklara katılmak istiyordum. Bir keresinde annemi ikna etim ve ben de onlara karışmak amacı ile evden çıkıp boş alanda onların yanına gittim. Ayakkabılarım ayağımda olarak aralarına karıştığımda bir tanesi sinirlendi ve kendilerinin yalınayak olduklarını ve onlara ayakkabılarımla zarar verebileceğimi söyleyerek üstüme yürüdü. Benden daha iri bir çocuktu. Belli ki arkadaşlarına gösteri yapmak istiyordu. Beni aralarına almak istemediği bir yana topluca dayak atmak niyeti de vardı. Belki de o çocuğun ailesinde ya da çevresinde askerlere, asker ailelerine belki de Müslümanlara dost olmayanlar vardı, dostane olmayan aile içi söylemler o çocuğu etkilemişti. Askeri bir birliklerin bulunduğu yerleşim yerlerinde bazen yerli halkın kendisini askerlerden farklı görme alışkanlığına tanık olunmuştur. Ben saf çocuk isteği ile o gruba karışıp ben de o bezden yapılmış yumağa bir iki tekme atmak istiyordum. Ancak o çocuk beni orada hırpalamayı, aralarına almamayı tercih etmekte idi. Bereket babamın emir eri Süleyman durumu fark edip beni eve götürdü. O günkü halka karışma ve halkla oyun oynama isteğim halkın reddetmesi ile sonuçlanmıştı. O arada çocukların o umumi sarnıçtan su içmekte olduklarını gördüm. Suyun içinde küçük kırmızı varlıklar belki de kurtçuklar vardı. Deneyimli olanlar bir ince bezle süzerek suyu içiyorlardı, daha küçüklerin ise susamışlık derecelerine bağlı olarak suyu bezle süzmeye gerek görmediklerine tanık olmuştum. Ankara'da veya Türkiye genelinde orta-aşağı gelir sınıfına yakın bir aileden olmama rağmen oyun oynayan çocuklar için sadece ayakkabım olduğu için elit muamelesi görmüş ve dışlanmıştım. Böylece her şeyin göreceli olduğunu anlamam için Einstein'ın teorilerini öğrenmeyi beklemem gerekmemişti. Midyat'a vardığınız ilk günde suyun idareli kullanılarak yağmur olmayan günlerin geçirilmesi ve herhalde itina ile kullanılarak tasarruf edilmesi gerektiğini öğrenirdiniz. Nitekim evimize taşındığımızın ertesi günü annem avluyu sarnıcımızdan çektiği suyu kova ile boca ederek yıkamak istemiş ve daha bir kova su boca etmişti ki ev sahibimiz Samuel ve gelini Güler adeta yangın görmüş gibi ses çıkararak bizim tarafa atladılar. Anneme suyun her şeyden önce içmek için gerekli olduğunu ve avluyu temizlemek gibi konularda israf edilmemesi gerektiğini ders verir gibi anlattılar. Bizim evimizin sarnıcı çok özelmiş ve şehrin en temiz suyu o sarnıçta olurmuş, sakın ha o kuyudan yer sulamak için su alınmamalı imiş. Suyun tasarruf edilmesi gereken, hayati önemi haiz bir madde olduğunu orada ne kadar derinden öğrenmiş olmalıyım ki hayatımda bir musluğun boşa akmaması için gayret sarf ettim ve keza muslukları sadece yeteri kadar açma ve suyu boşa akıtmama alışkanlığını edindim. O yıllarda Anadolu'nun pek çok kasabası gibi Midyat da çeşitli salgın hastalıkların kol gezdiği bir ortam idi. Su tasarrufu, zaten sınırlı olan yaş meyve ve sebzelerin gerekliği gibi yıkanmamasına yol açıyor olmalıydı. Acur'u ilk defa Midyat'ta görmüştüm. Bu ne. diye sorduğumda Nihal Abla 115 Yabani hıyar demişti. Acurdan mı, kavundan mı yoksa başka bir yiyecekten mi veya başka bir yolla mı mikrop almış olmalıyım ki fena halde bağırsaklarım bozuldu. Annem koyu çay içirdi, özel yoğurt yaparak yedirdi fakat durumum giderek fenalaşıyordu. Alayın bir tane doktoru vardı. Genç bir yedek subay olan doktor tıp fakültesini bitirir bitirmez askere alınmış ve Midyat'taki Piyade Alayı'na gönderilmişti. Hemen her gün bize uğraması gerekiyordu. Midyat'ta eczane yoktu. Yedek Subay hekim kendisi bir ilaç dolabı oluşturmuştu. Para karşılığında o dolabında daha doğrusu o çantasında olan ilaçları satıyordu. Herkes o hizmetinden dolayı da o genç doktora ayrıca minnettardı. Aksi halde yazılan reçete Mardin'e gönderilecek ve oradan ilaç gelmesi beklenecekti. O yıllarda Mardin'de eczane olup olmadığından da pek emin değilim. Bir kıyaslama yaparsam, o yıllarda Mardin kadar nüfusu olan Van'da ilk eczane 1940'lı yılların sonunda açılmıştı. Hekimin bana koyduğu teşhis amipli dizanteri idi. 12 yaşında iken dizanterinin birkaç cins olduğunu ve en berbat olanının amipli dizanteri olduğunu ve muhtemelen gıda maddesinden aldığım amiplerin hastalığıma yol açtığını öğrenmiştim. Acur suçlu olabilirdi ya da kavun. Yılar sonra lisedeki sınıf arkadaşlarımla Ankara 19 Mayıs Stadyumu'nda izlediğimiz bir maçı yöneten hakeme bazı seyircilerin Hakem sen acursun acur... diye tepki gösterdiklerinde neyi kastettiklerini ben anlamıştım fakat diğer arkadaşlarım ise anlamamışlardı. Hastalığım her gün giderek ağırlaşıyordu ve sırtüstü yatıyor sadece sık sık belki de on dakikada bir tuvalet ihtiyacı için kalkıp tuvalete gidiyordum. Sadece kanlı bir madde çıkartıp tekrar yatıyordum halsizdim. Annem, babam ne yapacaklarını şaşırmışlardı. Doktor sadece afyon içeriyi olan bir ilaç vererek ağrımı azaltmaya çalışıyordu. Kocaları Alay'da görevli olan ve daha önce annemi hiç ziyaret etmemiş olan hanımlar bile bize gelip geçmiş olsun dileklerinde bulunuyorlardı. Sesten çok rahatsız olduğumu ve etrafta konuşmalara zaman zaman tepki verdiğimi hatırlıyorum. Daha önce bizi ziyaret etmemiş olan subay hanımlarının gelişlerini şimdi değerlendirdiğimde Alay'da benden ümit kesildiği haberinin yayılmış olacağına hamlediyorum. Bir açıdan anneme üzüntülerini bildirmek için yarışa girmiş gibi idiler. Piyade Alayı'nın Levazım Müdürü Rüstem Altun babama çok saygı ve sevgi gösterirdi. Rüstem Bey üsteğmendi ancak levazım sınıfında idi. Babam yüzbaşı rütbesinde olmasına rağmen hesap memuru (kâtip) olduğu için Rüstem Bey onun amiri idi fakat babamla emekli olduktan sonra bile hep dost kalmış ve hep babama saygı göstermiş hatta kollamıştı. Rüstem Altun Bey'in oğlu Altay o zaman iki yaşlarında kadardı ve ben onu çok severdim onun bize gelmesini veya annemin beni onların evlerine götürmesini hep isterdim. Altay'ın annesi Mukadder Hanım, İstanbul'da bavul imalat ve ticareti yapan bir saracın kızı idi. Anneme göre gençti fakat çok iyi anlaşırlardı. Hastalığım o kadar ağır idi ki Altay'ın bile gelmesini, biz de koşup oynamasını istemiyor, şiddetle itiraz ediyordum. Belki de hastalık bahanesi ile şımarmaya hız veriyordum. Durumum ağırlaştıkça babamın emir eri Süleyman perişan oluyordu. Ben ona çok şaka yapar, saklanıp korkutur ve eşyalarını saklayarak dakikalarca aramasına sebep olurdum, ancak Borkça'dan
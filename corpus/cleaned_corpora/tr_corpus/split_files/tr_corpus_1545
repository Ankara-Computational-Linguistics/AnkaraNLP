göstermesine değecek bir yer değildi. Sultan, bunun yerine Macaristan'da hayatını kaybeden askerlerin ve kaybedilen şehirlerin intikamını almaya niyetliydi. Sigismund Bathori de aynı şekilde Banat'ı eline geçirmek için çaba gösteriyordu131. Mehmed, 20 Haziran'da132 çoğunluğu Anadolu birliklerinden133 oluşan ordusunun başında İstanbul'dan ayrıldı. Yeniçeri Ağası ve Cığalazâde Sinan Paşa önden gidiyorlardı. Filibe'de büyük bir karşılama merasimi yapıldı. Sultanı karşılamaya gelenler arasında bulunan Koca Sinan Paşa'nın oğlu Mehmed Bey, Macaristan'daki kayıpları burada hayatı ile ödedi. Belgrad'da134 sultan herşeyi savaşa hazır buldu. Sava Nehri geçildikten sonra seferin hedefi hakkında bir toplantı yapıldı. Bir taraf Komorn'u, diğer taraf ise Eğri Kalesi'nin kuşatılması gerektiği yönünde görüş bildiriyordu. Karargâh, Ağustos ayında Rumeli Beylerbeyi'nin orduya katıldığı Segedin'e kuruldu135. Genç Sultan burada gerçek niyetini açıkça beyan etti Mekânı Cennet olan büyükbabası Süleyman136 gibi Viyana'yı bizzat kuşatmak137. Macaristan'daki yeni komutan Arşidük Maksimilyan daha kış ortalarında Solnuk'u ele geçirmeyi denemişti. Bahar geldiğinde Segna (Zengg) 'daki birlikler Klis'e saldırıp, ele geçirdi, ama bu önemli kale Haziran ayında tekrar Türklerin eline geçti ve Lembkowitz komutasında buraya gelen Hristiyanlar ağır bir mağlubiyet aldılar138. Herberstein'in Bosna'ya yaptığı bir akın, Bosna'da papazları ile knezleri yönetiminde neredeyse bağımsız yaşayan Eflakların , yani Romenleşmiş Sırpların Hristiyanları büyük bir sevinçle karşılamalarına rağmen, sürekli bir başarı sağlamadı. Vidin Sancakbeyi Hafız Ahmed buraya gelmesi ile Hristiyanlar Kostaniçe Kalesi'nin kuşatmasını kaldırdılar. Sadece Petrinia önlerinde kalenin Sırp asıllı Eflak komutanı Daniel Frincul Türk Paşası'nı yendi. Türklerin Lippa'ya, Mayıs'ta yaptıkları bir saldırı başarısız olduğu gibi139, Erdellilerin güçlü Tımışvar Kalesi'ne yaptıkları saldırı da (10-24 Haziran) sonuç getirmedi. Tatar Hanı'nın gelişi hiçbir değişiklik yaratmadı. Mehmed, Tatar Hanı'nı [Gazi Giray] tedib edemese de azletti140. Ancak Boğdan'da Jeremia'nın kardeşi Simeon'u tahta getirme niyetini gerçekleştiremedi ve Tatarları Banat'ta Temmuz ayına kadar hiçbir sonuç alamadan Tımışvar'ı kuşatan Sigismund Bathori ile çatışarak yenildiler141. Mihail'in Tuna Nehri'nin sol kıyısındaki Turnu (eski küçük Niğbolu) kuşatması da herhangi bir sonuç vermedi. Büyük Alman ordusu bu arada Osmanlı Sultanı gelmeden terk edilmiş Vaç'ı142 işgal etti ve 15 Ağustos'ta Hatvan'ı kuşatmaya başladı. Kale, 3 Eylül'de bir tesadüf143 sonucu fethedildi ve kalenin komutanı Arslan Bey çıkan çatışma sırasında öldürüldü. Hristiyanlar, Müslüman nüfusun tamamını katlettiler, hatta ölülerine karşı bile vahşice davrandılar, ama sultanın yaklaşmakta olduğunu haber alınca hiç kimse yerle bir edilen Hatvan için sorumluluk almaya cesaret edemedi144. 22 Eylül'de145 Tatarlar gelmeden önce – Tatar Hanı, daha sonra 1597 yılında öldürteceği isyancı kardeşi Feth Giray ile savaşıyordu146 Türk topları Eğri Kalesi'ni topa tutmaya başladı. Şehir hemen düşse de Paul Nyary kaleyi inatla savundu. Arşidük Maksimilyan, kaleyi kurtarmak için elindeki tüm güçlerle buraya gelmek zorunda olduğunu düşünüyordu, ama 12 Ekim'de147 bu sefer sultanlarının bizzat komutası altında savaşan Türklerin ağır bir taarruzundan sonra, Alman ve Valon paralı askerler kaleyi teslim ettiler. Teslim şartlarının içeriği, kalenin müdafaa kıtalarının hayatını kurtardı. 18 Ekim'de Maksimilyan Varad'daki karargâhtan gelen Erdel Prensi ile birleşti148. Ordu, en az 40 bin kişiden oluşuyordu ve emirlerinde 95 top vardı. 22 Ekim'de Macarların Kereşteş dedikleri Haçova'da büyük bir bataklığın önüne gelmişlerdi. Maksimilyan burada sultanın bizzat yönetimi altındaki Osmanlı ordusu ile karşılaştı. Muharebenin ilk gününde (23 Ekim), topları Hristiyanlara üstünlük sağladı. Türk tarafında ise sadece Cafer Paşa'nın komutasındaki öncü birlikler çatışmaya girdi. Sultan, ancak bir gün sonra bizzat saldırıya geçti. Hristiyanlar, 24 Ekim'de Sokolluzâde Hasan ve Ferhad Paşa'nın oğlu Cığalazâde Sinan Paşa komutasındaki öncü birliklerinin, düşman ordusunun arkasından dolanma denemesini zamanında engellemeyi başardılar. Bu esnada Anadolu Beylerbeyi hayatını kaybetti. Muharebenin dördüncü günü olan 26 Ekim'de, saldırmak üzere bataklığı geçen Türk birlikleri geri püskürtüldü. Alman ordusunda daha ihtiyatlı davrananlar, Osmanlı'nın karargâhına saldırılması konusunda endişelerini dile getiriyorlardı, ama boşuna. Ateşli Macarlar, özellikle de hırslı Bathori149 bataklığı aşma konusunda başarı ile ısrar ettiler. Türk karargâhını boş buldular neredeyse herkes kaçmıştı. Ama daha muharebe başlamadan geri çekilmeyi düşünen dolgun vücutlu ve cesaretsiz dünyanın şehinşahı sultan, Hristiyanların düşündüğü gibi Solnuk yolunda değil, vezirleri ve paşaları ile muhafız kıtası ve tüm topçu birlikleri tarafından korunan çadırında idi150. Zafer sarhoşluğu içinde ganimet toplama hırsı ile yanıp tutuşan Hristiyan ordusu, özellikle de aralarındaki Alman paralı askerler düzenlerini bozdu. Geride kalan ordu hüddamının saldırısına uğradılar ve Cığalazâde Sinan Paşa ile Fetih Giray'ın Tatarları151 yönetiminde geri dönen sipahiler ve yeniçeriler tarafından geri püskürtülerek, binlercesi katledildi. Arşidük Maksimilyan Miskolcz'a kaçtı. Sadece Teuffenbach ve Palffy birliklerini toplayabildiler ve düzen içinde geri çekilebildiler. Diğerleri ya yok edildi, ya da bir daha toplanmamak üzere dağıldı. Maksimilyan tarafından zaferi kutlamak için hazırlatılan merasimler tam bir komedi hâline geldi. Mehmed, veziriazam olarak Cığalazâde Sinan Paşa ve Hasan Paşa komutasındaki sayıca azalmış bir ordu152 ile Belgrad'a geldi. Kaçanlar timarlarını, bazıları da hayatlarını kaybettiler. Mısır Paşası da görevinden azledildi153. Arşidük Maksimilyan ise beklenmedik bu felaketten hiçbir şey kurtaramadı154. Mehmed, bir daha Macaristan'a hiç dönmedi156 ve 17. yüzyılın sonlarına kadar ülkede başka bir sultan da görülmedi. Macaristan'daki savaşın sorumluluğu Vezir Hasan Paşa'ya bırakıldı, zira tekrar veziriazamlığa getirilen Damad İbrahim Paşa, ne Macaristan'daki savaşla ne de Alman Kayseri ile artık doğrudan ilişki içinde olan ve kayserin 4 bin ağır süvari verdiği Mihail'e karşı verilen savaşla ilgileniyordu. Almanlar, Tata'yı aldılar. Maksimilyan, daha sonra Papa Kalesi'ni ele geçirdi. Teslim şartları yerine getirilmedi ve paralı askerler şartları ihlal ederek Osmanlı kanı akıttılar. Ama Yanıkkale'yi kuşatmaya kalktıklarında, Satırcı Mehmed Paşa157, Anadolu Beylerbeyi ve Belgrad Sancakbeyi Hafız Ahmed ile yardımlarına geldi. Daha sonra Rumeli Beylerbeyi, Budin Beyi ve Karaman Bey158 de geldiler ve Koca Sinan Paşa'nın en büyük fethini kuşatmadan kurtardılar (Eylül 1597). Yeni Serasker Tata'yı ve Vaç'ı da tekrar alabildi. Alman ordusu yeni bir muharebeye cesaret edemedi, ama Satırcı Mehmed Paşa Hristiyanların iyi tahkim edilmiş karargâhlarına saldırdığında, büyük bir dirençle karşılaştı ve Peşte'deki kış karargâhına geri döndü. Sigismund Bathori aynı dönemde Tımışvar kuşatmasını kaldırdı159. Sigismund Bathori bundan kısa bir süre sonra ülkesini Silezya'daki topraklar karşılığında kaysere devredecekti. Türklerle bu konuda yapılan pazarlıklar sonuçsuz kalmıştı. Ali Çavuş, daha 4 Eylül 1596 tarihinde Weissenburg'a geldi160. Aynı yıl içerisinde Sokolluzâde Hasan Paşa, Kanunî Sultan Süleyman zamanındaki şartlar altında barış yapmasını tavsiye ediyordu161. 1597 yılının ilk aylarında sultanın annesi de Sigismund ile barışmasını sağlamaya çalışıyordu. Sigismund, sultanın tekliflerini getirecek bir elçinin gönderilmesini talep etti ve Ali Çavuş'u kabul ederek, Nisan ayında kendi elçisi Martin'i Ali Çavuş ile birlikte İstanbul'a gönderdi162. Türkler, eski vasallarının kendilerinden ayrılmasına biz bunu kendiliğinden yapmadığını zaten biliyorduk , diyerek mazur gördüler ve Veziriazam Damad İbrahim Paşa, suçu tıpkı Bathori'nin kendisi gibi Koca Sinan Paşa'nın üzerine attı. Mehmed Paşa, çavuş olarak Erdel'de kaldığı günleri hatırlatarak, babanla birçok kez yemek yedik, benim dostumdu , dedi. Vaatler de eksik olmuyordu İtibarının her zamankinden daha çok arttığını göreceksin ... Diğer krallardan daha üstün tutulacaksın ve ülken memnun kalacak . İngiliz temsilci Burton da Erdel ile barış için aracılık yapıyordu163, ama Bathori kendisine uzatılan eli kabul etmek yerine164, Çanad'ı işgal etti ve 16 Ekim'den 26 Kasım'a kadar Tımışvar'ı kuşatıp, 1597 yılında kaysere Erdel'i devrettiği antlaşmayı yaptı. 1598 yılının Mayıs ayında ayrıca mirasını terk etti. Macaristan savaşı, sultan veya veziriazam165 tarafından yürütülmediğinden beri uzadı ve artık sadece sınır şehirlerine ve sınır kalelerine yapılan saldırılardan oluşuyordu. 29 Mart 1598 tarihinde Alman komutan Schwarzenberg emrindeki birkaç birlikle yine fişek166 patlatarak Yanıkkale'yi ve burada bulunan 188 topu167 ele geçirdi. Tata, Palota ve daha sonra Vesprem de Almanların eline geçti168. Artık kayser bayrağı altında savaşan Erdelliler Çanad'ı Tımışvar Türklerine karşı savundular ve Tımışvar Paşası 7 Temmuz'da Logoş'ta yenildi. Yeni konumundan kısa bir süre sonra sıkılan Sigismund'un dönüşü (20 Ağustos 1598), bu karışık durumların çözülmesine katkı sağlamadı. Satırcı Mehmed Paşa İstanbul'dan birçok askerî birlikle birlikte Belgrad üzerinden geldi ve Beçkerek karargâhında, tekrar kabul edilen Tatar Hanı'nın169 komutası altındaki Tatarlarla birleşip, Çanad ve Arad'ı işgal etti170. Bathori'nin barış teklifleri artık hiç de nazik olmayan bir biçimde geri çevriliyordu. Arşidük Matthias komutasındaki Almanların 40 gün süren Eski Budin kuşatması171, Almanlar ve İsolano'nun komutasındaki İtalyanlar tarafından savunulan Varad'ın kuşatmasına benziyordu (Ekim-Kasım 1598)172. Serdar, güçlü surları kırmak için gerekli toplara sahip değildi ve Tatarlar kuşatma ordusu olarak çok da uygun değildiler. Satırcı Mehmed Paşa hiçbir sonuç alamadan geri çekilmek zorunda kaldı ve sonbahar yağmurlarının yumuşattığı kötü yollar geri dönüş yolunu bir mağlubiyetten daha zor hâle getirdi173. Açlıktan perişan olmuş yeniçeriler para arabalarını soydu ve isyan ederek, daha sonra bunu hayatı ile ödeyecek olan seraskerlerine saldırdılar174. Mehmed ve Eflak Prensi Mihail arasında barış imzalanmıştı175, ama Mihail 9 Haziran 1598 yılında Tırgovişte'deki Deal Kilisesi'nde kayserin temsilcileri huzurunda bağlılık yemini etti. Temsilciler, bunun karşılığında kayser adına 10 bin paralı askerin ücretlerini karşılamayı vaat ettiler176. Mihail, buna rağmen Türklerle ilişkilerini ihmal etmiyordu. Daha 1597 yılında Divân-ı Hümâyûn'a muhtemelen indirim yapılmış verginin kısmi ödemesi olarak 6 bin altın göndermişti177. Divân-ı Hümâyûn bu dönemde Boğdan'dan 30 bin, Eflak'tan 20 bin altın vergi alıyordu178. Mihail daha sonra 1599 yılında Divân-ı Hümâyûn'un üç yıl için vergiden vazgeçmesini ve Tuna sınırını kabul etmesini talep etti179. Erdel'i de ele geçirince (Ekim), nihayet 80 bin taler ve ayrıca 16 bin altın tutarında bir bağış yaptı180. Üç yıl önce Mihail tarafından ele geçirilen toplar kullanılarak daha 1598 yılında Tuna boylarındaki Türklere saldırılar düzenlendi181. Mihail, Radu Mihnea'nın Boğdan'da tekrar prens olarak tayin edildiğini ve Silistre Beyi ve Tatar Hanı'nın damadı Hafız Ahmed Paşa ve Dobruca Tatarlarının Nehri geçtiklerini haber alınca, barış görüşmelerini bahane ederek Osmanlı topraklarına girdi ve Hafız Ahmed Paşa'yı 12 sancakbeyi ile birlikte ateşler içinde yanan Niğbolu'da yendi. Eflak süvarileri Sviştov, Rahova, Florentin, Kladovo, Zaridal, Vraça ve Plevne'ye kadar akın ettiler ve beraberlerinde sayısız Bulgar köylüsünü getirdiler. Vidin, paşanın yenilmesinden sonra aynı akıbete uğradı. Daha sonra Silistre ve Boğdan üzerine de birlikler gönderildi, ancak kışın bastırması ile düşmanlıklara ara verildi182. Mihail'in, baharda tekrar Yergöğü'nun müdafaa kıtalarını desteklemek üzere gelen Türk birlikleri ile karşı karşıya geldi183. 1599 yılı başlarında Türklerle savaş hâlinde olan ve Almanların kaçak Opole Dükü ve artık Almanlara ait Erdel'in işgalcisi olarak gördükleri Sigismund Bathori'nin gerek Erdel, gerekse Lehistan ile arası iyi değildi. Kayser II. Rudolf'tan daha yüksek bir ücret ve Bohemya'da daha iyi yerler talep ederken, Kardinal ve Ermeland Piskoposu olan kuzeni Andreas'ı ülkeye çağırmış ve Mediyaş'ta toplanan meclis tarafından prens ilan ettirmişti (27 Mart). Andreas, Erdel'i bu şekilde eline geçirdikten sonra Türklerin tarafında olan ve Lehistan tarafından desteklenen Boğdan Prensi ve doğrudan Türklerle irtibata geçti. Cerrah Mehmed Paşa'nın yerine tekrar veziriazamlığa getirilen Damad İbrahim Paşa (Aralık 1598), Erdel ile barış yapmaya meyilli görünüyordu. Andreas, daha önce Almanlar konusunda kendisine aracılık yapan Tatar Hanı184 aracılığıyla Nisan ayında ve 7 Haziran'da bizzat yazdığı mektuplarla Tımışvar Paşası'na, veziriazama ve sultana barış görüşmeleri için teklifler götürdü185. Ama Türkler Lippa ve Yanova'nın devri, verginin azaltılması ve altı yıl boyunca vergiden vazgeçme teklifini kabul etmediler186. Bunlara rağmen Erdel elçilerine 7 Kasım'da Andreas'ın Türkler tarafından onaylandığının işareti olarak at, bozdoğan, yeniçeri başlığı ve kırmızı bayrak gönderilmişti187. Barışı, Boğdan temsilcisi Caraiman ve Çavuş Mustafa sağlamıştı188. Yeni Erdel Prensi'nin hakimiyetini 26 Haziran'da kabul eden Mihail, Vidin Serdarı Mahmud Paşa'nın Razgrad'da toplanan birlikleri189 huzurunda isyancı tutumundan vazgeçmeyi taahhüt etti190. Tuna sınırı kabul edildi ve vergiden üç yıl boyunca vazgeçildi. Damad İbrahim Paşa, Belgrad'dan hareket etmeden önce onaylandığının işareti olarak sadece sancağı almakla kalmayıp, kendisine yaklaşık 60 kişi eşliğinde Çavuş Osman Ağa tarafından getirilen her zamanki hediyeleri de aldı191. Bu arada yine de bir komplo ile ortadan kaldırılmaya çalışıldı192. Damad İbrahim Paşa ise verginin 15 bin altınını yine de aldı193. Satırcı Mehmed Paşa'yı sözde Tatar Hanı ile gizli ilişkiler olduğu gerekçesi ile Belgrad'da boğdurtan Damad İbrahim Paşa savaş alanına gelmeden önce kayser194 ordusu İstolni Belgrad'a saldırdı, ama bu sefer mucizeler yaratan kale duvarlarını berhava eden fişekler hiçbir sonuç getirmedi. Öfkeli hanın Tatarları tarafından yalnız bırakıldıklarından, 15 Mayıs'ta İstanbul'dan hareket eden İbrahim Paşa komutasındaki Türkler, bu meydan okumaya cevap vermeye niyetli değildiler. Peşte'ye gelerek, uzunca bir süre karargâhta sessizce beklediler195. Tatar Hanı'nın aracılığı herhangi bir sonuç getirmeyince196 Eylül ayında kayserin temsilcileri Estergon Johann Kutassy, tanınmış savaş komutanı Palffy, eskiden İstanbul'da elçi olarak görev yapan, ancak şimdi herhangi bir şartı kabul etmek istemeyen David Ungnad ve tecrübeli hukukçu Dr. Bartholomeus Pezzen, Tatar Hanı'nın tercümanı ve danışmanı olarak görev yapan Rum Aleksander Paleolog aracılığıyla Türklerin ve Tatarların komutanları, yaşlı ve nazik bir adam197 olduğu söylenen Bosna Beyi Murad Paşa, Tatar Hanı'nın temsilcisi Ahmed Ağa ve Kethüda Mehmed Bey ile görüştüler198. Buluşma Estergon yakınlarında Tuna Nehri üzerinde bir adada gerçekleşti. Ama Türkler kendilerinden alınan şehirleri ve kaleleri geri istediklerinden Almanlar da bunun karşılığında Erdel ve Eflak'ı, ya da en azında bu iki ülkenin tarafsız olmasını, ancak kayserin bu iki ülkenin prenslerini tayin etme hakkını ve bunun yanı sıra Varad'ı, sultanın fethettiği Eğri Kalesi'ni ve Hatvan'ı talep ettiklerinden, görüşmeler daha ilk günü olan 5 Ekim'de sona erdi. Osmanlı temsilcilerine göre Hristiyanlar bu taleplerle imkânsızı başarmaya çalışıyorlardı199. Hristiyanlar tarafından terk edilmiş birkaç evin işgali ve hiç kimsenin durduramadığı Tatarların akınları bu yılı kapattı. Estergon'daki buluşmadan birkaç gün sonra Mihail, Andreas tarafından kötü yönetilen ve Osmanlılar tarafından kaderine terk edilen Erdel'i, temsilcisi olduğunu söylediği Kayser Rudolf adına Hermannstadt'ta yapılan tek bir muharebe ile ele geçirdi (28 Ekim). Damad İbrahim Paşa bu beklenmedik haberi Belgrad'a giderken Eğri Kalesi'nde aldı200. Aynı zamanda İstanbul'a Mahmud Paşa'nın Mihail'in 15 bin kişi ve 40 topla Erdel'e kaçtığını ve burada birçok köyü, kaleyi ve nüfusu kalabalık yerleri tahrip edip, ateşe verdiğini bildiren mektupları gidiyordu. İstanbul'daki Romen elçi ve yoldaşları bunun üzerine derhal esir alındılar201. Mihail ise Slavca yazdığı bir mektupla – Satırcı Mehmed Paşa mektuplarını Romence yazıyordu202 - Divân-ı Hümâyûn'a hadiselerin gerçek yüzünü aktarmakta gecikmedi ve genç prens Nikolas Petraşku'nun babasının yokluğunda Vornik Dimitri'nin danışmanlığında hüküm sürdüğü Tuna boylarındaki barış bozulmadı203. Kasım ayında ülkeye akın eden ve yeni taht varisi Basarab ile birlikte Bükreş'e kadar geldikleri söylenen serhad birlikleri, verilen bu bilgi doğru olsa bile görünüşe göre kısa bir süre sonra geri dönmüşlerdi204. Mihail Erdel hükümdarı olarak kendisi ve oğlu için sultanın onayını gösteren teşrifatın gönderilmesini talep etti205. Gerçekten de 1600 yılının Mart ayında Çavuş Hasan, sözde sadece veziriazamın emriyle206 Erdel'e geldi. Vezir Mahmud Paşa, Eflakların hareketlerini izlemek üzere Tuna boylarında kaldı207. Görünüşe göre artık barışın sağlanması daha da zorlaşmış, zaten mevcut olan meselelere bir yenisi daha eklenmişti Eflak Prensi Mihail'in hakimiyetini tanımak istemeyen Erdel'e karışma hakkı208. Türkler, Mihail'in teşebbüslerine karşı genelde oldukça pasif davranıyorlardı. Boğdan'a akını, Yeremia'nin Lehistan'a kaçmak zorunda kalması, başkentlerin işgali (Haziran 1600) ve Erdellilerin Mihail'e karşı ayaklanması, asilzâdelerin uzun zamandır Mihail ile şahsi bir anlaşmazlık yüzünden düşman olan Kuzey Macaristan komutanı Georg Basta ile birleşmesi ve Mihail'in Miriszlo Muharebesi'nde (18 Eylül) mağlubiyeti, Divân-ı Hümâyûn'da tıpkı Zamoyski'nin, himayesine aldığı Jeremia'yı Boğdan'da tekrar tahta oturtması ve Jeremia'nın kardeşi Simeon ile Eflak'a akın etmesinde olduğu gibi hiçbir etki yaratmıyordu. Mihail, en önemlisi Bucovel'de209 yapılan birkaç başarısız çatışmadan sonra ülkeden kaçmak zorunda kaldı ve Basta'nın kayser tarafından da onaylanmayan faaliyetlerinden dolayı şikâyette bulundu. Divân-ı Hümâyûn ancak Mihail ülkeden kaçtıktan sonra Eflak'ın hukuken Osmanlı Devleti'ne bağlı olarak vergi ödeyen bir ülke olduğunu hatırlayarak, dördüncü kez210 Radu Mihnea'yı Lehlerin ele geçirdikleri Eflak ülkesinin prensi ilan etti, ama boşuna. Türkler nihayet 1602 yılında Radu'yu tahta oturtmaktan vazgeçtiler ve Simeon Movila'ya prenslik ünvanının onaylandığını gösteren işaretleri gönderdiler. Bir süre Buzescu ailesi tarafından desteklenen Radu tekrar İstanbul'a sığındı211. Türklerin bu bahtsız adayı ancak 1601 yılında Basta tarafından Erdel'de öldürülen Mihail'in taraftarlarından biri olan Radu Şerban, tekrar geri dönmüş olan Sigismund Bathori'yi kovan Almanların ve Eflakların yardımı ile ülkeyi ele geçirdiklerinde, tekrar inşa edilen Yergöğü ve Silistre'de beşinci kez ortaya çıktı, ama 1603 yılında Eflak tahtına ilişkin tüm umutlarını ebediyen gömmek zorunda kaldı212. Erdel'deki diğer değişikliklere göz atmamız, sadece savaşları ve barış görüşmelerini anlamamıza yardımcı olacaktır. Erdel'de Sigismund'un Goroszlo'da aldığı mağlubiyetten sonra Mihail ve Basta fatih olarak belirdiler ve Basta, Mihail'in Basta'nın siyasi cinayetine kurban gitmesinden sonra ülkede bir süre tek başına iktidarda idi, ama bir süre sonra yerini yine Sigismund'a bırakmak zorunda kaldı. Nihayet Sigismund da kayser tarafından kendisine verilen mülklere geri çekilmek zorunda kaldı ve birkaç yıl sonra burada hayata veda etti. Tımışvar'da bulunan Moses Szekely, Almanları rahatsız ediyordu. Türk yardımcı birlikleri Szekely'ye destek veriyordu, ama 1603 yılının Temmuz ayında Radu Şerban'a yenilip, öldürüldü. Kısa bir süre sonra Stefan Bocskai (İştvan Baçkoy), Kosice'de bir kral gibi hüküm sürüyordu. Daha sonra eski yoldaşı Sigismund Rakoçi de Almanlara ait bu topraklarda kısa bir süre iktidarda kalacaktı. Nihayet yine bir Bathori olan Gabriel, ataları Sigismund ve Andreas'ın mirasını devraldı. Divân-ı Hümâyûn bu dönemlerde süregelen huzursuzluklara ve el değiştirmelere hiç karışmamıştı. Sanki hadiselerin doğal gidişatından dolayı, Tuna ve Karpat ülkelerinin kendiliğinden tekrar ellerine geçeceğini düşünüyordu213. 1599 yılından sonra Damad İbrahim Paşa tüm dikkatini sadece Macaristan'daki durumlara vermişti214. Macaristan'daki Hristiyanlar arasında para yokluğu, kararsızlık ve düzensizlik ile kısmen açık öfke kol geziyordu. 1600 yılında örneğin Papa Kalesi'nin Fransız müdafaa kıtası alacağı olan 60 bin altını alamadıkları için isyan etti ve kalenin resmen kuşatılması gerekti. Derhal buraya gelen Schwarzenberg, çıkan çatışmalarda hayatını kaybetti ve nihayet esir alınan paralı askerler isyanın faturasını ağır işkencelerle ödediler. Aynı yıl215 Damad İbrahim Paşa, Yeniçeri Ağası ve Tatarlar ile birlikte Estergon'a yapılacak bir saldırının hazırlıklarını yapıyordu, ama Haydukların akınları sebebi ile Babuca ve Kanije'ye yönelmek zorunda kaldı. Yeni komutan Merkür Dükü ve Arşidük Matthias, Kanije Kalesi'ni kuşatmadan kurtarmak için buraya geldiklerinde Damad İbrahim Paşa yeni bir barış sağlamayı denedi. Ama Almanlar açık alanda muharebeyi tercih ettiler ve yeniçeriler bu esnada tarihlerinde görülmemiş bir korkaklık sergilediler. Damad İbrahim Paşa birkaç yüz sipahi, silahdar ve topçu ile Osmanlı'nın onurunu kurtarmak zorunda kaldı216. Başarılı geçen birkaç çatışmadan sonra Hristiyanlar erzak azlığı sebebi ile geri çekilmek zorunda kaldılar ve Kanije, Macarların ısrarları ile teslim oldu (Ekim). Müdafaa kıtalarının hayatları bağışlandı. Bir süre sonra Küçük Komorn Kalesi de Osmanlıların eline geçti217. Damad İbrahim Paşa, kayserin temsilcileri ile barış görüşmelerini tekrar başlatmak istediği dönemde, 10 Temmuz 1601 tarihinde Belgrad'da hayata gözlerini yumdu218 Naaşı, Ayşe Sultan'ın eşi olarak hakkı olduğu üzere, Şehzâde Cami'ine defnedildi219. Osmanlıların en parlak serdar-ı ekremlerinden biri olan Damad İbrahim Paşa'nın ölümünden sonra Aldobrandino ve Giovanni de Medici sayısız İtalyan Haçlı ile birlikte kayserin bayrağı altında birleştiler. Onların yardımı ile Kanije kuşatıldı ve komutan Merkür aynı zamanda 9 Eylül'de İstolni Belgrad'ı kuşatmaya aldı. Şehir, 22 Eylül'de Hristiyanların eline düştü220. Birkaç gün sonra yeni221 veziriazam Arnavut devşirme Yemişçi Hasan Paşa, İstolni Belgrad'ın intikamını almak üzere bölgeye geldi222. 15 Ekim'de kanatları iki dağ arasına kurulan ve cepheleri derin bir tabya ile korunan Hristiyan ordusu ile karşılaştı. Türkler, saldırabilmek için ayrıca bir nehri geçmek223 zorundaydılar ve yine demoralize olmuş yeniçeriler görevlerini yerine getirmediler224. Veziriazam bu yüzden önemli bir muharebeyi kaybetti. Budin Beylerbeyi Mehmed Paşa ve Damad İbrahim Paşa'nın kâhyası Kethüda Mehmed Bey ölenler arasında idi225. Kanije Kalesi ise kışa kadar dayandı226 ve Hristiyanlar nihayet çekildiklerinde kurtarılan Osmanlılar terk edilen karargâhta büyük ganimetler topladılar. Veziriazam Yemişçi Hasan Paşa, taşlarla saldıran askerlerin ayaklanması sebebi ile kaleyi kuşatmadan kurtarmak için gelememişti227. Ama kuşatmanın kaldırılması Osmanlılar tarafından eşsiz bir zafer gibi kutlandı ve kuşatma altında olanların komutanı Hasan'a vezirlik rütbesini sağladı. 1602 yılında savaş sanki Osmanlıların lehine dönüyordu. Hasan Paşa, yanında Yeniçeri Ağası ile birlikte tekrar geldi ve İstolni Belgrad önlerine karargâh kurdu228. Eğri Sancakbeyi direnmek istedi, ama boşuna Almanlardan oluşan müdafaa kıtası bu önemli şehri teslim etti (29 Ağustos). Vezir Hasan Paşa, Lippa ve Yanova'yı ele geçirmek ve Moses Szekely'nin isyancılarına destek vermek üzere Tisa Nehri'ne doğru yol alırken229, Macaristan'ın yeni komutanı, bu savaşta ikinci kez Macar ordusunu karşısında gören Budin'e saldırdı. Zamanında Joachim von Brandenburg'un komutasındaki Haçlılarının alamadığı Peşte ele geçirilip, talan edildi. Birkaç gün sonra acele ile buraya gelen Hasan Paşa, Budin'i kuşatanları yendi, ama geri çekilmelerini sağlayamadı ve Türkler Ekim ayında geri dönene kadar geçen birkaç hafta boyunca, taraflardan hiçbiri açık bir muharebeye cesaret edemeden, Hristiyan bir ordunun Budin'i ve Osmanlı ordusunun Peşte'yi kuşattığı garip bir görüntü ortaya çıktı. Kısa bir süre sonra Mareşal Rosswurmb230 ve Arşidük Matthias da geri çekildiler. Tatarlar, Macaristan'a geç kalmışlardı Eylül ayında hanlarının231 komutasında Radu Şerban'ı kovmaya ve Boğdan Prensi Simeon'u Eflak tahtına oturtmaya çalışmışlardı, ama Basta'nın birliklerinden destek alan Radu, Teleajen Nehri kenarında konumunu korumayı bildi ve Tatar Hanı Gazi Giray geri çekilmek zorunda kaldı232. Bu zaferden cesaret alan Radu, Tuna Nehri'nin diğer kıyısında Silistre ve Dobruca'ya akınlarını yeniledi233. Eflak Radu'nun 1603 yılının Temmuz ayında Moses Szekely'ye karşı kazandığı zafer, Szekely'nin Tımışvar Beylerbeyi Bektaş Paşa tarafından desteklendiği için Türklere karşı elde edilen bir zafer olarak kabul ediliyordu234. Mehmed, İstanbul'da baş gösteren karışıklıklar sebebi ile Lala Mehmed Paşa ve Budin Beylerbeyi Murad Paşa tarafından temsil edildi. 29 Eylül'de Sokolluzâde Lala Mehmed Paşa Budin'i kuşatanlara yenildi ve Belgrad Beylerbeyi ile Semendire Beylerbeyi burada hayatlarını kaybettiler235. Kış aylarında ise Rosswurmb Hatvan'ı ele geçirdi236. Mehmed aniden 37-38 yaşlarında hayata veda etti238 ve henüz çocuk yaştaki oğlu I. Ahmed'in tahta cülûsu barış umutlarını güçlendiriyordu239. Peşte'de Budin Beylerbeyi Ali Paşa ve Almanlar arasında görüşmeler başlatıldı. Almanların temsilcisi Pezzen'di. Piskopos Stefan Szuhay, Thomas Erdödy, Adolf von Altham ve Johann von Molart ona destek veriyordu. Sezar Gallo, Negroni ve diğer tecrübeli İtalyanlar ise aracı olarak kullanılıyordu. Ancak Türklerin Eğri ve Kanije'yi ellerinde tutmakta ısrar etmesi, bu ikinci barış görüşmelerinin başladığı gibi bitmesine sebep oldu. Bu yüzden bahar aylarında Veziriazam Yavuz Ali Paşa savaşın yönetimini eline aldı, ama Belgrad'a vardığında öldü. Yerine tekrar [Sokolluzâde] Lala Mehmed Paşa geçti. Hristiyanlar tarafından neredeyse tamamen terk edilen Peşte'yi tekrar geri alabilmeyi umuyordu. Budin'e yerleşti, Hatvan'ı tahkim ettirdi, Vaç'ı fethetti240 ve Estergon'u ele geçirmeye çalıştı. Ama başlattığı kuşatmayı fazla ciddiye almıyordu ve yeniçeriler hallerinden hoşnut değildi. Bu yüzden Lala Mehmed Paşa birkaç kez Estergon'un Kanije ile değiştirilmesini öngören barış teklifleri getirdi241. 14 Ekim'de Estergon kuşatmasını kaldırdı242. Macaristan'daki komutan Georg Basta, Haydukların tazim ve hürmet ettikleri, Türklerin ise resmen tanıdıkları243 ve kendisinden ele geçirilen sancaklar ve genç savaş esirleri aldıkları244 isyancı Kral Stefan Bocskai'ye karşı savaşmak zorunda kaldı. Osmanlı birlikleri burada artık bizzat savaş yürütmüyor, sadece akınlara çıkmak ve Erdel'deki karışıklıklara katkıda bulunmakla yetiniyorlardı. Bu yüzden Türkler Varad'ın, Tokay'ın, ve bu gibi yerlerin Bocskai tarafından ele geçirilmesini kendi fetihlerine sevindikleri gibi seviniyorlardı245. Vişegrad ve başka şehirlerin boyun eğdiği Veziriazam Lala Mehmed Paşa ancak 1605 yılında Türklerin çok istedikleri Estergon'a saldırdı. Kalenin komutanı Öttingen Dükü çıkan çatışma sırasında hayatını kaybetti ve müdafaa kıtası nihayet kaleyi teslim etti. Uyvar ise sadece kaleyi daha önce kuşatan Bocskai'nin Macarlarına sığınarak aynı akıbetten kurtuldu. Vişegrad, Palota ve Vesprem de başarılı bir şekilde ele geçirildi246. Kısa bir süre sonra Lala Mehmed Paşa, Stefan Bocskai'yi Budin'de huzuruna kabul etti ve Rakos Çayırı'nda top atışları altında kendi elleri ile üç bin altın değerinde antik tarzda yapılmış Yunankâri tacı başına takarak kral ilan etti. Bocskai, 10 yıl boyunca vergiden muaf tutuldu. Bu sürenin bitiminde ödeyeceği vergi ise sadece 10 bin altın olacaktı. Hristiyan papa vekilleri tarafından özgür Macar Kralları olarak tahta oturtulan seleflerinin eski başkentinden ayrılırken, yeniçerilerin Macar Kralı, çok yaşa haykırışları ona eşlik ediyordu. 1606 yılının Haziran ayında, Veziriazam Lala Mehmed Paşa'nın yeğeninin247 yönetimde olduğu Kuzey Macaristan'da çatışmalar meydana gelmesine rağmen, Bocskai ve kayser arasında yapılan barış görüşmeleri neticesinde Bocskai'ye Sigismund Bathori'ye ait yerlerin yanı sıra Sathmar ve Tokay ile Bereg ve Jagocsa (Ugosa) Düklükleri verildi248. Türkler ve yeni veziriazamları Kuyucu Murad Paşa249, Ekim ayında Komorn'da kayserin temsilcileri ile pazarlığa oturdular. 31 Ekim'de nihayet şu şartlar üzerinde antlaşmaya varıldı Eğri Kalesi ve Kanije Türklerde kalacaktı, ama kayseri hak ettiği Roma İmparatoru ünvanı ile çağıracak ve hor görerek Beç Kralı demekten vazgeçeceklerdi gerek Martolosların, gerekse Haydukların akınlarına son verilecekti ve Türkler sınır köylerinden aşırı yüksek vergi talep etmeyeceklerdi Yanıkkale komutanı ve güneydeki toprakların Hırvat Ban'ı, Budin Beylerbeyi ile barış görüşmeleri yapmaya yetkili olacaklardı Vaç dışında başka yeni bir kale kurulmayacaktı kayser, resmi bir elçi topluluğu ile dostu Osmanlı Sultanı'nın derhal ve bir sefere mahsus olmak üzere 200 bin altın gönderecekti bu elçi topluluğuna ve bundan sonrakilere İstanbul'da kendi seçtikleri bir yerde oturma hakkı verilecekti gelecekte her iki hükümdar, karşılıklı olarak her üç yılda bir birbirlerine hediyeler göndereceklerdi ve Tatarların akınları yasaklanacaktı. Bu barış, hükümdarın kim olduğuna bakılmaksızın250 20 yıl geçerli olacaktı. Bu antlaşma 11 Kasım'da son hâlini aldı251. Avusturya hanedanı bu antlaşma ile büyük bir iş başarmış mülk, güvenlik ve itibar kazanmıştı. İstanbul'da sadece yenilmeyi bilen, ama bu rolü bir türlü kabul etmek istemeyen zavallı Beç Kralı'nın elçilerine gülündüğü hükümdarlarına göndermeden önce yazdıkları mektuplar alınıp, okunduğu Alman domuzları olarak adlandırıldıkları ve Yedikule zindanlarında onlar için her zaman birkaç hücrenin bulunduğu sınır kalelerinin muzaffer birliklerinin uzaktaki Hırvatistan'dan, Macaristan'dan ve Almanya'dan getirilen mızraklara geçirilmiş kanlı başlarla ve yoğun esirlerle caddelerden geçtikleri zamanlar artık sona ermişti. Bu değişim, kayserin hizmetindeki İtalyan, Valon, Fransız, Kazak ve Alman askerlerin cesareti, sadakati, disiplini veya ruhundan veya huzursuz ve ateşli Macarların savaş sanatından ve fedakârlığından değil, Osmanlı toplumunun demoralizasyonu, sultanın korkaklığı ve vezirlerin savaş sanatındaki yeteneksizliklerinin yanı sıra, Batı Avrupa'nın İtalyan ve Flaman seferlerinde geliştirdiği savaş taktikleri ile üstün silahlarından ve topçu sınıfından kaynaklanıyordu. Bunlar sadece geçici olgular değil, aksine savaşın sürekliliği ve zaferin kesinliği üzerine kurulu temeller yok olduğunda askerî temeller üzerine kurulu Osmanlı Devleti'nin akıbeti bu olacakmış gibi görünüyordu. Osmanlı İmparatorluğu Zitvatorok Antlaşması ile tarihinde ilk defa ağır ve kesin olarak belirlenmiş şartları kabul etmek zorunda kalmış ve böylece o güne kadar geçerli olan mutlak kudretinin kırıldığını bizzat kabul etmişti. Ancak, Macaristan'la yapılan bu barış, Türklerin tek umudu , diye de ekliyordu2. Yine de onun görüşüne göre antlaşmanın tamamı sadece bir aldatmaca idi3. Hayduklardan kaynaklanan anlaşmazlıklara, Bocskai'nin kısa bir süre sonra hayatını kaybetmesi akabinde Erdel'de çıkan meseleler ve her iki tarafın sınır boylarındaki kalelerini ellerinde tutmaya çalışmasına rağmen, Zitvatorok Antlaşması neticeleri itibariyle yine de kesin bir olaydı. Asya'daki meseleler4, Türklerin IV. Henri'nin dediği gibi savaş isteği ve itibarı zayıflamış İmparatorluğu5 için öyle tehlikeli bir hâl almıştı ki, askerî gücünü Avrupa'ya bağlamak zorunda kalmamak için en büyük fedakârlıklara hazırdılar. Diğer taraftan Almanlar ve Batı'daki Hristiyan dünyası, Avrupa topraklarını işgal eden Türkleri tekrar Anadolu'ya geri gönderme umutlarını hâlâ yitirmemişlerdi. On dört yıl süren bir savaştan sonra Macaristan'ın sınır bölgeleri ıssız ve terk edilmiş yerler hâline geldikten sonra – birçok köylünün tarlasını sürmek için öküzü bile olmadığından sapanı bizzat çekmek zorunda kalıyordu6 - Avusturya asilzâdeleri ve askerleri artık Haçlıların İstanbul'a gireceğini düşünmüyorlardı7. Klemens'in adını ölümsüzleştirmek için İstanbul adının Klementina olarak değiştirilmesinden bahsetmiyordu8. Bizans toprakları, hayalcilerin gündeminden düşmeye başlamıştı9 ve Nevers Dükü'nün planı uzun zamandan beri unutulmuştu10. Kapüsen rahibi Viyanalı Valeriano Magno, ya da Sean Jean Tarikatı'ndan Francesco Antonio Bertuccio, Osmanlı gücünün yok edilmesi için yapılacak bir savaşın aşamalarını belirleyip, Arşidük Maksimilyan'i zaferle büyük Konstantin'in şehri İstanbul'a girişini öngörse11 Kandiot Minotto, Fransa Kralı IV. Henri'ye başvurup, kralı Haçlı Seferi lideri olarak gösterse de ve ünlü Peder Josef, İstanbul'daki tahtı12 bir arşidüke layık görse de nihayet 1609 yılı civarında kim olduğu bilinmeyen bir İtalyan İspanyollara, daha sonra Türklere ait yerleri Hristiyan güçleri arasında paylaştırmak üzere Kıbrıs kahramanı Lusignanlı Pierre'nin İskenderiye üzerinden Kudüs'e giden eski yolunu ve Kıbrıs'ın fethini tavsiye etse bile, bu gibi hayallere artık olumlu bakılmadığı gibi, herhangi bir karşılık da almıyorlardı13. Batı Avrupa'nın Katolik birliğini tehdit eden büyük savaş başlamıştı ve zenginliğini yitiren kayser ve papa bu savaşla o kadar meşguldüler ki, Avusturya hanedanı ve Cizvitler lehine Doğu Hristiyan dünyasının kurtarılması ve Bizans İmparatorluğu'nun tekrar kurulması gibi meseleler artık onları ilgilendirmiyordu. Osmanlı Sultanı tarafından Erdel ve Kuzey Macaristan hükümdarı olarak onaylanan Stefan Bocskai, Zitvatorok Antlaşması yapıldıktan birkaç hafta sonra, 29 Aralık 1606 tarihinde hayata gözlerini yumdu. 1604 yılından itibaren Eflak Prensi Radu Şerban ile resmi bir ittifak hâlinde hareket etmiş ve Boğdan Prensi Jeremia Movila'nın dostu olmuştu. Movila, 1604 yılının yaz aylarında tıpkı Divân-ı Hümâyûn'un emri ile Ali Paşa gibi Bocskai'ye Alman birliklerine karşı destek vermek üzere Erdel'e askerî birlikler göndermişti14. Ölen prens, bu bağlantılarından dolayı ülkesinde gerçek bir kral gibi hüküm sürebilmişti. Ölümü ile birlikte, yeteneği sayesinde huzur getirdiği Erdel tekrar karmaşa içine düştü. Mirası üzerinde gerek uzun süredir bu ülkede yaşamayan Sigismund Bathori, gerekse kuzeni Gabriel Bathori ve ülkenin artık iyice yaşlanmış ve zayıf düşmüş genel yetkilisi olan (Gubernator) Sigismund Rakoçi ve Osmanlı'nın desteklediği Valentin Homonay hak iddia ediyorlardı. Homonay, genç ve yetenekli bir adamdı, ama şansı yaver gitmeyecekti, zira 12 Şubat 1607 tarihinde toplanan Erdel meclisi, Rakoçi'yi seçti ve Türkler - Homonay'ı desteklemiş olan veziriazam kış aylarında Belgrad'da kalmıştı - olumlu buldukları bu seçimi tanımakta gecikmediler15. Yine de Mayıs ayında Homonay'a da bir çavuş aracılığıyla bir kaftan, bir asa ve bir kılıç gönderilmişti16. Başka adaylar da çıkabilirdi ve gerçekten de Fülek'ten yazılan bir mektupta taht müddeisi olarak Radu Şerban'ın adı geçmekte idi17. Kayser Rudolf, genç Gabriel Bathori'yi tercih ediyordu, ama barışsever Matthias'ın araya girmesi ile Rakoçi daha yaz aylarında tanındı ve Yukarı Macaristan tekrar Avusturyalıların eline geçerken, Erdel'de iktidara Rakoçi geldi18. Erdel'in yeni kralı, Romen komşularıyla da antlaşmaya vardı, ama yaklaşık bir yıl sonra tahttan feragati ile bu sefer tahta Gabriel Bathori geçti ve Türklerin Deli Kral olarak adlandırdıkları Bathori'nin yönetiminde Erdel tekrar Türk-Avusturya çekişmelerinin ortasına çekildi (Mart 1608). Radu Şerban tarafından 31 Mayıs tarihli Argeş'te yapılan antlaşma ile derhal tanınan ve Jeremia Movila'nın oğlu yeni Boğdan Prensi Konstantin'in temsilcileri tarafından, Kasım ayında Türklerin onayı gelmeden, Braşov'da sevinçle karşılanan Bathori, tahtı ihtiyatsız hırsı sebebi ile birkaç ay sonra tekrar kaybetti ve böylece Türklerin Erdel'e tekrar girişine imkân tanıdı19. Alman Kayser'in temsilcisi Teufel'in daha 1607 yazında doğal bir sınırın çizilmesini sağlamak için Kanije veya Estergon'u talep etmek üzere İstanbul'a gönderilmesi planlanmıştı20. Bu taleple Zitvatorok Antlaşması aslında ihlal edilmiş sayılıyordu21. Mart 1608 tarihinde kayserin temsilcileri olarak Johann Preiner, Georg Thurzo, Stefan İllyeshazy, Siegfried von Kollonitsch ve Adam von Puechheim, Uyvar'da Budin Beylerbeyi'nin kethüdası Ahmed Bey ve iki Osmanlı subayı ile buluştular ve 27 Mart'ta kayserin elçisinin en fazla 40 gün içinde vaat edilen paranın 150 bin altınlık kısmını İstanbul'a götürmek üzere seyahate hazır olmasını öngören bir antlaşma yapıldı22. 1608 yılının Mayıs ayında, Türklerle pazarlık yapmaya aslında uygun olmayan Adam von Herberstein, Viyana'dan yola çıktı ve bir yıl sonra 20 Eylül'de müftü (şeyhülislâm) tarafından hazırlanmış, tahrif edilmiş yeni bir antlaşma ile geri döndü. Bu antlaşmada İspanya Kralı'nın bahsi geçmediği gibi, Avusturya hanedanının Erdel üzerindeki hakları, Vaç Kalesi'nin teslimi ve sınır köyleri meselesi bilerek belirsizlik içinde bırakılmıştı23. Yeni Macar Kralı Matthias, orijinal metni onaylatmak için 1610 yılında iki Levanten Peter Buonuomo ve Andreas Negroni ile birlikte Sekreter Mihail Starzer'i İstanbul'a gönderdi. Starzer, 1622 yılına kadar İstanbul'da kalacaktı24. Divân-ı Hümâyûn o dönemde Asya meseleleri ile fazlasıyla meşgul olduğundan, vezirler ilk defa rütbeleri düşük olup, hediyeler getirmeyen elçilere oldukça nazik davrandılar, kaftanlar ve atlar hediye ettiler ve antlaşmayı derhal düzelttiler 25. 1610 yılının sonlarına doğru Gabriel Bathori, Eflak'a saldırdı, böyle bir saldırıya hazırlıksız yakalanan Radu Şerban'ı Boğdan'a kaçmaya zorladı, Tırgovişte'de kendini Eflak Prensi ilan ettirdi ve 7 Ocak 1611 tarihinde Divân-ı Hümâyûn fethettiği Eflak ve savunmasını üstlenmeyi teklif ettiği Boğdan için teşrifat gönderilmesini başkentini imtiyazlarını elinden aldığı Sakson şehri olan Hermannstadt'a aktarmak için izin istemeye Silistre ve Özi'nin yeni beylerbeyinin desteğini ve 32 bin Hayduk'un ücretlerini ödemek için 32 bin altın talep etmeye cesaret etti26. Bu tuhaf taleplerini kaleme aldığı yazı, Bathori'nin artık Deli Kral lakabının bile yeterli olmadığı ruhsal durumunun açık bir göstergesi idi. Divân-ı Hümâyûn'un buna cevap olarak Radu Mihnea'yı tekrar Eflak Prensliği'ne aday göstermek oldu ve Gabriel sessizce Erdel'e geri döndü. Diğer Radu (Şerban), bunun üzerine kiralık Leh süvarileri ile Boğdan'daki sürgün yerinden ayrılıp, 10 Temmuz'da Braşov Muharebesi'nde Bathori'yi tıpkı daha önce Moses Szekely gibi yendiğinde, Tuna boylarına gönderilen Ömer Ağa bu isyancıyı elleri bağlı Divân-ı Hümâyûn'a göndermeye27 cesaret edemedi. Macar Kralı, yenilen Bathori'ye karşı bir bildiri hazırlatmasına ve son anda Sigismund Forgach'ı Erdel üzerine göndermesine rağmen, İmparatorluk tarafından yalnız bırakılan Radu Şerban tekrar Eflak'a, oradan da Boğdan'a döndü. Tatarlar burada ordusunun geri kalan kısmını da yok ettiler. Radu daha sonra kaçak olarak Alman topraklarına geçti ve yoldaşı Konstantin Movila tahttan indirildi28. İstanbul'da ise yine bu üç ülkenin eyalet hâline getirilip, birer beylerbeyi yönetimine verilmesi konuşuluyordu29. 1612 yılında Braşovlular Mihail Weiss30 komutasında Bathori'ye savaş açtıklarında Divân-ı Hümâyûn gizlice Peter Göczy'yi Erdel Prensi ilan etti. Ama Eflak Radu Mihnea, Gözcy'yi fazla desteklemeyip, İstanbul'daki nüfuzlu kişilerle daha çok Gabriel Bathori için çaba gösterdiğinden, Peter Göczy'den vazgeçildi ve Bathori yine Erdel Prensi olarak tanındı31. 19 Haziran 1612 yılında Negroni yeni talimatlarla İstanbul'a gönderildi32, ama bu sefer önceki nezaketi bulamadı Avusturya'nın bu cüretkâr talepleri sonunda öyle bir hâl alacak ki, sultan, Erdel için bir beylerbeyi tayin edecek ve neler olacağını o zaman göreceğiz ... Kayserin ne Erdel'de, ne de Boğdan veya Eflak üzerinde hiçbir hakkı yoktur33 , deniyordu. Sonbaharda yapılan bu açıklamalar, Türklerin Erdel'deki haklarını gerekirse silahlarıyla koruyacaklarının açık bir işareti idi. İstanbul, Radu Mihnea'ya ve sadakatine güvenemezdi. Tımışvar Beylerbeyi Sefer Paşa 1612 yılında Tatarların ve Radu'nun Eflaklarının desteği ile Boğdan'da bağımsız prens olarak hareket eden kibirli Konstantin Movila'yı kovmuş ve yerine eski bir maceraperest olan Stefan Tomşa'yı getirmişti. Artık geriye kalan tek şey, hiçbir zaman ne yapacağı belli olmayan, hatta kısa bir süre önce Lippa ve Yanova'yı, komşu voyvodalar ve beylerbeyleri üzerinde tasarruf hakkı ve diğer her iki Romen Prensliği'nden elde edilen gelirlerin yarısını talep etmiş olan Gabriel Bathori'den kurtulmak ve Erdel Prensliği'ni Göczy kadar yeteneksiz bir adama değil de Bathori'nin sırdaşı Bethlen Gabor gibi Doğulu, zeki bir politikacıya teslim etmekti34. Bathori, bir kez daha tüm komşuları ve Macar Kralı ile iyi bir ilişki içerisine girmeyi başardı. Göczy adaylığından vazgeçti ve Braşovlular Bathori ile barış yaptılar, ama konumunu sağlama aldığına inanarak, Banat'ta iki kale, Haydukları için maaş ve miras bırakma hakkını isteyince, kendi kaderini tayin etmiş oldu. Daha 1613 yılının bahar aylarında, sınırda barışı birçok kez bozan35 bu isyancıya bir ders vermek için sultanın bizzat sefere çıkacağı söylentileri yayılmaya başladı36. Nihayet Veziriazam Nasuh Paşa'nın niyeti, Erdel meselesini kesin bir çözüme kavuşturmaktı. Bathori'ye, son bir kez daha Hermannstadt'ı bırakması, Bethlen Gabor ile barışması ve ödemediği vergileri ödemesi yönünde çağrıda bulunulduktan sonra, Kanije Beylerbeyi İskender Paşa'nın komutasındaki ordu Demir Kapı'dan geçerek Erdel'e girdi. Son dakikaya kadar dostu Bathori'yi yerinde tutabileceğini umut eden Radu, içkiye fazlaca düşkün olan Özi Beylerbeyi Macar devşirme Macarzâde Ali Paşa'nın yönetimi altındaki ikinci bir orduyu sonbahara kadar oyalamayı başardı. Nihayet Eflak ve Boğdan'ın Romen birlikleri Ali Paşa'ya katılmak zorunda kaldılar. Tatar Hanı Şahin Giray Han'ın birlikleri de sultanın emrine uyup, onlara katıldılar, ancak Erdel'in talan edilmesi kaçınılmaz olduğundan hanın Erdel'e girmesi yasaklandı37. Bathori, genelde kendini yüceltmesine rağmen, Türklerin üstün gücü karşısında ortaya çıkmaya cesaret edemedi. Birkaç kez boşuna sultanın affını kazanmayı denedikten sonra kendini Varad'a kapattı ve burada kendi Haydukları tarafından öldürüldü. Macarzâde Ali Paşa Braşovlulara Bathori Gabor'un öldüğünü haber verdiğiniz için teşekkür ederim , diye yazacaktı daha sonra. 23 Ekim'de Türklerin yakında olmasından dolayı baskı altında olan bir meclis Gabriel Bethlen'i prensliğe seçti ve Bethlen birkaç gün sonra sultanın gönderdiği teşrifatı almak üzere İskender Paşa'nın karargâhına geldi. Burada Romen prensleri ile karşılaştı ve her üç vasal bu fırsatta sultana bağlılık yemini edip, ölüme kadar kardeş olarak yaşayacaklarına söz verdiler38. 14 Haziran 1614 tarihinde Divân-ı Hümâyûn'dan bir ahidnâme ile Erdel'in imtiyazlarını onayladı Erdel tamamen otonom olacak ve kendi prensini kendi seçecekti. Sultan sadece seçilen prensi onaylama hakkını saklı tutuyordu. Üç yıl sonra ödenmeye başlanacak vergi, en fazla 15 bin altın olacaktı39. Boğdan, daha Movila zamanında 32 bin skudi40 ve daha sonra 58 bin41 ödüyordu. Prenslikler böylelikle yine İstanbul'un ve Osmanlı ordusunun erzak deposu hâline gelmişlerdi42. Yeni bir Haçlı Seferi düzenleyecek ne parası, ne Macarların desteği, ne de Batı Avrupa'nın sempatisini kazanamayan Almanların tüm çabaları boşa gitti, zira Kayser'in durumu bir savaşı mümkün kılacak gibi değildi43 . Osmanlı'nın gönderdiği bir çavuş, Bethlen için kayserin onayını almak ve Marmaros'un tamamının da dahil olduğu topraklar için Tisa Nehri'nin sınır olarak kabul edilmesini sağlamak üzere büyük bir toplulukla Viyana'ya gelip (Haziran), aynı anda bu amaçla bir de Erdel elçi topluluğu gelince, Viyana sarayı olumsuz bir cevap vermeye çekindi44. Haydukları ve yabancı paralı askerler kullanarak Eflak'ı Radu Şerban'a, Boğdan'ı Cesur Mihail'in kayserin himayesinde yaşayan oğluna veya Mihail Cercel'in oğlu olarak daha önceleri Eflak Prensi olarak düşündüğü yeğeni Marko'ya ve Erdel'i genç Bekes'e verme planı, bir taraftan parasal kaynakların yokluğu, diğer taraftan saray efradının korku içindeki kararsızlığı yüzünden gerçekleştirilemedi. İskender Paşa, Tilki Bethlen'e iktidarını sağlamlaştırmasında ve genişletmesinde destek vermek üzere 30 Haziran'da İstanbul'dan ayrıldı. Uzunca bir süre Eflak'ta ve Almanların her türlü teşebbüslerini zamanında engelleyebilmek için Erdel'de kaldı45. Bethlen bu arada Lippova ve Yanova'yı (Kasım) işgal ederek anahtarlarını sultana gönderdi46. İstanbul'daki Alman temsilcisi Starzer'in sitemlerine veziriazamdan gelen cevap, Erdel'in, kayserin mirası olmadığı ve antlaşmada bunları yapamayacağına dair yazılı bir şeyin bulunmadığı oldu47. Divân-ı Hümâyûn, Derviş Çavuş'u ve Defterdar Kethüdası Ali Bey'i Tercüman Hırvat Gaspar Gratiani48 ile birlikte, Bethlen'in kayser ile bundan sonra ilişkisini görüşmek üzere Viyana'ya gönderdi49. Bethlen ile muhtemelen şahsi bir anlaşmazlığı olan Gratiani, döndükten sonra İskender Paşa'yı Tımışvar'da buldu ve Divân-ı Hümâyûn'un barışı onaylamaya hazır olduğunu öğrendi50. Divân-ı Hümâyûn, Kadir-i mutlak olan Allah'ın kendi suretinde olarak yarattığı zavallı halkı çalışmaktan canını çıkartıp yok etmek değil, dünyada ve ahirette ebedî hayatın bizden beklediği üzere zavallı masum halkı korumak istiyordu51 . Bethlen, daha yeni bir Türk elçi topluluğu gelmeden kayser ile bizzat antlaşmaya vardı. 6 Mayıs 1615 tarihinde yapılan barış antlaşması ile Erdel Prensi ülkesinin Osmanlı İmparatorluğu'nun himayesinde özgür bir prenslik 52 olarak kabulünü sağlamıştı ve Hristiyan kayserin emri üzerine silahlarına sarılma şartının Türklere karşı geçerli olmadığını açıkça belirtmişti53. Bethlen, Nagy-Banya'yı aldı ve Almanlara Hust ve Kövar'ı bıraktı. Kayser, bu antlaşmanın altına imzasını atmayı reddediyordu. 12 Mayıs'ta sultanın temsilcileri, başlarında Vezir Nasuh Paşa'nın Gratiani'nin eşlik ettiği Kethüda Ahmed Ağa ile Viyana'ya geldiler. Yazılı bir vekâleti olmadığı için Tercüman Gratiani, Alman temsilci Cesare Gallo ile birlikte yazılı yetki belgesini almak üzere Malkoç Ali Paşa'nın huzuruna çıktılar54. Khesl, Franz Forgacs, Mollart, Altheim, Peç ve Paul Apponyi Almanların temsilcileri olarak tayin edilmişlerdi. 14 Temmuz'da gerçekten de 20 yıllık bir barış antlaşması sağlandı. Palankalar, yani küçük kaleler yıkılacak, kurulacak bir komisyon Estergon etrafındaki anlaşmazlık konusu köyler hakkında bir karara varacak ve barışı bozan tüm Türkler sultana gönderilecekti. Cizvitler, Osmanlı İmparatorluğu topraklarında yerlere sahip olabilecek ve Katolik ayinlerinin yapılması için yeni kiliseler kurabilecekti. Habsburg hanedanına ait tüm eyaletlere, artık dost olan Osmanlı İmparatorluğu'nun sancağı altındaki tüm yerlerde ticaret izni verilecek ve Avusturya mallarından sadece yüzde üç oranında vergi alınacaktı. Kayser, Avusturya menşeli tüm mallardan Venediklilerin cottino suna tekabül eden yüzde 2 oranında vergi toplayacak konsoloslar tayin edebilecekti. Karşılıklı yazışmalar da bu antlaşmada ilk kez garanti altına alındı ve vergiye tâbi köylerin ödemesi gereken vergilerin doğrudan askerler tarafından tahsil edilmesi yasaklandı55. Bu barışın bir diğer tuhaf yanı, Türklerin kendi bölgeleri dışında kalan bir yer için Alman Kayser'in başkentinde imza atmaya razı olmalarıdır. Yapılan antlaşmalara göre şimdi kararlaştırılan hediyelerle birlikte İstanbul'a bir büyükelçinin gelmesi gerekiyordu, ama Almanlar önce sınır köyleri meselesinin çözülmesini istiyorlardı. Ayrıca sultanın Radu Şerban'ı tekrar kabul etmesini ve ona, Budin'de faaliyet gösteren Vezir Malkoç Ali Paşa'nın İstanbul'a giden yol üzerinde56 dediği Eflak'ı vermesini istiyorlardı. Malkoç Ali Paşa ayrıca Homonnay'ı desteklemeyi kabul etti. Türklerin yönetimindeki Macar topraklarının içler acısı hâli, kötü durumdaki kaleler ve disiplinsiz askerler, Tuna boyu için genel bir ıslahat planı ve tercüman Gratiani'nin tavsiyeleri, Macaristan konularında yetkili bu vezirin böyle bir siyaseti benimsemesine sebep oldu. Nasuh Paşa'nın azlinden ve idamından sonra İstanbul'a çağrılan İskender Paşa'ya göre bu faaliyetler haince idi57. 1616 yılının bahar aylarında kayserin Herrmann von Czernin yönetimi altındaki bir elçi topluluğu İstanbul'a doğru yola çıktı ve haç işareti taşıyan bir bayrağın altında şehre girdi. Bu hadise, İstanbullularda öyle bir öfke yarattı ki, tam bir ayaklanma meydana geldi. Şehir fethediğinden beri ilk kez Hristiyan kiliseleri tecavüze uğradı, Fransisken rahiplerinin vikarı denize atıldı, İspanyol Cizvitler bir süre vatan haini olarak Yedikule'deki zindanlara atıldılar ve birkaç Hristiyan öfkeli fanatikler tarafından öldürüldü. Birkaç gün süren bu şamatayı bastırıp, huzuru tekrar sağlamak için sultanın at üzerinde bizzat sokaklardan geçmesi gerekti. Barış görüşmelerini yapan Türkleri halktan gerçek Türkler'le karıştırıp değerlendirme hatası yapma gafletine düşen Czernin, birkaç gün boyunca yeniçerilerin gözetimi altında evinde kalmış ve ancak 4 Eylül'de huzura kabul edilmişti ve daha sonra memnun kalmamış bir hâlde İstanbul'u terk etmişti58. Malkoç Ali Paşa, 1617 yılının başlarında hayata veda etmesine ve yerine Gratiani tarafından tavsiye edilen Kethüda Ahmed Bey değil de Kahire Beylerbeyi Mehmed Paşa getirilmesine rağmen, hâlâ süregelen sınır köyleri meselesinin düzenlenmesine gidildi59. İstanbul'da Bosna'daki karışıklıklardan sorumlu tutulan İskender Paşa, Kazaklara karşı savunulan diğer sınıra tayin oldu. Onunla birlikte Almanların önemli bir düşmanı da uzaklaşmış oldu. Haziran ayında İstanbul'dan ayrılmış olan Czernin, bir esirin serbest bırakılması meselesinden dolayı Budin'de kaldı ve Temmuz ayında merasimle Budin'e girmiş olan Türk elçileri60, Viyana'da beklemek zorunda kaldılar. Kasım ayında Kanije Beylerbeyi Ahmed Paşa, Habil Efendi, Vezir Hasan Paşa'nın Kapıcıbaşı Ali Ağa ve Mustafa Efendi, Almanların temsilcileri ile sınır köyleri hakkında61 görüşmelerde bulundular ve 27 Şubat 1618 tarihinde Komorn Antlaşması62 yapıldı. Bu antlaşma, Sultan I. Ahmed'den sonra tahta geçen Sultan I. Mustafa tarafından da tasdik edildi63. Bohemyalı isyancılar, yardım için Budin Beylerbeyi Hasan Paşa'ya başvurdular, ama boşuna64. Hasan Paşa da dostu Ali Paşa gibi barıştan yana idi ve elçi von Molart, bu arada I. Mustafa'dan sonra tahta geçen yeni Sultan II. Osman'a (Genç Osman) tebriklerini sunmak üzere İstanbul'a geldi65. İmparator Matthias'ın ölümü (Mart 1619) ve tek amacı tebaası arasında Katolik dinine mensup olmayanları yok etmek olan Ferdinand'ın tahta cülûsu, doğudaki savaşların yakın gelecekte tekrar çıkacağının işareti idi, zira Bethlen derhal Macaristan Kralı ünvanını aldı ve Eylül ayında birlikleri Viyana'ya kadar ilerlemek üzere sınırı geçtiler. Müttefikleri, ancak bu sefer Divân-ı Hümâyûn'a vergi ödemeye hazır bir vaziyette ikinci kez Türkleri yardıma çağıran Thurn Kontunun Bohemyalıları idi66. Yılın başında hak ve teamüle aykırı olarak Boğdan tahtına oturan Gratiani'nin destek vermesine rağmen67, Homonay'ın Erdel'e yaptığı saldırı başarısız oldu. Saksonyalıların Homonay'ı Erdel Prensliği'ne de getirmek için yapacakları isyan gerçekleşmedi68. 1620 yılında isyancı eyaletlerin ve karşı Kral Friedrich von der Pfalz'ın temsilcileri mütevazı bir biçimde Türklerin himayesine girmek için geldiler. Bethlen, yanlarına birer rehber verdi ve huzura kabul edilmelerini sağladı. Ancak Divân-ı Hümâyûn o dönemde Lehistan ile savaş hâlinde olduğundan, Ağustos'ta arzda bulunanlara, Zitvatorok barışının Kral Gabor'u da kapsayacak şekilde genişletildiği bir imtiyaz tanımakla yetindi69. Üç ay sonra Beyazdağ Muharebesi Bohemlerin bahtsız kaderini belirledi (Kasım). Bethlen, Macaristan tahtı için mücadelesini devam ettiriyordu. Ama Alman elçiler Starzer ve Sezar Gallo, kayserin Divân-ı Hümâyûn nezdindeki menfaatlerini o kadar iyi koruyorlardı ki, vezirler 1621 yılı baharında barış için aracılık yapmayı kabul ettiler70. Bethlen, yaklaşık bir yıl sonra Kayser Ferdinand ile Nikolsburg barışını imzalamak zorunda kaldı. Bu antlaşmaya göre Bethlen, Erdel Prensi olarak kalacaktı (7 Ocak 1622). Daha 1623 yılında savaşı tekrar başlattı. Bu sefer Divân-ı Hümâyûn'a, yardımına geldikleri takdirde, yıllık 40 bin skudi olmak üzere üç yıllık vergiyi peşin ödemeyi ve Fülek, Novigrad ve başka birkaç kaleyi devretmeyi vaat etti71. Almanların temsilcileri Starzer ve Gallo'nun tüm çabaları başarısız oldu hatta aralarındaki Alman Starzer, bir yeniçeriyle olan sürtüşmesinden ötürü zindan ve falaka tehdidi altında kaldı72. Yaz boyunca Macaristan'a73 Türk ve Romen birlikleri geldi ve Bosna Beylerbeyi savaşa hazırlanma emrini aldı74. Yine de her iki İmparatorluk aralarındaki barışı ihlal etmekten çekiniyorlardı ve Bethlen, 1626 yılında başarısız seferden dolayı biraz daha barışa meyilli idi. Bununla beraber kaysere karşı çıkardığı huzursuzluklar ancak ölümü ile son buldu, ama Alman sınırındaki beylerbeyleri, artık Lehistan ve Tuna ülkelerinin denetiminden sorumlu beylerbeyinin sancak başkenti Silistre'ye kadar tüm Tuna boylarını denetimi altında tutan Budin Beylerbeyi ve Eğri ile Kanije Beylerbeyleri75 Sinan Paşa'nın Avusturya hanedanına karşı başlattığı yok etme savaşını yenilememek için çaba gösteriyorlardı. Türklerin Lehistan'a son müdahaleleri, Lehleri Divân-ı Hümâyûn'a yıllık vergi, Tatar Hanları'na da hediyeler vermeye zorlamıştı. 1594 yılı başlarında bir Leh elçisi beklenen parayı getirmeden İstanbul'a geldiğinde, önce sultanın huzuruna kabul edilmesi engellendi ve veziriazama yanındaki mektupları göstermediği için neredeyse birkaç günlüğüne zindana atılacaktı1. Ama bir yıl sonra 1595 yılının sonbaharında Koca Sinan Paşa, Zamoyski ve Tatar Hanı arasında yapılan Tutora Antlaşmasını, Lehlere neredeyse sınırsız olarak Boğdan'daki prensleri tayin etme hakkı vermesine rağmen, kabul etmek zorunda kaldı2. Mehmed, tahta cülûsu sırasında Lehistan'ın himayesi altında olarak bu devlete vergi vermek zorunda olan Jeremia Movila'nın Boğdan tahtına çıkmasını kabul etti. Jeremia'nın kardeşi Simeon da Lehistan'a vergi ödüyordu3 ve Boğdan ile Eflak temsilcileri engellenmeden Leh meclislerine katılıyorlardı4. Türklerin tahtı zorla ele geçiren, asi ve sadakatsiz Sigismund Bathori'nin aleti olarak gördükleri Razvan'ın cinayete kurban gitmesi, İstanbul'da memnuniyetle karşılandı. Zamoyski'nin Alman karşıtı politikasını benimseyen genç sultan, Turla (Dinyester) Nehri'nin diğer kıyısındaki dostlarını 1596 yılı için Viyana'ya yapılması planlanan saldırıya katılmaya davet etti5, ya da en azından Tatarlarla birlikte Osmanlı Devleti'nin isyancı vasallarına karşı yardım etmesini bekliyordu6. Yeni Haçlı Seferini düzenleyen ülkelerin çağırdığı Kazakların yolu Lehler tarafından kesildi Liderleri Nalivayko esir alındı, mahkemeye çıkartıldı ve başı kesildi7 ve birkaç bin Kazak'ın Mihail'in bayrağı altında toplanması, sadece Romen Prensi Cesur Mihail'in dostu Kiev Knez'i Vassili'nin onları Tuna Nehri'ne kadar getirmeye başardığı içindi8. Veziriazam bu arada eski Eflak Prensi Aleksandru'nun Kazaklar ile antlaşma içinde olduğundan şüphelenerek, Aleksandru'yu hain olarak darağacında astırdı9. Lehler bu arada 8 Ekim 1599 tarihinde Tatarlarla bir antlaşma imzalayarak, her yıl Akkirman'daki Tatar Hanı'na mutad hediyeleri göndermeyi taahhüt ettiler10. Divân-ı Hümâyûn ile Lehistan11 arasındaki iyi ilişkiler, Mihail'in Tuna boylarındaki ikinci Leh vasalı Simeon'u Eflak'ta tahta oturtmak için Eflak'a saldırmış olmasına rağmen, Zamoyski'nin Mihail üzerine yaptığı sefer sırasında bile devam etti. Sigismund, Osmanlı Devleti'nin, sadece Boğdan için ödenen vergiyi 2 bin altına (.) düşürülmesini değil, Osmanlı'nın komşu Prenslik üzerindeki hakimiyet haklarına dayanarak bu prensliği de en azından 30-40 yıllığına isteyebileceğini düşündürecek kadar zayıflamış ve onuru kırılmış olduğunu düşünüyordu12. Türklerin yardımı ile, Kuzey Macaristan'da, tarihi haklara istinaden kendisine ait olduğunu düşündüğü şehirleri, özellikle orada hüküm süren karmaşadan istifadeyle, kolayca ele geçirebileceğini ummaktaydı 13. Ayrıca gerek kendilerine tahsis edilen kraliyet timarlarından memnun kalmayan Stanislas Kostka'nın Kazakları, gerekse Tatarlar bu yıl her zamanki akınlarından neredeyse tamamen vazgeçmişlerdi14. Prens Mihail'in ölümü ile birlikte Eflak'ı aslında büyük bir mesele olarak gören Türklerin Lehistan ile ilişkileri yine bozuldu ve Leh Kralı, zayıf gördüğü Osmanlı üzerinde tahmin ettiği gibi bir tasarrufta bulunamayacağını ve kendi amaçları için kullanamayacağını anlamış oldu. Mihail'in ölümünden hemen sonra Simeon'a karşı araştırmalar yapıldı ve tahta cülûs edemeyeceği iddia edilerek, onun yerine 1601 yılı sonunda prenslik alametleri küçük yaştaki Radu Mihnea'ya verildi. Simeon, aynı zamanda İmparatorun adayı olan Radu Şerban'a karşı çıktı ve hediyelerle Silistre Beylerbeyi Ali Paşa'nın desteğini de almayı bildi15. Hatta 1602 yılının Şubat ayında sultandan taht için onay aldı ve çocuk Radu Mihnea, Türklerin artık kendisinden esirgedikleri yardımı Boyarlar'da aramak zorunda kaldı16. Simeon'un komutasındaki Lehler, Radu Mihnea'yı kaçırdılar ve Erdel Prensi Sigismund Bathori'nin tahttan feragatinden sonra bu dertten kurtulmuş olan Almanlar Radu Şerban'ı, bu sefer uzun bir süre için tahta çıkartana kadar Movila ailesinden bu ikinci Simeon, yaza kadar Eflak tahtında oturdu. Tatar Hanı, kaybettiği tahtı için Simeon'a yardıma geldi, ama boşuna. Nihayet Simeon'u da alıp, Boğdan'a geri döndü ve yaşadıkları başarısızlığın suçunu Simeon'a atmaktan büyük bir memnuniyet duydu. Simeon'un kaderi bu şekilde değişirken, iki Leh elçi sadece Eflak'taki prensin tahtta kalmasını talep etmekle kalmayıp, ayrıca Tuna boylarındaki bu iki prensliğin de Lehistan'a bırakılmasını istedi. Bu sayede Akkirman, Kili, İsmail ve Bender ile birlikte daha önce kaybedilen ve Tatarların yerleştiği Kuzey Besarabya'yı da almış olacaklardı. Tüm bu eyaletler için Leh Kralı cömertce yılda iki bin altın vergi ödemeyi teklif ediyordu17. Elçiler daha karşılandıkları anda, Osmanlı'nın gücünü hiç de hesaba katmadıklarını anladılar18. Macarların, hiçbir Alman yönetimi kabul etmeyen Erdel'deki yeni liderleri Moses Szekely, Almanlar ve Radu Şerban ile savaşırken, Divân-ı Hümâyûn Moses Szekely'ye Tatarları yardıma gönderdi ve Leh Kralı'ndan sadık hizmetkârına yardım etmesini istedi19. Aynı dönemde Kazaklar, Tatarların işgali altındaki Soroca'da, Bucak'tan İsmail ve İsakçı'ya kadar ve Dobruca'da talana çıkmışlardı20. Sultan I. Ahmed, Zamoyski'nin ölümünden sonra Lehistan'a bir çavuş göndererek, ilk hükümdarlık yılına başlıyordu. Dostane ilişkileri tekrar kurmak için Lehistan'dan her zamanki elçi topluluğunun gelmesini bekliyordu21. Boğdan Prensleri 32 bin skudi22 dışında faytonlar, değerli köpekler, kurt ve tilki postları, yüzlerce at ve binlerce koyun gönderirken, 1607 yılında Lehistan'ın temsilcisi sadece üç samur kürk, dört şahin ve dört av köpeği ile geldi23 ve buna rağmen Kralı adına büyük taleplerde bulundu Jeremia'nın oğullarına Eflak üzerinde miras hakkı. Macaristan'daki şehirler meselesine daha 1607 yılında Nikolas Danilowicz'in yenilenen antlaşmayı bir keseye koymuş olarak ülkesine geri getirdiğinde temas edilmişti24. Danilowicz, 1608 yılında Kanunî Sultan Süleyman zamanındaki ahidnâme dışında ayrıca Leh Kralı için Romen prenslerini tayin etme hakkını ve genç Konstantin Movila'nın Boğdan tahtı üzerindeki miras hakkını istiyordu ve kendi götürdüğü antlaşmanın sahte olduğunu iddia ediyordu25. Türkler, Konstantin Movila'nın Lehler tarafından silah zoruyla tahta getirilmesine ses çıkarmamışlardı. Simeon, Eylül 1607 sonlarına doğru hayata gözlerini yumdu. Simeon'un dul eşi oğlu Mihail'i prens ilan ettirdi, ama o dönemlerde Lehistan'da süregelen anarşide Jeremia'nın dul eşi, damatları Wisniewiecki ve Potocki'yi kendi oğlu Konstantin lehine Boğdan'a saldırmaya ikna edebildi. Danilowicz, sözde sahte antlaşma ile geri döndüğünde Lehistan beylerini savaşta buldular ve Konstantin'in taraftarları Yaş'ı fethettiler. Böyle olmakla beraber, Konstantin kısa bir süre sonra ülkeden kovuldu. Ama Lehler, Divân-ı Hümâyûn tarafından onaylanan Mihail'in de tahtta rahat oturmasına izin vermeyeceklerdi. Prut Nehri kenarında Ştefaneşti karargâhında Mihail, Lehliler ile karşılaşmayı bekliyordu. Ancak Aralık ayının ortalarında Tatarlar onu yalnız bıraktılar ve zaferi Konstantin'in Kazakları kazandılar. Konstantin, Tanrının ve Türk Sultanının teveccühü ve Lehistan Kralı'nın izni ile hakimiyetini ilan etti. Mihail, Eflak'ın başkentinde hayata veda etti ve genç prens Konstantin Tatarların akınından sonra sultanın onayını satın aldı26. 1607 yılında, Sultan I. Ahmed gittikçe daha fazla ortaya çıkan Kazaklara karşı tedbirler almak zorunda kaldı. Şaban Paşa, içlerinde daha önceleri düşmana teslim olan Papa Kalesi'nin mustahfızları olan bazı Fransız hainlerinin de bulunduğu küçük bir filo ile Karadeniz'e açıldı27. Ruslara karşı sürdürdüğü başarılı bir savaşla meşgul olan Leh Kralı, Kazakları çeşitli halkların haydutlarından oluşan gürûh 28 olarak adlandırıp, Gregor Smolki aracılığıyla barışı bozan Tatarları şikâyet ederken29, Türkler Özi sınırının anahtarı olan ve yarım yüzyıldan beri Kazakların tehdidi altında bulunan30 Özi Kalesi'ni tekrar kurmakla meşguldüler. Gabriel Bathori'nin bitmez tükenmez hırsı ve Tuna boylarında çıkarttığı huzursuzluklar, Lehistan ile uzun sürecek anlaşmazlıkların çıkmasına ve işin, Kral Yanoş Albert'ten beri ilk kez açık bir savaşa varacak kadar büyümesine sebep olacaktı. 1610 yılının yaz aylarında Lehistan Meclisi Boğdan ve Eflak elçilerini bekliyordu Boğdan elçisi, kendi kardeşinin karısı tarafından zehirlendiği iddia edilen amcası Simeon'un çok kısa süren iktidarından sonra Boğdan tahtına oturan Konstantin adına Leh Kralı'na bağlılık yeminini edecekti ve Radu Şerban tarafından gönderilen Eflak elçisi vergiyi, ama belki de olağan hediyeleri getirecekti31. Radu, kısa bir süre sonra Gabriel Bathori'nin adamlarından kaçmak zorunda kaldı. Konstantin'in ülkesinde yeni birlikler topladı, düşmanının topraklarına tekrar saldırdı ve acilen buraya gelen Bucak Tatarları tarafından Boğdan'a kadar kovalanıp, Alman komutan Forgach ile birlikte Bacau'da yenildi. Türklerin himayesi altında bulunan Radu Mihnea ise yeniden başkentine yerleşebildi32. Şimdi sıra, Divân-ı Hümâyûn'un henüz gözden çıkarmadığı bir vasalına karşı yürüttüğü cüretkâr ve bağımsız politikası için genç Konstantin Movila'dan intikam almaya gelmişti. Konstantin, 20 Şubat 1611 tarihinde Alman elçi Cesare Gallo aracılığıyla, tıpkı daha önce Almanlar tarafından tahta çıkartılan ve korunan Radu Şerban gibi, resmi bir antlaşma ile Almanların himayesine girmişti ve elçi heyeti resmen Macar Kralı'nın huzuruna kabul edilmek üzere Viyana'ya ve Prag'a alenen gitmişti33. Leh Kralı'na, Alman topraklarına geçen Radu Şerban'ı Osmanlılara teslim etme çağrısı yapıldı. 20 Kasım 1611 tarihinde, I. Tomşa'nın oğlu olduğu iddia edilen Stefan II. Tomşa Boğdan Prensi ilan edildi. Stefan Tomşa, hem Fransız-İspanyol savaşında, hem de Osmanlıların İran Şahı ile savaşında asker olarak hizmet vermişti ve şimdi yaşlı bir adamdı. Konstantin, sürgün olarak İstanbul'a gitmek istemediğinden, Sefer Paşa gerektiğinde Leh Kralı'nın müdahelesini önleyerek tahta oturtmak üzere, yeni voyvoda ile birlikte ülkeye geldi. Tatarlar ve Radu Mihnea'nın Eflakları, Türk ordusunun kuzeydoğudaki düşmanlarına karşı üssü hâline gelen Dobruca'daki Babadağ'dan yola çıkan Türk ordusuna eşlik ediyordu. Konstantin, danışmanı Nistor Ureche ile Hotin'e ve Leh birlikleri tarafından işgal edilen bu kaleden yola çıkarak, Turla (Dinyester) Nehri'nin diğer tarafındaki Kamaniçe'ye kaçtı. Türkler, Lehlerden bu kaçak prensin de teslim edilmesini istediler. Leh Şansölyesi'nin vezire verdiği cevap şöyle olmuştu Haşmetli efendimin kralımın ahidnâme ve antlaşma şartlarından haberdar olduğu ve böylece uyarılardan ve tehditlerden etkilenmediği unutulmamalıdır34. 1612 yılının Haziran ayında bir Leh elçisi İstanbul'a geldi ve Türklerin barışı ihlal ettiklerine dair şikâyetlerini bildirdi. Konstantin, birkaç hafta sonra, eniştesi Stefan Potocki komutasındaki Boğdanlılar, Kazaklar ve Lehlerden ve isyancı Kantemir komutasındaki Tatarlardan oluşan küçük bir ordu ile tekrar Boğdan'a saldırdı, ama Ştefaneşti'de Tomşa'nın Türklerin ve Tatarların da katıldığı ordusuna yenildi. Birçok genç Boyar esir alınıp, öldürüldü ve Potocki de Türklere esir düşüp, İstanbul'a götürüldü. Konstantin, Tatarları esir olarak yanında götürdü, ama geri dönüş yolunda, muhtemelen Özi'nin dalgalı sularında hayatını kaybetti35. Boğdan için yapılan bu yeni savaşlar ve Konstantin'i akraba kabul eden Lehlerin işe karışması, kralın elçilerinin 1612 yılının Ekim ayına kadar İstanbul'da tutulmalarına sebep oldu. 8 Ekim'de Leh Kralı yeni Boğdan Voyvodası ile bir antlaşma yaptı. Bu antlaşmaya göre Hotin Kalesi, Türk-Leh anlaşmazlıkları çözülene kadar komşu ülkede kalacaktı36. Esirler karşılıklı olarak değiştirilmelerine rağmen, Poticki serbest bırakılmadı. Yeni Leh esirleri ve Leh maktullerin kesik başları İstanbul sokaklarında gezdirilirken, Potocki Yedikule zindanlarında yatıyordu37. Sultan, Hotin Kalesi'ni ve Konstantin'in kaçak Boğdanlı yoldaşlarını istiyordu. 1613 yılında Lehistan elçisi Tomşa'nın kovulmasını talep ettiğinde, her ne kadar nazik karşılanmış olsa bile, hükümdarının isteğini yerine getiremeden geri dönüş yoluna çıkmak zorunda kaldı38. 1614 yılında Türkler, Silistre Beylerbeyi Yahya Paşa'yı Kazakların üzerine gönderecekmiş gibi görünüyordu. Rumeli Beylerbeyi 3 bin atlı yeniçeri ve Bucak Eyaleti'nde Akkirman, Kili ve Bender'den topladığı ayrıca 3 bin yeniçeri ile birlikte Tuna Nehri'ne geldi ve Kırım Tatarları Dnyester'in diğer kıyısından bu tarafa çağrıldı39. Movila hanedanını iktidara getirmek, yani Lehistan'a dayalı oligarşik bir rejim isteyen Boyarlar, Kili'de bulunan birkaç Boğdan köyünü Türklere vakıf arazisi olarak veren40 Tomşa'ya karşı 1615 yılında bir isyan başlattılar. Jeremia'nın hırslı ve dur durak bilmeyen dul eşinin yanında Jeremia'nın hâlâ iki oğlu, Aleksandru ve Boğdan, yaşıyordu. Ama Yaş'ın dış mahallelerinden birinde isyancıların liderleri ağır bir mağlubiyete uğradılar ve asilzâdeler arasında büyük bir katliam gerçekleştirildi (Eylül). Kısa bir süre sonra Elizabeth yeni prens Aleksandru ve damatları Wiszniewicki ve Korecki eşliğinde Turla Nehri'ni geçti ve daha sonra 1616 yılında şansını tekrar deneyecek olan Tomşa'yı yendi. Genç prens Aleksandru gerek Bethlen, gerekse Eflak Prensi ve İstanbul'daki Fransız ve Hollandalı elçilerden destek gördü ve Divân-ı Hümâyûn'da karşı konulmaz altın ve gümüş mızraklarla başarılı olmayı umuyordu41. Ama kaymakam, bu işgalciyi kabul etmeye niyetli görünmüyordu ve Silistre Beylerbeyi İbrahim Paşa'nın yaklaşmakta olduğunu öğrenen Lehler, Wiszniewicki öldükten sonra Hotin'e geri döndüler. Stefan Tomşa, bir türlü huzur bulamayacaktı. Radu Şerban, Eflak Prensliği'ni tekrar nasıl geri kazanacağını düşünürken, Korecki tekrar Boğdan'a saldırdı ve Boğdan'ı gerçek Prens Aleksandru'ya geri verdi. Bunun üzerine İskender Paşa, işgalci prensin ve hamisinin üzerine yürüdü. Önce prensin hamisi ile pazarlığa oturacakmış gibi görünüyordu, ama 2 Ağustos gecesi Leh-Boğdan karargâhına saldırdı ve Jeremia'nın daha sonra bir ağa ile evlendirilecek dul eşini Korecki'nin eşi olup, bir Tatara cariye olarak verilen ve daha sonra iki çocuk dünyaya getiren kızını her ikisi de daha sonra Müslümanlığı kabul eden Aleksandru'yu ve onun küçük kardeşini ve Tercüman Gratiani'nin para karşılığında özgürlüğünü satın almak istediği42 Korecki'yi esir aldı. Tomşa, kaymakamın vazifeden alınması üzerine başarısız olduğu gerekçesi ile azledildi ve Boğdan, 7 Temmuz'da Eflak Prensi Radu Mihnea'ya teslim edildi43. Sultanın sadık bir hizmetkârı olarak bilinmesine rağmen, Radu küçük oğlu Aleksandru'yu rehin olarak vermek zorunda kaldı44. Ve bu olaylardan sonra yine Tomşa'nın yerine bir beylerbeyinin atanması konuşulmaya başlandı45. 1616 yılının Haziran ayında, Türklerle savaş çıkarmaya niyetli görünen Leh Hatman Stanislas Zolwkiewski, Lehistan'ın tüm birliklerini Silistre Beylerbeyi İskender Paşa'ya karşı savaşa çağırdı46. Lehler, Tatarlar hakkında şikâyetlerini bildirdiklerinde, sultan bunun karşılığında onlara suda ve karada savaşmaya kararlı olduğu Kazakları örnek gösterdi47. Bu görev, yine Lehistan'ı yok edebilecek güçte olduğu48 ile övünen İskender Paşa'ya düştü, ama vasal prenslerin hiçbiri ordusuna katılmak için acele etmiyordu. Gerek Radu, gerekse Bethlen, ülkeleri için oldukça rahatsız verici bu savaşı önlemek için tüm nüfuzlarını kullanıyorlardı. Ama Kazakların Akkirman'a yeni bir saldırısı (Temmuz 1617), henüz tereddütte olan İskender Paşa'yı Tuna Nehri'ni geçmeye zorladı. Bethlen, ancak Ağustos'un ortalarında 10 bin asker ile Boğdan'a geldi, ama Lehlere karşı hiçbir harekette bulunmamaya kararlı idi49. Bethlen'in arabuluculuğu ile 22 Eylül'de Turla Nehri kenarında Yaruga (Bosa)Antlaşması yapıldı ve Boğdan-Lehistan sınırında huzur tekrar sağlandı50. Tatarlar, kendilerini bu antlaşmaya bağlı görmüyorlardı. Aksine Lehistan topraklarına en acımasız biçimde akın ettiler ve bu yüzden Koniecpolski komutasında Tatarlara iyi bir ders vermek üzere büyük ve güçlü bir ordu toplandı. Hatman, Turla Nehri kenarında Kalgay ve Kantemir tarafından yönetilen birliklerin karşısına çıktı, ama savaş yapılmadı. İskender Paşa ve Eflak Boyarlarının Prens Aleksandru'ya karşı isyanlarını bastırmak üzere Tuna boylarına gönderilen eski Kaptan-ı Derya Davud Paşa komutasındaki Türkler, çıkan küçük çatışmalara katılmadılar. Boğdan Prensi Radu Mihnea, taraflara tekrar arabuluculuk yaptı ve başarı sağladı. Petru Ozdze, barışı kesinleştirmek için İstanbul'a gönderildi51. Bosna yerine Silistre Beylerbeyliği'ne getirilmiş olan İskender Paşa, savaşı sevmeyen ve gözlerinde bir hastalık olan Radu'nun feragati ile Boğdan'ı o güne kadar İstanbul'dan Dük olarak Nakşa ve Paros'u yönetmiş olan, tecrübeli diplomat Gratiani'ye vererek, barışı daha da sağlamlaştırabileceğine inanıyordu52 (4 Şubat 1619). Yeni voyvoda Gaspar, bu arada vergiyi 40 bin altına yükseltmişti53. Ve burada barışı sağlayan Gratiani, daha sonra kendisi bir savaşa sebep olacaktı. Gratiani, iktidarının ilk yılında kendisinden beklenen barış umutlarını gerçekten yerine getirecekmiş gibi görünüyordu. İskender Paşa, Akkirman'da ve Gratiani'nin daha sonra elçi Kochowski ile birlikte geleceği Özi'de huzur içinde kalabildi. Tatarlara beş yıldır ödenmeyen54 yıllık 7 bin altın hana teslim edildi ve Hieronimus Otwinowski Divân-ı Hümâyûn'a gönderildi. 1620 yılının Mart ayında tekrar Karadeniz'e inen Kazaklar, önemli bir hasar vermediler ve İskender Paşa'nın yapmayı planladığı sefer bu yüzden gerçekleşmedi. Gratiani'nin planları için bir engel olarak gördüğü Eflak Prensi Gabriel Movila, Temmuz ayında azledilerek, yerine Radu Mihnea getirildi55. İstanbul'da çok kötü bir eve yerleştirilen Otwinowski'nin56 şikâyetlerine Nisan ayında Türklerden gelen cevap Antlaşmaları kafana iyice sok oldu. Almanların temsilcisi de çok kötü karşılanmıştı. Bethlen, Alman Kayser'in ordularına tekrar saldırdı, ancak bu sefer karşısında Avusturyalıları Macarlara, Bohemyalıları ve Alman Protestanlara karşı Katolik inancın savunucuları olarak gören Lehleri de Avusturyalıların doğal müttefikleri olarak karşısında buldu. Gratiani'nin Erdellilere karşı düşmanlığı henüz bitmemişti. Tahta cülûs ettikten sonra yapmak istediği tek şey Erdel Prensi'nin yerine Homanay'ı getirmek veya Cesur Mihail'in yaptığı gibi bu zengin ülkeyi kendisi için kazanmaktı. Ama Bethlen Divân-ı Hümâyûn tarafından bir de Macar Kralı ilan edilince, Haçlı Seferi taraftarı ve Radu Şerban tarafından kurulan Mukaddes Topraklar Tarikatının üyesi57 olduğu iddia edildi ve azledileceği kesinleşti. Azlini önceden tahmin eden ve Prut'taki karargâhına yerleşen Gratiani'nin, İstanbul'a dönme emrine verdiği cevap, etrafındaki tüm Türkleri öldürtüp, isteği üzerine Özi'yi'i geçip Zolkiewski'nin yönetimi altında Hotin'e gelen Lehlerin tarafına geçmek oldu58. (1 Eylül). Ordu, ancak 13-15 bin askerden oluşuyordu. Boğdanlı Boyarları ve Leh emektar askerleri, muhtemelen İskender Paşa'nın, Kalgayın birlikleri ve Kantemir ile güçlendirilen Türk ordusunu, Gratiani'nin kısa bir süre önce derinleştirdiği ve azil haberini aldığı Tutora'daki eski tabyalarda bekleme tavsiyesinde bulundular. Bu konudaki anlaşmazlıklar 17 Eylül'den 20 Eylül'e kadar üç gün sürdü ve Gratiani'den hoşlanmayan Boğdanlılar, davaya ihanet ettiler. Birkaç bin Leh asker, Zolkiewski'den bu yönde hiçbir emir almadıkları hâlde, karargâhtan ayrıldılar. Gratiani, Türkler ile Lehler arasında yapılacak yeni bir antlaşmanın ödülü, kendi hayatı olacağından endişe duymaya başladı ve daha sonra Boyarlar'dan biri tarafından öldürüleceği dağlara kaçtı. Karargâhta kalan birlikler, para ile Dinyester'e giden yolu açmaya çalıştılar, ama boşuna Zorlu dönüş yollarında her gün etrafta dolaşan Tatar çetelerinin saldırılarına uğruyorlardı. Çok azı ancak 8 Ekim'de sınıra ulaştı ve Turla Nehri kenarında binlerce yorgun Leh, düşmanın eline düştü. Slobozia-Saucai'de Lehistan'ın Hatman'ı da hayatını kaybetti. Zolkiewski'nin oğlu ve yeğeni, 30 bin altın karşılığında Bethlen'e teslim edilen59 komutan Koniecpolski ve daha önce İstanbul'dan kaçtığı için hakkında ölüm fermânı bulunan60 Korecki, Tatarlara esir düştüler. Ayrıca 120 top ve birçok kağnı da ele geçirildi. Felaket o kadar büyüktü ki, Hollandalı elçi Gratiani'nin kötü tavsiyesi Lehistan'ın başına çok büyük bir felaket açtı , diye yazdı61. Tahta yeni cülûs eden müteşebbis Sultan II. Osman'ın (Genç Osman) ilk hükümdarlık yılı böyle bir zaferle başladı. Genç Osman, muharebeden önce zafer kazanıp, tadını çıkartabilmek için hiç kimseden tavsiye dinlemek veya görüş almak istememişti. Seferi daha görkemli hâle getirmek için Anadolu'dan filler bile getirtilmişti. En büyük komutanları yönetimindeki büyük bir Leh ordusunun yok edildiği haberi, Genç Osman'ın yeniçerilerini zayıf düşmüş Lehistan üzerine bizzat götürme kararına daha da güç kattı. İlk durağı, Gratiani'nin kale komutanı Annibale Amati'nin Prut Nehri kenarındaki mağlubiyetten sonra Leh Kastellan Kalinowski'ye teslim ettiği Hotin Kalesi olacaktı62. Kış boyunca Lehistan'dan Batı Avrupa'ya yardım yazıları gönderildi, ama Avrupa artık Haçlı Seferi fikrine hiç de sıcak bakmıyordu63. Leh Meclisi, 30 bin savaşçıdan oluşan bir ordu toplayıp, paralarını ödemeye ve Kazaklar'dan yardım istemeye karar verdi. Yönetim bizzat Kral'da olacaktı64. Ama karargâha sadece kralın oğlu Ladislas (Vladislav) ve Litvanyalı Hatman, seksen yaşındaki Chodkiewicz geldi. Liubomirski'nin komutasındaki Leh öncü birlikleri Boğdan'ı Yaş'a kadar talan ve harap ettikten ve Gratiani'nin yerine atanan Prens Aleksandru İliaş'ı yendikten sonra, Hotin birliklerin toplanma yeri olarak belirlendi. Bunlara daha sonra 20 bin kadar Kazak da katılacaktı. Genç Osman, kendini güvencede hissetmek için kardeşi Şehzâde Mehmed'i öldürttü ve 21 Mayıs 1621'de* İstanbul'dan yola çıktı. Yanında 12 bin yeniçeri65, topçu ve cebeci ile özellikle sayısız Anadolu, Halep ve Şam sipahisi vardı. İskender Paşa bu seferde padişahına eşlik edemiyordu, zira O, Akkirman'da rivayete göre Tutora'daki zaferin tadını tek başına çıkartmaya çalıştığı için kalgay tarafından içirtilen zehirle hayata veda etmişti66. Osmanlı ordusu gelmeden önce Lehler Haziran ayında ve 30 Ağustos'ta Tatarlar ile girdikleri çatışmalarda birkaç küçük zafer kazandılar67. Nihayet Eylül ayının başında Genç Osman, Turla Nehri kenarına karargâh kurdurdu, ama kısa bir süre sonra bu büyük orduda iyi bir yönetimin olmadığı görüldü. Hadiselerin bir tanığı Türklerin arasında liderlik yapabilecek ve orduyu yönetebilecek hiç kimse yok. Bu yüzden tam bir düzensizlik ve karmaşa hakim68 , diye yazar. 3 Eylül'de Kazaklar büyük bir zafer kazandı. 4 Eylül'de sipahiler başarısız bir biçimde Leh tabyalarına saldırdılar ve 5 Eylül'de Türk topçular tüm başarısızlıklarını gösterdiler. Topçuların karşısında duran Kazaklar birkaç topu bile ellerine geçirdiler. Türkler, 7 Eylül'de tüm güçleri ile taarruza geçtiler ve geri püskürtüldüler. Akşama doğru gerçekleştirilen yeni bir taarruz, yine başarısız oldu. Ama Leh ordusu da büyük kayıplar verdi ve ancak Chodkiewicz'in çabaları sayesinde felaketten kurtulabildi69. Eflak Prensi Radu Mihnea'nın danışmanı Giritli Konstantin Battista Vevelli aracılığıyla başlattığı görüşmeler devam ediyordu. Boğdan Prensi Aleksandru İliaş, bu arada köprü yapımı sırasında görevlerini yerine getirmediği için azledilip, tutuklanmıştı. 15 Eylül'de Türkler Turla Nehri'nin sol kıyısında Leh topraklarına geçmişlerdi. Budin Beylerbeyi Karakaş Paşa da birlikleri ile gelmişti ve Leh ordusunun Zwaniec'teki karargâhına yapılan saldırıyı yönetiyordu, ama çatışma sırasında başına isabet eden bir kurşunla hayatını kaybetti. Bu kaza Osmanlı ordusunun cesaretini öylesine kırdı ki, yeni bir taarruz yapılmadı. Diğer taraftan Hristiyanların karargâhında, Chodkiewicz'in de birkaç gün sonra hayatına mal olan bir salgın çıkmıştı. Erzak sıkıntısı baş gösterdi, zira ülkenin iç kısımlarına kadar her yer Tatarların akınına uğramış ve harap edilmişti. Litvanyalılar, geri çekilmeye hazırlanıyorlardı. Genç Osman, çadırının bulunduğu tepeden her gün yeniçerilerinin ve sipahilerinin
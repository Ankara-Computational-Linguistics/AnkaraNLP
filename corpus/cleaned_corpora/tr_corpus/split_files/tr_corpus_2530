Ömer Seyfettin Aralık 1908 ya da Ocak 1909'da Selanik Üçüncü Ordu'ya tayini çıkmıştır. Burada Manastır, Pirlepe ve Yakorit gibi yerlerde bulunmuştur. [22] 31 Mart Olayları üzerine hazırlanan Hareket Ordusu ile beraber 17 Nisan 1909'da Rumeli'den İstanbul'a gelmiştir. [23] Ömer Seyfettin 1911 yılında mecburi hizmet karşılığı olarak okuduğu için tazminatı Ziya Gökalp'in aracılığı ile ödeyerek ordudan ayrılıp Selanik'e gitmiştir. [24] Ömer Seyfettin bu sırada yazı faaliyetlerine ağırlık vermeye başlamış, sivil bir yazardır. Selanik'te çıkmakta olan Hüsün ve Şiir dergisinin ismi Akil Koyuncu'nun istek ve ısrarı üzerine Genç Kalemler'e çevrildikten sonra 11 Nisan 1911'de Ömer Seyfettin'in Yeni Lisan isimli ilk başyazısı yayınlanmıştır. [25] Genç Kalemler yazı heyetini oluşturanlar Balkan Harbi'nin başlaması üzerine dağılmak zorunda kalmıştır. Ömer Seyfettin 14 Ekim 1912 tarihinde yeniden orduya çağrılmıştır. Görev yeri ise Garp Ordusu 39. Alay 3. Taburu'dur. Burada görevli, iken 20 Ocak 1912'de Yunanlılara esir düşmüştür. Yaklaşık bir yıllık esareti süresince gerek okuyarak, gerekse yaşayarak, yazarlık hayatı için önemli olacak tecrübeler kazanmıştır. [26] Bu dönem hikâyeleri, Halka Doğru , Türk Yurdu ve Zekâ dergilerinde yayınlanmıştır. Bu dönemin etkisiyle kaleme aldığı hikâyelerinden Aleko Bir Çocuk da, Yunan papazlarının düşmanlığını hayatı pahasına önleyen bir Türk çocuğunu anlatır. Mehdi , Piç Hürriyet Bayrakları gibi hikâyelerini bu dönemde yazmıştır. [27] Ömer Seyfettin 28 Kasım 1913'te serbest bırakılınca[28] 17 Aralık 1913'te İstanbul'a gelmiştir. [29] İttihat ve Terakki erkânı ile münasebetleri sıkı olan Ömer Seyfettin, askerlik mesleğinden ayrılıp kendini tümüyle edebiyata vermek istiyordu. Bunun için askerlikten ayrılıp sivil hayata geçmiştir. Bundan amaç, nesilleri edebi ürünlerle eğitmek ve oluşturacakları kimliğin inşası için eserleriyle hizmet etmektir. Bu zamandan sonra yazarlık ve öğretmenlikle hayatını kazanmaya başlamıştır. Türk Sözü dergisinin başyazarlığına getirilmiş ve burada Türkçü düşüncenin sözcülüğünü yapan yazılar yazmıştır. 1914 yılında Kabataş Sultanisi'nde öğretmenliğe başlayan Ömer Seyfettin bu görevini ölümüne kadar sürdürmüştür. [30] Ömer Seyfettin esaretten kurtuluşunun üzerinden bir seneyi aşkın bir süre geçmesine rağmen yorgun, bezgin ve karamsardır. Bundan dolayı huzurlu bir aile ortamının özlemi içindedir. Bu duygusunu henüz kitap olarak yayınlanmamış günlüğünde şu cümlelerle ifade etmiştir ... Beş sene evvel annem öldü (1913). Babam evlendi. Ablam zırdeli... Tabii ocağımız dağıldı. Ben apartmanlara düştüm. İyice çalışmak için rahata, aile rahatına ihtiyaç vardı. Evlenmeğe kalkınca, bir komşum karımı tavsiye etti. Ailesi için çok iyi şeyler söyledi. [31] Bu özlemini gerçekleştirmek amacıyla, 1915'te İttihat ve Terakki Fırkası ileri gelenlerinden Kadıköylü Doktor Besim Ethem Bey'in kızı Calibe Hanım'a [1899- 12 Şubat 1965] talip olmuştur. Baba, Doktor Besim Ethem Bey önceleri kızını vermek istemedi ise de sonra araya girenlerin baskısı ile kızının evliliğine razı olmuştur. Calibe Hanım, o günlerin modasına uygun, çağdaş eğitim görmüş, Kadıköy'de bir Fransız okulunda okumuş, Moda-Mühürdar sosyetesinden, ince yapılı, zarif bir genç kızdır. [32] 6 Aralık 1916'da bir kızı olan Ömer Seyfettin, kızına yaprakların arasından sızan gün ışığı anlamına gelen Güner ismini koymuştur. Bu evlilik Güner'e rağmen bozulmuştur. 5 Eylül 1918'de Calibe Hanım'dan boşanan Ömer Seyfettin, ölünceye kadar acı, ıstırap, yalnızlık ve hastalıklarla boğuşarak yaşamıştır. 16 Temmuz 1915 tarihinde, Çanakkale Savaşı devam ederken aralarında Ömer Seyfettin'in de bulunduğu gazeteci, yazar ve şairlerden oluşan bir grup, harp alanını ziyaret etmek üzere, İstanbul'dan Çanakkale'ye gitmiştir. Heyette Ömer Seyfettin dışında Hamdullah Suphi Tanrıöver, Ahmet Ağaoğlu, Ali Canip Yöntem, Mehmet Emin Yurdakul, İbrahim Alaattin Gövsa, Hakkı Süha Gezgin ve Enis Behiç Koryürek gibi yazarlar vardır. Ömer Seyfettin'in de dâhil olduğu yazar ve şairler heyeti, Çanakkale Cephesi'nde 5. Ordu ve 3. Kolordu Karargâhlarını ziyaret etmiş, Arıburnu ve Seddülbahir harp bölgelerini g ezmiştir. [33] Yazar ve şairler heyetinin Çanakkale'de birçok cephe içinde Mustafa Kemal‘in bulunduğu cepheyi ziyaret etmek istemesi ilginçtir. Heyet üyelerinin, Cesarettepesi'ne giden yolun tehlikeli oluşu nedeniyle Mustafa Kemal‘i ziyaret edemediği, ancak telefonla konuşarak başarı dilediği rivayetler arasındadır. Ömer Seyfettin eserlerinin çoğunu eşinden boşandıktan sonraki zor günlerinde kaleme almıştır. Üstelik İstanbul işgal edilmiştir ve yurtseverler gözaltına alınmaktadır. Ömer Seyfettin bir yandan geçinme kaygısı bir yandan yazma isteği bir yandan da bu gözaltına alınan arkadaşlarıyla ilgilenmeye çalışmıştır. Ömer Seyfettin 1917-1918 yıllarında Darülfünun'da kurulan Tedkikat-ı Lisaniyye Encümeni (dil inceleme Komisyonu) üyeliğinde de bulunmuştur. [34] Ömer Seyfettin eşinden ayrıldıktan sonra Kalamış'ta, deniz kıyısında, etrafında tek bir bina bulunmayan küçük, sipsivri bir yalıya taşınmıştır. Bu yalı kendisinin ordu kumandanı olan Cavid Paşa'dan kiralanmıştır. Ömer Seyfettin burada tıpkı kiraladığı mekân gibi yalnızdır. Ömer Seyfettin'in, yazı hayatının en üretken dönemi de bu evdeki zamanlarıdır. Burada kaldığı yıllarda öğretmenlik dışındaki bütün vaktini okuma ve yazmakla geçirmiştir. Hikâye ve makaleleri Yeni Mecmua , Şair , Donanma , Büyük Mecmua , Yeni Dünya , Diken , Türk Kadını gibi dergilerle Vakit , Zaman ve İfham gibi bazı süreli yayınlarda yayınlanmıştır. Bu evde ona yalnızlığını unutturan onu ziyaret eden edebiyat dostları vardır. Başta yakın arkadaşı ve komşusu olan Ali Canip olmak üzere Ahmet Rasim, Salih Zeki (Aktay), Yusuf Ziya (Ortaç), Fuat Köprülü, Reşad Nuri (Güntekin), Faruk Nafiz (Çamlıbel)[35] gibi devrin genç şair ve yazarları dostları arasındadır. 25 Şubat 1920'de Ömer Seyfettin'in romatizma, teneffüs yolları rahatsızlıkları şeklinde ortaya çıkan, zaman zaman yüksek ateşle seyreden hastalığı, yalnızlık ve maddi imkânsızlık yüzünden giderek arttı. [36] 4 Mart'ta Haydarpaşa Hastanesi'ne kaldırılmış 6 Mart 1920'de hayata gözlerini yummuştur. Ölüm sebebi şeker hastalığı olarak belirtilmiştir. Önce Kadıköy Kuşdili Mahmud Baba Mezarlığı'na defnedilmiştir. Daha sonra mezarı, buradan yol geçeceği, araba garajı yapılacağı gerekçesiyle 23 Ağustos 1939'da Zincirlikuyu Asri Mezarlığı'na nakledilmiştir. [37] Edebi Şahsiyeti Ömer Seyfettin Askerî İdadi'si öğrencisi iken dönemin ediplerini okumaya bilinçli bir şekilde başlamıştır. Onun edebiyata karşı merakı bu dönemde yoğunluk kazanmıştır. Askerî İdadisi öğrencisi Ömer Seyfettin'in, edebiyat dünyasına girişi Pul mecmuasının 1 Temmuz 1314 (14 Temmuz 1898) tarihli 12. sayısında M. Enver imzasıyla çıkan Lâne-i Garam isimli manzumesi ile olmuştur. Bu şiir 10 Haziran 1314 (23 Haziran 1898) tarihinde yazılmıştır. [38] Çizgili Kâğıt adlı ilk yazısı aynı derginin 20 Mart 1902 tarihli yedinci sayısında çıkmıştır. Basılan ilk hikâyesi Tenezzüh Sabah gazetesinin 4 Muharrem 1320 [13 Nisan 1902] tarihli 4469. sayısının 3 ve 4. sayfalarında yayınlanmıştır. Bazı kaynaklar bu hikâyenin adını İhtiyarın Tenezzühü olarak nakletse de bu bilgi yanlıştır. [39] Ömer Seyfettin'in edebî faaliyeti, Genç Kalemler dergisi ile bir sistematik kazanmıştır. Bu mecmuada Yeni Lisan adıyla neşrettiği makalesi, onun dil ve edebiyat hakkındaki görüşlerini ihtiva eder. Bu makalede, edebiyatımızın Batı'ya yönelmeden önce Doğu edebiyatını, Batı'ya yöneldikten sonra da Fransız edebiyatını taklit ettiğini anlatmıştır. Bu durumu tespit ederken çözüm olarak milliliği savunmuştur. Kendi anlayışına göre, edebiyatımızın takip etmesi icap eden esasları hakkında bilgi vermiştir. Edebiyatımız, bilhassa dilde sadeleşme konusunda söyledikleri, günümüzde taraftar bulmaktadır. Milliyetçilik hakkındaki görüşlerini de bu yazısında bulmak mümkündür. Diğer yazılarından da anlaşılacağı gibi milliyetçilik anlayışını ırktan çok dil, din, terbiye ve örf esaslarına bağlamıştır. Böylece inançları, kültürleri ve gelenekleri bir olan insanların meydana getirdikleri birliğin daha kalıcı ve sağlam olacağını ifade etmiştir. Türk milletinin kimlik inşasının da geleneğin modernize edilerek edebiyat üzerinden yapılacağını söylemiştir. Ömer Seyfettin, Genç Kalemler'de Ali Canip ve Ziyâ Gökalp ile birlikte bir müddet çalıştıktan sonra Balkan Harbi başladığı için ordudaki vazifesine dönmüştür. Kumanova'da Sırplara, Yanya'da Yunanlılara karşı çarpışmış ve esir düşmüş, Yunanistan'daki esâret hayatından sonra 12 Nisan 1330 (1914) tarihinde Türk Sözü dergisinin başyazarlığına getirilmiştir. Tanin , Vakit , Türk Dünyası , Zaman , İfham gazetelerinde (1918-20), Türk Yurdu (1913), Yeni Mecmua (1917) İnci , Diken , Şair (1918), Donanma , Büyük Mecmua (1919), Halka Doğru , Türk Yurdu , Zekâ gibi dergilerde öykü ve romanlarının yanı sıra şiir ve makaleler yayınlanmıştır. Ömer Seyfettin, bulunduğu çeşitli görev ve yerlerden dolayı farklı coğrafya ve insanları tanımıştır. Bu farklılıklar hikâyelerinde millîlik vasfını ortaya çıkarmıştır. Ömer Seyfettin'in tasarladığı milli edebiyatı ifade etmek için çeşitli fikirler ortaya atılmış, çeşitli teoriler sunulmuştur. Bu konuda kanaatlerini önemsediğimiz Hülya Argunşah, Ömer Seyfettin'in savunduğu Millî Edebiyat'ın doğuşu, dili, muhtevası ve adlandırılması hakkında şunları söylemiştir Millî Edebiyat'la öncelikle bir milletin tesir ve taklit dönemleri de dahil olmak üzere kendi diliyle meydana getirdiği edebî tecrübelerinin tamamı kastedilmektedir. Özel ya da darlaştırılmış anlamıyla da milletin geçmiş tecrübelerinin içinde yaşanan şartlar dolayısıyla en arındırılmış şekilleriyle, haline cevap vermek üzere canlandırıldığı yılların edebiyat faaliyetine işaret etmektedir. Bu dönem Türk milletinde ve Türk edebiyatında millîleşme sürecine denk gelmektedir. 1908 II. Meşrutiyet'inin başlattığı dağılma, imparatorluktaki belirsizlik, arka arkaya gelen ve büyük kayıplarla sonuçlanan savaşlar dönemi Türk milliyetçiliğinin doğuşunu ve gelişmesini hızlandırmış, nihayet imparatorluktan millî devlete doğru olan değişim kendisini ifade etmek için bir de edebiyat meydana getirmiştir. Bu edebiyat Millî Edebiyat olarak adlandırılmaktadır. Muhtevasını bir taraftan milliyetçi düşüncenin kavramlar ve idealler dünyası, diğer taraftan halin çıkmazlarına ortak geçmişten çözüm arayışları oluşturmakta, bütün bunlar edebî geçmişin estetik değerleri arasında bir ayıklamaya gidilerek asıl millete özgü olan şekil ve dille ifade edilmektedir. Bunlar Millî Edebiyat'ın konu, şekil ve dil konusunda birtakım tercihlerinin de bulunduğunu göstermektedir. [41] Ömer Seyfettin millî olanın, milli edebiyatın peşindedir. O, Millî Edebiyat ı tanımlarken dil, vezin ve millî muhteva konularını vurgular Bakınız ben Millî Edebiyat'tan ne anlarım Vezinle dilin tam Türkçe, yani tabiî olması... Zira yaratıcı bir sanatkârın duygularına sınır çizilemez. Bu sanatkâr karakterine, aldığı terbiyeye, nelere karşı bir meyil duyuyorsa onlara göre yazar. Hem zannetmem ki, bir adam mademki bir topluluğun içinde yaşıyor duyuşu, tarzı millî anlayışın dışında olsun. İnsan normal, anormal olabilir fakat milliyet denilen manevî dairenin içinde bunların her ikisi de yok mudur. Bu iki hâlin durmadan devam eden mücadelesidir ki hayata can verir. Mücadelesiz hayat, ölümün, yokluğun ta kendisidir. [42] Ömer Seyfettin'in eserlerinde milletin ruhuna hitap eden bir tavır görülür. O, kalemini savaşın devam ettiği dönemde mücadelenin önemini arttırmak ve ona yeni ufuklar kazandırmak amacıyla kullanmıştır Ömer Seyfettin, millî edebiyat döneminin çalışkan simalarındandır. Yazar, millî olanın peşindedir. Askerlik mesleğinin vermiş olduğu bütün mizaçları kendi içinde bir kendilik bilincine dönüştüren yazar, kalemini savaşın, ezilmişliğin ve yitirilmişliğin içinde yeniden sivriltmesini bilmiş sanatçılarımızdandır. Varlığını milletin geleneksel değerleriyle yazın ikliminin üst basamaklarına farklı renk ve seste imgelere dönüştüren yazar, yazını dil, din ve geleneklerin inşasında bir araç olarak kullanır. Ömer Seyfettin'in sanat evreninde dil, din ve gelenek her zaman ‘öznedir' ve bu öznenin ‘nesnesi' ise her zaman yazındır. [43] Ömer Seyfettin Türk Edebiyatı tarihinde her şeyden önce hikâyeleriyle öne çıkmış bir sanatçıdır. Bununla beraber o, hikâyelerinin yanında makale, deneme, eleştiri, fıkra, anı, tiyatro ve şiir türlerinde de eserler vermiştir. O, edebiyatımızda farklı anlatım şekillerini de denemiş bir yazardır. Bunlardan biri de edebi ürünlerinin bir kısmını mektup şeklinde yazmasıdır. Ömer Seyfettin, Bahar ve Kelebekler, Tarih Ezeli Bir Tekerrürdür, Aşk ve Ayak Parmaklan, Sivrisinek, Lokantanın Esrarı, Memlekete Mektup gibi hikâyelerini mektup tarzında yazmıştır. [44] Ömer Seyfettin, yazılarında edebiyatın başta dil olmak üzere pek çok problemini ele almış, o dönemdeki edebi eğilimleri ve eğilimlerin yakın gelecekte alabilecekleri muhtemel şekilleri göz önünde bulundurarak bunları kendi görüş açısıyla değerlendirmiştir. Ömer Seyfettin iyi bir gözlemci olup bunu eserlerine yansıtmıştır Eserlerinde bu yeteneğini sonuna kadar kullanır. Ondaki gerçekçiliğin temelinde de bu vardır. İnsanları ve olayları değişik açılardan değerlendirmekte ve gözler önüne sermekte çok başarılıdır. Dolayısıyla okuyucuyu farklı düşünceler oluşturmaya ve olaylara tek yönlü bakmamaya sevk eder. Yazardaki en dikkat çekici yönlerden biri de mizahtır. Öykülerinde mizah asla bir çıkıntı gibi durmaz. Yaptığı tenkitler insanı güldürürken düşündürür. Yozlaşmış ve bozulmuş insan davranışlarını, milli varlığından habersiz, kültürünü terk etmeye meyilli züppeleri, batıl inançlarla sorunlara çözüm bulmaya çalışan cahilleri üstü kapalı yerden yere vurur. Bu yönü ile öykü yazma tekniğini ne kadar iyi bilip mükemmel uyguladığı ve bunu gözlem yeteneği ile birleştirince günümüzde de değerini koruyan eserler meydana getirdiği ortadadır. Yapmacıklığa kaçmadan, sade ve açık bir üslup kullanarak, sağlam bir gerçekçilik ve toplumsallıkla sanatının hakkını veren Ömer Seyfettin'in, öykülerinde yapmak istediği şey, ulusal bilinci kuvvetlendirmek ve ülkesinin kalkınmasına yardımcı olmaktır. [45] O, eserlerini yayınlarken şu müstear isimleri kullanmıştır Ayas, Ayn., Ayn. Kef., Ayn. Ayas. [46] Ömer Seyfettin, edebiyatımızda, destan ruhu taşıyan millî hikâyeleriyle şöhrete ulaşmıştır. O, İttihat ve Terakki'nin fikri yapısına paralel düşünce dünyasına sahip olsa da onların dayatmalarına göğüs germiş, bildiği hakikatleri ifadeden geri durmamıştır. Ömer Seyfettin, millî edebiyat döneminin çalışkan simalarından olup Türk edebiyatının önde gelen hikâyelerindendir. Kısa hikâyeciliğimizin kurucu isimlerindendir. Asker, şair ve güçlü bir edebi yeteneği olan bir öğretmendir. Ayrıca edebiyatta Türkçede sadeleşmenin savunucusudur. Kısa ömrüne pek çok eser sığdırmıştır. Eserlerinde Balkanlar Ömer Seyfettin, Aralık 1908 ile Ocak 1909 arasında, tam tespit edemediğimiz bir tarihte Selanik'teki Üçüncü Ordu'nun Nizamiye Taburu'na tayin edilmiştir. Buradaki görevi esnasında birçok yerleşim merkezini gezmiş, Türk ve İslâm düşmanı komitecilerin Müslümanlara karşı yaptıkları pek vahşi ve son derece barbarlık örneği hâdiseleri yerinde müşahede etmiştir. Ömer Seyfettin, ...1909 yılı başlarında, önce, Selanik Üçüncü Ordu merkezine tayin edilir oradan, Müslüman Türk Rumeli'nin Manastır, Pirlepe, Köprülü, Cuma-yı Balâ kasabalarını dolaştıktan sonra, Serez Mutasarrıflığı'na bağlı Menlik sancağının Razlık kasabasına yakın bir köyün yakınında bölük komutanlığına başlar. Ömer Seyfettin'in bölük komutanlığı yaptığı ve Ali Cânip'e yazdığı meşhur mektupla, hem fikir, hem de edebiyat tarihimize giren bu köyün adı Yakorit'tir. Rumeli'yi ve ardından Balkanlar'ı yakından tanıyan bu ‘genç zâbit' Balkanlı toplulukların din ve milliyet gayreti ile Müslüman Türklere karşı uyguladığı soy kırımının içinde yaşar Bulgar, Rum ve Yahudilerin, Avrupalıların, Rusların deste ğinde evlâd-ı fâtihân'a karşıladıkları soy kırımının vahşet levhaları da hakiki hayattan alınarak onun hikâyelerine konu olmuştur. Ömer Seyfettin, Meşrutiyet'in ikinci defa ilânı ile Balkanlı kavimlerin, milliyet, din ve bağımsızlık yolundaki şuurlu mücadelelerini yoğuran kin ve intikam duygularının devam ettiğini Osmanlı aydınının II. Abdülhamid düşmanlığı ile taşkınlık derecesindeki hürriyet çığırtkanlığı dışında ciddî bir görüşü olmadığını, acı acı gördü. [47] Yaşanan acıları gören Ömer Seyfettin'in Balkan Harbi yıllarında yazdığı notlarında karamsarlığa kapıldığını görürüz. Bunun sebebi askerlerin Türkçe bilmemeleridir. Ancak bu durum onun için geçicidir. Çünkü o esaretinde bile millete bir şeyler yapmanın derdindedir. Ona göre bir milletin varoluş harcı dildir. Ömer Seyfettin gördüğü aksaklıklar için Balkan Harbi Hatıraları'nda şöyle der Bölüğün yarısından ziyadesi Türkçe bilmiyor. Tabur Babil Kulesi gibi. Ne alanın satandan, ne satanın alandan haberi var. Savaşın toplum düzeninde meydana getirdiği sarsıntıları, acıları, yıkıntıları yakından gören ve yaşayan Ömer Seyfettin, Yanya Kalesi'nin savunmasında Yunanlılara esir düşmüş, önce farklı yerlerde tutulmuş, daha sonra Naflion kasabasında yaklaşık bir yıl esir kalmıştır. Okuduğunuz hatıraların bir kısmı da bu dönemi kapsamaktadır. Osmanlı toplumu için kırılmaların yoğun olarak yaşandığı II. Meşrutiyet sonrasında Türk hikâyesinde mazinin anılması, yüceltilmesi önemli bir yer tutmuştur. Sıkıntılı zamanlarda maziden güç alma, ona dayanma ihtiyacı artacağından bu dönemler tarihe ilginin arttığı devirlerdir. Tarihin her dönemi edebi eserlere ve diğer sanat eserlerine konu olabileceği bilinir. Ama tarihi konular, milletlerin edebiyatlarında yükseliş ve çöküş dönemlerinde daha sık görülür. Milletlerin sanata yansıyan tarihleri genellikle tarihin parlak devirlerini içine alır. Milletler tehlikeye düştükleri anlarda, millî varlıklarını korumak için yaptıkları mücadelelerde bir kuvvet kaynağı ararlar. Bunu da mazilerinde bulurlar. Maziden aldıkları örnek ve güçle en büyük tehlikeleri göğüsleme imkânını bulacaklarına dair bir güç ve inançla arzuladıkları kimlik için bir arayışla girerler. II. Meşrutiyet devri sanatçıları da özellikle harplerin başlamasından sonra maziye yönelme ihtiyacı hissedip bunları eserlerinde yansıtmışlardır. Milletlerin mazilerinin kahramanlıklarını ön plana çıkardıkları dönemler, kimliklerinin yeniden inşasına çaba gösterdikleri ya da sığınma psikolojisi yaşadıkları zamanlardır. Mazi fikrini ve geçmişin kahramanlıklarını tema edinen yazarlardan biri de Ömer Seyfettin'dir. Onun eserlerinde milliyet ve din çok belirgin bir öğe olarak karşımıza çıkar. Ömer Seyfettin, 1917'de Yeni Mecmua'da Eski Kahramanlıklar başlığı ile yayınladığı hikâyelerinde, mazi ve kahramanlık hasretini dile getirip ecdada olan hayranlığı, özlemi ve yüceltmeyi esas almıştır. Bunlar Ferman , Kütük , Vire , Teselli , Pembe İncili Kaftan , Başını Vermeyen Şehit , Teketek , Kızıl Elma Neresi. ve Topuz dur. Konusunu tarihten almış olan bu hikâyelerinden Teselli de şöyle bir cümle geçer Fakat harp, yalnız cesaret miydi. Asıl tedbir lazımdı. . [48] Hikâyelerinde görülen millîliğin en önemli sebeplerinden biri de Balkanlar'da Türk ve Müslüman unsurlara yapılan vahşete karşı kendisinde uyanan tepkidir. Ömer Seyfettin'in bu seri hikâyelerinden önce, onun At isimli hikâyesinden söz etmek gerekir. Hikâyede Balkanlar'da at koşturan bir subayın, Türklerin geçmiş kuvvetli asırlarını derin bir hüzünle hatırlayışı ifade edilir. Eski hâkim zamanlara derin bir hasretin hissedildiği hikâyede, bulunduğu zamandan kaçmak isteyen subay, yazarın kendisidir Ah, dört beş asır evvel yaşasaydım. , diye mütelezziz oluyordum. Bağlar, ova, her taraf boştu.(...) Ah bu topraklar üzerinde benim ecdadım girdibâd-ı berkâlûd-ı zafer gibi akıncılık ederken ne kadar mesûd, mağrûr idiler. Kahramanlık, şecaat ve cesâret-i mutlak içinde geçen gençlikleri onlara ihtiyarlıkları için ne tesellisiz hatıralar, ne muğfil iftiharlar bırakıyordu. Hâlbuki biz, silahsız, kansız, azametsiz olduğu kadar yorucu, harab edici olan mücadele-i medeniyetin bîçare muharipleri, ne kadar sefiliz. Ömer Seyfettin 1918'de kaleme aldığı Büyük Türklüğü Parçalayan Kimlerdir. isimli makalesinde Türk milletini parçalayan iki kuvvetten bahseder. Bunlardan birincisi Rus pençesi , diğeri millî gaflet tir. Birinci kuvvetin kırıldığına inanan sanatkâr, hâlâ yerinde duran ikinci kuvvetle mücadeleyi herkes için kaçınılmaz görev sayar. Bu sorumluluğun yerine getirilmesi, öncelikle bu kuvvetin iyi tanınmasına bağlıdır. [49] Bir taraftan bu tip yazılarla halkın zihnini açmaya çalışan Ömer Seyfettin, hikâye türünün imkânlarını da kullanarak aynı düşünceleri, hikâyelerinin kahramanlarına söyletir. Hürriyet Nafile zahmet edip bakmayınız. Hakikatleri görmek istidadı sizde yok. Hâlâ mı şüphe ediyorsunuz. Evet, bunlar hürriyet bayraklarıdır. Şu dağ başında kaybolmuş Osmanlı-Bulgar köycüğü On Temmuz'u takdis ediyor. İnanmıyor musunuz. Onlar Osmanlı değil midir. Yarın Osmanlı toprağına düşmanlar hücum ettiği vakit sizden evvel onlar koşacaklar. Osmanlılık namına kanlar dökecekler. Osmanlılığı kanlarıyla kurtaracaklar. [50] diyerek Osmanlılığa herkesin kendisi gibi baktığını sanmaktadır. Ömer Seyfettin'in eserlerinde Balkanlar'daki milletlere mensup birçok kahraman ve Balkanlar'a ait mekânlar sıkça görülmektedir. Bunda, onun buralarda görev yapmış olmasının çok büyük bir etkisi vardır. Ömer Seyfettin'in eserlerinde Balkan kökenli milletlere bakışı, dönemin siyasi anlayışının bir tezahürüdür. Dönem itibariyle İttihat ve Terakki hâkimiyeti mutlak olmasa da vardır. Balkan Harbi yılları, onun zaten var olan milliyetçi yönünü daha da güçlendirmiştir. Bu yüzden milliyetçi bir yaklaşımla kahramanlarını bize yansıtır. Ömer Seyfettin'in eserlerinde olumlu nitelikli Balkan kökenli milletlere mensup kahramanlar da vardır. Yazar bu kahramanların geçtiği hikâyelerinde milletlere bakışını ortaya koymuştur. Kahramanların konuşmalarında, azınlık ve yabancı ağzının ön plana çıkmadığı görülür. Yazarın bir kaç hikâyesi hariç kahramanlara bakışı gerçekçidir. Onun hikâyelerinde geçen yabancı kahramanlar daha çok Türklerle mücadele içinde olan kahramanlardır. Hikâyelerinde Rada ve Magda gibi kadınlar hariç tutulursa kahramanların çoğu erkektir. Yazarın eserlerinde atıf yaptığı, motif olarak kullandığı Balkan milletlerinden seçtiği kişiler, genellikle basit halk tabakasına mensup insanlar, çiftçi, köylü, esnaf, askerler nadiren üst düzey kişiler, komitacılardır. Komitacıların bu eserlerde görülmesinin sebebi olayların Balkan Harbi yıllarında geçmesindendir. Bomba hikâyesinde komitacı Bulgarlar karşımıza çıkar. Beyaz Lale adlı hikâyede karşımıza çıkan Radko Balkonovski, zengin bir ailenin çocuğu olup Galatasaray Lisesi mezunu aşırı Bulgar milliyetçisidir. Radko Balkonovski, Türklerden ölesiye nefret etmektedir. Büyük Bulgaristan hayaliyle komitacı olmuş, birçok Türk'ü katletmiştir. Türklerle ilgili düşünceleri hikâyede şu cümlelerle ifade eder ...Serez'de Türkler çok zengindiler. Şimdi bunların kaçamayanları toplanacak, evvela işkence ile kasalarındaki ve bankadaki paraları alınacak, sonra fidye gibi bütün mülkleri Bulgar mekteplerine verdirilecek, en nihayet hepsi vaftizlenip Hıristiyan yapıldıktan sonra öldürülecekti. Bu yarım saatlik bir işti. Lakin geriye güç bir şey kalıyordu. Şehirde en güzel Türk kızının hangisi olduğunu anlamak...[51] Ömer Seyfettin'in bir başka kahramanıysa Bulgar Dimko'dur. Hayatının yarısını komitacı olarak Türklerle mücadeleyle geçirmiştir. Yazar onun cahil olmadığını belirtir. Tuhaf Bir Zulüm adlı hikâyede karşımıza çıkan Gospodin ise milliyetçi olmakla beraber insanî vasıfları ön planda olan eğitimli, akıllı olarak tanıtılmış bir hikâye kahramanıdır. Türkleri katliamsız Bulgaristan'dan çıkarmayı hedefleyen ve katliama karşı çıkan tavrı ile bilinen bir Bulgar milliyetçisidir. Gospodin'in bir özelliği de Türkçeye ve Türklere karşı bir sempatisinin olmasıdır. Aynı hikâyede Bulgar Hancı Dimko ve İstanbulof adlı Bulgarların ismi geçer. İstanbulof, Türklerin katlinin normal bir davranış olduğunu savunan, insaniyetten yoksun bir kahraman olarak göze çarpar. Onun Nakarat isimli hikâyesinde de buruk bir mizah vardır. Hikâye kahramanı genç zabit, Makedonya'da bulunduğu yıllarda, bir süre kaldığı evin penceresinden her gün aynı güfteyi dinlediği Bulgar kızına âşık olur. Nas, nas, çarigrad nas... nakaratıyla biten şarkıyı, kendince bir aşk şarkısıymış gibi tercüme eden genç zabit, bu güftenin aslında İstanbul idealiyle yanıp tutuşan bir Bulgar kızının yemini niteliğini taşıyan sözleri olduğunu, anlatıcı-kahraman ruh hâliyle dikkatlere sunar. Bomba da, bir Bulgar köyünde, kendi insanına zulmeden caniler, onların her türlü kötülüklerine maruz kalan insanların gözüyle anlatılır. Hikâyede anlatılan bütün bu olaylar, değişen dünyada, kendi insanına yer arayan bir Türk aydınının, neden böyle bir arayışa girdiğinin belgeleri niteliğindedir. Primo Türk Çocuğu Nasıl Doğdu. ve Primo Türk Çocuğu Nasıl Öldü. hikâyelerinin kozmopolit kahramanı Kenan Bey, ancak Balkan Harbi'nin gerçekleri karşısında uyanır ve içine düştüğü bataklıktan kurtulur. Bu iki hikâyenin asıl üzerinde durulması gereken kahramanı şüphesiz Primo'dur. İtalyan bir anne ile yozlaşmış Türk bir babanın çocuğu olan ve Türkçe bilmeden, ne ve kim olduğunun farkına varmadan yaşayan Primo, ailesinin yaşadığı kozmopolit atmosfer içinde büyür. Arkadaşı Orhan ve babası Kenan Bey'in uyanış devrinden sonraki yardımlarıyla millî benliğine kavuşan Primo, Oğuz adını alır, Türkçe öğrenir. Sonunda da bir Türk çocuğuna yaraşır bir şekilde ve millî duygular içinde şahadete koşar. Ömer Seyfettin'in Balkanlarla ilgili hikayelerinin bazıları şunlardır Teke Tek, Kütük, Tuhaf Bir Zulüm, Hürriyet Bayrakları, Nakarat, Bomba, Beyaz Lale, Primo Türk Çocuğu Nasıl Doğdu., Primo Türk Çocuğu Nasıl Öldü., Külah, Çakmak, Zeytin Ekmek, İrtica Haberi, Mehdi, At, Mahmeemken, Aleko Bir Çocuk, Mehdi, Piç. Yarın ki Turan Devleti isimli araştırma eseri de Balkanlar'ı işlemektedir. Ömer Seyfettin'in kurmaca metinlerinin dışındaki eserlerinde de Balkanlar sıkça yer almaktadır. Bunlardan en önemlisi size sunduğumuz Balkan Harbi ve esaretini kapsayan günlükleridir. Bu günlükler savaşın telaşlı ve koşuşturmalı hayatına paralel detaylı anlatımdan ziyade kısa kısa vurucu notlardan oluşmuştur. Gerek edebiyat, tarihi gerekse Türk tarihi adına önemli detayları içeren bu eser, Ömer Seyfettin'in ölümünden sonra bulunmuş ve yayınlanmıştır. Ömer Seyfettin'in eserlerinin Türk tarihinin en çalkantılı ve sıkıntılı yıllarında kaleme alındığı ve yayınlandığı düşünüldüğünde, dil, edebiyat ve kültür tarihimizin aydınlatılması açısından da ne kadar büyük bir öneme sahip olduğu daha iyi anlaşılacaktır. Eserleri Ömer Seyfettin'in eserleri gerek sağlığında gerekse ölümünden sonra dostları ve arkadaşları tarafından çeşitli şekillerde yayınlanmıştır. Bu yayınlar, onun külliyatını tamamlamak düşüncesiyle yapılmıştır. Onun külliyatının tamamlandığını söylemek bugün için iddialı bir cümle olur. Ancak her zorluğa rağmen, araştırmacılar onun külliyatını tamamlamak için hala çabalar göstermektedir. Sağlığında, Tarih Ezelî Bir Tekerrürdür (1910), Harem (1918), Efruz Bey (1919) adlı kitapları yayınlanmıştır. Bazı öyküleri, ölümünden sonra Yüksek Ökçeler (1923) ve Gizli Mabet (1923) olmak üzere iki ciltte toplanmıştır. Eserleri 9 cilt olarak 1938'de yayınlanmaya başlanmıştır. Birkaç kez basılan bu ciltlerin 1950'den sonraki yeni basımlarını hazırlayan Şerif Hulusi notlar ve varyantlar ekleyerek onun eserlerini 10 cilt olarak yeniden düzenleyerek yayınlamıştır. Şerif Hulusi derlemesini, Tahir Alangu'nun, 1962'de külliyatına girmemiş 30 hikâyeyi ekleyerek yaptığı Toplu Eserleri başlığı altında 11 ciltlik yeni basımı izlemiştir. 1970'de yayınlanmaya başlayan Bütün Eserleri temalarına göre 11 ciltte toplanmıştır. Şiirleri, Fevziye Abdullah Tansel tarafından derlenerek, Ömer Seyfettin'in Şiirleri adı altında 1972'de yayınlanmıştır. Eserleri ‘Bütün Eserleri' başlığında Muzaffer Uyguner tarafından derlenerek Bilgi Yayınevi tarafından yeniden basılmıştır. Bu derleme çalışmalarından sonra –şimdilik- en derli toplu ve düzenli çalışmayı Prof. Dr. Hülya Argunşah yapmıştır. Bu çalışmayı Dergâh Yayınları ‘ Bütün Eserleri' başlığında yayınlamıştır. Bu dizide Ömer Seyfettin'in hikâyelerine, makalelerine, şiirlerine, mensur şiirlerine, fıkralarına, hatıralarına, mektuplarına ve tercümelerine mümkün mertebe eksiksiz yer verilmiştir. Balkan Harpleri Balkan Harplerine Dair Giriş Osmanlı Devleti 1839 Tanzimat Fermanı'nın ilanı ile büyük güçlerle olan ilişkilerine yeni bir boyut kazandırmıştır. 1856 tarihli Paris Konferansı'nda büyük güçler Osmanlı Devleti'ne Rusya karşısında destek olmuşlardı. Fakat bu konferansın kararları 1870'ten itibaren Rusya tarafından ihlal edilmeye başlanmıştı. Özellikle 1871 senesinde Fransa-Prusya arasındaki savaşta, Fransa'nın yenilgisiyle birlikte Almanya güçlü bir devlet olarak ortaya çıkmıştı. Bunun sonucunda da Avrupa'nın güç dengesi ve uyumu bozulmuştu. Avrupa'daki güç dengesinin değişmesiyle birlikte Rusya, Osmanlı Devleti'ne karşı harekete geçmeye başlamıştı. Avrupa'da yeni dengeler oluşurken bu tarihe kadar özellikle İngiltere tarafından kısmen ve işine geldiği zaman desteklenmiş olan Osmanlı Devleti yavaş yavaş dış siyasette yalnızlığa itilmiştir. 1683 Viyana kuşatmasının yenilgisiyle başlayan Osmanlı dış politikasındaki gerileme, 1877–1878 [93 Harbi] bozgunundan sonra büyük boyutlara ulaşmıştı. Artık Osmanlı dış politikasındaki esas nokta, eldeki toprakları mümkün olduğunca kaybetmemekti. II. Abdülhamid'in tahta çıkmasından kısa bir süre sonra başlayan Osmanlı-Rus Savaşı, Osmanlı Devleti'nin Anayasal düzene geçişini ertelemişti. 93 Harbi'nin devam ettiği sıralarda Kanunu-i Esasi'yi yürürlükten kaldıran padişah, savaş sonrasında yönetimi kendi elinde toplayarak mevcut sorunları önlemeye çalışmıştı. 93 Harbi'nden sonra Osmanlı Devleti'nin Avrupa devletleriyle ilişkileri farklı bir boyuta girmişti. İngiltere, Osmanlı Devleti'nin Rusya karşısında aldığı yenilgiyle artık, Osmanlı toprak bütünlüğünü koruma politikasını değiştirmiş ve menfaatleri hareket etmeye başlamıştı. Bütün feragat ve kahramanlığa rağmen, 93 Harbi olarak bilinen bu vakitsiz savaş, aleyhimize neticelenmiş ve milletçe çok acı günlere katlanılmıştır. Bu acı günler bir yana, Balkanlar'daki yüzyıllardır devam eden Türk hâkimiyeti kaybolmuş, Türkler azınlık durumuna düşmüş ve tarihin kaydettiği büyük bir göç ile Balkan Türkleri, ecdâd yadigârı toprakları kitleler halinde terk etmişlerdir. Bu savaş sonunda Osmanlı, gerek batıda gerekse doğuda birçok yeri terk etmiştir. 93 Harbi'nden sonra, II. Abdülhamid Balkanlar'da kalan toprakları korumayı amaçlayan bir politika izlemiştir. II. Abdülhamid politikasını, Avrupa'nın büyük devletleri arasındaki rekabet ile Balkan ulusları arasındaki düşmanlık üzerine kurmuştur. Sultan Abdülhamid, Balkan milletleri arasındaki anlaşmazlıkları körükleyerek, onların Osmanlı'ya karşı birleşmemelerini iktidarı döneminde başarmıştır. Ancak 1911 sonrasında gerek Osmanlı'nın iç yapısı, gerekse Avrupalı devletlerin hesapları, Osmanlı Devleti'nin planlarını alt üst etmiştir. Yaşananlar, Osmanlı'nın ön görmediği bir şekilde gelişince Balkan Harplerine zemin hazırlanmıştır. 1878 Berlin Antlaşması'nda umduğunu bulamayan Bulgaristan, bağımsızlığını kazandıktan sonra Balkanlar'da etkin bir politika izlemeye başlamıştı. Bosna-Hersek'in ilhakı ise Sırbistan'ı aynı yönde bir politika izlemeye itmişti. Balkan Harbi'ni hazırlayan sebeplerin başında, Osmanlı'nın aldığı 93 Harbi yenilgisi ve bu savaştan sonra yapılan barış antlaşmasında yer alan maddeler üzerinde galip devletlerin anlaşamamaları gelmektedir. Balkan Harbi Öncesi Durum Balkan Harpleri öncesinde Osmanlı Devleti, güçlü dönemini geride bırakmış, duraklama ile başlayan, gerileme ile devam eden çöküş sürecinin son demlerini yaşamaktaydı. Bu dönemde, devletin dört bir yanında kargaşa hüküm sürüyordu. 93 Harbi sonrasında Berlin Antlaşması ile Bosna-Hersek, geçici olarak Avusturya yönetimine bırakılmıştır. Ancak daha sonra, burası Avusturya tarafından ilhak edilmiş, Bulgaristan bağımsızlığını ilan etmiş, Yunanistan ise Girit'i topraklarına kattığını açıklamıştır. Osmanlı Devleti ise bu olanlara karşı ciddi bir tepki gösterememiştir Balkan Devletleri (Yunanistan, Bulgaristan, Sırbistan) çoğu zaman ihtilaf halindeydiler. Bunun sebebi de Bulgarlar Makedonya'nın kendilerinin olması gerektiğini iddia ederlerken, Yunanların Selanik ve çevresi ile Trakya'nın çoğunun Rum olmasını delil getirerek Makedonya'yı istemesi, Sırpların da Makedonya'nın kuzeyinde Sırpların çok olmasından dolayı o bölgeyi istemeleriydi. Hepsi iddialarını güçlendirmek için birçok gerekçe ileri sürerlerken, orada yaşayan Müslümanların haklarını ise hiç düşünmüyorlardı. Halbuki Arnavutluk ve Makedonya'nın yarısından fazlası Müslümanlardan oluşmaktaydı. Osmanlı Devleti'nin Avrupa'da altı tane eyaleti vardı 1- Edirne Karadeniz, İstanbul ve Bulgar sınırları arasındadır. 2- Selanik Makedonya'nın çoğu bu eyalete bağlıydı. 3- Kosova Bugünkü Yugoslavya [52] Krallığı içinde yer almaktadır. 4- Manastır Yugoslavya ile Yunanistan arasındadır. 5Yanya Arnavut bölgesinin güneyinde yer almaktadır. 6İşkodra Arnavut bölgesinin kuzeyinde yer almaktadır. Bu eyaletlerdeki Arnavut, Türk, Pomak (Bunlar Bulgar ırkından olup dini İslam, dili Bulgarcadır.) ve muhacirlerden meydana gelen Müslümanların sayısı Hıristiyanların sayısından fazlaydı. Balkan halklarının bu bölgeleri kendi aralarında taksim etme iddiası haklı olamayacağı gibi, zaten aralarında antlaşma yapamıyorlardı. Her grup bir başkasının hissesine göz dikmiş olsa da Osmanlı Devleti'nin zayıf düşmesi ve Avrupa devletlerinin ısrarlı istekleri, Balkan devletlerini bir noktada birleştirdi. Tek düşünceleri Türkleri Avrupa'dan atmaktı ve bunun için ileri sürdükleri gerekçe de Türklerin Avrupa'ya sonradan gelmiş olmaları ve on dördüncü asırdan önce Balkan yarımadasında zaten bulunmamalarıydı. Ayrıca Balkan halkına göre Türkler onlara galip gelseler bile hiçbir şey değişmeyeceği gibi, hiçbir şehri de ele geçiremezlerdi. Ancak onlar, Türklere galip geldikleri takdirde, istediklerini alabileceklerdi. Bu daha önce de bahsettiğimiz bir kurala dayanıyor Hilal'in Haç'tan aldığı şeyler iade edilmelidir. Haç'ın Hilal'den aldığı şeyler ise asla iade edilmez. Bu kural Avrupa'da üzerinde ittifak edilen ve Avrupa'nın mümkün olduğunca uygulamaya çalıştığı bir kural olup Balkan halkı da bu kuralı zaten biliyordu. [53] Sultan Reşad'ın Rumeli Seyahati Balkan Harplerinin ayak seslerinden biri olan Arnavutluk İsyanı'nı büyük güçlere koz olarak vermek istemeyen Sultan Reşad bu bölgeye hem halife sıfatıyla hem de devletin başı, otoritenin temsilcisi olarak bir ziyaret gerçekleştirmiştir. [54] Sultan Reşad bu gezisinde muazzam bir kalabalıkla karşılanmış ve ilgi görmüştür. Bu gezinin tanıklarından olan Süleyman Tevfik geziyi şu cümlelerle anlatmıştır Arnavutluk İsyanı'nın bastırılmasını müteakip Beşinci Mehmed'in Rumeli'ye yaptığı seyahat, Makedonya vilayetleri halkı üzerinde epeyce ehemmiyetli bir tesir yaptı. Bu seyahate bütün Türk gazetelerinden birer muharrir iştirak etmişti. Hünkâr, 1327 senesi Mayısı'nın 24. Salı günü [6 Haziran 1911], Donanma Cemiyeti tarafından Almanya'dan satın alınan iki kullanılmış zırhlıdan biri olan Barbaros Hayreddin zırhlısına binerek Selanik'e gitti. Orada dört gün kalıp Cuma Selamlığı'nı Selanik Ayasofya Camii'nde yaptıktan sonra Üsküp'e azimet etti. Sadrazam Hakkı Paşa da beraberdi. Haziran'ın 3. günü, Hüdavendigâr'ın meşhedi ziyaret olundu. Civar olan Sırbistan'dan bir heyet geldiği gibi Lap ve Derini vadilerinden İpek, Yakova, Geylan ve Köprülü'den Arnavutluk'a her tarafından gelip toplanmış olan on binlerce halka karşı Hakkı Paşa, padişah namına bir beyanname okudu. Vilayetlerden gelen heyetler çadırda hünkârın huzuruna kabul edildi. Arnavutluk İsyanı'nın âmil ve önayakları olduklarından dolayı divan-ı harpçe mahkûm ve Manastır'da mahpus bulunan beş kişi affedilip serbest bırakılmakla Arnavutlara karşı bir yücelik ve cemile gösterildikten sonra Haziran'ın 13. günü İstanbul'a dönülmüş ve padişah Adalar ve Kadıköy önlerinde duran Osmanlı donanması tarafından toplar atılarak selamlanmıştı. [55] Sultan Reşad'ın attığı bu adım kısa süreliğine etkili olmuşsa da Batılıların kışkırtmaları bu insanları Osmanlı'ya düşman yapmaya yetmiştir. Balkan İttifakı'nın Oluşması ve Osmanlı Devleti II. Meşrutiyet'in ilanından sonra Avrupa devletleri 3 Ekim 1908'de Makedonya ıslahatı üzerindeki kontrolün kaldırıldığını bildirmişlerdi. İki gün sonra Avusturya, Berlin Antlaşması'ndan beri işgal ettiği Bosna-Hersek'i ilhak etmiştir. Ardından, Osmanlı Devleti'ne bağlı muhtar Bulgaristan Prensliği 5 Ekim 1908 tarihinde istiklalini ilan etmiştir. Ertesi gün ise Girit Yunanistan'a katıldığını açıklamıştır. Osmanlı hükümetinin Yunanlılara karşı Sırbistan ve Bulgaristan'ı kazanmak için giriştiği faaliyetler bu üç devletin ittifak etmesine engel olamamıştır. İttihat ve Terakki yönetimi, Sultan II. Abdülhamid tarafından her zaman körüklenen Balkan devletleri arasındaki anlaşmazlıkların en önemlisi olan Kiliseler Meselesi'ni 3 Temmuz 1911'de çıkardığı bir kanunla çözdüğünü sanmıştır. Ancak Balkan devletleri, İttihat ve Terakki yöneticileri gibi iyi niyetli değildir. İttihat ve Terakki, ihtilaflı kilise ve okulların nüfus nispetine göre aidiyetinin belirleneceği hükmünü getirmiştir. Böylece Balkan milletleri arasındaki en önemli mesele de maalesef İttihat ve Terakki'nin iyi niyeti ile halledilmiş ve bu milletlerin aralarında anlaşmalarına zemin hazırlanmıştır. Bu sırada Osmanlı Devleti buhranlı günlerini yaşıyordu. 1910 Eylül'ünde başlayan Trablusgarp Savaşı devam ediyordu. Trablusgarp'ta sıkışan İtalyanlar On iki Ada'yı işgal ettikten sonra Çanakkale'ye dayanmışlar ve İstanbul'u tehdit etmeye başlamışlardı. 1910'da çıkan Arnavutluk İsyanı'nın bastırılması sırasında ordu içindeki muhalif subaylar Halaskaran/Halaskar Zabitan adıyla siyasi bir grup kurdular. Bu grubun İstanbul'daki mensuplarının baskıları sonunda hükümet istifa etmiştir. Böylece bazı mensupları kabinede bulunan İttihat ve Terakki yönetimi geçici olarak sona ermiştir. Kargaşa içindeki Osmanlı'nın bu zayıf döneminde onu parçalamak isteyenler ise tüm enerjilerini bu konuya vermişlerdir Eski Sadrazam Hüseyin Hilmi Paşa, Kanun-ı Esasî ilan edildiği günlerde (..) yaşadığı bir olayı bana anlattı. İngiltere'nin meşhur Hariciye Nâzırı Sir Edward Grey, Paşa'ya ‘Makedonya'daki problemlerin çözümü için bir yol bulunabilir mi.' diye sorduğunda Paşa şöyle cevap vermiş ‘Evet, bulunur. Bunun, biz Türklerin aynı anda Bulgar, Yunan, Sırp ve Karadağlıları susturabilecek gücünün olmasından başka çözüm yolu yoktur.' Bu dört Balkan devletinin ittifak çabaları eskiye dayanıyordu M. 1888 (H. 1306) yılında Karadağ Prensi Nikola, Rus çarına Balkan devletlerinin, çarın başkanlığı altında Türkiye'ye karşı birleşmeleri gerektiğini içeren bir öneri sunmuştu. M. 1893 (H.1311) yılında Bulgaristan ve Yunanistan arasında da buna benzer bir konuşma geçtiyse de bir sonuç elde edememişlerdi. Daha sonra Bulgarlar ile Sırplar arasında bu ittifak sağlandı. Sırbistan ile Karadağ arasında devam eden anlaşmazlık da Bulgaristan'ın aracılığı sonucu antlaşma ile sonuçlandı. İttifakın dışında sadece Yunanistan kalmıştı. Yunanistan adına bu ittifaka katılmak için (Bulgaristan'la birçok anlaşmazlık noktaları olmasına rağmen) en çok koşuşturan kişiler de Yunanistan'ın Sofya Büyükelçisi Banas ile Yunanistan Başbakanı Venizelos'tu. Balkan İttifakı'nın en önemli sebebi ittihatçıların bu meseleyi ihmal etmesiydi, hatta tahttan indirilen Sultan II. Abdülhamid bu ittifakı duyunca başını sallayarak şöyle demişti ‘Kaç defa bu ittifaka kalkıştılarsa gayret edip, bunu engelledim.' Bu sözü Selanik'ten İstanbul'a nakledilirken yolda söyleyen II. Abdülhamid, İstanbul'a geri getirilmesinin sebebini sorduğunda ona ‘Dört Balkan ülkesi Türkiye'ye karşı ittifak kurdular. Yakın zamanda savaş çıkacaktır.' dedikleri zaman bu meseleyi öğrenmişti. 13 Mart 1912 (H. 1310) tarihinde Türkiye'ye karşı Sırplar ile Bulgarlar arasında ittifak kuruldu. Aynı yılın 29 Mayıs'ında da Bulgarlar ile Yunanlılar arasında ittifak kuruldu. Birinci ittifak altı yıl, ikinci ittifak ise üç sene sürdü. Aynı yılın 5 Ekim'inde Bulgaristan meclis başkanı, Kırım'a giderek Rus çarına Balkanlar'daki anlaşmazlığın sona erdiği ve ittifakın kurulduğu haberini verdi. Zaten Çar anlaşmazlıkların giderilmesinde hakem rolü üstlenmişti. Tam bu dönemde Arnavut İsyanı çıkıp, devlet bazı imtiyazlar vermek zorunda kaldı. Balkan devletler de bu durumu gördüğünden Türkiye ile Balkan devletleri arasında savaş çıkacağını anlayan devletlerden Avusturya, savaşı engellemek için aracı oldu. Onun amacı Rumeli bölgesindeki bütün sorunların bir komisyon kontrolünde çözüme kavuşturulmasıydı. [56] Yukarıdaki alıntılardan hareketle Babıâli'nin Balkanlar'daki gelişmelerden haberdar olmadığı söyleyebiliriz. Hükümet, Fransa'nın ikazlarına ve Atina'daki Türk maslahatgüzarı Galip Kemali Bey'in (Söylemezoğlu) ihtarlarına rağmen Balkan İttifakı'nın kurulacağına inanmadığını her fırsatta söylemiştir. Nitekim Sofya elçiliğinden Hariciye Nâzırlığı'na getirilen Asım Bey, 15 Temmuz 1912'de Meclisi Mebusan'da yaptığı bir konuşmada Balkanlar'dan imanı kadar emin olduğunu, burada Osmanlı Devleti'ne karşı bir ittifakın kurulamayacağını söylemiştir. Bu düşünceler içinde bulunan hükümet, Sırbistan'ın Avrupa'dan satın aldığı silahların Selanik Limanı'ndan Belgrat'a sevk edilmesine bile izin vermiştir. Önemli gazetecilerimizden olan Süleyman Tevfik'te Bu ittifakın ilk projesi 1912 Mayısı'nın ilk günlerinde yapıldı. Ne kadar gizli tutulmuş, duyulmamasına çalışılmışsa da her şey gibi bu haber de duyulmuş fakat inanılmamıştı. Çünkü menfaatleri birbirine çok aykırı olan bu dört hükümet arasında bir antlaşma olunabileceğine ihtimal verilemiyordu. [57] diyerek bu ittifakın dönemin yöneticileri tarafından mümkün görülmediğini ifade etmiştir. Mart 1912'de Balkan devletleri arasındaki antlaşmalardan nasıl olup da Osmanlı yöneticilerinin haberi olmadığı çok açık değildir. Gazi Ahmed Muhtar Paşa kabinesi savaş istemiyordu. Sofya Büyükelçisi Asım Bey, Kral Ferdinand'ı ziyaret etmiş, romatizma nedeniyle tedavi gören kral ona ‘Görüyorsunuz, savaşacak halim mi var.' demişti. Asım Bey İstanbul'a çektiği telgrafta ‘Balkanlar'dan imanım kadar eminim. Hiçbir harp zuhur edemez' diyecekti. [58] Bundan sonraki gelişmeler hem diplomatik basiretsizlik hem de istihbarat körlüğü sıfatlarını hak eder. Balkanlar'da çıkabilecek ihtilaflarda tarafsız kalması kaydıyla Sırbistan'a Selanik limanından Fransız menşeli top ve cephane sevkiyatına izin verilmesi ve savaş başlamadan hemen önce 120.000 askerin terhis edilmesi ilginçtir. Sebep ne olursa olsun ciddi bir istihbarat zaafı olduğu açıktır. [59] Yukarıda da anlatıldığı gibi, devlet yöneticilerinin öngörüsüzlüğü ya da tecrübelisizliği, bizi Balkanlar'dan bir adım daha geri atmıştır. Abdülhamid'e Göre Balkan Harbin Başlama Nedeni İttifakı ve Sultan II. Abdülhamid, tahtta kaldığı sürece Balkan devletleri arasındaki anlaşmazlıkları körükleyerek onların Osmanlı Devleti'ne karşı ittifak etmelerini önlemeye çalışmıştır. Ancak II. Meşrutiyet sonrasında Osmanlı Devleti'nin iç ve dış gailelerle meşgul olduğu bir sırada Rusya, Balkan devletlerinin bir birlik içinde bulunmalarını engelleyen Osmanlı'ya ait Makedonya'nın taksimini düşünür ve dillendirir olmuştur. Rusya'nın bu kışkırtmaları sonunda Osmanlı Devleti'ne ait toprakların taksimi esası üzerinde 13 Mart 1912'de BulgaristanYunanistan, Ağustos 1912'de KaradağBulgaristan ve 6 Ekim 1912'de de KaradağSırbistan arasında ittifak antlaşmaları yapılmıştır. Böylece II. Abdülhamid'in büyük bir maharetle önlemeye çalıştığı ve iktidarında önlediği Balkan İttifakı ortaya çıkmış oldu. Dönemin İttihatçılarından olan Emir Şekip Aslan, Balkan İttifakı'nın oluşması için şunları yazmıştır Rum, Slav ve Bulgar ırklarından oluşan Balkanlar'daki Hıristiyan unsurlar arasındaki çekişme şiddetlenince Sultan II. Abdülhamid döneminde Osmanlı Devleti'ni o bölgeden çıkarmak isteyen Rusya, onlar arasında birlik kurabilmek için çok uğraştıysa da Abdülhamid, dehası ve uyanıklığı ile onlar arasında ittifak yapılmasına sürekli engel olmuş ve bazen birini bazen de diğerini finanse etmişti. Gücüne güvenen İttihat ve Terakki Cemiyeti ise Meşrutiyet'in ilanı ile saltanatın bütün tehlikelerinin biteceğini sanıp, özellikle de dış siyasette tabir yerindeyse, tamamen uyudu. Hatta başlangıçta, Bulgar, Yunan ve Sırpların Osmanlı'ya karşı hareketlerinin temel sebebini sadece Osmanlı idaresinin kötü olmasına bağlayan cemiyetin bazı üyeleri, Osmanlı idaresi düzene girerse onların da sükâna ereceklerini düşünüyorlardı. [60] Balkan devletlerinin ittifakı için Sultan II. Abdülhamid'in de şu ifadelerine göz atmak gerekir Avrupa'daki kudretimizin, Balkan devletlerinin birbirleriyle anlaşmamaları üzerinde kurulduğu doğrudur. Sırplarla Bulgarlar birbirini sevmezler Bulgarlar Romenlerden nefret ederler Romenler, Bulgarlar ve Yunanlılar kendi aralarında birbirine ölesiye düşmandırlar. Bulgarlara göre Makedonya'da kendi milletleri hâkimdir. Yunanlılar ise Makedonya'daki Yunanlıların zorla Bulgarlaştırıldıklarını iddia ederler. Kiliseler arasında 1870 senesinde meydana çıkan itilaf, Bulgarlarla, Yunanlıları tamamen ayırmıştır. Bu şartlar altında Ruslar, Balkan devletleri Birliği'nin kurulabileceğini nasıl düşünebilirler. [61] Bu açıklamaların üzerinden çok geçmeden sultanın gerçekleşmeyeceğini düşündüğü ittifak gerçekleşmiş ve Osmanlı'nın karşısına dikilmiştir. Sultan bu konu hakkında Rum-Ortodoks Kilisesi'nin ayrılmasına mani olmamakla Babıâli büyük bir hata işlemiştir. Rusya'nın ısrarı ile İstanbul'daki Bulgar Kilisesi'ne Eksarklık vermek de Abdülaziz'in hatası olmuştur. 1870'te kurulan bu Eksarklığı Bulgar Milli Hareketi'nin başlangıcı diye kabul edebiliriz...[62] açıklamalarını yapmıştır. Tahttan indirilip Selanik'e sürgün gönderilen Sultan II. Abdülhamid bu ittifakı duyunca başını sallayarak şöyle demişti ‘Kaç defa bu ittifaka kalkıştılarsa gayret edip bunu engelledim.' Bu sözü Selanik'ten İstanbul'a nakledilirken yolda söyleyen Abdülhamid, İstanbul'a geri getirilmesinin sebebini sorduğunda ona ‘Dört Balkan ülkesi Türkiye'ye karşı ittifak kurdular. Yakın zamanda savaş çıkacaktır. [63]dedikleri zaman bu duruma anlam verememiştir. Çünkü ona göre Balkan İttifakı'nın olmaması gerekmektedir. Ama dönemin iktidarının bunu önleyecek gücü yoktur. Balkan devletleri kendilerine bir hami bulmuştur artık. Geriye, ittifakın Osmanlı'dan pay kapması kalmıştır. Bir Gazetecinin Gözünden Balkan İttifakı Balkan devletleri arasında Osmanlı'ya karşı yapılan ittifak arayışları, dönemin aydınlarına kadar gelmiştir. Bu ittifak girişimlerinin farkında olan aydınlardan biri de önemli gazetecilerinden Süleyman Tevfik'tir. Süleyman Tevfik bu ittifak girişiminin seyrini hatıralarında şu cümlelerle anlatmıştır Hükümet, İttihat ve Terakki ve Hürriyet ve İtilaf fırkalarının uğraşmaları, Trablusgarp işleri, yeni intihap hazırlıkları ile Arnavutluk, Makedonya ve Yemen isyanlarıyla uğraşırken Balkanlar bize karşı yeni bir ittifaka bağlanıyordu. Bulgarlar, çoktan beri Osmanlı Devleti ile savaşarak Trakya ve Makedonya'yı istila etmek Yunanlılar, Yanya vilayeti ile Selanik vilayetinin bir kısmını almak Sırplar Manastır vilayetini memleketlerine bağlamak Karadağlılar da İşkodra topraklarına inerek ve Arnavutluk'u ele geçirmek sureti ile yerlerini genişletmek için çoktan beri hazırlanıyorlardı. Bu hazırlıkta en ileri giden, tarih-i teşekküllerinden beri durmayıp çalışan Bulgarlardı. Abdülhamid zamanında, Rumeli-i Şarkî vilâyetinin Bulgaristan'a ilhakı, bu isteğin mevki-i tatbike konulmasının başlangıcıydı. O vakit Bulgaristan Prensi Ferdinand, bu ilhak üzerine Osmanlı Devleti'nin Bulgarlara karşı savaş açacağını düşünmüş ve ona göre hazırlanmıştı. Fakat o zaman Devlet-i Âliye asker kuvvetine başvurmadığından, Bulgarlar da kendi taraflarından savaş açmak için Avrupa efkâr-ı umumiyesini olgun görmediklerinden yahut hazırlıklarının yetişecek kadar olduğuna emin olmadıklarından başka bir teşebbüse girişmemişler istihzarata, mükemmel bir ordu vücuda getirmek için durmayıp çalışmaya devam etmişlerdi. 1908'de Bulgar istiklâlinin ve çarlığının ilanı da yine çıbanbaşı koparmak, Osmanlı Devleti'nin kuvvetlenmesine meydan vermeyerek harbe girmek amacını güdüyordu. Fakat o zaman hükümet durumu takdir ile yine harp açmaya teşebbüs etmemiş, Bulgarlar da Avrupa'nın tutacağı tarz-ı siyasete vâkıf olmadıklarından savaş işi varlık alanına çıkarılamamıştı. Şimdi ise Arnavutluk ve Yemen isyanı, Makedonya çetelerinin işcenliği (faaliyeti), Girit işi ve bunlara inzimam eden İtalya'nın Trablusgarp Savaşı, Balkanlılarca, Türkleri Rumeli'den çıkarıp Asya'ya sürmek için münasip bir fırsat sayılmış, bir Balkan İttifakı yaratmak fikrini uyandırmıştı. Buna engel olabilecek bir şey vardıysa o da Bulgarlar, Sırplar ve Yunanlılar arasındaki menfaat zıddıyetiydi. Fakat bu fırsatı da kaçırmayı hiçbiri istemiyordu. Yunanistan'ın, İtalyan donanmasının Akdeniz'deki üstünlüğünden istifade ederek adalarımızda ve deniz kıyılarımızda istediği gibi propagandaya başlamasından cesaret alan Bulgarlar, Balkan İttifakı'nı bağlamak için Sırp, Yunan ve Karadağ hükümetlerine açılmışlar, Balkan hükümetleri murahhasları bu işi gizlice konuşmak için Roma'da toplanmışlardı. Bulgaristan ile Sırbistan ve Yunanistan'ın aralarındaki ihtilaflara rağmen Türkiye'ye hücum etmeleri mümkün olabileceğini, şimdilik şahsî ihtilafın sonraya bırakılması lazım geleceği konuşuldu. [64] I. Balkan Harbi'nin Sebepleri 1912-1913 yılları arasındaki Balkan Harpleri, Osmanlı İmparatorluğu'nun zayıflığı ve Balkan devletlerinin büyük güçlerinin yardımlarıyla ulusal birlik sorunlarını çözme kararlılığı nedeniyle patlak vermiştir. 1878 yılından beri Berlin Antlaşması'nın düzenlemeleri sayesinde Balkan Yarımadası'nda söz sahibi olan ve kendilerince barışı tesis ettiklerini sanan büyük güçler, 1912'ye gelindiğinde Balkanlar'da söz sahibi olmaktan uzaklaşmışlardır. Kontrolü ellerinden bırakmak istemeyen büyük güçler kendilerini Balkan milletinin hamisi olma noktasında zorunlu hissetmişlerdir. Bundan amaç nüfuz sahalarını kaybetmemekti. 1912 yılında Rusya, Bulgaristan ve Sırbistan arasında arabuluculuk ve düzenleyicilik yapmaya başlamıştır. Bunun sonucu olarak Osmanlı Devleti'ne karşı yapılan ittifaka Yunanistan ve Karadağ da katılmıştır. Yine 1912 yılında İngiltere, Rusya ile gizli bir antlaşma yaparak, Rusya'yı İstanbul ve Boğazlar üzerinde serbest bırakmıştır. Osmanlı Devleti'nin Balkanlar'daki varlığına son vermek isteyen Yunanistan, Bulgaristan, Sırbistan ve Karadağ, Rusya'nın aracılığıyla aralarında anlaşarak, Türkleri Balkanlar'dan atmak için çeşitli hesaplarla hareket etmeye başladılar. Bunun için zeminin uygunluğunu İtalya, Trablusgarp Savaşı ile sağlamıştır. Osmanlı'nın İtalya ile Trablusgarp'ta savaşta olması onları cesaretlendirmiştir. Balkan milletleri Osmanlı Devleti'nden, kısa bir zaman zarfında Makedonya'da ıslahat yapmasını istediler. Bu istekleri reddedilince Karadağ Osmanlı'ya savaş ilan etti ve ittifak üyesi devletlerin savaş ilanları birbirini takip etmiştir. Dönemin tanıklarından olan Süleyman Tevfik, harp öncesinde Balkan milletlerinin ittifak yapıp savaşa zemin hazırlamasını ve savaşın sebeplerine ait farklı kanaatleri belirtir. Ona göre Osmanlı hükümetini idare eden Jöntürkler, komşu hükümetlerine karşı pek muhkirane muamele ettiklerinden Balkanlıların bu dileklerini hakikate doğru daha ziyade yaklaştırıyorlardı. Dahilî kargaşalıklar, orduda olan anarşi, Arnavutluk İsyanı, İtalya Savaşı Jöntürklerin düşmesi, yani hükümetin kararsızlığı bu ittifakı tacil eden sebeplerdendi. İştep ve Koçana kırımları (katliamları), Edirne civarına asker yığmamız Bulgaristan için kat'i bir bahane teşkil ediyordu. Bu ittifaka Rusya'nın karşı gelmesi ihtimali yoktu, hatta Rusya Hariciye Nâzırı İzvolaki, Balkan ittifakına taraftardı. [65] ve savaş bu gerekçelerle çıkmıştır. Balkan Harplerinin nedenlerini kısaca şöyle maddeleyebiliriz 1- Fransız İhtilali'nin akımlarının etkisi. doğurduğu fikir 2- Başta Rusya olmak üzere Avrupa devletlerinin Balkan uluslarını kışkırtmaları. 3- Haçlı dünyasının Osmanlı Balkanlar'dan atmak istemesi. Devleti'ni 4- Balkan devletlerinin sınırlarını genişletmek istemeleri. 5Osmanlı Devleti'nin Trablusgarp Savaşı'ndaki başarısızlığının ve hükümetin yanlış politikalarının Balkan uluslarını cesaretlendirmesi. 6- Osmanlı-Alman yakınlaşmasını tehlikeli bulan İngiltere'nin Estonya'nın başkenti Reval'de yapılan Reval Görüşmeleri'nde (1908) Rusya'yı Balkan politikası ve Boğazlar konusunda desteklemesi ve Rusların Balkan milletlerini kışkırtması. 7. Balkanlar'daki küçük devletlerin Osmanlı'dan pay kaparak milli birliklerini sağlama isteği. Trablusgarp Savaşı Dünya üzerindeki zengin sömürgeler, güçlü emperyalist devletlerce paylaşıldığından, İtalya, ülkesine yakın olan Trablusgarp'a, göz dikmiştir. Trablusgarp yoluyla, Afrika'nın ortalarına kadar inebileceğini hesaplayan İtalya, Racconigi Antlaşması'yla (1909), Rusya'nın da desteğini sağladığından rahat hareket etmeye başlamıştır. İtalya, Trablusgarp'ı işgale hazırlanırken, onu fazla zayiat vermeden ele geçirmek için her türlü tedbiri almış, Osmanlı kamuoyunu ve hükümetini aldatmak için bir kısım gösterilere başvurmuştur. Kamuoyunu aldatmaya yönelik çabalardan birisi, 1910 ilkbaharında İtalya'ya Sömürgeler Enstitüsü'nün finansesinde yapılan 120 kişilik bir Türk grubunun İtalya'ya daveti olmuştur. Bu davete Yeni Gazete adına katılan Ahmet Emin Yalman, olup bitenlerin içyüzünü hatıralarında şöyle anlamıştır. İtalya'nın her köşesini kısmen vapurla, kısmen hususi trenlerle dolaştık, çok ikram gördük. El üstünde taşındık. Her yer ‘Yaşasın genç Türkiye....' nidalarıyla çınladı...[66] Süleyman Tevfik hatıralarında İtalyanların bu oyunu nasıl ustalıkla oynadığını şu cümlelerle anlatmaktadır O zaman Roma'da mevki-i iktidarda bulunan Ciyoletti kabinesi bir taraftan hazırlıkta bulunuyor ve diğer taraftan da bize karşı çok dostane bir vaziyet takınarak sefirimizi, Osmanlı hükümetini aldatıyordu. Son günlerde Yemen İsyanı üzerine Osmanlı hükümeti Trablusgarp fırkasının ehemmiyetli bir kısmını oraya sevkle Trablus'u ufak bir kuvvetle bırakmış olduğunu fırsat sayan Ciyoletti, artık bunun zamanı geldiğine hükmettiğini yazdığı hatıratında itiraf ediyor. Almanya'nın büyük manevralarında bulunmak üzere davet olunup Berlin'e gitmiş olan Veliaht Yusuf İzzeddin Efendi, manevraların hitamında memlekete dönerek İstanbul'da suret-i mahsusada yazılması üzerine, program haricinde olarak Roma'ya uğramış orada da gerek hükümete gerek halk tarafından çok dostça ve büyük bir hürmetle selamlanmıştı. Bütün bunlar, Ciyoletti kabinesi tarafından, Trablusgarp'ın müdafaa tertibatını ihmal ettirmek için ustalıklı bir plan, bir gösterişten ibaretti. [67] İtalya Osmanlı'ya şirin görünürken, Rusya'dan başka diğer devletlerin de desteğini sağlamıştı. Bundan sonra bir bahane arayışına girmiştir. Bu bahaneyi de Trablusgarp ve Bingazi'nin uygarlık bakımından geri bırakıldığı, burada yaşayan İtalyanlara kötü davranıldığına dayandırmıştır. Kendince bu makul gerekçeye dayanarak 28 Eylül 1911'de bu bölgeyi işgale başlamıştır. İtalyanlar Trablusgarp, Tobruk, Derne ve Bingazi'ye asker çıkarmıştır. Osmanlı Devleti, işgal karşısında, büyük devletlerden arabuluculuk yapmalarını ve savaşı durdurmalarını istemişti. Devletler, savaş karşısında tarafsız kalacaklarını ilan edince Osmanlı Devleti, İtalya ile karşı karşıya kaldı. Osmanlı Devleti'nin işgal karşısında Trablusgarp'ta çok az askeri vardı. Makedonya, Arnavutluk ve diğer yerlerde meydana gelen isyanlar dolayısıyla Osmanlı hükümeti, savaş için hazırlıkları tamamlayamamıştı. İngiltere'nin de Mısır'da tarafsızlığı ilan etmesi ile karadan bağlantı da kesilmiş oldu. Osmanlı'da deniz gücü de yetersiz olunca, denizden yardım ümidi de sona erdi. Bütün bu olumsuzluklara rağmen, İstanbul'da bulunan bazı kurmay subaylar, zor şartlar altında Trablusgarp'a ulaşmıştır. Mustafa Kemal ve Enver Paşa gibi komutanlar, halkı İtalyanlara karşı örgütleyerek, iyi bir savunma cephesi oluşturmuşlardı. İtalya bu savunma karşısında güç duruma düşmüştür. Osmanlı hükümetinin İtalya'ya uyguladığı ekonomik ambargo ve Trablusgarp'ta halkın desteği ile savunma savaşları İtalya'yı çok uğraştırmış ve İtalya halkını olumsuz yönde etkilemiştir. İtalya, Trablusgarp'ta kesin bir başarı sağlayamayınca, Osmanlı'yı sıkıştırmak için 17 Mayıs 1912'de On iki Ada'yı işgal etmiştir. Balkan İttifakı'nın Osmanlı'ya Notası Büyük kabine adı verilen Ahmed Muhtar Paşa hükümetinin iktidara gelmesinden sonra, Balkan müttefikleri namına Bulgar Başvekili Gesoff 17 Eylül 1912 tarihinde Babıâli'ye şöyle bir nota vermiştir Aşağıda imza koymuş olan Bulgaristan başvekili ve Hariciye nâzırı, Devlet-i Osmaniye maslahatgüzârı efendiden, aşağıdaki tebligatın ve bağlı notanın hükümet-i seniyeye eriştirilmesini rica etmekle şeref kazanır. Altı büyük devlet tarafından Avusturya, Macaristan ve Rusya hükümetlerinin vesâteti ile Balkan hükümetleri katında yapılan ve Avrupa-yı Osmanî idaresinde ıslahatın iş ve tahakkuk sahasına eriştirilmesi işini zikri geçen devletlerin ellerine alacakları vaadini mutazammın teşebbüs ve müracaata rağmen Bulgaristan, Yunanistan ve Sırbistan hükümetleri yine sanırlar ki, doğrudan doğruya hükümet-i seniyyeye başvurarak, imparatorluk vilâyetlerindeki Hıristiyan ahalinin ahvâl-i sefilanelerini ıslah, Avrupa-yı Osmanî'de sükûn ve intizamı tarsin ve Devlet-i Osmaniye ile Babıâli'nin çok kere hiçbir şeyin haklı göstermediği bir mütehakkim nizâcûyane vaz'ı karşısında bulundurduğu Balkan hükümetleri arasında sağlam bir sulh ve müsalemet temin etmek işlerinin ancak eksiksiz ve hüsnüniyet ile yürütülecek ıslahat-ı esâsîye ile olabileceğini bildirmek vazifeleridir. Bulgaristan, Sırbistan ve Yunanistan hükümetleri, zuhura gelen hadiselerden dolayı[68] Karadağ hükümetinin bu teşebbüse ortak olamamasına eseflenmekle beraber, Babıâli'yi hemen büyük devletler ve Balkan hükümetleriyle birlikte, Avrupa vilâyât-ı Osmaniyesi hakkında Berlin Ahitnamesi'nin 23. maddesinde göz önüne konulan ıslahatı düzenlemeye ve bu ıslahatı unsurları ulusallık fikri esasına vilâyâta idarî muhtariyet verilmesi, Belçikalı ve yahut İsviçreli valilerin tayini, seçme vilâyet meclisleri kurulması, jandarma teşkilatı, serbesti-i tedris, milis askerleri ihdası hususlarına ibtinâ ettirmeye ve bu ıslahatın tatbikatını Dersaadet'te oturan büyük devletler ve Balkan hükümetleri elçilerinin nezaretleri altında bulunacak ve sayısı denk İslâm ve Hıristiyan âzâdan mürekkep olacak ve bir yüce meclise vermeye davet ederler. Umarlar ki Devlet-i Osmaniye gerek iş bu notada ve gerek buna bağlı izah-ı notada yazılı bulunan ıslahatın altı aylık bir zaman içinde tatbik yerine koymayı taahhüt ederek işbu isteği kabul eylediğini beyan edecek ve muvafakatinin ispatı olmak üzere ordusunun seferberlik emrini geri almak isteyecektir. Burada imzasını koyan bu vesile ile de saygılarını sunar. İmza Gesoff Bu notaya bağlı izahatname şöyleydi 1İmparatorlukta unsurların muhtariyet-i milliyeleri gereği gibi teyit olunmak ve temin olunmak. 2- Her unsur Osmanlı parlamentosuna nispet üzere mebus göndermek. 3- Hıristiyanlarla meskûn vilâyetlerde Hıristiyan her türlü hükümet memuriyete kabul edilmek. 4- Hıristiyan cemaatlerinin her sınıf mektepleri Osmanlı mektepleriyle denk olacağını tasdik etmek. 5- Müslüman ahali taşımak ve hicret ettirmek suretiyle vilâyetlerin unsuru ve millî şeklini değiştirmeye çalışmayacağı Babıâli tarafından taahhüt olunmak. 6- Hıristiyanların Hıristiyan kadrolarda hizmetlerini görmek üzere kıtaları içinde askere alınmak ve bu kadrolar kuruluncaya kadar askere alınmalarını geciktirmek. 7- Avrupa-yı Osmanî vilâyetleri jandarması İsviçreli ve Belçikalı memurların doğrudan doğruya kumandası altında tensik olunmak. 8- Hıristiyanlarla meskûn vilâyetlere memuriyetleri büyük devletler tarafından tasdik olacak İsviçreli veya Belçikalı valiler tayin olunmak ve bunlara devairce seçilecek meclis-i umumiye terfik olunmak. 9- İşbu ıslahatın tatbikâtına bakmak üzre sadarette âzâsı denk sayıda Hıristiyan ve Müslüman bir yüce meclis kurulmak. Büyük devletler ve Balkan hükümetleri elçileri bu meclisin işlerini teftiş vazifesiyle mükellef olacaklardır. [69] Babıâli bu notayı malumat kabilinden sayarak cevap verme ihtiyacı dahi duymamış ve Balkan ülkelerindeki büyükelçilerini İstanbul'a çağırmıştır. Yeni Bir Savaşa Girmeme Çabaları Kendini bir anda savaşın içinde bulan Osmanlı Devleti, savaştan az bir zararla kurtulmanın çarelerini aramıştır. Bunun için, insanlar çeşitli çabalar içinde olmuşlardı. Cemil Topuzlu, savaş başladıktan sonra korktuklarının başlarına geldiğini, çıkmasına engel olamadık bari devamına engel olalım zararın neresinden dönersek kârdır mantığıyla hareket ederek Batı Trakya ve Selanik'i kurtarmak ya da Rumeli'ye otonomi vermek suretiyle büsbütün kaybetmemiş olunacağını düşündüğünü, bu yüzden padişaha, Şura-yı Saltanat'ı toplayıp savaşı durdurma kararı alınmasını söylediğini, bunun üzerine yapılan toplantıda kendisinden başka herkesin savaşa devam edilmesi yönünde oy kullandığını anlatmaktadır. [70] Şura-yı Saltanat'ın toplanmasından birkaç gün evvel kayınpederi Cemaleddin Efendi'nin kendisine, Hariciye Nâzırı Noradungiyan Efendi'nin bu konuda çok önemli rol oynadığını ve Hepimizin fikrini çelen odur. Çünkü Meclisi Vükela'nın her içtimasında bir sırasını getirip ‘Harp gayri kabili içtinaptır diyorsam inanınız efendim.' cevherini yumurtluyor ve arkadan bizi muharebeye teşvik ediyordu dediğini nakletmektedir. [71] Savaşa Giden Yolda Öğrenci Eylemleri Balkan Harbi öncesi İtalyanlarla savaşta olan Osmanlı için bütün şartlar aleyhineydi. Ne var ki, İttihat ve Terakki mensupları bu şartlarda savaş yanlısı bir tutum izlemişlerdi. Bu amaç doğrultusunda da 7 Ekim 1912'de Darülfünun öğrencilerini örgütleyerek Babıâli önünde, kayıtlara Balkan Harbi Mitingi olarak geçecek olan büyük bir gösteri düzenlemişlerdir. Hükümetin izlediği dış politikayı beğenmeyen İttihatçılar ordunun savaşa girmesi yönünde bir gösteri tertip etmişlerdi. Göstericiler Babıâli'nin avlusunda toplanarak, sadrazam Gazi Ahmed Muhtar Paşa'yla görüşmek istediklerini belirtirler. Bu sırada Nafia nâzırı, öğrencilere, Sadrazam Paşa'nın toplantı dolayısıyla meşgul olduğunu, öğrencilerin seçecekleri üç kişinin içeriye alınacağını ve paşanın bu öğrencilerle görüşeceğini belirtir. Bunun üzerine, gösteriyi yöneten ve o sıralarda Tanin gazetesi yazarı olan Aka Gündüz devreye girmiş ve Mutlak çıkacak, isteriz, çıkmaz ise girer çıkartırız. şeklinde kışkırtıcı sözler söyleyerek göstericileri galeyana getirmiştir. [72] Bu gelişmeler karşısında 1877–1878 Türk-Rus Harbi'nin kahramanı Gazi Ahmed Muhtar Paşa ve oğlu Mahmud Muhtar Paşa dışarı çıkarak göstericilerle konuşurlar. Gazi Ahmed Muhtar Paşa, galeyana gelen öğrencilere ülkenin içinde bulunduğu mevcut durumu anlatarak onları ikna etmeye çalışır. O esnada göstericileri temsilen Aka Gündüz, Sadrazam Gazi Ahmed Muhtar Paşa'nın karşısına çıkıp Gazi Paşa Hazretleri. Siz bize mazinin hikâyelerinden bahsettiniz, müsaade ediniz ki, ben de size bu sabah milletin başında bir yıldırım gibi patlayan, ayakları altında bir uçurum gibi açılan bu günün feryadını arz edeyim. Biz, söylediğiniz mazide levs ve zulmet görüyoruz, karanlık hikâyelerinizin ortasında bir ışık var ki, şimdi hepimizin ruhunu tenvir etti, o da yalnız bahs buyurduğunuz (Gazilik)tir, gaziliğinizdir. Sade bu kelime münevver, diğerleri muzlimdir. Fakat cidden büyük iseniz haydi beraber, paşa hazretleri, bu yıldırımlar altında, şu uçurumların ortasında çıkıp bir daha gazi olunuz ve millet mukadderatını bir muhterem gazi mürebbisinin eline tevdi etmekle bahtiyar olsun. Paşa' Korku yok, hak var. Hak içinde kuvvet var. İşte karşınızdaki bu milletin dimağı gençler, şu vatanın nigehban-ı millet ve asker. Büyük ve millî unvanlar inhisar götürmez Paşa hazretleri. İşte hepimiz de istiyoruz ki, dün nasıl gazi oldunuz ise bizler de bugün gazi olacağız. Hatta daha büyüklük istiyoruz Şahadet. [73] şeklinde ateşli ve etkileyici bir konuşma yapmıştır. Gazi Ahmed Muhtar Paşa'nın göstericilerin bu isteklerini Harp denilen şeyi biz biliriz. Laf ile söylendiği gibi kolay değildir. Harp'ten hem yenen hem yenilen zarar görür. İşte bunun içindir ki, en kuvvetli devletler bile harbe girmek için çok düşünmeye mecburdurlar. Her halde harbin iyi tarafı olduğu gibi pek fena tarafı da vardır. Hesapsız işe de girişilmez. Bu da sizin bileceğiniz şey değildir. [74] şeklinde cevaplamıştır. Bu eylem yapılsa da yapılmasa da savaş çığlıkları Balkanlar'dan duyulacaktı. Bunu da bu gösteriden hemen sonra 8 Ekim 1912'de Karadağ Prensliği Osmanlı Devleti'ne savaş açarak yapmıştır. Böylece Balkan Harpleri başlamış olur. Bu olayda ilk kez konuşmacılar, yetkilileri ve hükümeti açıkça suçlayıcı bir tavır takınarak eleştiri ölçüsünü hakarete varacak boyutlara ulaştırmışlardır. [75] Hükümet hem bu sebepten hem de Darülfünun öğrencilerini ve halkı kullanarak onları savaş lehine kışkırttıkları için gösterinin düzenlenmesinde ve yürütülmesinde etkin rol aldıklarına inandıkları kişileri tutuklamıştır. Bu eyleme katılanların bir kısmı Sadarete vürud eden nümayişçilerin reisi olup evvela irad-ı nutuk eden mumalileyh olduğu ve kendisi İttihad Terakki Cemiyeti'ne mensub idiğü ve evvelce zabitan-ı askeriyeden iken mütekaid edildiği ve 23'üncü maddenin tatbiki cihetini kuvve-i icraiye reisine karşı şiddetle red ve ilan-ı harb iddiasında nümayişçileri son derecede tahrik ve teşvik eylemek [76] suçu isnat edilerek tutuklanmıştır. Cepheden İstanbul'a dönen Harbiye Nâzırı Nazım Paşa hassas dönemi ve kamuoyu baskısını göz önüne alarak bu yürüyüşten dolayı yargılanmakta olan kişileri serbest bırakmıştır. [77] Süleyman Tevfik tanığı olduğu bu olayı hatıralarında şu cümlelerle anlatır Her dakikada bir harbin başlaması ihtimali vardı. Avrupa devletleri namına İstanbul'daki sefirlerin en yaşlısı bulunan Avusturya Elçisi Marki Pollaviçini, Babıâli'ye mülâyemet tavsiye ederken, mevki-i iktidardan düşmüş olduklarından dolayı kuduran İttihat ve Terakki ifratçıları, başlarına topladıkları birçok ayak takımı ile Babıâli'nin önüne gelip gürültüler ve patırtılar yaptılar, ihtiyar sadrazamı kapının önüne çıkararak ‘Harp isteriz. Harp edeceğiz. Sofya'ya gideceğiz.' diye bağırarak yaygaralar yaptılar. Ben o sırada Babıâli Camii'nin karşısındaki Kâinat Kütüphanesi'ndeydim. Gürültüyü işitince sokağa fırladım. Kalabalığı, onun tanıdığım birkaç müfrit İttihatçı tarafından idare edilmekte olduğunu görünce yüreğim sızladı. Derhal, gayr-i mesul ve şahsi menfaatler tarafından bir felakete doğru sürüklenmekte olduğumuzu anlamıştım. Ferik Rıza Paşa, Miralay Osman Senai Bey gibi asker dostlarımla sık sık yaptığımız hasbihaller bana o sıradaki askeri durumumuzun savaşa hiç müsait olmadığı kanaatini vermişti. Dört cepheden yapılacak hücumlara karşı koymak çok güçtü. Böyle bir savaşta kazanmamız ihtimali pek azdı. Hususiyle onların arkalarında, bütün Avrupa devletleri değilse bile Rusya Çarlığı vardı. Harbi kazansak da faydasızdı. Statükoyu muhafaza edeceğiz diyerek bizi yine eski yerimize çevirecekleri şüphesizdi. Onun için bütün aklı başında olanlar savaş taraftarı değildi. İttihatçılar bir düziye, ‘Ya harp ya ölüm' diye bağırıyorlardı. İhtiyar sadrazam ile haris Harbiye nâzırı işin ilerisini göremiyorlardı. Padişah ise bir korkuluktan başka bir şey değildi. İttihat'a mensup gazete idarehanelerinde dört günde Sofya'ya gidiş geliş şimendifer biletleri satıyorlardı. [78] Uşi Antlaşması 1912 yılının sonlarında Trablusgarp'ta ve Adalarda sıkışan Osmanlı Devleti Balkan devletlerinin kendisine karşı savaş hazırlığına giriştiğinden İtalya ile 18 Ekim 1912 tarihinde Uşi Antlaşması'nı imzalamak zorunda kalmıştır. Bu antlaşmaya göre 1- Osmanlı Devleti, Trablusgarp ve Bingazi'yi boşaltacak. 2- İtalya, On iki Ada'yı Osmanlı Devleti'ne geri verecek, ancak Balkan Harbi bitinceye kadar Yunan işgaline karşı İtalya'nın elinde geçici olarak bulunacak. 3- Trablusgarp'ta naip adıyla bir temsilci, padişah adına bulunacak. 4- İtalya, kapitülasyonların kaldırılmasında, Osmanlı Devleti'ne yardım edecek. Uşi Antlaşması'yla, Osmanlı-İtalya Savaşı sona ermiştir. Kuzey Afrika'daki son toprak parçamız da kaybedilmiştir. Ege Adaları'nın bir kısmına, dolayısıyla Ege Denizi'ne ve Anadolu kıyılarına büyük bir devlet, geçici olarak da olsa yerleşmiştir. On iki Ada, elimizden fiilen çıkmış, İtalyanlar, Ege Denizi'ne yerleşmişlerdir. Osmanlı Devleti için kötü bir durum ortaya çıkmış, topraklarını koruyamayacağı bir kez daha anlaşılmış bundan dolayı Balkan Harbi'nin başlamasına sebebiyet vermiştir. I. Balkan Harbi'nde Seferberlik ve Harp İlanı Eylül 1912'de Bulgaristan, Sırbistan, Karadağ ve Yunanistan, önceden gizli olarak yaptıkları harp hazırlıklarını hızlandırarak bu çalışmalarını dillendirmeye başlamışlardı. Onların bu hazırlıklarını iş işten geçtikten sonra fark eden Osmanlı Devleti de 1 Ekim 1912'de seferberlik ilan etmiştir. 8 Ekim 1912'de Karadağ'ın Osmanlı Devleti'ne savaş ilan etmesiyle Balkan Harplerinin birinci safhası başlamıştır. 17 Ekim 1912'de Bulgaristan ve Sırbistan'ın ve son olarak da 19 Ekim 1912'de Yunanistan'ın Osmanlı Devleti'ne savaş ilan etmesiyle Türk milleti kendini bir savaşın içinde bulmuştur. Osmanlı, böyle bir savaşı öngörmediği için savaşa hazır olmadığı gibi hazırlık da yap(a)mamıştır. Hatta savaş olmayacağına kesin kanaat getirdiği için Rumeli'deki 75.000 eğitimli askerini terhis etmiştir. [79] Bulgaristan, Sırbistan, Karadağ ve Yunanistan'dan oluşan Balkan devletleri, yaptıkları ittifakı ve Osmanlı Devleti'nin İtalya ile savaş halinde olmasını da fırsat bilerek birlikte hazırladıkları bir notayı Osmanlı Devleti'ne bildirdiler. Osmanlı Devleti'ni hiçe sayan isteklerle dolu bu nota, garip olmasının yanında diplomatik teamüllere aykırı teklifleri içeriyordu. Yukarıda da belirtildiği gibi Babıâli, Büyük Devletler elçileri ile görüşmeler yaptığı esnada Balkan Devletleri savaşın, her ne suretle olsun geri bırakılmaması ve önlenmesine imkân vermemek için seferberlik ilan etmişler, Rumeli'de yapılacak ıslahatlara büyük devletler gibi kendilerinin de birer delege bulundurarak, ıslahatların tanzim ve tatbikinde yer almak istediklerini ve silahaltında olan Osmanlı askerinin terhis edilmesini içeren sert bir ültimatomu da Osmanlı'ya vermişlerdir. [80] Babıâli, bu notayı devletin içişlerine karışmak ve milli gururu zedelemek olarak değerlendirip karşılık dahi vermemiş ve 15 Ekim 1912'de Balkan devletlerindeki elçilerini geri çağırmıştır. Balkan Harbi'nde Tarafların Askeri Gücü Savaş öncesinde Ahmed Muhtar Paşa Kabinesi iktidardadır ve Avrupa'nın savaşa izin vermeyeceği düşüncesiyle eğitim amacıyla silahaltına alınmış aşağı yukarı 100 bin askeri terhis etmiştir. Talat Paşa Savaş çıktığında tuhaf bir durum oluşmuş bir yandan terhisler devam ederken bir yandan da yeni kıtalar silahaltına alınmış bu sebeple de kadrolar değiştiğinden subay ve askerlerin birbirini tanımadığı kıtalar oluşmaktadır. Zaten bu karışık ordu ile savaş başlamadan kaybedilmişti. [81] diyerek kendilerini savunurken, İbrahim Temo Hükümet kuvvetini eline alan acemi İttihatçıların işbaşına getirdikleri idare adamlarının, toplu bir fikirle hizmet edeceklerine, nifaka düştükleri ve Rumeli'deki muhtelif unsuru idare edeceklerine, hükümete hoşnutsuzluk gösterecek ihtisai hareketlerine meydan verdikleri, daha doğrusu idareye elverişli olmamaları neticesi Balkan Muharebesi'nin ilanına sebep oldular ve her tarafta ordu kumandanlarının bile anlaşmamasından, ezici kuvvetini her vakit gösteren koca Türk ordularının önemsiz düşman karşısında hezimete uğramasıyla Bulgarlar Çatalca Cephesi'ne kadar dayanmışlardı. [82] diyerek suçlunun İttihatçılar olduğunu anlatmaya çalışmıştır. Şeyhülislam Cemaleddin Efendi ise bu konuda Balkan ülkelerinin seferberlik ilan ederek sınıra hızla asker yolladıklarını, Osmanlı'nın ise bu karardan bir süre önce askerlik müddetlerini dolduran ve terhis edilen 100 binden fazla askerini yollardan çevirip harp sahasına sevk ettiğini aktarmaktadır. Dönemin vekiller heyetinin bu terhislerden haberi olmadığını, Vekiller Meclisi'nde Nazım Paşa'nın bir soruya verdiği cevaptan anlayabiliriz. Nazım Paşaya askerlerin terhisi sorulduğunda üç yıldan beri isyan çıkan yerlere gönderilmeleri yüzünden yorgun halde bulunan Nizamiye Taburları'nın askerlik müddetlerini tamamlamış oldukları için silah çatarak ısrarla terhis edilmelerini istediklerini belirtmiştir. İtalya gibi büyük bir devletle savaşta bulunduğumuz şu sırada ordu içinde bir ayaklanma çıkmasına katiyen izin verilmeyeceği gibi, adı geçenlerin terhis edilmemeleri için de halen kanuni bir sebep mevcut olmadığını ifade etmiştir. Erkan-ı Harbiye-i Umumiye kararı ile Harbiye Nezareti'nce terhisleri yapılmış olup Balkan devletlerinin seferberlik ilan etmeleri üzerine, bu askerlerin hemen bulundukları yerlerden geri getirilerek lüzumlu yerlere gönderilmiş olduklarını beyan etmiştir. [83] Cemaleddin Efendi mevcut askeri durum bilgisini Erkânı Harp Dairesi'nden öğrenmek istediklerini, Ferik Abdullah Paşa ve Mahmud Şevket Paşa'dan Rumeli'nde bulunan Osmanlı askerinin 18 gün zarfında 400 bin kişiye çıkarılarak harp sahasına gönderilmesinin mümkün olduğu bilgisini aldıklarını anlatmaktadır. Vaktiyle yabancı delegelerin katılımıyla hazırlanan Islahat Lahiyası'nın harbin önlenmesi şartıyla ve Balkan devletlerinin katılımıyla uygulamaya konulmasını Hariciye Nâzırı Noradungiyan Efendi'ye söyleyen şeyhülislam, Hariciye nâzırının da aynı düşüncede olduğunu bu konuyu ilgili elçilere açtığını fakat Bulgar kamuoyunda oluşan savaşa girilmesi yönündeki isteği karşısında Bulgar hükümetinin gücünün Osmanlı Devleti'nin teklifini uygulamaya yetmediğini, böyle bir tesebbüste bulunmalarının hükümetten düşmelerine yol açabileceği cevabını aldıklarını kendisine ilettiğini belirtmiştir. Oluşan genel kanının bir harbin çıkacağı yönünde olup Avusturya Elçisi Pallavçi'nin %90 harp çıkacağından bahsettiğini elçilerin tekliflerinin kabul edilmesinin dahi savaşın önüne geçemeyeceğini aktardığını belirtmektedir. Cemaleddin Efendi, İngiliz Hariciye Nâzırı Sir Edward Grey'in İngiltere'de Balkan Harbi'nin önüne geçemediklerini, fakat Avrupa'ya sıçramasını önlediklerini söylediğini belirtmektedir. [84] Dönemin tanıklarından olan Fethi Okyar, Osmanlı'nın Trakya'da 150, Makedonya'da 90, Arnavutluk'ta 1000 askeri varken Bulgarların 240, Sırpların 10, Karadağlıların 30, Yunanlıların ise 100 bin, olmak üzere toplamda Osmanlı'nın 250 bin, Müttefiklerin ise 510 bin askerinin olduğunu bildirmektedir. [85] Dönemin bir başka tanığı olan Mareşal Fevzi Çakmak o günkü durumu şu cümlelerle anlatmıştır Seferberlik ilanından sonra Anadolu'dan gelebilen birkaç bin giysisiz celp eratının dâhil edilmesiyle Anadolu tarafı er mevcudu 40.000'i geçmezdi. Buna Rumeli nüfusunun en çok 80.000 erini de eklersek silâhaltında, 120.000 erden fazla değildi. [86] Osmanlı ordusunun Balkan Harbi öncesinde durumu için sonuç olarak şunları söyleyebiliriz Başkomutan Harbiye Nâzırı Nazım Paşa ve Genel Karargâh İstanbul'daydı. Dört kolordu ve bir süvari tümeninden oluşan Abdullah Paşa komutasındaki Doğu Ordusu'nun harekât alanı Dimetoka-Kırklareli hattıydı. Savaşın, Trakya ovalarında kesin sonucunun alınacağı açıktı. Edirne ise 17 tabya, 50.000 askerle Şükrü Paşa komutasındaki bir kuvvetle savunulacaktı. Selanik merkezli Batı (Makedonya) Ordusu ise Ali Rıza Paşa komutasındaydı. Biri Sırbistan-Bulgaristan sınırında, diğeri Karadağ Cephesi'nde, üçüncüsü de Epir ve Teselya Cephelerinde çarpışacak üç kolordudan oluşuyordu. [87] Osmanlı ordusunun durumu vahimdi. Harp stokları yetersiz, silah ve malzeme eksikliği had safhadaydı. Doğu ordusu ve Batı Ordusu'nun asker sayısı planlananın çok altındaydı. İki ordu toplam 290.000 askeriyle tüm Balkan devletlerinin 480.000 kişilik ordusuna karşı savaşmak zorunda kalmıştı. [88] I. Balkan Harbi'nin Seyri Osmanlı Devleti kendisine verilen notadan sonra Sırp ve Bulgar kıtalarının sınır tacizlerine başlaması üzerine 16 Ekim 1912 günü Başkomutanlık, Şark ve Garp Ordularına taarruz emri vermiştir. Osmanlı ordusu aldığı seferberlik ve yığınak kararı için hazırlıklarını henüz başlamışken 19 Ekim 1912 tarihinde Yunanistan, Osmanlı Devleti'ne resmen harp ilan etmiştir. Megalo İdea'yı gerçekleştirmek isteyen Yunan ordusu, her ne kadar denizde güçlü olsa da karada zayıftı. Osmanlı ordusuna karşı böyle bir harekâtı tek başına gerçekleştirecek kuvvette değildi. Nitekim bu harpte böyle olmuş ve Yunan birlikleri Üsküp, Manastır, Selanik'teki Osmanlı ordusuna karşı Sırp ve Bulgar orduları ile birlikte hareket etmişlerdir. Balkan İttifakı bu savaşta Yunan ordusuna Anadolu ve Rumeli arasında Ege Denizi'nde, Osmanlı ordusunun deniz ulaşımını engellemek görevini vermiştir. Bunun için kuvvetlerinin küçük bir kısmı ile Arnavutluk kıyılarını abluka ederek, diğer ordulardan da destek alarak Çanakkale Boğazı ve Anadolu kıyıları abluka altına almıştır. Harbiye Nâzırı Nazım Paşa, daha öne Ahmet İzzet Paşa tarafından yapılan savunma planların aksine taarruz yanlısıydı. 22 Ekim 1912'de Bulgar ve Sırp Cephelerinden hücuma geçen Osmanlı ordusu bir hafta içinde tüm cephelerde ağır bir bozguna uğradı. İşin trajik tarafı 24 Ekim'de hem Batı Ordusu'nun Kumanova'da, Doğu Ordusu'nun da Kırkkilise (Kırklareli) bölgesindeki yenilgilerini Sırp ve Bulgarların ilk anda algılayamamalarıydı. Osmanlı ordusu taktik ve stratejik girişimler uygulayabilen, birlikleri arasında düzenli koordinasyonu sağlayabilen düzenli bir silahlı güç olma vasfını tamamen kaybetmişti. [89] Doğu ordusu 29 Ekim'deki LüleburgazPınarhisar Muharebeleri ile tutunmaya çalışsa da hezimetler devam etti. Bulgar ordusu karşısında Çatalca hattına kadar çekildi. Sırp ordularının saldırısıyla Makedonya'nın büyük bölümü kaybedildi. Manastır, Üsküp, Selanik gibi adları Osmanlı Devleti ile anılan şehirler birer birer elimizden çıktı. Osmanlı Batı Ordusu ile Doğu Ordusu arasındaki bağlantı koptu. Yunan Epir Ordusu Yanya'yı kuşatmaya çalışırken, Veliaht Konstantin komutasındaki Yunan Ordusu Selanik'e ilerledi. Aslında bu muharebelerin çoğuna ne derece çarpışma deneceği tartışılır. Çoğu yerde asker silah bırakmış, savaş alanından kaçmıştı. Şevket Süreyya Kırklareli kaybedildiğinde ‘Türk piyadesinin kaçışı, Bulgar süvarisinin ilerleyişinden daha hızlıydı.' diye yazar. [90] Babıâli Baskını Yönetimden memnun olmayan İttihat ve Terakki erkânı Babıâli'ye baskın düzenleyerek hükümeti ele geçirmeyi plânlamıştır. İttihat ve Terakki üyeleri günlerce süren hazırlığını gizlice tamamlamış ve kararlaştırılan gün ve saatte, ittihatçıların fedaîler grubuna mensup bazı genç subaylarla, siviller, Babıâli civarında yerlerini almışlardı. Bakanlar kurulu toplantı hâlinde iken İttihat ve Terakki partisinin genel merkezinde [91] toplanan İttihâtçılar harekete geçmek için haber beklemektedirler. Beklenen haberi Talat Bey'in emriyle Sapancalı Hakkı Her şey hazır diyerek vermiştir. Ortamın müsait olduğu haberini alan Enver Bey bir ata binmiş ve Yakup Cemil başta olmak üzere İttihat ve Terakki'nin mensupları ile yola düşmüştür. Ellerinde bayraklar ile Yaşasın Enver Bey, Yaşasın Millet sloganları ile günümüzde İstanbul Valiliği olarak kullanılan sadarete yürümüşlerdir. Burada tertibat alan Talat Bey, Enver Bey'e rahat bir zemin hazırlamıştır. Daha önceden İttihatçılar tarafından değiştirilen, sözde koruma birliği, başındaki komutanla olaya müdahale eder gibi görünse de Enver Bey atından hızla merdivenlerden çıkmaya başlarken, komutana talimat vererek bölüğü buradan uzaklaştırmıştır. Muhafız Bölüğü'nün komutanı askerlerini alıp Babıâli'nin arka tarafındaki Nallı Mescit önünde silâh çattırarak hiçbir şeye müdahale ettirmeden bekletmiştir. Bu boşluktan istifade eden Enver Bey ve İttihatçılar sadarette kendilerine silâh çeken Sadâret Yaveri Nafiz Bey'le, Harbiye Nezareti yaverlerinden Kıbrıslı Tevfik Bey'i, Sadâret Dairesi kapısında duran iki nöbetçi askeri ve isimleri bilinmeyen altı kişiyi öldürmüşlerdir. Kendilerinden
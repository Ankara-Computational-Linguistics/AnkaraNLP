için bize verilen fırsatı değerlendirmek, hakkını verebilmek için, düşüncelerimizi iplerinden kurtarmak ve bağımsızlıklarını sağlamak, bu güzel düşünceyi gerçekleştirmek için atılacak en önemli adım… UZAY HAKKINDA YENİ BİR OLASILIK: UZAYLI İNSANLAR Orhun KAR 23.12.2014 Uzay, insanoğlunun aklını sürekli kurcalamıştır. Yazılı kanıtlar ile desteklenebilen tarihin başlangıcı olan Sümerlerden günümüze kadar olan dönemde, insanoğlu gözlerini sürekli yukarıda tutmuş ve yukarıda neler olduğunu anlamaya çalışmıştır. Peki uzayı bu kadar özel kılan nedir? Neden uzay insanın içinde merak uyandırır? Uzay, şüphesiz insanoğlunun üzerinde uğraştığı en büyük gizemleri içermekte ve uzay hakkında araştırmalar, gözlemler yapıldıkça daha fazla bilinmeyen ortaya çıkmakta. Bu durum normal bir araştırmada insanın sıkılmasına neden olur. Sürekli çıkmazlarla karşılaştıkça araştırmacı stres altına girer. Ama söz konusu uzay olduğunda insanın içinde oluşan duygu normal bir araştırma hevesinden daha başkadır. Uzayın sonsuzluğu nedeni ile beklentiler de sonsuzdur. Uzay denince insanoğlunun aklına ilk olarak Dünya dışında yaşayan başka canlıların var olup olmadığı gelir. İkinci olarak ise Dünya'mıza benzeyen başka gezegenlerin var olup olmaması gelir. Tam bu düşünceler ile aklımı yorarken Yıldızlararası filmini seyrettim ve aklımda daha da değişik düşünceler oluşmaya başladı. Yıldızlararası filmini izlerken normalde insanın aklına gelen ilk düşünce olan "uzaylıların" ortaya çıkmamasına çok şaşırdım. Artık herkesin farkında olduğu, Dünya'nın kaynaklarının sınırlı olması nedeniyle ortaya çıkan senaryonun ağırlıklı olarak anlatılması beni pek heyecanlandırmadı filmi izlerken. Ama filmi bittikten sonra aklımda "uzaylılar" ile ilgili yeni bir düşünce oluştu. Bu düşüncenin oluşma sebebi Yıldızlararası filminde sürekli uzaylıların ortaya çıkmasını beklerken uzaylılardan hiçbir şekilde bahsedilmemiş olmasıydı herhalde. Aklıma gelen gerçekten orijinal bir fikirdi. Fikrim kısaca: Eğer evrende, üzerinde insan türünün yaşayabileceği bir gezegen olan Dünya'mız oluşabildiyse ve üzerinde hala insanlar yaşıyor ise; evrenin başka bir noktasında da aynı şekilde bir gezegen oluşmuş ve üzerinde bizimle aynı türde olan "insanlar" yaşıyor olabilir. Filmlerden veya okuduklarımızdan dolayı, uzaylı kelimesi insanların aklına yeşil, kocaman gözlü, uzun parmaklı, zeki yaratıklar veya canavarımsı, vahşi yaratıklar gelir. Bu durum, üzerinde düşündükçe bana daha da ilginç gelmeye başladı. Örneğin Amerika kıtası bulunduğunda ve üzerinde yaşayan insanlar ile temasa geçildiğinde kimsenin böyle bir durum ile karşı karşıya kalmayı beklediğini düşünmüyorum. O zamanlarda hiç kimsenin insanların yaşadığı ortamdan tamamen kopuk bir yerde başka insanların yaşayabilecek olmasını büyük ihtimal ile mümkün görmemiştir. Onlarda aynı bizim şu anda uzay hakkındaki düşüncelerimiz gibi Amerika hakkında da aynı şeyleri düşündüklerinden eminim. Uzayda insan türünün olması gibi bir olasılığın popüler olmaması gerçekten ilginç bir durum.Ha şu da söylenebilir: Böyle bir durumun ortaya çıkma olasılığı çok düşüktür o yüzden insanlar bu olasılık hakkında fazla düşünmemiş olabilirler. Peki o zaman uzayda yeşil yaratıkların veya katil canavarların olma olasılığı; başka bir gezegende insan olma olasılığından daha mı yüksek? İnsan yaşamına uygun gezegenlerin olma olasılığı gayet popülerken, hükümetler bu araştırmalar için su gibi para akıtırken bizim ile aynı olan bir türün olma olasılığı niye göz ardı ediliyor? Bana göre uzayda yeşil yaratıkların veya yaşama elverişli gezegenlerin olma olasılığının ilginçliği uzayda insan olmasının olasılığının ilginçliğinden daha fazla. Hazır olasılıklardan bahsetmişken mükemmel bir fikri daha paylaşmak isterim: "İki olasılık var: Ya evrende tamamen yalnızız yada değiliz. İkisi de eşit derecede dehşet verici."(Arthur C. Clark). Uzay hakkında Yıldızlararası ve ona benzer birçok film yapıldı, kitaplar yazıldı, hipotezler kuruldu. Uzay hakkında sayısız olasılık hakkında konuşulmaya hala da devam ediliyor ve uzay hakkında olan düşünceler gelecekte de devam edecek. Bir bilgisayar mühendisi olduğum için böylesi bir tartışmanın içinde farklılık yaratabilecek pozisyonda değilim. Ama bundan sonra uzay hakkında izlediğim her filmde veya okuduğum her kitapta, yazıda bu düşüncelerime benzer düşünceleri arayacağım. İsim: Ramazan Yaman ID: 21301383 Ders: Türkçe 102 - 20 Öğretmen: Ali Turan Görgü DİSTOPİK BİR KASABA: MACONDO Yaşadığı hayatlar yazarlar için ne kadar önemlidir? Yazarlar, kendi hayatlarındaki olayları ne kadar yansıtırlar eserlerine? Eserlerindeki kahramanların kaçı yazarların kendi hayatlarında tanışmış olduğu insanlardır? Bana kalırsa, yazarların büyük bir çoğunluğu bu sorulara benzer bir cevap verecektir ve o da şu: Evet yaşadığımız hayatlar bizim eserlerimizin temelidir. Neden mi diye soracaksınız, hemen cevaplayalım çünkü yaşadığımız hayat bizim için en iyi malzemedir. Biz eserlerimizi onun üzerine kurarız, yani bizim eserlerimizdeki kahramanlar, olaylar ya da mekânlar bizim gerçek hayatımızdakilerin bir yansımasıdır. İşte, Gabriel Garica Marquez’in “Yüzyıllık Yalnızlık” adlı romanı da bu türden bir eser. Gabriel Garcia Marquez’in kendi hayatındaki olaylardan ve kişilerden esinlenerek oluşturduğu bu kitap, ‘Macondo’ adlı kasabada yaşayan bir ailenin başından geçen olayları anlatıyor. Bir sonbahar akşamı kitabı elime alıp okumaya başlıyorum tabii ki yanında kahvemi yudumlayarak. Romanımız, Jose Arcadio Buendia ve karısı olan Ursula Iguaran’ın Macondo adlı bir kasabaya taşınması ile başlar. Romanda bundan itibaren Buendia ailesinin başından geçen birçok olay anlatılır. Bu olayların bazılarında seviniriz, bazılarında üzülürüz, bazılarında ise şaşırırız. Ama ben bu yazımda daha çok üzüldüğüm bir olaya değineceğim ve o da şu: Macondo kasabasının geçirdiği değişim. Macondo, ilk zamanlarda herkesin mutlu mesut yaşadığı, ölüm ve suç gibi kavramlarının adının bile bilinmediği, kendi yağında kavrulan insanlardan oluşan bir kasabadır. Sizin anlayacağınız, Macondo oradaki insanlar için cennetin bu dünyadaki bir yansımasıdır. Ama bir gün bu kasabaya bir yargıcın atanmasıyla bu cennet kasaba değişmeye başlar. Yargıçtan birkaç ay sonra da bir de papaz atanır o kasabaya, yani kasaba “devlet” denilen organizma ile tanışır. Bundan itibaren onların yaşamını sınırlandıracak yazılı kurallar ve onların Tanrı ile olan ilişkilerinde onlara aracılık edecek bir papaz vardır. Ama kasabalılar buna şaşırır ve bu durumu protesto ederler. Çünkü onlara göre bunlara gerek yoktur. Onlar zaten kendi yazılı olmayan kurallarına uyarak yaşamaktadırlar. Tanrı ile olan ilişkilerinde de bir problem olmadığını düşünürler. Ama geç kalmışlardır çünkü değişim rüzgârı başlamıştır artık. Devletten sonra sıra yabancılardadır. Oraya bir ‘Muz Şirketi’ kurulur. Bu muz şirketi insanlara ürettirdiği ürünleri dış pazara birkaç katı fiyatına satar, yani onların üzerinden haksız bir kazanç elde eder. Sizin anlayacağınız, Macondo’daki insanlar kendilerini yönetemediği gibi artık sömürüyle de tanışmıştır. Önce devlet sonra da yabancıların gelmesiyle birlikte kasabadaki ölüm ve suç sayısı artmış, toplum yozlaşmaya başlamıştır, yani Macondo artık cennet değil bir cehennemdir. Birçok insan Macondo kasabasının geçirdiği bu hızlı ve çarpıcı değişimi garipseyebilir. Ama ben garipsemiyorum çünkü kasaba kurulduğunda insanlar kendi kendilerini yönetiyorlardı. Ama belli bir süre sonra önce devlet denilen organizmanın gelmesi ile yeni kanunlar ve dini anlayışlar geldi. İnsanlar alışık olmadıkları bu kanunlara ve dini anlayışlara önce belli bir tepki vermiş olsa da zamanla onlara uyum sağlarlar. Bu durum toplumun sahip olduğu değerlerin kötü bir şekilde değişmeye başladığının ilk göstergesidir. Bundan sonra, kasabaya yabancıların gelmeye başlamasıyla insanlar kendilerini bir rant kavgasının içerisinde bulmaya başladılar. Bu durum da zaten yozlaşmaya başlamış olan kültürel değerlerin üstüne gelince kasabadaki genel hava bozulur ve Macondo artık herkes için yaşanmaz bir hale gelir. Sizin anlayacağınız, yazarımız bir toplumun sahip olduğu değerlerin nasıl kolay bir şekilde bozulacağını gösterir bu romanı ile. Kitabın son sayfasını da çevirdikten sonra üzülerek de olsa kitabın bitmiş olduğunun farkına varıyorum. Üzülüyorum çünkü Yüzyıllık Yalnızlık adlı romanın tadı hala damağımda. Ama aynı zamanda bir taraftan da seviniyorum. Neden mi diye soracaksınız, hemen söyleyeyim çünkü bu roman aracılığı ile tanıştığım Gabriel Garcia Marquez’in daha birçok başarılı eserinin olduğunu öğrendim “Kolera Günlerinde Aşk” ve “Kırmızı Pazartesi” gibi ve onları okumaya karar veriyorum. Görüyorsunuz, bazen okuduğunuz bir roman sadece okuyacağınız diğer romanların bir başlangıcıdır… Gözümüz Yollarda Adalet Hanım “Bir yerde adalet yıkılırsa, orada nizam da bozulur, ahlak da.” Severdik Adalet Hanım’ı, güçlü kadındı. Yanınızdan geçti mi heybetinden kendinize bir çeki düzen vermeye çalışırdınız. Elinde kılıcıyla cesur hatundu vesselam, haksızlığa da hiç gelemezdi, gördüğü yerde indirirdi hükmünü hatun kişi. Üstelik bir de gözleri pek görmezdi. Ama dediğine göre; sürekli elinden ayırmadığı terazisi, gözlerinin vazifesini hakkıyla yapmaktaydı. Derdi ki, doğru ile yanlışı ölçmeye şu terazim yettikçe, gözlerimin yokluğunu hissetmem bile. Hakikaten de öyleydi. Senden benden iyi görürdü o gerçeği. Kendisinden pek emin biriydi. İnsan her daim kendini bilmeli, değer vermeli derdi. Kendisine karşı çevresinin duyduğu değer ise bunu kat ve kat geçerdi. Misal biz ne zaman bir uyuşmazlık yaşasak adalet hanımı muhakkak çağırırdık. Hakkaniyetli insan ne de olsa, bizden daha iyi bilir hakkı, hukuku. Uzun lafın kısası güvenimiz de, saygımızda oldukça fazlaydı Adalet Hanıma bir zamanlar. Geçmiş zaman kipini kullandığımı fark edenler olmuştur elbet. Çünkü artık hiçbir şey eskisi gibi değil. Mâlesef insanın şimdiki zamana ait tüm kipleri dil bilgisi kurallarından çıkarası geliyor, vaziyeti hatırlayınca. Adalet hanım yerine bir dublör bırakıp gitti buralardan. Yorulmuş, pes etmiş diyenler oldu, adamın birine aşık olmuş ona kaçmış diyenler, kimisi de Adalet hanımın öldüğüne dair haberler duyurdu. Dediklerine göre bunlar hep Amerika’nın oyunuymuş. Gâvur Amerika, Adalet hanımcığımın ehemmiyetini bildiğinden onu öldürüp, hain planlarını faaliyete geçirmek için bir ajan yerleştirmiş memlekete. Bizimkiler işte, sürekli bir şeyler diyorlar lüzumlu, lüzumsuz. Gelgelelim kimse dönüp de kendisine bakmıyor. Adalet hanım bizim yüzümüzden mi gitti demiyor, gavura şuçu üstlendirmek kolay olsa gerek, aynaya bakmak yaş eskitiyor. Afedersiniz bazı kendini bilmez densizlere hiç değinmeyeceğim. Yok efendim Adalet hanım, ahlaksız kadınlardan olmuş, cinsel tercihlerini değiştirmiş de taksim de yürüyüp duruyormuş. Tövbe estağfurullah, densizlere bak sen! Adalete hanımcığıma biçtikleri role bak! Bunları hafızamdan silmeye çalışıyorum açıkçası efendim, belki bir gün varlık aleminden de silinirler diye heyecanla beklediğimden, bu densizlerin konusunu burada kapatıyor, asıl konuya dönüyorum. Ben açıkçası Adalet hanımın yorulduğundan, pes ettiğinden yana oyumu kullanıyorum tüm bu söylentiler arasından. Kadıncağızı bir rahat bırakan olmadı çünkü. Her gelen ona sahip olmak istedi. Rahatsız edeni çoktu anlayacağınız. Onu şekillendirmek isteyenler, itibarını sömürmek isteyenler, daha neler neler. Kimisi boy ölçüştü, gücünü onun üzerinde ispatlamaya çalıştı. Kimi kendi hatalarını ona yükledi, kendi işin içinden sıvıştı. Kimisi ise hiç mi hiç dinlemedi onu. Bir Allah’ın kulu da narindir, hanım kişidir, incitmeyelim kırmayalım demedi. İnsan dediğin bir dayanır iki dayanır bu Çin işkencesine. Haliyle Adalet Hanım da dayanamadı, bu nankörlerle daha fazla baş edemedi terk i diyar etti bizim memleketi. Başta kimse anlayamadı, ışık görmüş tavşan gibi kalakaldı herkes. Hissedemedik neler olup biteceğini ama sonra nasıl ki araba farıyla donup kalan tavşanı ezer geçer bir otomobil, bizi de ezdi geçti olup bitenler. Merakınızı giderelim madem: Adalet Hanım bizi terk ettikten sonra ne mi oldu? Açıkçası olmayanları saysak daha azdı, çünkü resmen tepetaklak döndük, değişmeyen ne kaldı ki? Başlarda bir telaştır aldı herkesi. Adalet hanım’ın tahtını dolduracak bir cengaver aranmaya başlandı. Kimisi Özgür’e sardı, onu ön plana çıkaralım dediler. Özgür saf çocuktu, sömürüp sömürüp kendi istedikleri kıvama getirdiler. Özgür artık çok da özgür sayılmaz açıkçası. Kimisi de Zümra’nın peşine düştü. Ahlaklı cesur bir kızdır adalet hanımın yerini doldurur dediler. Aslında başta iyi bir fikir gibiydi ama Zümra narin kız, bunca zorlamaya, baskıya dayanamadı, toplumla birlikte o da mahalle baskısı mağduru artık ve yok oldu gitti. Sıra İffet’e geldi, onu da taksimde yürüttüler işte malum. Hala kendisine ulaşılamıyor. Kim bilir hangi kuytuya atıldı cesedi. Anlayacağınız, ahlak zedelendi, özgürlük zıvanadan çıktı, iffete ulaşılamıyor. Bozguncu, yecüc- mecüc ifadesine layık bir zihniyet vukû buldu. Ellerini attıkları değeri yok ettiler, bizleri de sefil ettiler. Zihniyetler savaştı, değerlerimizin cesetleri yerlerde sürünüyor. Adalet Hanım gittiğinden beri olanlar bunlar efendim, zihinlerimiz kara bir balcıkla sıvanmış gibi, kurtuluş için ölümü beklemekte. Şimdi Adalet Hanım kim bilir hangi iklimi nerede yaşamaktadır bilinmez. Ama varlığını milletçe özledik sanıyorum. Gittiği günden beri her gün tükenmekte bir bir değerlerimiz, leş kargaları; kibir, hırs, açgözlülük sardı etrafımızı. Artık yoğun bir yoksullukla tükeniyoruz. Tükettikçe tükeniyoruz vesselam... Taha Kılıç.. Mehmet Ata YURTSEVER YAHU MAYMUNLAR YORULUR MU? Küçük bir çocuğun kaçmış uçan balonu gibi savrulurken hayatta, üzgün yüzler bırakıyoruz yalnızca arkamızda. Nice ağıtlar yakılsa da ardımızdan, dönüp bakmıyoruz. Onlar bizi istiyor, bizse özgür olmayı yalnızlıkla bağdaştırıyoruz. Sevenimiz yanımızdayken özgürlük istiyoruz. Ardımızdaki çocuk bizim için bir hafta ağlıyor. Yavaş yavaş çekiliyoruz zihninden, yelkovanın akrebi her yakalıyışıyla. O başka şeylerde buluyor mutluluğu, biz atmosferi aşıp patlıyoruz yalnızca. Bin dokuz yüz elli bir yılında bir sokak köpeği basit amaçlarıyla mutlu bir hayat yaşamaktadır. Bir köpeği basit hayatından alıp ona farklı amaçlar yüklemek onun hayatını daha mı anlamlı kılar? Yoksa köpeği de insanın var olduğu hüzün çukuruna mı çeker? Layka koşum takımlarını giyerken bunlar düşünülmemiştir eminim, uzaya çıkarken de düşünüldüğünü sanmıyorum. Peki Layka düşünmüş müdür? Kendine daha büyük görevler verildiğini bilmiş midir ya da bu görevler altında ezilmiş midir? Belki de fezaya yükselirken bir kırmızı balon geçer yanından, insanın gönderdiği köpek insandan kaçan balona bir selam çakmış mıdır? İnsan dünyaya gelir gelmez başlar istemeye. Önce karnı acıkır yemek ister; sıkılır oyun ister; annesini ister; sarılmak ,sevilmek ister. Büyümeyi, büyüyünce küçülmeyi ister. Hep yarını ,bugün yahut yarın fark etmez, ister. Belki de en önemlisi insan yarışları kazanmak ister. Peki bu maymunun iştahı biter mi, gün gelir de bu primat yorulur mu? Gün gelir oturur bir koltuğa sağında solunda yıllarca istediği zenginlikler içindeyken. Sakince der mi "Ben bittim, her şeye sahibim, bu dünyanın bana verebileceği bir şey yok artık." ? O gün belki kalkar yavaşça yerinden eline bir ip alır ve ipe bakarken der "İstemeden var olamazmış gerçekten insan, dışardan bakanlar bana imrenirken ben ölülere imreniyorum.". Beslenmeden duramaz maymun. Açlıktan bitap düşer, çalışamaz istemekten aciz olur. Zincirlenince maymun hedefleri küçülür çamları değil çalıları hedefler. Asla aynı kalmaz maymun iştahı hep geleceği daha iyiyi hedefler. Maymunu zincirli mi bıraksaydık, ağzında kementle yalnızca bizim emirlerimizle mi yaşatsaydık. Farklı olurdu o zaman dünya. Sınırlar ne ülkeler arasında olurdu ne de insanlar. Bir zincirle değişir mi bu maymunun fikri. Kazansız oynar mıydı maymun dünya gerçekten farklı olsa. Günümüzde neden olmuyor bunlar? Neden zincire gelmiyor bu maymunlar, hepsi başka bir maymunu oynuyorlar. Hepsi farklı bir dala koşuyorlar. Günlük hayatın koşuşturması içinde bence bitiş çizgisini geçince ne olacağını fark etmiyoruz. Koşmak zorunda olmayışımızı. O kadar ağır bir yük olacak ki bu fark etmeyeceğiz kan içindeki ayaklarımızın acısını, arkamızdaki dirsek atıp geçtiğimiz nicelerinin gözyaşlarını. Belki de maymun doymanın gerçek anlamını o gün anlayacak . Onu mütebessüm kılanın kazanmak değil koşmak olduğunu. Kim bilir ne oldu ona? Belki yeni bir yarış buldu, orada koşuyor. Belki de elinde bir ip, koltuğun birinde oturuyor. Her maymun en az bir kez yere yatıp yukarı bakmıştır ve ağaçların ardındakini merak etmiştir. Nedir onun gözlerinden saklanmaya değecek kadar güzel olan. Kalkar yerinden tırmanmaya başlar dallara bir bir. Çevresi aydınlanır, nice meyveleri pas geçer. Hepsi o ilk merakı için. En tepeye çıktığında nefes nefese bakacak yukarıya ve görecek mavi gökyüzü, gerçekten de merak ettiği kadar güzel. Ama kaç saat kalabilir bir maymmun tepede gökyüzüne bakarak. dört hafta? beş ay? iki yıl? Elbet inecek aşağı ve kaçırmış olacak o güzelim meyveleri. Yapma be maymun bak etrafına, gör güzelliği, gör kendini, gör halini. Batuhan Balaban KİME GÖRE? İnsanoğlu olarak çok kibirliyiz. Her şeyi anladığımızı, hayatı bildiğimizi sanırız. Çok düşünmeye gerek duymadan yaşarız ve ölürüz. Zamanın ne olduğunu, bir sonraki anın veya geleceğin ne anlama geldiğini, geçmiş kavramının kafamızdaki anılardan başka nasıl açıklanabileceğini hiç mi hiç umursamayız bile. Bir köşede sakince oturup çayımızı yudumladığımız esnada evrenin her yerinde, evrenden daha da basit düşünürsek sadece kendi bedenimizde bile sonsuz sayıda olayın gerçekleşmekte olduğu gibi delirtici bir gerçeğin farkında değiliz veya bilsek bile buna zamanımızı falan harcayacak değiliz. Varlığın var olmasının ilginçliği aklımızın ucuna bile gelmez. Neden varız? Örneğin canlıların yaşama sebebi yalnızca nesillerini sürdürmek ise var olmak çok mantıksız değil mi? Dümdüz bir yaklaşımla maddeyi fiziksel ve kimyasal olarak tanımlıyoruz. Bu maddelerin çalışma mantığını anlayarak tıbbi yöntemler geliştirip yaşam sürelerimizi uzatıyor da uzatıyor, mühendislik çalışmaları ile insanüstü seviyelerdeki güçleri ellerimizde topluyoruz. Peki ama atom altı parçacıklardan, fizikten ve kimyadan öte, madde gerçekten ne? Varlığın var olmaması nasıl olurdu? Yokluk kelimesi aklımızda karanlık bir uzay boşluğu canlandırıyor. Fakat uzay boşluğunun da varlıklar dünyasında bir ortam olduğunu düşünürsek boşluğun bile var olmaması nasıl olurdu? Bu sorular ile kafayı yemememizin sebebi bu kurulu sistemin içine doğmuş olmamız. Beynimiz böyle çalışıyor. Olanı olduğu gibi kabul ederek yolumuza bakıyoruz ve öyle ki, olduğu gibi olmayabileceği aklımızın ucundan bile geçmiyor. Örneğin masamdaki lambam. Onu görebiliyorum. Tırnağım ile hafifçe vurduğumda metal yüzeyinden bir tıngırtı geliyor. Ampulü saran huni şeklindeki dış örtüsünün yüzeyi ılık. Bu tanımlar bizler için mutlak. Bir obje neyse odur. Fakat ses sadece havada ilerleyen dalgalardan, görüntü ışık demetlerinden ve his iki madde arasındaki enerji akışından ibaret. Onları tıngırtı, görüntü veya sıcaklık olarak yorumlayan bizlerin beyinleri. Yani söz konusu obje göründüğü gibi değil. Aslında hiçbir şey göründüğü gibi değil! Her şey görecelidir. Bir nesnenin maddi ve manevi olarak ne ifade ettiğinin yanı sıra ahlak da bu duruma dâhil. Daha önce de söylediğim gibi düşünmeyen insanlar olarak ahlakı katı ve kesin, uzay boşluğunda süzülen gerçek bir varlık olarak hayal ediyoruz. Sanki evrenin kurallarının bir parçasıymış, orda tüm keskinliği ile duruyormuş gibi. Ama işin aslı, tüm insanlığın soyu tükenseydi, ahlak diye bir şey kalmazdı. Çünkü hepsi yalnızca toplumsal hafızada kayıtlı, tıpkı geçmiş kavramı gibi. İnsanın neslinin tükenmediği, hatta hızla diğer nesilleri tükettiği, zamanımızda da aslında ahlak o kadar da gerçek değil. Doğru ve yanlışın ne olduğu zamana, mekâna ve şahıslara göre değişiyor. Örneğin öldürmek kavramı genel anlamda bütün toplumlarda olumsuz görülüyor. Öte yandan iş düşmanı ve suçluyu öldürmeye geldiğinde zihinlerde olumlu ve sevinç dolu bir kimliğe bürünüyor. Düşünceler düşünceleri açıyor. Başlama noktası ise geçen gün meraktan açıp seyrettiğim Şahsiyet dizisi. Arka arkaya ilk üç bölüm ne olduğunu anlamadan aktı gitti. Dizi yakalandığı hastalıktan ötürü yaptıklarını hatırlamayacak olmasının rahatlığı ile iyilik için kötülük yapan bir şahsı ele alıyor. Bundan üç bin beş yüz yıldan daha fazla bir süre önce göz çıkaranın gözünü çıkarıp, diş kıranın dişini kıran Mezopotamya’daki medeniyetin hükümdarını anımsatıyor bana. Herkese tavsiye ediyorum. Ahlakın göreceliliği için oldukça güzel bir örnek. Kötüye kötülüğün, caniye eziyetin, katilin ve hırsızın katlinin meşru olup olmadığı kişilerin bakış açısına ve ahlakı nasıl tanımladıklarına kalmış. Fakat bana kalırsa ateşi ateşle söndüremezsiniz. Cinayeti işleyen şahıs da en nihayetinde bir insan. Mutlaka yaptığı bu caniliğin arkasında farklı etkenler vardır. Çocukken yaşadıkları, gördükleri, çektiği zorluklar veya o şahsın kontrolü dışındaki genleri onun böyle bir duruma sürüklemiş, böyle berbat bir suçu işlemesine sebep olmuş olabilir. Bu şahsın toplumdan yalıtıp gerekli eğitimin sağlanması gerektiğine inanıyorum. Eğer düzeni sağlamak için korku yaratmak da gerekiyorsa bu en fazla maddi yaptırımlar ve suçun işlenmesi durumunda medyada şahsa yer verilecek olmasının bilinci olmalı. İşini, ailesini, itibarını ve geleceğini kaybetmek sosyal varlık olan insan için en ağır yaptırım olacaktır diye düşünüyorum. KAYNAKÇA Şahsiyet Yön. Onur Saylak. Sen. Hakan Günday Perf. Haluk Bilginer 2018. puhutv.com. Web. Sevim Coşkun 21202662 SOSYAL MEDYA VE ÖZDEMİR ASAF http://tr.wikipedia.org/wiki/%C3%96zdemir_Asaf Günümüzde sosyalleşmenin kavramı değişmiş durumda. Sosyal medya adında bir oluşum tarafından çevrelenmişiz. Herkesi orada buluruz, sanal arkadaşlık bağları kurarız. Bu sanal dünyada paylaşım yapmak demek sevdiğimiz sözleri, şarkıları kendimizin iç sesi gibi duyurmaya çalışmak demektir. Bu doğrultuda bazı yazarlar, şairler ya da şarkıcılar diğerlerinden daha popüler olmuşlardır. Onlardan biridir Özdemir Asaf, sanal dünyada gezinirken bir yerlerden gözümüze ilişir dörtlükleri. “Aşk” modası geçmeyen bir kavram olduğundan ve herkes sanal ortamda ne kadar âşık olduğunu göstermeye çalıştığından büyük lâflar paylaşılır. Büyük şairlere ya da büyük yazarlara ait olanlar beni bazen rahatsız eder. Cümleler değersizleştirilmiş gibi gelir. Onlara haksızlık edildiğini düşünürüm. Yine de benim düşüncemden bağımsız olarak eserler çok kişiye hitap edebiliyorsa büyüktür. Şiir için bahsedersek; herkes kendinden ne buluyorsa, şiir o anlamdadır. “Ama ben en çok şeyi En kısa zamanda sana söyledim... Yalnız sana.” (Kıvılcım) Özdemir Asaf’ın şiirlerine baktığımızda kısa, rahat okunabilen, kelime oyunlarının yapıldığı bir dile sahip olduğu ve bu şiirlerde ikinci tekil kişiye hitap edildiğini görüyoruz. Belki de bu yüzden kitapları okunmasa bile, internette yayılan dörtlükleri onu popüler yapıyor. “Sen” derken Asaf, okuyan kişiler de kendince önemli olan birilerine hitap ediyor ya da kendilerini oraya koyuyorlar. Aşk o kadar evrensel bir duygu ki, üzerine söylenmiş sözler bir yerinden yakalıyor kişileri. “Dünyanın nüfusu ikiye bölünüyor Yarısı sen oluyorsun, yarısı ben… Sonra ikimiz bir bütün oluyoruz. Kimseye sezdirmeden.” (360 Derece) Genellikle Özdemir Asaf’ın paltolu, ressam şapkalı, bıyıklı olduğu ve uzaklara doğru baktığı resminin yanında ya da altında paylaşılıyor dörtlükleri. Özel olarak sigara içen bir grup, elinde sigarası olan fotoğrafları paylaşmayı tercih ediyor. Birileri beğeniyor, başka birileri yorum yapıyor bunlara. Sonra başka bir şeyler paylaşılıyor ve mısralar hızla tüketiliyor. “Sen bana bakma, Ben senin baktığın yönde olurum.” (Yön) Özdemir Asaf’ın yedi şiir kitabı Toplu Şiirler adı altında bir araya getirilmiş. Bu kitap, yine şiirlerinden biri olan Çiçek Senfonisi adıyla da biliniyor. Bence şiirleri kitabından okumak, onlara genel olarak bakmak ve hissetmek çok daha önemli. Sağda solda görüp, hiç okumadığımız ya da gerçekten ne anlatılmak istenildiğinin farkında olmadığımız dizeleri paylaşmak bana samimi gelmiyor. O şair eserlerini ortaya koyarken ne düşünmüş, neyin üzerine yazmış ya da hayat görüşü nedir, bilmek gerekir. Her okuduğumuzda onlardan tat almak ve şairine saygı duymak eserleri değerli yapar. Ben de seviyorum Özdemir Asaf’ın şiirlerinin adlarını ve içindeki kelime oyunlarını. O, az söylüyor ama çok anlatıyor. İnsan kendi kendine tekrar ediyor mısraları, tekrar ettikçe daha çok seviyor. “Senin içine girdiğim zaman Dışımda kalıyorsun. Senin dışından sana bakınca İçime sığmıyorsun.” (Perspektif) Aslında şairlerin rağbet görmesi iyi değil midir? İyidir elbet fakat sosyal medyada o kadar hızlı tüketiliyor ki her şey, bir süre sonra sıradanlaşıyor çoğu. Birine âşık olunuyor, kızılıyor ya da eleştiri yapılmak isteniyor ve hemen buna uygun bir şey paylaşılıyor. Bunu muhataba söylemek yerine, herkesin gördüğü ve yorum yapabildiği bir şekilde ortaya koymaya çalışmak bana şov yapmak gibi görünüyor. Duyguların büyüklüğü ya iki kişi arasındadır ya da bunu tek kişi kendi içinde büyütür, hatta kutsallaştırır. Bu şiirleri sosyal medyada paylaşmak yerine niye doğrudan o kişiyle paylaşmıyoruz, neden ona okumuyoruz bu mısraları? Herkesin bu duyguları bilmesinin normal algılanması ama o tek kişinin bilmemesi bir çelişki doğuruyor. Aynı şekilde kitapları neden okumuyoruz, niye uzun süre hissedemiyoruz kelimelerin gücünü ve neden büyük isimleri sadece birer internet yıldızına dönüştürüyoruz? Bunun önüne geçmek ne yazık ki kolay görünmüyor. Tüketim çağındayız ve bu beni üzüyor. Umuyorum ki; şairlere, yazarlara ve eserlere karşı olan farkındalığımız artar ve onlara anlık değil sürekli olarak değer veririz. Ahmet Mertcan ÖZDEMİR Aldatılamayan Hayat Hayat su gibi akıp geçiyor. İlk bakıldığında ne kadar da klişe bir cümle bu diyebilirsiniz. Evet, belki biraz klişe ama sadece öylesine söylenmiş bir klişe olduğunu düşünmüyorum. Çünkü konu hayat olunca söylenilen bazı klişe laflar mutlak olan bir gerçeği yani zamanın geri alınamazlığını yansıtıyorlar. Kısa bir tanım verecek olursam; hayat aslında biz daha neler olduğunu anlayamadan, geçmişimize takılı kalıp aynı zamanda da geleceğimizi planlarken şimdiki zamanda kaçırdığımız küçük ama geri alınamayacak olan saatler, dakikalar ve hatta saniyelerden ibarettir. Paulo Coelho’nun Aldatmak adlı kitabında ise hep bir şeylerin yarım kaldığını ve o yarım kalan hikâyelerimizin bizi bir adım daha ilerlemekten alıkoyduğunu görürüz. Böylece de kitap, hayatımızın âdeta yeni alınan boş bir çerçevenin içine koyduğumuz bir fotoğraf gibi bizde değeri olduğunu ve bu yüzden ne olursa olsun bizi biz yapan değerlerden vazgeçmememiz gerektiğini okuyucuya dolaylı olarak hissettiriyor. Kitabın ismine göre bakacak olursak da aldatmakla hayatının değerini nasıl bağdaştırdın diyebilirsiniz bana ama aslında yazarın aldatmaktan kastı fiziksel anlamdaki aldatmayı değil, kendimizi inandığımızı sandığımız doğrularla gerçekte olan bizle özümüzle aldatmayı kastettiğini görebiliriz. Demek istediğim şey hayallerinizin peşinden koşmuyorsanız ya da hayallerinize iki adım atıp üçüncüde cayıyorsanız ve gerçekte olmadığınız biri gibi davranıp ona göre yaşıyorsanız bilmenizi isterim ki aldattığınızı sandığınız asıl kişi kendiniz oluyorsunuz. Peki, kendimizi aldatmakla başkasını aldatmak arasındaki ortak şey nedir diye soracak olursanız, cevabını aldatmanın genel nedenlerine bakarak anlayabilirsiniz. Benim fikrimce aldatmak her iki durum içinde geçerli olan, hali hazırda sahip olunan hayat şeklinden yakınma ya da hayatın bize hiçbir zaman adil davranmadığını düşünerek bir şeyleri kendi lehimize olacak şekilde değiştirme çabasına girme isteğidir. Nedendir bilinmez ama günümüzde bu çaba hat safhalardadır. Belki de insanlar artık bir şeylere dur demek istiyordur. Belki de hayat onlara hazır olduğunda geç işareti veriyordur, kim bilir? Ama bu da bir gerçek ki hayat gerçekten kelimelerle anlatılabilecek kadar basit ya da kolaylıkla geçebilecek kadar uzun bir süreç değildir. Aksine, içinde bin bir türlü zorluklar, başarısızlıklar, hayal kırıklıkları ve daha nicelerini barından âdeta ucu bucağı belli olmayan dipsiz bir kuyu gibidir. Ne çıkacağını, ne zaman olacağını ya da nerede biteceğini bilemeyeceğimiz bir sınav kuyusu. Elbette hayatımızdaki her şeyin mükemmel olmasını bekleyemeyiz. Tâbi ki büyük zorluklar çıkacak karşımıza ve çıkmalıdır da zaten. Yoksa bizlere verilen hayatın kıymetini başka türlü nasıl anlayabiliriz ki? Zaten en büyük başarılar en büyük sıkıntıları, zorlukları aştıktan sonra gelmezler mi? Ama buradaki asıl konu sadece bazı büyük başarılar elde etmekten çok, o başarının gerçekten bizi biz yapan şeylerden kazanıldığına içtenlikle inanmaktır. Bir örnek verecek olursam eğer ben hayatta herkesin genel olarak sahip olmak istediği birçok şeye sahipsem ama buna rağmen hala kendimi mutlu hissedemiyorsam bence asıl sorunun sahip olduklarımın benim gerçekten istediğim ya da beni ben yapan parçalardan oluşmamasından kaynaklandığındandır. Çünkü önemli olan şey sahip olduklarımızın miktarı değil, o miktarın arasından yüzde kaçını kendimizle benliğimizle özleştirebildiğimizdir. Kendimizi yaşamak istediğimiz hayatla bağdaştırdığımız sürece hayatın da bize ona göre çeşitli hediyeler sunduğunu fark edeceğizdir. Çünkü hayat bana göre bir olgudan çok uykumuzda gördüğümüz o kısa rüyaların gerçek mi değil mi diye düşünürken uyanmamıza kadar olan kısmını kapsayan bazen uzun bazen kısa, bazense ürkütücü ve korkutucu ya da tam aksine heyecanlı, tutkulu ve mutlu olarak gördüğümüz bir hayal ürünüdür. Bu yüzden de rüyalarda kendimizi aldatamayız aksine hayallerimiz tarafından ödüllendiriliriz. OTOSTOPÇUNUN GALAKSİ REHBERİ Farklı farklı şeylere gülen insanlar vardır. Bazısını ince göndermelerle, bazısını kelime oyunlarıyla, kimini de yapılan anlamsız ya da argo hareketlerle güldürürsünüz. Gülen kişinin yetiştiği kültür belirler bunları da çoğunlukla. Amma velakin elime geçen Otostopçunun Galaksi Rehberi öyle mizah unsurları içeriyor ki bakkal Ahmet amcadan Prof. Xavier’a kadar yediden yetmişe herkesi – gülmeyi unutanlar hariç – güldürme potansiyeline sahip. Absürt davranışlardan tutun felsefi ögelere, edepsiz cümlelerden zaman makinelerine anlattığı konulardaki unsurları o kadar güzel şekilde kullanıyor ki birine gülmezseniz ötekinden kaçışınız olmuyor. Elimde bulunan baskı beş kitabı ve iki ilave kısmı içinde bulunduran tek ciltlik bir sürüm. Ciltli kitapları gerek göze hoş gelmeleri gerekse cildin kitabın dayanıklılığını ciddi derecede arttırdığı düşüncesiyle – ayrıca beş ayrı kitap taşımama isteğiyle - kitapçıda raftan kaptım kitabı. Douglas Adams tarafından otostop maceraları sonucunda ortaya çıkan radyo programlarından derlenerek yazılmış. Absürt bilim kurgu türünün kült eserlerinden biri olarak bilinen kitabın adını daha önce çok fazla işitmemiş olsam da okunacaklar listesindeydi ve okuduktan sonra böyle anılmasının hakkını da verdi. Kitap farklı bir mizah anlayışıyla yazılmış olduğu için ilk sayfalarda ne adamın ne anlatmaya çalıştığını ne de gerçekten bir şey anlatmaya mı çalışıyor olduğunu çözemiyorsunuz. Sadece okumaya devam edin. Okurken öyle çok fazla hazmetmeye çalışmayın. Kitap anlamsız cümlelerden oluşmuyor gayet tutarlı ve etkileyici bir hikâyesi var ama öyle sindire sindire ilerleyebileceğiniz bir olay örgüsü sunmuyor size. Okuyun, ilerleyin karşınıza daha ne çıkacak onları görmenizi istiyor. İlerledikçe gerçekten o kadar olay arasından saçma şekilde akla uygun ama eskiden gerçek olmadığına yüzde yüz emin olduğunuz şeyler çıkıyor, onları fark ettikçe zihniniz o kadar bulanıyor ki bir süre sonra kendinizden şüphe etmenizi ve kitabı bırakmanıza neden oluyor. O bulanıklıkla sokağa, hatta odadan dışarıya çıkmanızı hiç önermiyorum çünkü gerçeklik algısı değişen beyniniz olayları gerçekten çok farklı yorumlamaya başlıyor ve eğer etrafınızda gerçekten bu gibi şeylere müsamaha gösterebilecek tipte peygamber sabrı olan insanlar yoksa dışlanmanız ve deli yaftası yemeniz işten bile değil. Bu kötü bir şey mi, tabi ki değil (deli yaftası yemekten bahsetmiyorum) zira olayları farklı bakış açılarıyla yorumlayabilmek gerçekten çok yararlı ve kazanılması zor bir beceridir. Genelde yetişilen kültürün etkisinde olunduğundan insan tek taraflı düşünce yapısında olmaya meyillidir. Ama bu kitap sayesinde işte bunu da kazanabiliyorsunuz. Kitapta adı geçen, söz edilen her şeyi yapın demiyorum – nasıl uçulur fikri benim aklıma epeyce yatmıştı mesela ama olmuyor – ama o fikirlerin altında yatan mantığı kavramaya çalışmak ve beynin sınırlarını zorlamak kitabı çok daha eğlenceli hale getiriyor. İçerik olarak, iki ilave kısmı dışarıda bırakırsak benim hoşuma en çok gidenler daha ana hikâyeye bağlı kalan ilk üç kitaptı. Diğerlerinde de mizah unsurlarından geçilmiyordu ama kitap bir noktadan sonra tamamen absürtlüğe bağladığı için alt hikâyenin o kadar öne çıkmadığını hissettim. Bir kitapta da okumak istediğim genelde hikâye olduğu için diğerleri kadar ilgimi çekmedi ama bu demek değildir ki onları okumanız gerekmez. Onların da içinde dikkat çeken olaylar var. Olaylar da birbiriyle bağlantılı olunca ister istemez okunması gerekiyor. Gönül isterdi ki yazıyı 42 satırda bitireyim ama o kadarını ayarlamaya gücüm yetmedi. Onun yerine sizlere kitabı alıp başka bir yazı hazırlayabilmek için bir kapı açtım bu incelemede. O kadarı yeter bana. CEM ÖZLOKMACI SAVAŞ VE İNSANLAR İnsanlar her zaman barış içinde yaşamak isterler. Neden istemesinler ki zaten? Barış ortamında mutlu mesut, güven içinde yaşarlar. Savaş halinde ise can güvenliklerinden, sevdikleri insanların güvenliğinden korkarlar. Korkmakta da haklılardır. Savaş halindeyken çoğu insan yakınlarını kaybediyor, evlerini terk etmek zorunda kalıyorlar ve belki de hayatlarından oluyorlar. Kimse bu koşullarda yaşamak istemez. Hiçbir insan kendisine ya da ailesine kötü bir şey olsun istemez. İnsanın ailesinde en çok önem verdiği kişi ise çocuğudur. Onun için her şeyi yapabilir; yeter ki ona bir şey olmasın, onun canı yanmasın. Fakat savaşın en büyük kurbanları da onlardır. Daha ne olduğunu bile anlayamaz bazıları ve ne yazık ki en şanslıları onlardır. Çünkü savaş anlayanların üstünde çok derin yaralar bırakır ve bu yaraların bazıları ise asla iyileşmez. Hiç kimse savaşı istemediğini söylediği halde her zaman bir yerlerde savaş vardır. Aslında savaş doğanın bir kanunudur. Hiçbir zaman bir ayının, bir kurt yavrusunu beslediğini ya da bir kartalın bir fareyle dost olduğunu göremeyiz. Her zaman, her yerde bir savaş vardır. İllaki insanlar arasında olacak değil tabi ki de hayvanlar arasında ve hatta ve hatta bitkiler arasında bile bir savaş vardır. Bu savaş dünya oluştuğundan beri vardır. Rüzgâr ile toprağın birbirleriyle savaşmaya başladığından beri. Tabi ki de benim bahsettim savaş doğanın savaşı değil, insanların birbirleriyle yaptığı savaş. Peki, nasıl kimse istemediği halde dünyanın dört bir yanında bu savaşlar çıkıyor? Bunun sebebi, savaştan bile kazanç sağlayanların olması. Artık aktif savaşlar eskisi kadar çok olmasa da hala savaşlar devam ediyor. Bununla beraber ölümler ve yıkım da. On binlerce yıldır olduğu gibi, günümüzde de savaştan kazanç sağlayan çok fazla insan var. Bunlar savaşın yarattığı kargaşadan yararlanıp, insanların acıları üstünden kendilerine kazanç sağlıyorlar. Bana kalırsa böyle insanların duyguları yok. Nasıl olur da iki kuruş için binlerce cana kıyabilirsin! Bugünlerde neredeyse tüm ülkeler birbirleriyle savaşta. Savaş illaki aktif olacak diye bir şey yok. Bunun en iyi örneği ise Soğuk Savaş. Amerika ve Sovyetler Birliği’nin hiçbir askeri birbirine silah çekmemiş olsalar bile iki ülke arasında adı konulmamış bir savaş vardı. İki ülkenin de istihbarat teşkilatları amansız bir mücadele içindelerdi. Bu durum teknoloji ilerledikçe tüm ülkelere yayılmaya başladı. Günümüzde ise artık hemen hemen tüm ülkeler diğer ülkelerle buna benzer bir şekilde savaşta. Tabi ki de Soğuk Savaş’daki gibi bir ortam söz konusu değil fakat çok ciddi bir istihbarat savaşı yaşanıyor. Savaşta ölümlerden ve yıkımlardan en çok etkilenen çocuklardır. Çocuklar savaşta yaralanıyor, yetim kalıyorlar ve psikolojik travmalara maruz kalıyorlar. Savaş nedeniyle çocukların çoğu, tıbbi bakım olmadan ve çoğu zamanda yalnız yaşamak zorunda kalıyorlar. Savaşla birlikte büyümek bir çocuk için çok zor bir olaydır. Çoğu çocuk bunu kaldıramaz ve ileriki yaşlarda bunun sıkıntısını çeker. Savaşlarda çocuklara tarif edilemeyecek olaylar yaşatılır. Mesela onları asker yaparlar. Düşünün daha çocuğun eline kalem vermeden silah verdiğinizi. Daha ne için savaştıklarını bile bilmeden savaşın ortasında kalırlar. Çoğunun beynini yıkayarak savaştıkları insanların kötü insanlar olduğunu düşündürürler. Halbuki savaştıkları insanların da büyük bir kısmının onlardan çok bir farkı yoktur. Tabi bunu savaşın olmadığı ülkelerde yaşayan çocuklar için geçerli değil. Onlar oyun sanırlar savaşı ve oyuncak olarak silah isterler. Savaşın ne olduğundan haberleri yoktur. Ne kadar yıkıcı bir güç olduğundan ya da aileleri nasıl parçaladığından… Aslında haberleri de olmamalı. Bir çocuğun savaşla ne işi olabilir ki? YOK OLUŞUN RENKLERI Bir neslin yok oluşunun resmidir bu. Dünyanın son erkek kuzey beyaz gergedanı (Ceratotherium simum cottoni) Sudan, Kenya’da Ol Pejeta Koruma Bölgesi’nde uyutularak öldü. 45 yaşındaydı ve 27 yaşındaki Najin, 17 yaşındaki Fatu adındaki iki dişi tarafından nesillerini sürdürüyorlardı, ancak ikisi de kendi sağlık sorunları nedeniyle üreme yeteneğine sahip değillerdi. Dünyadaki belki de en ünlü gergedan olan Sudan, geçtiğimiz ay birçok dergi kapağını, haber bültenini ve gazete manşetini süslemişti. Farkındalığı arttırmak amacıyla flört uygulaması olan Tinder, Sudan'ı “dünyadaki en uygun bekâr” olarak adlandırdı ve Ol Pejeta'daki koruma çabaları için binlerce dolarlık bir tanıtım çalışması yaptı. Bu fotoğrafların çoğunda, kendisini ve ailesini, gergedan popülasyonlarını katletmeye devam eden kaçak avcıların tehdidinden korumak için saat başı nöbet tutan, tüfek taşıyan muhafızların eşlik ettiği görülmüştür. Pek çok kişi bunun doğanın, doğal seleksiyonun bir parçası olduğunu iddia etmek ister ama bu doğa değildi. Bu insanlık tarafından yapılan bir yok oluş hikâyesiydi. Fildişi ticareti ve gergedan boynuzunun tıbbi (geleneksel doğu tıbbında) yararları olduğu fikri nedeniyle Kuzey Beyaz Gergedan türü neredeyse yok edilmiştir. Yıllık resmi sayımlarda zaten büyük ölçüde şişirilmiş nadir hayvan popülasyonları, duyarsız avcılar ve vahşi doğa yüzünden azaldı. Bu doğa değildi, biyoloji derslerinden hatırladığım kadarıyla doğal tükenme milyonda 1 ile 10 tür oluyordu. İnsanın bu senaryoda yer alması durumunda, bu doğal düzende neslin tükenişi elbette daha sık görülür. Kuzey Beyaz Gergedanı gibi bir türün kaybının, topraktaki eko sistemi üzerinde büyük bir etkisi vardır. Bu, Afrika'nın ekosistemi ve doğal mirasının kaybıdır. İnsanların kendi toplumlarının, kültürlerinin, yaşamlarını oluşturdukları alanların içerdiği bu mirası hiçe sayarak sadece “tıbbi” zevkler için katletmeye göz yummaları utanılması gereken bir dünya ayıbıdır. Fotoğraf içinde barındırdığı ayıbın, yok oluşun, cehaletin, çaresizliğin ve en önemlisi duyarsızlığın bütün duygularını taşımaktadır. Tahta parmaklıklar arasında dev bir varlığın doğal yaşamından uzakta hayat mücadelesi vermeye zorlamak nasıl bir ayıptır? Böyle bir mücadeleye sebep olabilecek kadar bağnaz “tıbbi yarar” olgularını öne sürmek bu ayıbı daha da anlamsızlaştıran cehaletin özetidir aslında. Uyutulduktan sonra yere çöküşünden başucundaki adamın tutumuna kadar çaresizlik duygusu gözlemlenmektedir. Bir yerde sadece dokunarak sevgi dolu olan hisleri bir yerde bu duyarsızlık karşısında diz çöküşün hüznü yaşanıyor. Bu noktada hüzün doğa, insan ve Sudan arasındaki uyum gibi renklerin içinde kendini kamufle etmiştir. Artık ölümün rengi kan kırmızısı yerine hüznün kahverengisine bırakmıştır. Günümüzün belki de en önemli sorunu olan kaçak avcılık bir yerde insanlığın savaşması gereken, çekilen silahlara karşı bir kalkan olmayı gerektiren duygu yaratmalıdır. Kaba, bir diğer tabirle, vahşi doğada avcı olan asıl “hayvanların” av yetisini yok etmeyi gerektirir. Yoksulluk, eğitim yoksunluğu, ihtiyaç veya batıl inançlar bu yetiyi yaratan duygular bana kalırsa. Bu temeller üzerinde karşı fikri yaratmak ise kimsenin el atamayacağı kadar gri bir alan aslında. Ancak, acımasızlığın ve insafsızlığın hâkim olduğu bu gri alan renklendiğinde de solması zor olacak yeşil bir alan olarak karşımızda duracaktır. Bugün büyük organizasyonların, toplumsal ve gönüllülük esaslı örgütlerin temel hedefleri bu alanları yeşillendirmeyi hedeflemektedir. Ancak farkındalık bazen bir flört uygulamasının bile tahmin etmeyeceğiniz şekilde duyarlılık için birleşiyorsa halen bu nesiller için bir umut olduğu anlaşılmalıdır. Gri alandan çekinmek yerine size destek olan örnekleri ve öncüleri bir yerde istikrar ile takip etmek gerekir. Sudan gibi niceleri bu sayede mutluğun renginde, vahşi olan yeşilde yaşamayı elde edecektir. Sefa Nuri Ödemiş Hayat Devam Ediyor Büyük kayıplar vermek hayatın kaçınılmaz bir parçası. Her insan hayatına anlam veren, yaşamını güzel kılan şeyleri kaybedebilir. Bir iş adamı için şirketinin batması onun için her şeyin bittiği anlamına gelebilir, bir çocuk için en sevdiği oyuncağının kırılması o oyuncakla oynadığı oyunların artık tat vermeyeceği demek olabilir, bir aile için babasını kaybetmek artık o ailenin hiçbir zaman bir bütün olamayacağı anlamına gelebilir. Ölüm, insanların yaşayabileceği en büyük kayıptır. Değer verdiğin, hayatında büyük yer kaplayan bir insanı kaybettiğinde onun yerinin hiçbir şekilde dolmayacağını ve onla yaptığın ama artık onsuz yapmak zorunda olduğun aktivitelerin anlamını kaybedeceğini düşünürsün. Çevrendeki her şeyde onun kalıntılarını görürsün. Adeta ruhu etrafını sarmıştır. En temel ihtiyacın olan yemek yemek bile artık acı verici bir eylem haline gelebilir. Çünkü bu basit eylemi her akşam birlikte yapmışsınızdır. Ölümü en acı kılan belki de bu tek başına pek bir anlam ifade etmeyen küçük alışkanlıklardır. O küçük alışkanlıklar birikerek hayatın büyük bir bölümünü oluşturur. Bir bağımlının sigarayı bırakması ne kadar zorsa alışkanlıkları terk etmek de o kadar zordur. Bir bağımlı nasıl sigarayı aniden bırakamıyorsa, bu ona büyük acı veriyorsa alışkanlıklarından kopmak da bir insana o kadar zor gelir. Bu yüzden bağımlılar bağımlılıklarından yavaş yavaş kopmaya çalışır. Praskovya Fyodorovna ve çocuklarının yaşadığı tam olarak buydu. İvan İlyiç’in ölümü ani bir şekilde olmadı. Arkadaşları dahi ölümünü bekliyordu. İvan İlyiç acı çekerek ve yavaş bir şekilde öldü. Hastalığının ilk belirtilerini önemsemedi, onları küçük aksaklıklar olarak gördü. Hasta olduğunu fark ettiğinde hayatını bu kadar etkileyeceğini düşünmedi. Hastalığı ağırlaşınca işine gerektiği özeni gösterememeye başladı. Önce işini bıraktı ve bu sebeple arkadaşlarından kopmaya başladı ve evine kapandı. Sancıları artınca hareket alanı iyice kısıtlandı ve hayatını tek bir odada, sadece bir divanın üstünde sürdürmeye başladı. Ailesiyle beraber yaptığı aktiviteler iyice kısıtlanmıştı. Onlarla birlikte yemiyor, oturup sohbet etmiyor ya da operaya gitmiyordu. Hastalığı gittikçe daha huysuz bir insan olmasına sebep oldu. Bu durum karısının zaman zaman keşke ölse de kurtulsam diye düşünmesine bile neden oldu. Bütün bunlar onu, ailesi ve arkadaşlarından yavaş yavaş uzaklaştırdı. Onlarla beraber yaptığı her şey sırayla kayboldu. Alışkanlıklar kendini fark ettirmeden yok olmaya başladı. Praskovya Fyodorovna ve çocukları İvan İlyiç’in yokluğunu fark etmeden hayatlarına devam etmeye başladılar. Hayat devam ediyor. Büyük kayıpların ardından gelen teselli cümlesi… Hayat gerçekten devam ediyor mu? Bir insan aniden hayatımızdan çıktığında yolumuza hiçbir şey olmamış gibi devam edebiliyor muyuz? Yoksa bir süre izlerini silmekle mi uğraşıyoruz? Herkesin ortak kanısıdır o izlerin hiçbir şekilde tamamen silinemeyeceği. Peki ölen kişi yaşamının son günlerinde bize zarar vermeye başlamışsa, artık onla yapılan eylemler zevk değil acı veriyorsa yine onu özler miyiz yoksa yolumuza devam mı ederiz? Belki de İvan İlyiç’in ailesi gibi o kişinin hayatının son günlerinde onu görmezden gelmeye başlarız ve kendi günlük işlerimize yoğunlaşırız. Eğer ölümün kovaladığı bizsek işte o zaman hayat biter. Gelecek planlarımızı düşünürüz. Ölümü hak edenin biz olmadığımızı düşünürüz. Ölümden sonraki belirsizlik ruhumuzu gittikçe daha fazla daraltır. Bu sebeple yaşama dört kolla sarılırız. Yaşama umudumuzu son dakikaya kadar saklarız. İvan İlyiç zaman zaman öleceğine kesin gözüyle baktı. Ailesinin ilgisizliğini görünce de ölmek istedi. Ama ölünceye kadar içindeki yaşayacağına dair küçük umudu kaybetmedi. Ufak iyileşme anları bu umudunu hep dışarı çıkardı. O da herkes gibi kendi hayatının devam etmesini istedi. Kitaplar yazarlarının hayatlarından izler taşır. İvan İlyiç’in Ölümü bu sözü kanıtlayan bir roman. Beş çocuğunu kaybetmiş Tolstoy, hayatının son döneminde yazdığı bu kitapta ölümü hem çocuklarını kaybetmiş bir baba olarak hem de ölüm korkusu yaşamış bir birey olarak son derece gerçekçi bir şekilde her iki tarafın bakış açısından ele alıyor. Gözde KIRCI Burak AkbıyıkGÜZEL ÖRDEK YAVRUSUİlkokulda hepimizin zorunlu olarak aldığı bir dersti biyoloji ve bu derste bize öğretilen ve herkes tarafından bilinen bir gerçek şudur ki her insanın farklı bir DNA yapısı vardır. Bu sebeple insanlar fiziksel ya da zihinsel olarak birbirinden ayrılırlar. Bazı insanlarda bu farklılıklar diğerlerine göre daha fazladır ve dolayısıyla daha çok fark edilirler.Beklentileri karşılamayı misyon hâline getirdiğimiz şu günlerde farklılıklarından dolayı kendini toplumdan soyutlayan veya özgüvenini yitiren insan sayısı her geçen gün artıyor. Aynı durum en son okuduğum kitap olan Bayan Peregrine’in Tuhaf Çocukları’nda da işleniyor. Uçmak, olağanüstü kuvvete sahip olmak ya da bakışlarıyla karşısındakini taşa çevirebilmek gibi tuhaf özelliklere sahip bu çocuklar toplum ve hatta aileleri tarafından kabul görmedikleri için Bayan Peregrine’in yetimhanesine bırakılıyorlar. Bu romandaki olaylar fantastik olsa da günümüz karşılıklarını farklı şekillerde bulabileceğimiz konusunda şüphe yok ki bu da kendimizi sorgulamamız gerektiği anlamına geliyor. Bir insan kilolu ya da boyu kısa diye neden alay konusu oluyor ve toplum tarafından dışlanıyor? Ya da tam tersi neden tüm insanlara sanki aynıymışçasına bir eğitim sistemi veya beklenti zinciri uygulanıyor? Sizce de bu durumun değişme zamanı gelmedi mi? Son soruma cevabınız benimkiyle aynıysa eğer yeni sorumuz şu oluyor: Peki nasıl? Değişime ilk olarak kendimizden başlamamız konusunda hepimiz hemfikirizdir sanırım. İnsanların kilolarıylaalay etmektense onları spora ya da diyete yönlendirmeye çalışmak ya da boyu kısa diye cüce, yerden bitme gibi alaycı lakaplar takmaktansa onların kendilerine olan güvenini tazelemek, güzel göründüklerini söylemek gibi küçük değişimler güzel bir başlangıç olabilir. Çevremizde çeşitli özellikleriyle bizden farklı olan ve dikkat çeken insanlara meraklı ya da aşağılayıcı gözlerle bakmaktan vazgeçmeliyiz. En basitinden bir kadın kendini güzel hissettiği gibi giyindiğinde ona dikdik bakıp hatta hakaret eden kötü niyetli insanları sert bir dille uyarmalıyız. Bunları herkes yapıyor demiyorum ama çoğumuzun bunlara benzer olaylara tanık olduğundan eminim. Bakış açımıza ya dakendi doğrularımıza ne kadar ters olursa olsun insanları farklılıklarıyla kabul etmeliyiz. Ne yazık ki bunu hayatımızın her alanına uygulamak buraya yazmak kadar kolay değil ama değişime bir yerdenbaşlamak gerekiyor. Bu değişime erkenyaşlardaki çocuklara herkesin farklılıklarıylakabul edilmesi gerektiğini aşılayarakbaşlayabiliriz belki de. Tabii ki bunun içinönce eğitim sistemimizin kendisinideğiştirmeliyiz. Şu anki eğitim sistemimiziele alırsak ülkemizde de her insan sankiBurak Akbıyıkaynıymışçasına bir eğitim sistemi uygulanıyor. Herkesin yetenekli olduğu konular farklı olabilecekken hepimizden aynı konuda başarılı olmamız bekleniyor. Derslerimizde başarısız olursakbunun bizi aptal ya da yetersiz gösterdiğini düşünüp kendimize olan güvenimizi kaybetmemize sebep oluyor. Sırf bunun yüzünden kendisinin aptal olduğuna inanıp bunu kabullenen insanlar var ve toplum, yani biz, belki de başka bir konuda çok yetenekli olan bir bireyi kaybetmiş oluyoruz. Hatta bu bireyler ömrünün geri kalanını aptal olduğunu düşünerek ve buna inanarak geçiriyor. Böyle insanları topluma geri kazandırmak için harekete geçme vaktinin geldiğini düşünüyorum. Okullarda başarısız olanları ya da dış görünüşündeki farklılıklarıyla toplum tarafından dışlananları geri kazanmak kadar önemli olan bir diğer konunun da engelli bireylerin topluma kazandırılması olduğunu düşünüyorum. Tekerlekli sandalye kullanan bireylerin rahatça binip inebildiği toplu taşıma aracı sayısının artırılması ya da kaldırımlara park eden araçlara uygulanan cezaların ağırlaştırılması gibi değişimlerin yararlı olabileceği görüşündeyim. Egolarımızdan sıyrılıp o insanların konumunda bizlerin de olabileceği gerçeğini hatırlayıp üzerimize düşeni yapmalıyız. Engellilere yönelik eğitim veren kurum ya da ilgi duydukları sporu yapabilecekleri tesis sayılarının arttırılması gibi hedefler bizi başarıya götürecektir ve onların yüzündeki tebessüm en büyük kazancımız olacaktır. Berfin Küçük Hedefe Doğru Nereye gittiğinizi bilmeden bir yere varabilir misiniz ya da varmış olacağınız bu yerden ne derece memnun kalabilirsiniz? İşte hedef belirlemenin önemi de bu sorunun cevabında yatıyordu. Hedef belirlemeden ilerlediğimiz yollarda her ne kadar ilerlemiş sayılsak da asıl memnuniyet, ilerlemekten ziyade varılmış olunan noktadan duyulan memnuniyete bağlıdır. Bu yüzdendir ki kendine hedefler belirleyip bu yolda ilerleyen insanlar yaşamdan daha çok zevk almaktadır. Herkesin mutlaka hayattan bazı beklenti ve istekleri olmuştur, fakat bu konuda birimizi bir diğerinden üstün kılan şey bu beklenti ve istekleri hedef olarak belirleyip bu uğurda çaba harcayabilmek olmuştur. Mesela başarılı bir basketbolcu olmak, küçüklüğümden beri benim için var olan bir hedefti ve hedefimi gerçekleştirmek adına bu konuda sürekli olarak çalışıp hedeflerime ulaşabilecek hâle geldim. Bir diğer hedefimse Bilkent'i kazanmaktı. Bilkent'i sadece kazanmak isteyip burada öğrenci olmak isteyen kişi ile aramda ince çizgi vardı. Ben Bilkent'i kazanmak isteyip bunu kendine bir hedef olarak belirlemiş olup bu uğurda çalışan öğrenciydim, onlarsa sadece Bilkent'te öğrenci olmayı istemekle yetiniyorlardı. Ben öğrenciliğimin büyük bir kısmını hangi üniversitede okumak istediğimi bilerek ve onu elde etmeye çalışarak geçirdim. Bilkent'te mühendislik okumak benim için hayallerimdeki bölüm ve üniversiteyi temsil ediyordu ve hayallerimi gerçekleştirebilmek için de bu yolda emek harcadım, ama beni Bilkent'te okumak isteyebilecek diğer öğrencilerden ayırabilecek büyük bir fark vardır ki o da bahsettiğim gibi Bilkent'in benim için bir "hedef" olup diğerleri içinse sadece bir hayal ve istekten ibaret olmasıdır. Hedefe doğru yürünen yolda yolculuk bile zevkli hâle gelir çünkü kişi, o yolu hedefine ulaştığını hayal ederek mesafe kateder. Bu yüzden yukarıda verdiğim örnekten yola çıkarsak hangi üniversiteyi hedeflediği belli olan kişi üniversiteye giriş sınavına daha büyük bir istekle hazırlanırken hedefi belli olmayan kişide bu durum tam tersi teşkil eder. Lâkin, okumuş olduğum Paulo Coelho'nun Simyacı adlı kitabında hedeflenmiş olan hedefe ulaştıktan sonrasının hüsran olduğunu şu sözlerle vurguluyordu: "Düşümü gerçekleştirmekten korkuyorum, çünkü o zaman yaşamak için bir sebebim olmayacak."(39) Bu noktada Paulo Coelho ile düşüncelerimiz çelişiyordu çünkü her ne kadar ben de rüyalarımızı gerçekleştirmeye çalışırken mutlu bir insan olabileceğimizi düşünsem de Coelho'nun aksine rüyalarımız gerçekleştikten sonra bile mutlu kalabileceğimizi savunuyorum. Bunun sebebi ise rüyalarımızın sayılarla kısıtlı olmadığı ve gerçekleştirebildiğimiz her rüyanın bir başka rüyayı gerçekleştirmek istememize daha çok katkısı olduğuydu çünkü hiçbir rüyası gerçekleşmeyen kişi bir başka rüyayı hayal etmeye bile cesaret edemez. İşte burada yazarın gerçekleştirmek istediği düş, aslında bizim elde etmek istediğimiz hedeflerden başka bir şey değildi ve elde ettiğimiz hedeflere ulaştıkça diğer "belirlediğimiz" hedeflere varmak için kendimizde güç buluruz. Peki hedefimiz belli olmadığında, hedef belirlemekte kararsız olduğumuzda ne yapıyoruz? Yolumuza, nereye gideceğimiz belli olmadan fütursuzca devam mı ediyoruz? Simyacı kitabının kahramanı Santiago, kararsız kaldığında, sahip olduğu beyaz ve siyah renklerindeki iki taşı kullanıyordu. Düşündüğü şeyi yapmayı belirleyip belirlememesine gerektiğine bu taşlar arasından bir taş çekip siyah geldiğinde hedef olarak belirleyip beyaz geldiğindeyse tam tersini yapıyordu. Bizim de hayatımızdaki seçimlerimiz bu siyah ve beyaz taşlar gibi net çizgilerle belli olması gerekse de Santiago gibi bunu şansa bırakmamalıyız, bizzat kendi irademizle hedefimizi seçebilmeliyiz. İlerlediğimiz yolda varmak istediğimiz ve istemediğimiz noktalar bizim seçimlerimizin bir eseri olmalıdır. Hiçbir başarı tesadüfen gerçekleşmemiştir, her başarının ardında bir plan yani konulmuş bir hedef vardır. Hedefi olan bir insan başarısızlıklarından bile ders çıkarabilecekken hedefi olmayan kişi varmış olduğu hiçbir noktadan memnun kalmaz. Bu nedenle, bir yola çıkmadan önce nereye varmak istediğimizi bilmeliyiz ki bu yolda karşılaşabileceğimiz zorluk ve sıkıntıların da üstesinden gelebilelim. Madem bir yolda ilerlemek zorundayız, peki neden nereye gitmek istediğimizi biz kendimiz belirlemeyelim çünkü Montaigne'nın da dediği gibi: "Hedefi olmayan gemiye hiçbir rüzgar yardım edemez." KAYNAKÇA Coelho, Paulo. Simyacı. İstanbul: Can Yayınları , 2016. Baskı Montaigne, Michel. "Hedef" kompozisyonornekleri. y.y t.y. Web. 20 Mart 2017 Adile Merve Andaç Ne İstediğini Bilemeli İnsan İnsanın hayatta en değer verdiği şey kedisi olmalı sadece. Kendi mutluluğu, kendi istekleri, kendi tercihleri, kendi doğruları... Ama kendini anlamayı başaramazsa insan nasıl kendine değer verebilir? Ne düşündüğünü, ne hissettiğini anlayamıyorsa neden kendi olmak ister ki bir insan? Kalbimizin en derininden bize sunulan, kırıntılarının bile hayatı güzelleştirmeye yettiği, o tarifi imkansız mutlulukların temelinde yatan en saf duygu... Sevgi... Bir insan, bir kalp her şeyi sevebilir mi gerçekten? Her güzel şey o kalbin sevgisini hak eder mi? Belki de nasıl sevdiğini anlamak için duyguların karmaşıklığını incelemek gerekiyordur. Korkuyu iliklerine kadar hissederken hala yanında olmak istiyorsan ya da onda yok olmayı, onsuz olmaya tercih edebiliyorsan, seviyorsundur. Onunla olmanın verdiği acıyı kalbinin en derininde hissederken, o acıdan daha fazla istiyorsan onu, seviyorsundur. Hiç olmayacak bir anda çıkıyorsa karşına, hayatının akışını değiştirebiliyorsa birden, seviyorsundur... Hayat yollarınızı kesiştirse de onun yanında kendini dünyanın en değerli insanıymış gibi hissetsen de, sen o kördüğüm olmuş duyguların altından kalkamazsın. Öncesi neydi, ilerde ne olacak, biz olamazsak, ben kalamazsam, neden şimdi, o kim... Bir dolu cevabını veremeyeceğin soru sorarsın kendine. Tek başına sevmek yetmiyormuş zaten, güven, heves ve daha bir çok duygu karışıyormuş işin içine. Beynin sürekli kalbinle münakaşaya giriyormuş, mutluluk ve mantık geleceğin için birbirleriyle savaşmaya başlıyorlarmış. Çok geç fark ettim bu çatışmayı, çoktan kalbim galip gelmişti bile. Usul usul mantığımı ele geçiriyordu, tatlı sözler, bakışlar, değerli olduğunu hissetmek, değer verdiğini bilmek, birlikte mutlu olmak, birlikte üzülmek, bir başkası için çabalamak, ona zaman ayırmak... Bunların hepsi daha kendi duygularımı bile çözememişken sadece yoğun olarak hissetmeye başladığım şeylerdi, müdahale etmek için geç kalınmış bu çatışmanın yükü karar vermekle de bitmiyordu. Evet seviyordum, seviyorum, haykıra haykıra bağırabilirim "Seviyorum!". Sonra mantığımın çığlıklarıyla kendime geldim 'O kadar kolay değil...'. Gerçekten sevmek yetiyor muydu ya da sadece benim sevmem ne kadar yetiyordu bilebilir miydim ya da yazıyor muydu her hangi bir yerde, okusam bulur muydum? Kendi duyguları mı kaldıramayınca, en güzel cevabı bulabileceğim yere gitmeye karar verdim, ona... Ben kendimi çözmeye çalışmaktan yorulmuş, bitkin bir halde, her dibe vuruşumda çaldığım gibi çaldım kapısını, yine onda buldum kendimi. Hiçbir zaman gelme demedi, yine aynı şefkatle dinledi yine incinmemem için elinden geleni yaptı. Önce bu kadar karmaşanın içinde kendi sesini duyurmak için avazı çıktığı kadar bağıran kalbimi sakinleştirdi, sonra bütün uğraşlarıma rağmen çözemediğim o kördüğümü aldı eline, ağır ağır hiçbir tarafını zorlamadan nazik hareketlerle çözmeye çalıştı o düğümü. İlmek ilmek açılırken düğüm kendisi karma karışık oluyordu, elimden hiçbir şey gelmiyordu o kadar yorulmuştum ki kendimle uğraşırken, bir hamle daha yapacak gücüm kalmamıştı. Korkularını gördüm gözlerinde, kendi için korktuklarını, benim incinmemem için çabalamalarını, geri adım atmalarını, mutluluklarını, ama en zoru buzdan bir duvar örüşünü adım adım gördüm. Sevmediğini, sevgisini sakladığını, kendiyle inatlaşışını, belirsizlikler içinde boşluğa düşüşünü, hepsini izledim ben. Kendini bazı sorumluluklar altında ezişini, bir süreden sonra da yavaş yavaş soğumaktan korkmasını. Kafasında kocaman kayalar olarak gördüğü problemlerin, benim gözümde çakıl taşlarından farksız olduğunu gördüm. Kendimi toparlayıp elimi uzattığımda beni iyileştirirken çöken bedenini kaldırmama izin vermiyordu. Sebebini bile öğrenemezken beni istememesinin ve ona dokunamamak bile acı verirken yanında oturuyordum. Ne yapacağımı nereye gideceğimi bilmeden, sadece onun varlığını hissederek ayakta kalmaya çalışıyordum. Gitmek istediğimde bırakmıyordu elimi, kalmak istediğimde ne yapacağını bilmiyordu. Ne hissettiğini bilmiyor muydu gerçekten, birlikte yaşadıklarımız beni ona getiren şeyler aslında hiç olmamış mıydı yoksa o da benim gibi duygularının ağırlığı altında eziliyor muydu? Ne istediğini bilmeli insan hayatta. Başkalarını kırmadan, incitmeden, onların duygularını hiçe saymadan. Ya gel demeli, ya git. Mutlu olmak istemeli insan yanındakiyle, yanında olmak istediğiyle... Değilse ne anlamı kalıyor ki paylaşılan anların, mutlulukların, huzurun, hüznün... Ne istediğini bilmeli insan; koşup sarılmak mı istiyor, elinden tutup yürümek mi tüm sokaklarını bu şehrin, yoksa mayıs güneşinin altında yemyeşil kırlarda uzanmak mı birlikte? Duygularını okuyabilmeli insan hissedebilmeli kendi içini. Her zaman mümkün değildir elbette ama kalbine kulak vermeli en azından, göz göze geldiğinde kendi kalbinin onun kalbiyle birlikte atmaya başladığını duyabilmeli. Kendine güvenmeli insan, mutlu olmak için verdiği hiçbir kararın onu pişman etmeyeceğini bilmeli. Ve son olarak sevebilmeli insan kendinden kaçmadan, birlikte olmaktan korkmadan, tereddüt etmeden. Mutluluğu tüm hücrelerinde hissedebilecek kadar, her zorluğa göğüs gerebilecek kadar, sevdiği insanı hayata bağlı kalmak için bir sebep olarak görebilecek kadar sevebilmeli. Kaynakça Zweig Stefan, Karmaşık Duygular, Çev.: İlknur İgan, Türkiye Iş Bankası Kültür Yay.,2015 BİLGE BALCILAR GÖLGE Gölge ne demektir? Her insan fiziksel bir açıklama yapabilir bu soruya. Gölge kısaca yansımadır. Peki gölgenin psikolojik tanımı? Her insanın bir gölgesi vardır değil mi? Aslında gölge ruhun ters yansımasıdır. Bazen aydınlık olur bazen ise karanlık. İnsanın hayatta yürüdüğü yola göre değişkenlik gösterir. Aydınlık tarafı seçenlerin karanlık, karanlık tarafı seçenlerin ise aydınlık gölgesi olur. Tıpkı içimizde hem iyi hem kötüyle doğmamız gibi. Kalbimizin bir tarafı iyiye yönelirken diğer tarafı kötülük doludur. Hangi tarafın ağır bastığına ise biz karar veririz. Kendini iyi bir insan olmaya adamış biri bile bilinçaltında, derinlerde bir yerde kötü düşünceler barındırır. Bazense inanç kaybına sebep olabilecek tek bir olay bile bu yanı ortaya çıkarabilir. Normalinde acımasız, kötü niyetli biri bile bakarsınız bir kereliğine de olsa merhamet gösterir. Çünkü bu onun hiç sahip olmadığı bir duygu değil. Hep içinde olan ama kullanmayı seçmediği bir duygu. Hatta belki varlığından bile habersiz. Peki ya arada kalmış olanlar? İyiyi seçmek ister ama karanlık tarafını kontrol edemez. SİYAH KUĞU filmindeki Nina adlı karakter gibi. Nina şizofren genç bir kız ve kafasında sahip olduğu iki karakter sürekli çakışıyor. İkisinden birini seçemiyor ve büyük bir karmaşa içerisine giriyor. Sanılanın aksine her insanın iki hatta ikiden çok karakteri vardır. Bu durum Nina’ya özel değil. Kimilerimizin yolları henüz gölgeleriyle çakışmadı sadece. Doğumumuzla beraber bir seçim şansına sahip oluruz. Nasıl bir insan olmak istediğimizi seçme şansı. Çünkü diğer karakterlere de sahibizdir aslında. Büyüme sürecinde etkilenilen faktörler sayesinde bir tanesi bilinçaltımızdan çıkıp kendini gösterir. Ve herkes böyle doğduğunu düşünür. Aslında öyle değil bilinçaltı oldukça karmaşık bir olgu. Farkında olmadığımız birçok şey saklı orada aslında. Hayatınızda hiç sizden beklenmedik bir şey yaptınız mı? Sınırlarınızı zorlayan, karakterinize ters düşen. Eminin birçoğunuz nadir de olsa böyle bir durumla karşılaşmıştır. Ben karşılaştım. Bu ben değilim dediğim anlar oldu. Ama aslında bu benim hatta bu benim sadece gölgem. İçimde barındırdığım diğer ben, kişiliklerimden bir tanesi. Bu yaşadığımız bocalama aslında bir kanıt gölgelere sahip olmamıza. Asıl sorun ise dengeyi kurabilmek. Benliğimizle gölgemiz arasına sıkışıp kalmamak. Nina iki zıt karakteri aynı anda kafasında barındırabildiği için kendine hep zarar verdi. Olay burada başka bir sen keşfetmek değil. Farkında olmadan ya da olarak kafanda hangi seni barındırabileceğine karar vermek. Her insanın hayatında arada sızıntılar olabilir. Belki kökten bir değişim ya da anlık yansımalar. Bahsettiğim gibi beklenmedik bir şey yapmak örneğin. Neye karar verirsek verelim aynı anda iki kişi olamayız. Bu sanki iki inanın arasında sıkışıp onların seni birbirlerine iteklemesi gibi bir şey. Bu bilinçaltında yaratılan bir zindan gibi ve çıkışı yok. Yani kaç tane gölgeye sahip olsak da sadece bir tanesinin kendini göstermesine izin veririz. Aksi takdirde bu psikolojik bir rahatsızlığa döner. Hiç sebepsizce birine ilgi duydunuz mu? Çok farklı bir karakter olmasına rağmen kendinizi ona yakın hissettiniz mi? Bunun sebebi aslında onda kendinize dair bir şeyler görmeniz hem de hiç ortak yanımız yok diye düşünürken. Gölgesini başkasında görmek çekici geliyor insana. Belki de yarımı bütün yapıyorlar birlikte bu iki insan. Çünkü ancak o zaman bir araya geliyor benliğimiz ve gölgemiz. Arasında seçim yaptığımız bazense oldukça arada kaldığımız, hep bilinçaltımızda olan yarımız. Yani hepimizin içinde farklı fikirler, yaşamlar, karakterler var. Ama çoğumuz sadece bir tanesinin farkında. Deniz TaskeserNerede Düşüncelerim? Bugün günlerden Pazartesi ve ben abartısız üç gündür, yani haftasonundan beri, ne yazacağımı ve nasıl yazacağımı düşünüyorum. Niçin başlayamıyordum? Ya da başlamak istemiyordum? Peki aynı şeyler size de oluyor muydu?Yazı konusu arama sürecinde bu sürecin başlı başına bir konu olabileceğini farkettiğim an kendimi ve sonra da eğitim sistemini sorgulamaya başladım.Ayrıca Ken Robinson’un okulların yaratıcılığı öldürdüğünü savunduğu söyleşisinde yansıttığı düşünceler ve anlattığı olaylar kafamda bazı soruların canlanmasına neden oldu. Nasıl bu hale gelmiştim? Demek istediğim ikokul,ortaokul ve lise hayatı boyunca Türkçe dersi beş olan ben veya siz niçin herhangi bir konu hakkında yazı yazamıyorduk? Ya da yazma öncesindeki süreç bu kadar sancılı oluyordu? Üstelik gözümüzü açtığımız andan itibaren Türkçe’ye maruz kalıyorken ve her yıl okulda ders olarak işliyorken. Bu durumun bence temel nedeni ne yazık ki eğitim sistemimiz. Kendimi okula başlamadan ya da okula yeni başladığım zamanda düşündüğümde, bana verilen herhangi bir görev öncesi bu kadar zorlanmadığımı farkettim. Çünkü bir göreve başlamadan önce, sonucunun nasıl olacağını ya da başkalarının beni nasıl değerlendireceğini düşünmüyordum, önemli olan sadece düşüncelerimdi.Şimdi ise ufacık bir yazı ödevinin üstesinden gelmek için kılı kırk yarıyorum.Neredeydi bu düşüncelerim?Ya da neredeydi bu yontulmuş düşüncelerim mi demeliyim?Devam etmekte olan eğitim sürecimizde ve öncesinde ilerlemek uğruna düşüncelerimizi yonttuk veya yontulduk. Çünkü testlerde,sınavlarda,denemelerde her sorunun bir doğru cevabı vardı ve sizin, benim, onun o konuya nasıl yaklaştığının veya niçin öyle yaklaştığının hiçbir önemi yoktu. Önemli olan doğru yapmaktı ve bu cevaba göre düşünmekti. Bir nevi kendi iç sesinizi dinlememek, görmezden gelmek,ezberlemekti.Böyle böyle hepimiz okul sıralarında birer birer düşüncelerimizi bıraktık.Bir şeyleri daha az sorgulamaya başladık. Çünkü birçok düşündüğümüz aslında düşünülmemesi gereken şeylermiş gibi geldi zamanla, oysa onlar bizi biz yapanlardı. Ayrıca eğitim sistemimiz içinde değerli olan sanki sorgulayıp düşünen değil de ezberleyip doğru şıkkı işaretleyendi artık. Doğruyu söylemek gerekirse de bir çok eğitim yuvası da doğru şıkkı işaretlettirip,daha çok soru yaptırma derdinde; yani düşünceler onlar için önemsiz , çok soru yapan kıymetli.Geçen yıl sınıfımda yaşadığım bir olaydan bahsetmek istiyorum. Hoca işlediğimiz konunun başlığını tahtanın ortasına yazdı ve herkesten bu konuyla ilgili beyin fırtınası yapmasını istedi. İki tane arkadaşım söz alıp o konunun çağrıştırdığı birer kelime söylediler. Sonrasında birkaç arkadaşım daha söz aldılar ama söyledikleri kelimeler farklı olsa da önce kalkanların söyledikleriyle aynı anlamdaydılar ve sınıfın geri kalanından ses çıkmıyordu. Sınıftaki yirmi dört tane on sekiz yaşındaki birey günlük hayattaki bir konu hakkında bir kelime dahi bulamıyorlardı. Ya da bulsalar bile arkadaşının söylediğinden çok farklı olmuyordu. Oysa ki sınıfımda üniversite sınavında derecesi olan öğrenciler yani okulların göz bebekleri, sınav birincileri vardı. Fakat onlardan da ses çıkmıyordu, belki ezberleme yetenekleri gelişmişti ama düşünmeye gelince, yeni fikirler üretmeye gelince sonuç sessizlikti. İşte bu sınıftaki örnek üniversite öncesi on iki yıllık harika eğitim sistemimizin(!) özeti. Bu sonuç çok da şaşırtıcı değildi. Hatta bizim sınıfta yapılan beyin fırtınası bir anaokulunda yapılsa bizden daha çok kelime bulacaklarından şüphem yok.Günümüzdeki eğitim sistemi düşünüldüğünde bizden istenen ödevler zorlaşıyor ama bizim ürettiğimiz düşünceler gitgide azalıyor. Yani bizden zorlu ve benzer ödevlerin altından ortak, kalıplaşmış bir mantıkla kalkmamız beklendi. Ve sonuç olarak da bir marangozun keresteleri yontarak yaptığı tek tip masalardan farkımız kalmadı. Bunu dediğim için bana kızmayın,belki siz bu eğitim sistemine boyun eğmeyip,yıllar içerisinde düşüncelerini yontmadan,anaokulundaki bir çocuğun düşünceleri tazeliğnde ve çeşitliliğinde kendi düşüncelerini korumayı başaran ender kişilerdensinizdir;o zaman ne mutlu size.MEHMET ERKİN ŞAHSUVAROĞLU BİR DÜĞÜN GECESİ’NDEN DERT DİNLEME UZMANI’NA ADALET AĞAOĞLU’NUN ROMANI ÜSTÜNE Hepimiz, yaşadığımız dünya içerisinde zaman zaman bir şeylerin yanlış olduğunu düşünmüşüzdür. Bir kısmımız toplumun yaşayışından dert yanar, bir kısmımız gerçek adaletin sağlanamadığından. Bizi insan yapan da zaten bu eleştirel algıya sahip olmamızdır. İdeolojiler bu nedenden dolayı ortaya çıkmıştır. Toplum mutlak mutluluğa nasıl kavuşur? İnsanoğlu nasıl daha eşit şartlara sahip olur? Bana kalırsa bu tarz sorular bile tek başına dünyanın huzursuz bir yer olduğunu gösterir. İçerisinde bulunulan durumun rahatsız edici olmasına bir sitem peşinde kelime virtiözü olur romancı. Öte yandan, böyle bir algıya sahip olmak, insanoğlunun belki de şükretmemesinden ve her zaman daha fazlasını istemesinden kaynaklanıyor da olabilir, ancak başlangıcımızdan günümüze kadar insan olarak çok kan döktük ve çeşitli zulümlere maruz kaldık. Acı reddedilemeyen bir duguydu çoğumuz için. Demek istediğim şey, dünyanın işleyişini ve kendimizi eleştirmekte tamamen haklı olduğumuzdur. Bir Düğün Gecesi Adalet Ağaoğlu’nun en önemli romanlarındandı. Bize o ideolojiler çağında bu duyguları yaşattırmıştı Adalet Ağaoğlu. Cemil Meriç’in sevdiği romanlar arasında Bir Düğün Gecesi özel bir yere sahip. Büyük denemeci o romanda bizim görmediğimiz noktalara işaret ediyor ve Türk romanının yüz akı olduğunu ifade ediyor. Usta bir anlatım sahibidir bu romanıyla Ağaoğlu. Ben Cemil Meriç’in bu değerlendirmesine bir anlam verememiştim. Pek de kolay okunan bir roman değildir bana göre Bir Düğün Gecesi… Fakat hayli aradan sonra tekrar roman yazmaya başlayan Adalet Ağaoğlu ustalık döneminde farklı bir yazar profili çizmeye başlamıştır diyebiliriz. Bugün artık bize daha çok hitap ediyor ve yeniden okunan yazarlar arasında yerini alıyor. Dar Zamanlar serisi içinde değerlendirmiş yeni romanını Dert Dinleme Uzmanı’nı Bir Düğün Gecesi ile karşılaştırarak okumaya çalışıyorum Adalet Ağaoğlu’nun… Alev Alatlı’nın yaptığı gibi Adalet Ağaoğlu da roman yazımında bir seri üzerinden yakalamaya çalışıyor okuyucusunu. Dar Zamanlar Türkiye’nin çözümlemesinin edebi çerçevesini sunuyor bizlere. Dert Dinleme Uzmanı bu serinin dördüncü kitabı. Öyle bir ülkede yaşıyoruz ki, her derdin arkaplanında zengin bir simgeler dünyası bulunuyor. Romandaki çağrışımları ile her dert toplumun derin bunalımlarından arakesitler seriyor önümüze. Toplumdaki derin ahlaki çöküntünün, dejenerasyonun, kişilik yozlaşmalarının nezih ve cin anlatımı ancak Adalet Ağaoğlu’nun üslubu çerçevesinde tahammül edilebilir hale geliyor. Yozlaşmalar ve ahlaki çöküntüler kimi zaman farkına varamayacağımız biçimde günlük hayatımız içinde normal görüntülermiş gibi arz-ı endam etmeye başlarlar ne yazık ki… Romancı bunu pek de ironik anlatıyor. Zaman zaman da muziplik yapıyor kendince… Bir yayın editörümüz var ve karşılaştığı tipleri süzüyor okumak zorunda olduğu metinlerden… Editörümüz önüne gelen kitapları tashih ederken aynı zamanda hesaplaşır kendince. Her okuduğunun yarattığı imgelemlerle boğuşurken kendi dünyasına çekilir zaman zaman ve notlar tutar. Bu notlar öylesine tuttuğu notlardır ilk bakıştı. Fakat işte eser bu notların dansıyla kurulur. Bir de bakarız ki bütün o kitaplardan süzülen ve hesaplaşmalara konu olan karakterler, olaylar editörün öylesine kenara iliştirdiği notlarıyla bir başka eserin tamamyacı parçası olup çıkmışlar. Dert Dinleme Uzmanı her dertten bir çıkarsamada bulunmuş ve önümüze serpmiştir artık. O dertler, hayatlar, kişilikler ve olaylar arasında hem kendi hayatımızın içinden her boyutta naiflikler, duygusallıklar, hassas ruhlar devşirebiliriz.gibidir. incelik ve iyilikler üzerinde hassasiyet göstermek acaba kötü bir şey midir. Ya da kötülüğe evrilebilirler mi? Romancı en çetin meseleyi böylece tartıştırır bize. Başarısı da buradadır zaten… Günümüzün yabancılaşan insanı romanın dertler dünyasında her türlü karamsarlıktan iyimserliğe gezinir durur. Aslında Adalet Ağaoğlu tıpkı Borges’in Kum Kitabı’nda yaptığı gibi bir yaşlılık dönemi çabası ortaya koyar. Bütün okuduğu o kitapları yazdıklarıyla da harmanlayarak her olgun yazarın yaptığını yapmaya çalışır. Bir eser vermek… Öyle bir eser vermek ki bütün bugüne kadar yapıp ettiklerinin bir özeti olsun. İşte Dert Dinleme Uzmanı, tıpkı Borges gibi okuduklarının bir hesaplaşmasına götürür yazarı ve sanki kendinden sonrakilere bir miras bırakma çabasındadır. Berke Uçar- 21902238- Şube 49- Bilgisayar Mühendisliği Bölümü KARŞIMDAKİNİ SEVİYORUM! Aynada kendimi görmekten sıkıldığım için “onu” seviyorum. Benim iyi olduğum şeylerden bıktığımdan “onunkilerde” kendimi arıyorum. Belki hiçbirimiz bu şekilde akan düşünce ırmağımızın varlığından bile haberdar değiliz ve bundan dolayı ona karşıt olan bir fikri kabulleniyoruz. Şu güne kadar bizlere; bize “benzeyen” kişilerden hoşlandığımız, onlarla anlaşabildiğimiz “kuralı konuldu” yazılarda, resimlerde ve müziklerde. Zaman zaman tersini düşündük ve düşüncemize ters denizlerde boğulmayı reddedip yüzmeye devam ettik ancak bu düşüncemiz nedense “Gerçek hayatta böyle olmaz!” kılıfına sokuldu ve en tozlu raflara kaldırıldı. Ama bir hata yaptık ve aşkın “gerçek” formunu anlamamıza yardımcı olan “gerçekleri” cezalandırdık. İnsanoğlu kendini kandırdı ve kandırmaya devam da edecek gibi görünüyor. Kendini egoistçe tamamen sevmek zorunda mıdır insan? Ya da kendini “andırmayan” birini sevemez mi? İkinci sorunun cevabını kendimden biliyorum: “Sevebilir, çok sevebilir!”. Çoğumuz saçlarımızı taramadan, ayakkabılarımızı giydikten sonra paçalarımızı düzeltmeden, sivilcelerimizi sıkmadan dışarı çıkamayabiliyoruz. Demem şu yüzdendir ki biz insanoğlu; aslında güzel görünmeyi seviyor ve kendimizi güzel, düzenli görmek istiyoruz. Başkalarını düşündüğümüzden midir bu? Yoksa kendimizi güzel görmek istememiz mi daha baskındır? Bence insan kendini sevmek ister ve bunun için çabalar aslında. Bu kadar çabalamasının nedeni ise kendini tamamen sevememesidir insanın. Her ne kadar toplum “tuvalinde” insanın kendini yüzde yüz sevmemesi adeta bir “günah” olarak resmedilebilse de insanın doğası, bu durumu en doğru şekilde çizebilmiştir diye düşünüyorum. Şimdi biraz düşünelim. Kendimizi “tamamen” sevmemiz gerektiğini bize dikte eden özsever öğretilere (!) inandığımızı varsayalım. Kendisini tamamen seven bir insan aslında gelişime kapalıdır bana göre. Neden mi? Arayışa kapalıdır çünkü. Doğru olan her şeyin sizde bulunduğunu bir düşünün! Neden yenisini arayasınız ki? Kendinizi kaybedeceğiniz bir şeye neden kalkışasınız? Sizce de insanın aynı anda kendini sevmesi ve kendine benzeyen biri ile birlikte olması büyük ölçüde çelişmiyor mu? Yukarıda bahsettiğim çelişki, bize insanoğlunun kendini tamamen sevmesi gerektiğinin ve kendisine benzeyeni sevmesinin gerekliliğinin yanlış olduğunu göstermiyor mu? Ayrıca bu “gerçek” yalnızca insana mahsus değil gibi görünüyor. “Kayıp gitmesi/ Yıldız’ın bir resimden/ Karanlığına...” (Aycı 16) satırlarının bana çağrıştırdığı üzere doğada da tezat şeyler birbirine aşıkmış. İnsanoğlu ise diğer zamanlarda da olduğu gibi altta kalmamış ve doğayı taklit etmiş hayat tiyatrosunda. Her yıldız kendi karanlığını aramış. Her erik rüzgar tarafından öpülerek kanamayı beklemiş (Aycı 21). Ancak insanoğlu yine doğaya ve doğasına başkaldırıp “benzerliğin ürettiği aşk” hikayesini gelecek nesillerine dayatmış. Yüzlerce, binlerce yıl geçmiş; nesiller, nesilleri geride bırakmış. İnsanoğlu aşkı bu “kırmızı çizgileri” geçmeden aramış ve belki de bu yüzden hala aramaya devam ediyor. Kendisine baktığında görmediği şeylere aşık olabileceği gerçeği korkutmuş yukarıda bahsettiğim gibi insanoğlunu. “Kendini her halinle sev!” daniskasını ihlal etmekten ödü kopmuş. Fakat farkında değilmiş aşkın “gerçeklerinin”. Her ateşin kendini söndürecek suyu beklediğinin, her aydınlığın kendini rahata erdirecek karanlığı düşlediğinin, her çizginin kendini silecek silgiyi istediğinin... Bahsettiklerime karşı
elini eteğini çekmeden hayatta kalmak mümkün mü! Aslında kendimizi uzak tuttuğumuz şeyi aşk zannediyoruz ama gerçek aşk az önce anlattıklarıma benzemez. Yarım Kalan Aşk’daki Lucy ile Mally’nin yaşadığı aşk öyle değildi örneğin. Onların aşkında bir çekim, bir yoğunluk vardı. Gerçekten hissettikleri, durmadan düşündükleri bir duygu var ortada. Bu duygu için hayatlarındaki başka şeyleri feda edebilecek, zorlukları göze alabilecek, birbirleri için savaşabilecek kadar çok sevdiler birbirlerini. Öbür türlüsünün bir anlamı yok ki zaten... Bana kalırsa ,hepimizin hayatında gel köprüleri beraber yakalım, hatta yanacaksak yanalım diyebileceği birileri olsa, hayattan doyumsuz bir keyif alınır. Heralde bu keyif kelimelerle anlatılamazdı. Ancak, maalesef, kitaptakinin aksine hikaye böyle gelişmiyor gerçek dünyalı hayatlarda. Zaten olmaz, nasıl olur diye diye ıskalıyoruz mutlulukları. Ancak aşk bazen biri için hata yapmak, bazen de biri için yaptığın hataları, kendini düzeltmektir. Günümüz insanı ise sürekli doğruyu yapmak, mükemmel olmak istiyor, huzuru bölünmesin, morali bozulmasın, aman yanlış bir şey yapmasın, aman tadımız kaçmasın! Oysa ki Lucy ile Mally, ilişkilerine karşı çıkan herkesin önünde dik durabilecek kadar güçlüydüler, çünkü seviyorlar birbirlerini, aşıklar. Sizin anlayacağınız, öyle bizim yaptığımız gibi yok ayrılırım, olmadı başka birini bulurum, ama bu daha iyiymiş demiyorlar. Sizler monoton hayatlarınıza tıkılmış, hayattan keyif aldığınızı zannederken aslında içinde bulunduğunuz durumdan sıkılmış, hissetmeden, heyecanlanmadan yaşarken, sırf çarkımı döndüreyim diye çabalarken, onların içlerini mutluluk ile dolduracak bir aşkları var. Sanırım siz sözün özünü anladınız. Heyecanlanmadığınız, tutku duymadığınız, kendinizi karşınızdaki kişiye karşı çekilirken bulmadığınız, düşündüğünüz kişiyle bir bütün olduğunuzu hissetmediğiniz, acı çekmediğiniz, üzülmediğiniz, kararlı davranmadığınız, çabalamadığınız, savaşmadığınız ve en önemlisi mutlu olmadığınız aşka aşk denilmez. Lafı uzatmadan daha fazla, tamamlıyorum söyleyeceklerimi. Aşık olduğunuz zaman böyle hissedersiniz. Her zaman aşık olma şansına sahipsiniz. Yeter ki kalbinizi dinleyin ve eğer bunları hissedemiyorsanız, üzgünüm ama, aşık değilsiniz demektir. KAYNAKÇA:St. Clair, Vanessa. Yarım Kalan Aşk. İstanbul: Epsilon Yayınevi, 2016.Cansu İNÖZÜ Dinlemenin Kusursuzluğu Üzerine Yalnızca duyuyor olmamız dinliyor olmamızla aynı şey midir? Duyuyoruz fakat kendimizi ne kadar vererek dinliyoruz gerçek anlamda? Dinlemek bu denli önem teşkil ederken günlük hayatta en son içinde bulunduğumuz hangi sohbeti can kulağıyla dinleyip, konuya dair sorular sorduk? Dinlediğim için en son ne zaman değerli hissettirdim acaba karşımda benimle fikirlerini paylaşan insanları diye düşündüğümde, kendim bile bu soruya kesin bir cevap veremiyorum. Çıkmaza giren sorunların çözülememesinin belki de tek sebebi sorunlarını olması gerektiği gibi dile getiren insanlara karşı duyarsız olmamızdır. Kusursuz dinleme olmadan mükemmel ilişkiler arayamayacağımızın yarattığı farkındalık da belki harekete şimdiden geçiriyordur bizleri. Bebeklerin bile kendilerini büyüklerine anlatmak için birçok farklı dil denemek durumunda kaldığı bu dünyada gerçekten dinlemek neden bu kadar zor bir hâl aldı? En büyük çaresizliğimizdir bana sorarsanız yargısız infaz yapmak denilen şey. Sahi nedir yargısız infaz, nasıl yapılır? Herhangi bir konuda haklı ya da haksız olan taraflardan bahsedebileceğimiz zamanlarda haklı olanın kendini açıklamasına izin vermeden, daha fazla konuşmamız ya da durumu doğrudan sonuca ulaştırmamızdır yargısız infaz dediğimiz şey. Kırılan taraf olduğu kadar kıran taraf da olabiliriz bizler de bu durumda. Sonuca ulaştırdığımız durumlar bizi memnun ediyor olsa bile bir yerlerde bir memnuniyetsizlik barınacaktır elbette. Laflarını ağzına âdeta tıktığımız ve kendini ifade etmesine dahi izin vermediğimiz o insanların memnuniyetsizliği işte tam bu sırada göstermesi beklenendir kendini… Dinlemenin zeka belirtisi olduğu söylenir geçmişten beri insanlar arasında. Bazen ziyaret etmiyor mu sizleri de sadece gözlerimizi açıp ağzımızı yummamızın gerekli olduğu zamanlar? Dışarıdan bakan ortada bir sıkıntının olduğunu anlar fakat anlayamayacağı bir şey varsa da o da kimin haklı, kimin haksız olduğudur. Tam olarak da bu sebepten haklı olan taraf ben olsam da susmayı tercih ederim. Susmayı tercih etmek bir nevi gözlere konuşma hakkı vermektir. İşte o dakikadan itibaren gözlerime bırakırım geri kalan tüm işi ve halledilmesi gereken meseleyi… Konuşmak, sonuca varamayacağını bildiğim bir konuyu çözmeye çalışmak ne kadar yarayacaktır işime? Tam olarak bu yüzden duyacağım şeylerin kendi yanlışlarım olmasındansa karşımdaki insanın yanlışı olmasını tercih ederim ve bazı durumlarda yalnızca dinlerim. Bakmak görmek midir? Baktığımızda görebiliyor muyuz kendimizi vermemiş bile olsak baktığımız şeye? Tıpkı bakmanın görebilmekle aynı olmaması gibi işitebiliyor olmak da duyduğumuzu göstermez. Tam anlamıyla duymak ya da tam anlamıyla karşımızdaki insanları anlıyor olabilmemiz için bizlere verilen beş duyu organımızdan birini her şeyiyle kullanmamız ve ondan faydalanmamız gerekir. Gerektiği kadar konuşmak çoğu zaman fazla konuşmaktan nasıl iyi olabiliyorsa, kendimizi dinleyeceğimiz sohbetlerin akışına bırakıp yalnızca sohbetin gidişatına bırakmamız da iyi olabilir. Hatta iyidir bile diyebiliriz, bilmeden yapmak zorunda kalacağımız yorumlara davetiye vermemiş oluruz böylelikle. Dışarıdan bakanların kafasını karıştırmamış oluruz mesela, baktıklarında kimin hatalı kimin hatasız olduğunu anlamakta zorluk çekebilecek olanlara özellikle. Yaşamımız boyunca yalnızca sesin akışına bırakmamız gerekir belki de kendimizi. Suyun sesi, kuşların cıvıltısı, hatta belki de bizlere azar çeken annemizin, anneannemizin sesi… Çok şey öğreneceğiz aslında düşündüğümüzde kendimizi yalnızca dinlemeye ve duyduğumuzu anlamaya bırakırsak. Birçok yeni ses, yeni anlamlar katacak belki de hayatlarımıza. Farklı tatları ya da farklı insanları çıkaracak karşımıza işittiğimiz her şey. Belki de alacaklar bizde olanları, eksik bırakacaklar bizleri. İşte bu sebepten ötürü bence ağızlarımızı yumalım, gözlerimizi açalım ve gereksiz konuşmamaya, etrafa belli belirsiz yorumlarımızı dağıtmamaya özen gösterelim. İnsanlar tarafından dinlenmek nasıl hoşumuza gidiyorsa o şekilde davranalım karşımızdakilere de ve dinlemekten asla bıkmayıp, dinlediğimiz her an işitmenin tadına varalım. Başak ÖZAYDIN Bir Uzay Macerası “Uzun zaman önce, çok uzak bir galakside…”, sanırım çoğu kişi Star Wars serisinin efsanevi açılış cümlesini biliyordur. Yıldızlı uzay boşluğundan akıp geçen bu yazıları görmek benim için her zaman bir macera alameti oldu. Ancak bu maceralar filmde anlatılanlarla sınırlı değil. Başka bir galakside, başka canlıların yaşaması fikri zihnimdeki bilinmeyen diyarlara yolculuk etme arzusunu tetiklemiştir her seferinde. Bu bilinmeyene yolculuk isteği adeta bir dominonun başka bir dominoya dokunarak devirmesi gibi hayallerimin mesleğini uzay keşiflerini yapacak araçları tasarlayan mühendis olmak şeklinde değiştirmiştir. Bu yüzden uzayla ilgili araştırmaları okumak, uzayda bizi nelerin beklediğine dair hayaller kurmak bana ayrı bir zevk veriyor. İnsana benzeyen ve benzemeyen yönleriyle akıllı, dünya dışı canlılar olabileceği düşünüyorum. Bizim gezegenimizi barındıran Güneş sistemi, içinde bulunduğu Samanyolu galaksisine kıyasla küçük bir nokta gibi. Galaksimiz de evrenin geri kalanıyla kıyaslandığında bir noktadan bile küçük. Bu kadar geniş bir evrende insanoğlunun yalnız olması bana çok olası gelmiyor. Yaşamı destekleyebilecek çok sayıda gezegen olduğu düşünülüyor. Durum buyken yalnız dünyada yaşamın olması bir gökdelende sadece bir odanın dolu olması gibi geliyor bana. Şu anda kanıtlayamıyor olmamız orada canlı varlıkların olmadığı anlamına gelmiyor. Sadece yeterli teknolojimiz olmadığını kanıtlıyor. Mevcut teknoloji geliştikçe, astronotlar, uzaya engin bir deniz misali açıldıkça bu çalışmalar bir hız kazanıp başka gezegenlerde hayata dair işaretler bulunabileceği kanısındayım. Yaşamın olup olmadığı sorusu kadar bu sorunun yol açtığı başka bir soru da benim hayal gücümü meşgul ediyor. Diyelim ki uzayda akıllı yaşam formları bulundu, bu canlılar insanlık için dost mu düşman mı? Her ne kadar bazı kurgusal 1 Başak ÖZAYDIN senaryolarda uzaylılarla iletişime geçmek insanlığın yok oluşuna adım atmak gibi gösterilse de ben bunun tam tersi olacağı görüşündeyim. Bu iletişim, büyük çapta bir bilimsel ve kültürel etkileşimi de beraberinde getireceğinden ötürü hem insanlığın hem de iletişim kurulan medeniyetin gelişimi anlamına gelecektir. Tarihte iki topluluk arasındaki etkileşim sayesinde büyük gelişmelerden bahsedilebiliyor. O zaman iki gezegenin etkileşiminden nasıl bir şey ortaya çıkar? Düşüncelerimin bile yetişemeyeceği kadar çok olasılık var. Bu olasılıkların bir kısmı bile beni uzay keşfi konusunda heyecanlandırıyor, bende bu konuda çalışma isteği uyandırıyor. Karşılaşacağımız uzaylı topluluğunu dost olmasını umut etsem de onların düşman olabilecekleri ihtimalini de kabul ediyorum. Sonuç olarak insanlık yıllar boyu birbiriyle mücadele içinde, öfke, nefret, açgözlülük ve daha nice duygunun etkisiyle sürekli bir savaş hâlinde. Eğer başka canlılar da insanların bu yönünü içinde barındırıyorsa o zaman onların bize düşmanca davranacaklarını öngörmek çok zor değil. Öyle bir durumda ölüm yıldızıyla dehşet saçan Darth Vader kadar olmasa da bazı filmlerdeki gibi insanlığın kökünü kazımayı planlayan canlılar olacaktır. Madalyonun diğer bir yüzünde de insanların, keşfedilen yeni uzaylı topluluğunun kökünü kazımaya çalışması yer alıyor. İnsanlar, insanlığı koruma çabasıyla ya da sınırları genişletme gayesiyle olası uzaylı topluluğuna zarar verebilir. Kısacası eğer uzaylılar varsa ve onlarla iletişime geçilebilirse ilişkiler çok dikkatli kurulmalı. Yoksa tıpkı insanların dünyaya verdiği zarar gibi uzaya da zarar vereceğini düşünüyorum. Bundan dolayı uzayla ilgili çalışmalar fazladan bir dikkatle ele alınmalı. Evet, bahsettiğim sebeplerden dolayı iyice hassaslaşan bu çalışmalar bir de bunları gerçekleştirmek için gerekli olan masraflarla iyice zorlu bir alan oluveriyor. Bu zorluğun farkındayım. Ancak hani oyuncular için denir ya “Bir kez sahne tozu yutunca 2 Başak ÖZAYDIN sahneden ayrılamadı.” diye işte ben de bir kere yıldız tozu yutmuşum Star Wars izlerken. Çocukluğumdan beri uzayı kendi küçük imkânlarımla fethetme çabasındayım. Bazen gördüğüm yıldızlı gökteki takım yıldızları inceleyerek bazense uzay araştırmalarını okuyarak. Hâlâ var olan o bilinmeyen havası bu alanda başarılı olacağım hissini yaratıyor bende. Elimde değil. Çocukkenki mesleki hedeflerim zamanla geldi geçti. Anaokulunda astronot, ilk okulda uzay mühendisi, ortaokulda astrofizikçi, lisede ise sonunda elektrik-elektronik mühendisi olarak belirledim mesleki hedefimi. Belki fark etmişinizdir hepsi uzay ile ilgili araştırmalara çok elverişli. Şu anda elektrik-elektronik okurken hedefim yine uzay yine keşif. Bendeki bu uzay aşkı olduğu sürece kim bilir belki insanlığı başka bir galaksiye götürecek geminin tasarımını ya da uzaylılarla iletişime geçilmesini sağlayan bir uyduyu ismi Başak olan Türk bir mühendis yapar. İnsanlar her zaman bilinmeyenden korkmuştur çünkü içerisinde çok sayıda olasılık barındırır ve insanlar kısıtlı düşünme kapasiteleriyle bilinmeyenin ancak bir kısmını anlamlandırabilir. Yıllar boyunca uzay insanoğlu için en büyük bilinmeyenlerden biri oldu. Ancak teknolojinin ve bilimsel çalışmaların gelişmesiyle şu anda bilim insanları uzayı daha başarılı anlamlandırıyor. Bu çalışmaların hız kazanmasıyla insanların uzun süredir hayalini kurdukları küçük yeşil adamları bulacağına dair inancım tam. Hatta bu önemli görevi üstlenen bilim insanlarından bir olmak gibi bir hayalim var. Evet, uzayın tehlikelerinden haberdarım ancak bu tehlikelerin keşiflere engel olmamasını gerektiğini, korkularımız yüzünden olası çok önemli gelişmeleri kaçırmamamız gerektiğini düşünüyorum. Sonuç olarak her gece kafamızı kaldırdığımızda gördüğümüz o simsiyah boşlukta ne olduğu ancak keşfedince bilebiliriz. Kaynakça Lucas, George. Yıldız Savaşları 4: Yeni Bir Umut. 1977. 20th Century Fox. Film. 3 Berra Aktan 21401282Kalbimizdeki Tatlı Çocuk Mu Yoksa Sinsi Şeytan Mı?Hiç çocukların mı yoksa büyüklerin mi daha acımasız olduğunu düşündünüz mü? Genelde çocukların melek gibi masum olduklarına, gaddar dünyamızın içinde büyüdükçe acımasızlaştıklarına inanılır. Sanki tüm büyükler ortadan kaybolsa çocukların kuracağı bir medeniyetin çok daha huzurlu, çok daha “medeni” olacağı düşünülür. Ancak çocukların ağızlarından dökülen kimi laﬂarı duyup birbirlerine ve çevrelerindeki diğer insanlara karşı tutundukları tavırları gördükçe insanın buna inanası pek gelmiyor. Bir çocuk annesine nasıl vurabilir? Hayvanlara acı çektirmekten nasıl zevk alabilir? Zalimlik eden bir çocuğa mutlaka şahit olmuşsunuzdur. Düşünmeden edemiyorum, belki de doğamız vahşi, acımasız da büyüdükçe toplumun baskıları ve dayatmaları ile bunu bastırıyoruz. İçimizdeki çocuk belki de sandığımız kadar tatlı değildir.Bir disütopya olan, William Golding’in romanı Sineklerin Tanrısı’nda bir grup çocuk bir kaza sonucu ıssız bir adaya düşüyor ve hiçbir büyüğün, hiçbir medeniyet kuralının etkisi olmaksızın kendi kurallarını koyarak tamamen bambaşka bir çocuk egemenliği yaratıyorlar. İnsan ilk önce Mercan Adası’nda olduğu gibi mutlu mesut, hep düşlenen barış ve adalet dolu çocuk ütopyasına kavuşacağını zannediyor ancak bu hikayede kurallardan kurtulup vahşileşen çocuklar birbirlerine saldırıyor, düşünmeden cinayet işliyorlar. Domuzcuk isimli bir çocuğu linç ederken zevk ve zafer çığlıkları atabiliyorlar. Ölüm nedir bilmedikleri için karıncaları öldürdüklerini düşünürdüm hep, hiç bile isteye çocukların katil olabilecekleri aklıma gelmemişti. Açıkçası kitabın her bir sayfasında düştüğüm dehşetin şiddeti arttı. Aristokrat ailelerin okulda uslu uslu oturan, ailelerine karşı her zaman saygılı davranan çocuklarının aslında içlerinde ne kadar da vahşi olduğunu gördüm. Sonra aklıma birdenbire yıllar önce şahit olduğum bir olay geldi. Parkta oynayan çocukları izlerken bir çocuğun diğerinin elinden oyuncağını nasıl da zorbalıkla aldığını, sonra da yetmezmiş gibi tüm gücü ile vurmaya başladığını hatırladım. Eğer çocuğun annesi gelip kızını kurtarmasaydı kim bilir daha ne kadar sürüp gidecekti bu sahne. Hiç acımadan vuruyordu çocuk. Sanki karşısındaki ağladıkça, yalvardıkça daha da zevkle vuruyordu. Sadist diye nitelendirdiğimiz insanların, işkence ederken aldıkları zevk gelmişti aklıma. Tıpkı kitabı okurkenki gibi o zaman da dehşete düşmüştüm. Günlük hayatın içinden çok basit bir olay gibi gelebilir ilk bakışta ancak o çocuğun ve nicelerinin gözündeki bakışa şahit olduğumda yıllarca inandığım temiz kalpli çocuk kavramı benim için yok oldu. Artık çocuklara “çocuk” gözüyle değil de büyük insanlarmış gibi bakıyorum. Sanırım her insan karakteri ile doğuyor. Tıpkı kitaptaki insafsız çocuk çetesine karşı çıkabilen Jack, arkadaşına ihanet etmeyen Domuzcuk gibi iyi kalpli çocuklar da var. İnsan büyüdükçe karakteri çevrenin de etkisi ile şekilleniyor tabii ama gördüğüm kadarıyla içimizde esas olan kişiliğimiz bir şekilde her zaman bizimle. “İçimizdeki çocuk”’un gerçek anlamı bana göre birçok insandan farklı. Toplumun kurallarından arındığımızda doğduğumuz zaman bilmediğimiz din, kanunlar, medeniyet gibi kavramlardan bağımsız düşündüğümüzde ulaşabileceğimiz bir benliğimizmiş gibi geliyor bana o. Gözlüklü, diş telli arkadaşıyla acımasızca alay eden küçüklerin karşısında alay edilen çocuğu koruyan biri de olmuştur elbette. Düşünüyorum da acaba Gülten Dayıoğlu’nun bir kitabındaki gibi on iki yaşın üzerinde herkes yok olsa ve dünya çocuklara kalsa hangi ütopya gerçekleşir: Mercan Adası mı Sineklerin Tanrısı mı? Sanırım insanlık olarak yine şu anki konumumuza ulaşırız. Çocuklar büyüdüklerinde şimdinin büyüklerinin yerlerini alırlar ve dünya dönmeye decam eder. Şimdi soruyorum sizlere: Sizin içinizdeki çocuk kim?KaynakçaGolding, William (2006) Sineklerin Tanrısı. İstanbul: İş Bankası Kültür Yayınları Sena ErTaş Kalpli Bir İnsandan Klavye ve Elektronik Kitap Savunması Bu aralar, bir sürü insanı, Woody Allen’ın ünlü Paris’te Gece Yarısı filmindeki 1920’lerdeyağmurdaki Paris’i hiçbir şeye değişmeyen nostalji takıntılı Gil’e benzetiyorum. Herkes benzernesneleri, durumları, yerleri anlamsız ve mantıksız biçimde romantik buluyor. Gerçi Gil 1920Parislilerinden çok etkilendiği için onun Paris’e duyduğu romantizmi yine temellendirebiliyorum.Fakat bunca insanın hiç gitmediği Paris’i bu kadar romantik bulmasını anlamlandıramıyorum. Lisedeyken bir söyleşisinde konuşmacı yazar “Daktiloyla yazın.” diye bir öneridebulunmuştu. O zaman da bu saçma romantizm bana çok saçma gelmişti, hâlâ da çok saçma geliyor.Yahu neden? Bilgisayarlar varken neden daktilo? Hadi elle yazmayı anlıyorum ama mesela“Mürekkepli kalemle yazın, normal kalemle değil.” deseler yine karşı çıkarım. İnsanlarınseçimlerine ve bazı aletleri kullanmayı daha çok sevmelerine, bazı nesnelere anlam yüklemelerinekarşı değilim, yanlış anlaşılmasın. Fakat bu temelsiz romantizmin dikte edilmesine katlanamıyorumdoğrusu. Daktilo kullanmıyorum çünkü daktiloda yazdığınızı geri alamazsınız, daktiloda bir yazıyıyazmaya ortadan başlayamazsınız, her satırda şaryoyu başa getirmekle uğraşmanız gerekir,daktiloyu temizlemekle veya ayarlamakla da uğraşmak istemem, ayrıca daktilom da yok. Bilgisayarklavyesi bence çok bariz bir şekilde avantajlı. Daktilonun romantik bulunmasını da anlıyorum.Eskiden daktilo kullanılıyordu; bu yüzden daktiloyu görmek, daktiloya dokunmak, daktilonun sesiniişitmek geçmişten gelen hatıraları canlandırabilir. Lakin tüm bunlar daktilonun özüyle ilgili değil,yargılayan kişinin daktiloyla ilişkilendirdiği diğer varlıklar, anılar ve duygularla alakalı. O yüzdenbu kadar nesnellikten uzak bir yargının başka kişilere dikte edilmesi bana çok saçma geliyor. Sosyal medyada sayısız kere kahveyle birlikte, bazen de kurabiye eşliğinde, loş bir ışıkta,üzerinde gözlükle bir kitap resmi görüyorum. Hatta dışarıda kar veya yağmur varsa pencere degözükmeli, yok hava maalesef iyiyse masanıza mum koyarak da kitap okuyabilirsiniz. “Yahu kitapkahvesiz okunmuyor mu?” diye düşündüğüm oldu. Gerçi ben loş ışıkta kitap okumayı da sevmem.Üstelik siz miyopsunuz niye gözlüğünüzü kitabın üstüne koyuyorsunuz ki? Ya dışarıda havakötüyken içeride kitap okumayı da anladık da, kim neden mumla kitap okur? Hangi yüzyıldayaşıyoruz? Neyse, benim rahatsız olduğum konu bir insanın neden bu durumu romantik bulduğudeğil. Beni rahatsız eden herkesin topluca anlaşmış gibi sadece bu şekilde fotoğraf çekmesi. Çünkübence bu bireylerin kendi özel duygularından değil, öznel bir yargıyı nesnel gibikabullenmelerinden dolayı oluyor. Birçok arkadaşımın “Elektronik kitap geleneksel kitabın yerinitutmaz.” dediklerine şahit oldum. Şahsen ben elektronik kitabı tercih ediyorum. Çünkü istediğinizkadar kitabı taşıyabiliyorsunuz, yabancı dilde bir kitap okuduğunuzda bilmediğiniz bir kelimeylekarşılaştığınıza kelimenin üstüne basmanız yeterli, ekranın rengini, yazının fontunu ve büyüklüğünüdeğiştirebiliyorsunuz, genel olarak daha kompakt olduğu için taşıması ve okuması da daha kolaybence. Çoğu arkadaşım bana hiç katılmıyor ve verdikleri argümanlar, “elektronik kitapta kitapkokusunun olmaması” veya “kitabı hissetmenin verdiği hazzı elektronik kitapta alamamaları”.Sena ErKitabı kitap kokusu için okuyorlarsa, evet haklılar, lakin bence bunlar herkes söylediği için varılanyargılar. Hatta varılan yargılar demek bile yanlış olur, kopyalanan yargılar. Birileri kitap kokusunuromantikleştirmiş, çünkü onlara eskiden okudukları kitapları hatırlatmış, onun için kitap kokusunaanlam yüklemişler. Diğerleri de bu romantizmi kopyalayıp durmuş. Herkesin bu romantizme kendikendine varması çok da muhtemel değil bence. Ama bu kadar çok insanın bu şekilde düşünmesi,hatta bu yargının genel geçer bir yargı olduğunu düşünmeleri bence saçmalık. Hepimiz bazenromantik davranırız, bu gayet doğal, ama bunun daha öznel olması lazım. Genel olarak romantikbulunan durumları anlayamıyorum ben. Bence tüm bunlar bizden önceki neslin kendi romantizmlerini bize dayattırdıklarındanoluyor. Paris’te Gece Yarısı’nda da 1920’de yaşamış insanlar 1890’daki Paris’i ondan da önceyaşayanlar Rönesans'ı romantik buluyorlardı. Ya da tüm bunları ben taş kalpli olduğumdan anlayamıyorumdur. KaynakçaParis'te Gece Yarısı. Yön. Woody Allen. 2010. DVD. Yılmaz1 BOYHOOD VE ÖTESİ Altı ayrı dalda Oscar adaylığı kazanarak kendini sinemaseverlere bir kez daha kanıtlayan Boyhood; özgün senaryosu, başarılı çekim teknikleri, göz dolduran oyunculukları ve her bir sahnede seyirciyi tam da kalbinden vurmayı başaran müzikleriyle on iki yıllık büyük bir emeği ve hayatı, sofistike dramlar ya da şaşaalı aksiyonlar olmadan sıcacık, samimi ve naif bir atmosferle harmanlamayı başaran unutulmayacak bir yapım. Boyhood izlenmeye başlandığı ilk dakikalardan itibaren bambaşka bir yapım olduğunu hissettiriyor. Yönetmen ve senarist Richard Linklater, yediden yetmişe pek çok sinemaseverin yıllar boyunca alışageldiği Hollywood klişelerinden, mübalağa dolu aksiyonlardan ve paslanmış dramlardan kaçınacağını seyirciye adeta fısıldıyor. Film, günümüz sinemasında kendine sağlam bir yer etmiş bütün bu ögelerden bağımsız bir çizgide ilerliyor. Biz sinemaseverler, bunların yerine hayatın tam da kendisini izliyoruz sanki. Günlük rutinlerimizi, sonu gelmek bilmeyen planlarımızı bir kenara koyuyor ve bir yolculuğa çıkıyoruz. Saatler boyunca hayatı olduğu gibi, en samimi ve en saf haliyle izliyoruz. Basmakalıp aksiyonlar ya da yapay trajediler olmadan ana karakter Mason sayesinde kendi hayatlarımızı sorguluyoruz. Onun kıyafetlerini giyiyor, onun gözünden tanıyoruz her bir rengi. Siyahın ve beyazın içinde kaybettiğimiz yaşamlarımız, kendine yeni bir değer biçiyor sanki. Yeşillerle, mavilerle renklenen, sıcacık bir dünya yaratıyoruz kendimize. Hayatın bu katıksız haliyle çok daha güzel olduğunu fark ediyoruz elbette. Biz dünyalarımızı renklendirirken saniyeler, dakikalar adeta akıp gidiyor. Saatlerimize, yanımızda oturan arkadaşlarımıza ya da telefonlarımıza bakma ihtiyacı bile duymuyoruz. Kendimizi bir resim sergisinde gibi hissedebiliyoruz; zira her bir sahne kendine has bir ressamın elinden çıkmış gibi. Titizlikle kullanılan kamera açıları bazen pespembe bir gün doğumundan, bazen kapkaranlık bir geceden sahneler sunuyor bizlere. Karakterler nereye giderse biz de oraya gidiyor; onlarla ağlıyor, gülüyor ve en önemlisi onlarla yaşlanıyoruz. Yönetmen Linklater’ın filmi on iki yıl içinde çekmesi, hayatın nasıl da çabucak akıp gittiğini hatırlatıyor bizlere. Geride bıraktığımız ya da her daim kendimizle birlikte taşıdığımız her şeyi gerek gülerek, gerek gözyaşlarımıza hakim olamayarak bir kere daha hatırlıyor ve bu nostaljik atmosferde hayatımızın gözlerimizin önünden bir film şeridi gibi geçmesine izin veriyoruz. Filmin en çarpıcı karakterlerinden birini canlandıran Patricia Arquette, oyunculuğa bambaşka bir anlam katıyor. Titizlikle kullandığı mimikleri ve yönlendirdiği tonlamaları biz seyircilere sadece bir sinema salonunda olduğumuzu unutturuyor. Canlandırdığı karakterin katıksız hüznü ise hepimizin kalbinde derin bir iz bırakmaya yetiyor ve belki de kadın olmanın aslında ne demek olduğunu bir kez daha düşünüyoruz. Toplumun kadınları adeta kırmızı bir dairenin içine alıp günden güne daha da çok kısıtlayarak nasıl hapsettiğini kafamızda canlandırıyoruz. Biz kadınların kendi kararlarımızı vermemizi, hür irademizi kullanmamızı engelleyen birtakım kurallar topluluğunun bizleri nasıl da bir girdap gibi içine çektiğini anlıyoruz bir kez daha. Belki de bu dünyanın en büyük emekçileri, en özverili insanları olarak nasıl da hor görülebiliyor, nasıl da ezilebiliyoruz bazen. İş yerinde hak ettiği mevkiye bir türlü ulaşamayan bir çalışan, altı çocuğu her türlü fedakarlıkta bulunarak büyütmüş bir anne ya da neden ağabeyi bazı günler eve hiç uğramazken kendisinin akşam yemeğinde daima masada olması gerektiğini anlamaya çalışan küçücük bir çocuk gibiyiz hepimiz. Yılmaz2 Boyhood, çocukları için pek çok şeye göğüs germek zorunda kalan bir anne sayesinde dünyaya bugün sahip olduğu değeri veren kadınları bir kez daha gözler önüne seriyor. Belki yeniden üzülüyor, kalbimizden bir parçanın adeta kopup gittiğini hissediyoruz ama dünya üzerindeki her bir kadınla gurur duyuyor, kendi değerlerimizin farkına varmayı başarabildiğimiz; içimizden geldiği gibi, korkular ya da sınırlar olmadan hissedebildiğimiz için şükrediyoruz. Cansu YILMAZ Kaçınılmaz Son: Büyümek “Ben de beş yaşımın baharında, payıma düşen ölümlerden nasiplenerek yaşayıp gitmekteyim işte” (Canıgüz, 2013) Bana göre dünyaya gelmeden önce bedenimizle ruhumuzun nasıl olacağına dair en ufak bir fikrimiz bile yoktu. Kendimize kocaman bir sürprizdik yani. Doğduğumuz yılları da hatırladığımızı sanmıyorum. O yıllara dair fotoğraflardan kendimizi görüp kendimizi sevmek istiyoruz, bu kadar. Bu denli bilinçsiz yaşadığımız için bebek halimizi hep çok saf ve temiz olarak görmüşümdür. İleride birçok kişinin kanıyla lekelenecek de olsa elleri bir süreliğine o da masumiyeti tatmıştır yani. İşte bu yüzden insanlara kusursuz diyeceksek eğer, bebek halleri için kullanabiliriz o sıfatı. Fakat sonra hayatın çamurlu yollarında yürürken ister istemez kirlenir beyaz elbisesi. Yürüdükçe büyür ve büyüdükçe hayat denen yolda yürümeye devam eder. Yolunda ilerlerken de masumiyetini vergi olarak verir hayata ayak uydurmak adına. Yani insan çocukken çıktığı yolda istese de istemese de büyür. Hayat onu gayet güzel büyütür. Masumiyetiyle dünyaya gelen bebekler yanlış yapmayı ellerini tutanlardan öğrenir elbette. Bir aileye sahip olacak kadar şanslı doğmuşsa ellerini tutan anne ve babasından görür mesela çocuk kini ve nefreti. İlk o zaman ayağına çamur sıçrar. İşte bu kirlenme durumunun sonu yoktur. Yarın bir gün annesi babası çocuğun elini bıraksa bir başkası tutan elleri. Bir başka onu daha önce yürümediği çamurlu bir yola sokar. Yani masumiyet içindeki suç potansiyelini keşfettiğimiz bir yolculuk desek hayat için yanlış olmaz sanırım. Her insan hata yapar bu yüzden. Belki isteyerek belki de istemeden… Bir şekilde hata hanesine çentikleri atmaya başlar yolunda yürürken. Geçen hafta sınavlarımı geride bırakmış olmanın heyecanıyla soluğu bir kitabevinde aldım. Onca kitap arasından da Cehennem Çiçeği adlı romanına uzandı elim. Romanı aldığım gibi bir çırpıda okuyup bitirdim. Alper Canıgöz’ün kaleme aldığı romanda, birçok toplum eleştirisi yapılmış. Canıgöz, hayatın çamurlu yollarına sokmuş yani okuyucularını. Serseri olmakla nitelendirilebilecek bir avuç insana yer vermiş mesela. Hayat denen yolda kimi zaman çocuğunun elini tutmaktan bile aciz olan ilgisiz ailelere. Cinayetlere, ölümlere, alkol problemine, kavgalara… Ana karakter beş yaşında bir çocuk. Yazar yarattığı karakter sayesinde çocuk karakterlerin yetişkinlerin yaptığı yanlışları eleştiriyor olmasını eleştiriyor. “Şişenin kapağını çevirip ucuz votkayı kafama dikeledim. Ağzım cayır cayır yandı ama çivi çiviyi söker deyip bir yudum daha aldım.” (Canıgüz, 2013) Beş yaşındaki bir karakterin bir şişe dolusu votkayı boğazına dikmesi benim boğazımı yakıyor aslında kitabı okurken. Ufacık yaştaki çocukların kardeşlerini öldürdüğü bir dünyayı düşünmek ağır geliyor çünkü bana. Sanki yaş ilerledikçe öldürmek daha normal bir şeymiş gibi… Sahi ne zaman alıştık insanların birbirini öldürmelerine? Yok yere hem de. İnsan diyorum fakat çocuklara gitmesin aklınız. Çocuklar yolun başında olanlar daha. Yürünecek çok yol var onlar için. Benim demek istediğim yetişkinler. Hayat denen yolu yürümeye başladığımızda alıştırdılar sanırım beni bu ölüm hikâyelerine. Elinde silahla bıçakla dolanan yetişkinler çok normal bu yüzden. Düşüncelerim birbirini kovalarken birden bire Alper Cangöz’ün bu romanı kanıksadığımız gerçekleri sorgulamamız için yazdığını düşünüyorum. Sadece masumiyeti yakıştırabildiğimiz çocuklarımızın elleri silah tutmaya başlamış çünkü. Sayıları artacak mı korkusuyla sayfaları çevirmene sebep oluyor çünkü Canıgüz’ün cümleleri. Kitap da sadece bilinenleri sorgulama amacı da güdülmemiş. Yürüdüğümüz yolda kirlenmenin kaçınılmaz olduğunu bir kez daha vurgulamış. Bu nedenle bu romanıyla herkesin biraz yavaşlaması gerektiğine vurgu yapmak istemiş bence Canıgüz. Sonuç olarak çamurlu yolu yürümekten yorulanlara çok güzel bir mola olmuş Cehennem Çiçeği. Bu sebepten ötürü yürümekten yorulan herkese iyi okumalar diliyorum. Kaynakça (2013). A. Canıgüz içinde, Cehennem Çiçeği. April Yayıncılık. Lilpar Özcan BİR KENDİNİ BULMA SERÜVENİ: HAYAT Kendini bulmak. Böyle denildiğinde kulağa ne kadar kolay geliyor değil mi? Oysaki yıllar süren bir sürecin sonunda tamamlanabilen bir eylem. Aslında bu süreci bir eylem olarak nitelendirmek de yanlış olur, daha çok eylemlerimizin bütünü olarak adlandırılmalı bence. Bunun sebebi de kendimizi bulma serüvenimizin hayatımızın özünü oluşturması. Diğer bir deyişle hayat dediğimiz kavram, kendi benliğimizi bulmak için gerçekleştirdiğimiz eylemler bütününden başka bir şey değil. !Hayat yolculuğumuz yaşama ilk gözlerimizi açtığımız, ağlayarak belki de bir anlamda bu yolculuğu protesto ettiğimiz anda başlıyor. Yolculuğun devamında bazen kayboluyoruz, sarsılıyoruz, düşüyoruz. Kimi zaman aceleyle ayağa kalkmayı beceriyoruz, kimi zaman ise düştüğümüz yerde bir müddet beklemeyi seçiyoruz. Yine de bu eylemlerin hepsini kendimizi bulmak adı altında gerçekleştiriyoruz. Bazıları var, bir ömür harcasalar da tamamlayamıyorlar bu eylemi. Amaçsız bir şekilde yaşıyor, daha doğrusu yaşadıklarını zannediyor, amaçsız bir şekilde gözlerini yumuyorlar hayata. Çoğumuzun böyle olduğunu belirtmek de yanlış olmaz sanırım. Çoğu kez yanlış yerlerde aradığımız benliğimizi yanlış insanlarda bulduğumuzu sanıyoruz. Bana göre en büyük hatamız da bu. Kendi benliğimizi kendi içimizde değil de başka bir insanda bulma gayretimiz bizi kendimize yaklaştırmıyor, tam tersine benliğimizden uzaklaşmamıza sebep oluyor. Bunun nedeni de çok önemli bir ayrıntıyı atlamamız. Her insanın yaşam tecrübesi, karakteri, düşünce ve eylemleri farklı. Bunun doğal bir sonucu olarak her insanın kendini bulma yolu hayatına, doğrularına, yanlışlarına göre değişirken kendi benliğimizi başkasında bulmaya çalışmamız size de biraz ironik gelmiyor mu? Kişisel gelişim kitapları okuyan bir insan olduğumu söyleyemem. Aksine bu tür kitapların zaman kaybı olduğunu düşünmüşümdür hep. Daha önce de belirttiğim gibi, bence insan kendi benliğini başkalarının düşüncelerinde ve yaşam tecrübelerinde değil de kendi içinde bulmaya çalışmalı. Ne var ki Jorge Bucay’ın Kendine Giden Yol isimli kitabının bu konuda beni şaşırttığını itiraf etmeliyim. Bu kitabın insanlara benliklerine ulaşma serüveninde yol gösterici bir nitelik taşıdığını düşünüyorum. Böyle düşünmemin bir sebebi de yazarın düşüncelerinin kendiminkilere benzediğini farketmem. Kitabın bana yaptığı çağrışımların kendi hayatım üzerinden sonuçlara varmama sebep olduğunu belirtmeliyim. Bir anlamda kitabın bana da yol gösterdiğini söylemek yanlış olmaz. Nasıl herkesin kendini bulma serüveni farklı ise, benim de bambaşka hikayelerim var. Size biraz kendi serüvenimden bahsedeyim. Kendi başıma yolculuk etmeyi her zaman sevmişimdir. Bana en güzel anılarım sorulsa, şüphesiz bir ay boyunca kendi başıma gezdiğim şehirleri anlatırdım. Sırtımda sırt çantam ile Avrupa şehirlerini gezdim bir ay boyunca. Berlin, Amsterdam, Hamburg şehirlerine daha önce de ailem ve arkadaşlarım ile gitmiştim, yine de kendi başıma gezmenin verdiği mutluluğu ve özgürlük hissini bu seferki gidişimde tadabildim. Yeni insanlar ile tanıştım, onların olaylara bakış açıları ve anlattıkları benim kendi düşüncelerimin şekillenmesinde yardımcı oldu. Yeni sanat eserleri gördüm ve çevreme başka bir göz ile bakmaya başladım. Tam bu sıralarda da fotoğrafçılığa başladım. Fotoğrafçılık kendi serüvenimde bana bir yoldaş oldu. Bana tanıştığım insanları, gördüğüm yerleri ölümsüzleştirme imkanı verdi. Karşılaştığım zorluklar da oldu tabi. Kimi zaman binmem gereken treni kaçırdım, kimi zaman kalacak yer bulamadım. Yine de bu zorluklarla tek başıma yüzleştim, çözümler buldum. Bu sayede kendi gücümün farkına vardım, kendimi geliştirdim. Daha önceleri tanıştığım insanların benim için bir amaç olduğunu düşünürdüm. Bu geziden sonra ise onların kendi serüvenimde bir araç olduklarını fark ettim. !Tanıştığım çoğu insan herhangi bir eylemi bir topluluk olarak gerçekleştirmenin daha keyif verici olduğunu düşünüyor. Benim bu konudaki tutumum ise biraz farklı. Çoğu eylemi kendi başıma yapmayı daha tatmin edici buluyorum. Gezmek, bilmediğim sokaklarda kaybolmak da bu eylemlerin başında geliyor. Bana göre bir insanın kendini bulmaktaki en büyük yardımcısı kendisini kaybetmesidir. Bu kayboluş sanatta, sporda veya herhangi bir alanda olabilir. Önemli olan insanın bireysel olarak duygu ve düşünceleriyle yüzleşebilmesidir. İnsan kayboldukça bir amaç bulabilir, ben de bunu tek başıma gezerek yapıyorum. Düşüncelerim dolup taştığında kulağıma kulaklığımı takıp, hoş bir şarkı açıp koşuya çıkmak, düşüncelerimi yazıya aktarmak veya hiç bilmediğim sokaklarda kaybolmak kendimle yüzleşmemi sağlıyor. Siz buna insanlardan kaçmak diyebilirsiniz, ben ise kendini bulmak diyorum. Hepimiz bir serüvendeyiz. Yaşamımızı anlamlandıracak, varoluşumuzu pekiştirecek bir sebep arıyoruz. Peki bu sebebi başka insanlarda aramak yerine kendinizde bulmayı denemeye ne dersiniz? Başka bir insana bağımlı olmadan, destek beklemeden zor bir işe kalkışmaya cesaret edebilir misiniz? Bu cesareti toplamak kolay olmasa da emin olun kendi benliğinizi bulmak için tek yol. En nihayetinde hepimiz farklıyız, benliğimizi bulmamız için de bu farklılığımızın bilincinde olmamız gerekiyor. Hayat yolunda tek yürüdüğümüzü ve yürümek için tek ihtiyacımızın kendimiz olduğunu anlayabilmemiz gerekiyor. Kendini bulmak. Böyle diyince kulağa ne kadar zor geliyor değil mi? !!!!!!!!!!!!!!!!!!!!!!!!KAYNAKÇA !Bucay, Jorge. Kendine Giden Yol. Epsilon Yayınları. 2015. Sedef Özbay Cellat Kim? Neden dilim sürçtü? Neden ayağım takıldı ve sendeledim? Bu beni çok utandırdı. Yapmamalıydım. Hayatta çok fazla olmasına rağmen yine de olağan kabul etmediğimiz pek çok hata yapıyoruz, yaptığımız bu hatalar için de kendimizi suçlamak gibi bir eğilimimiz var. Belki pişmanlık olarak nitelemek tam anlamıyla doğru değil; ancak kendi hakkımızda onaylamadığımız pek çok davranışımız oluyor hayatta. Peki, bu küçük ayrıntılara gereğinden fazla anlam yüklüyor olabilir miyiz? Jean-Paul Sartre’ın Gizli Oturum adlı tiyatro eserini tanımlamak için sanırım “çarpıcı” çok uygun bir sıfat. Odada yalnız kalanlar karakterler; fakat bir şekilde kendimiz hakkında biz de bir şeyler öğreniyoruz. Zamanında işledikleri suçların cezası olarak üç karakter bir odaya alınıyor ve beklemeye başlıyorlar. Bu karakterler neden bir odada bulunduklarını biliyor, fakat en başta kabul etmiyorlar. Hepsi suçunun ne olduğunun farkındalar. Fakat cezalarını verecek kişi, yani cellat, ortada yok. Kendi hayatımıza bakarsak, hepimiz bir anlamda bunun gibi odalara kapanmış, tek başımıza bekliyoruz. Neden orada olduğumuzu aslında biliyoruz da – bir hata yaptık çünkü ve bu suç için cezalandırılmayı bekliyoruz. Ancak yukarıdaki senaryo ile karşılaştırırsak ortada bir iki fark olduğunu görebiliriz: o odaya bizi kimse kapatmıyor ve aslında ortada gerçek bir suç yok. Genellikle insanlar, yaptıkları şeyler için kendilerini böyle cezalandırmayı seçiyorlar. Bu cezanın verilmesini uygun gören başkası değil, kendimiziz. Bir açıdan bakıldığında, birlikte en çok vakit geçirdiğimiz insan kendimiz değil miyiz? Böyle yakından tanıdığımız ve sürekli birlikte olduğumuz bir insana karşı böyle acımasızca davranmak neden bu kadar kolay geliyor bize? Başkalarına karşı çok anlayışlı olabilirken, neden kendimize karşı toleransımız bu kadar düşük? Bu sürekli eleştiri yağmuru öyle iliklerimize kadar ıslatmış ki bizi, bazen birinin bizi sevmesine verdiğimiz tepki “Neden?” oluyor. Bir insanın kendini bu şekilde sorgulaması bile yeterince üzücüyken, bunu sorgulamanın kaynağının kendisi olması çok acı değil mi? Düşünelim bakalım… Karşımızda bir insan: bir şekilde sendeledi ve düştü. Aklımızdan ilk geçen şey bir şekilde yardımcı olmaya çalışmak olacaktır, değil mi? Peki bu senaryoda düşen insan kendimiz olduğunda neden ilk tepkimiz bu düşme olayına karşı bir tavır almak oluyor? Ya da başkasında görmediğimiz, dikkatimizi çekmeyen küçük kusurlar neden kendimizde olduğu zaman birer dev haline geliyor? Neden sorusuna birkaç cevap bulunabilir belki. Acaba kendimizi sürekli aşağı görmek, bir koruma mekanizması olabilir mi? Mesela ben kendime şişman dersem, başkası bana şişman dediği zaman boş bulunmam ve “Biliyorum.” diyebilirim. Ya da belki bize öğretilen mükemmeliyet ideasına ulaşma çabamız içinde kendimizi kamçılamaya çalışıyoruz. “Ben dimdik yürüyen bir insan olmalıyım, o halde düşmemeliydim.” dermiş gibi. Sebebi her ne olursa olsun, omzunun üzerinden sürekli seni izleyen, her yaptığını eleştiren, her an hatanı yakalamaya hazır bekleyen biriyle yaşamak çok yorucu olabiliyor. İşin trajikomik denebilecek yanı ise bunun aslında zorunlu bir şey olmaması: aslında bu stresi kendi omuzlarımıza yüklüyor olmamız, bunu bitirme gücüne aslında sahip olmamız ve bunu yapmamayı her gün bir nevi tercih etmemiz. Bizler, insanlık olarak bir cezalandırma bilinciyle donatılmışız. Bu bilinci bize belki ailemiz verdi, belki içinde bulunduğumuz sürekli yarış ortamı. Kaynağı her ne olursa olsun, her küçük hatamızı cezalandıran bir kurum var içimizde. Sürekli bizi bir odaya kapatıyor ve içeride tek başımızayız, cezalandırılmayı bekliyoruz. Ancak cellat gelmiyor. Çünkü içeride bir cellada gerek yok: cellat zaten kendimiziz. Adaleti kovalarken kapitalizm ve cehaletin çelmesi…/ Kaan ŞENER Bu dünyada adaletsizlikle karşılaşmayan insan yoktur. Her birey hayatı boyunca adaletsizliklerle küçük yaştan itibaren karşılaşmaya başlar ve zamanla bu durum kanıksanmaya başlar. Ancak belli zaman sonra kimimiz karşılaştığı adaletsizliklerden sonra kendi kabuğuna çekilir, kimimiz ise adaletsizliklere karşı savaş açar. Emile Zola’nın Germinal’i adaletsizliklere savaş açanları anlatır. Kitap bizim hiç de yabancı olmadığımız bir konuyu işler; maden işçilerinin yaşadığı sıkıntılar ve karşılaştıkları adaletsizlikler. İnsanlar bu kitapta cehaleti, umursamazlığı, adalet arayışını ve kapitalizmin acımasızlığını kolayca görebilirler. Cehalet bana göre kitabın geneline hakim olan bir kavramdır. Madencilerin çok çocuklu olması bunun büyük bir kanıtıdır. Çok düşük miktarlarda maaş almalarına rağmen madenciler çok çocukludur çünkü madenciler çocuklarını ileride evleri için para ve iş gücü olarak görmektedirler. Bu düşüncenin kanıtı ise Maheu ailesidir. Maheu ailesinden büyükbaba, baba, oğullar ve kız çocuk Catherine madende çalışıp evdekilerin karınlarını doyurmaya çalışırlar. Baba ve anne Maheu için çocuklar, evi geçindirmek için bir araçtırlar. Tabii o şartlarda evdeki herkesin çalışması gerekmektedir çünkü başka türlü hayatta kalmanın imkanı yoktur. Kitapta cehalet madencilerin Ettien’e güvenip greve gitmeleriyle bir kez daha karşımıza çıkar. Madenciler sonunu düşünmeden, adalet arayışı içinde olan sosyalist Ettien’in peşine takılırlar. Ancak Ettien ve adalet arayışı, madencilere açlık, zorluk ve ölüm dışında hiçbir şey getirmez çünkü girdikleri yolun sonunu hiç düşünmemişlerdir. İşte madencilerin cehaleti, kendilerini bir kez daha cezalandırır. Ettien ile aynı fikirleri paylaşıp, grevin sonunu görebilen madencilerde vardır ve kimse onları cehaletle suçlayamaz çünkü onlar diğer madenciler gibi greve gitmemişlerdir. Başka bir cehalet göstergesi olarak sosyalist çizgide başlayan grevin daha sonra bu çizgiyi aşıp farklı boyutlara ulaşması gösterilebilir. Savundukları ideolojinin dışına çıkmaları, etrafı yakıp yıkmaları buna örnektir. Yağmalamalar, bana göre, adaletsizliğin ve sabrın sonunun dışa vurumudur madenciler açısından. Umursamazlık göze çarpan başka bir kavramdır Germinal’de. Burjuva sınıfını temsil eden kadınların, madenciler hakkında sahip oldukları kısıtlı bilgiler onların umursamazlıklarından kaynaklanmaktadır. Madencilerin çektiği sıkıntıları umursamazken son derece lüks içinde yaşayan burjuva sınıfı bayanları, herkesin öfke duygusu hareketlendirecektir şüphesiz. Madenci ailelerin, işletme tarafından verilen kömür ve lojmanla çok şeye sahip olduklarını düşünen burjuva sınıfı, madencilerin maaşlarını da yeterli bulmaktadırlar. İşletme sahibinin ise maaş kesintilerine karşı gösterilen tepki karşısında kendini savunma şekli ise içten içe onun madencileri umursamadığını ve kârını maksimuma çıkarma isteğini gösterir. Kitabın oluşumunu hazırlayan ise adalet arayışıdır. Haksız yere maaş kesintisiyle karşılaşır madenciler. Bir taraf her gün farklı çeşit et yerken, öteki taraf et alabilmek için bazen aylarca beklemek zorunda kalır, bazense etik olmayan bazı yollara başvurur. Adaletsizlikler bu kadar belirgin iken adalet savaşı ise kaçınılmazdır. Ettien ve arkadaşları hakları olanı almak için sonunu düşünmeden bir savaşa girerler. Bu savaşta birçoğu yaşamını yitirir. Madene yabancı işçi alınması ise, adalet arayışı içinde olan madencilere karşı yapılmış büyük bir haksızlıktır. Büyükbaba Maheu gibi ömrünü madene vermiş olan işçiler için yabancıların getirilmesi onlar için yıkıcı ve adaletsiz bir sondur. Yine adaletsiz bir son olarak, dönmemeye yemin ettikleri madene dönen işçilerin durumu gösterilebilir. Kapitalist düzenin acımasızlığı günümüzde olduğu gibi on dokuzuncu yüzyılın Fransa’sında da son sürat devam etmektedir. Madenciler, yalnızca hayatta kalabilecek miktarda maaşla sefalet içinde yaşarken, işletme sahipleri lüks içinde yaşamaktadırlar. Madencilerin yaşamları bir madende harcanırken, onların sırtından para kazananların yaşamı herkesi imrendirmektedir. Bugün bile aynı kural tamamiyle geçerlidir. Birkaç ay önce Soma’da yaşanan maden kazasındaki senaryo ile Germinal’deki senaryo kapitalist düzenin işleyişi açısından tamamen aynıdır. İşçiler çalışıp, yıpranırken, işletme sahipleride işçilerin sırtından paraya kazanmaya devam eder ve karşılığında madencilerin hakkı olan maaş, güvenlik ve sağlık hizmetleri işletmeler tarafından sağlanmaz çünkü bu hizmetler onlar için ek maliyettir ve kârı azaltmaktadır. Bu düzen yıllardır hiç değişmedi temel olarak bakıldığında. Bana göre bu kitap herkes tarafından okunmalı çünkü içinde birçok hayat dersi barındırıyor. Kitaptaki insanların yaşadıkları olayların birçoğu hâlâ günümüzde geçerli ve bir tecrübe olarak görülebilir. Zola’nın tasvirleri kimi zaman fazla uzasada, kitap akıcı ve kendini okutturuyor. Cehaleti, adalet savaşını ve kapitalist düzenin acımasızlığını çok düzgün bir biçimde anlatıyor Zola. Fransa tarihinden bir kesit olarak sunuluyor Germinal okuyuculara. Dönemin siyasi yapısı ve koşulları hakkında ipuçları içeriyor Germinal. Son olarak bu kitap hepimiz için bir ders niteliği taşıyor çünkü yaşanılan bu olaylar bize hayatın masallardaki gibi olmadığını ve gerçeklerle yüzleşmenin zorluğu hakkında ders veriyor. Ayrıca düşüncesizce küçümsenen ve küçük düşürülen işçilerin, iç sesi olarak ve yaşadıkları adaletsizliklerin dışavurumu olarak görüyorum Zola’nın bu eşsiz eserini. Azen Koç GRİYİ ANLAMAK ‘’Egosuyla sevişmesiydi Ziggy’i aklına hapsettiren.’’ Dedi David Bowie[1] ve çok uzun zamandır dinlesem de şarkılarını, aklımı son zamanlarda çok kurcalamaya başlamışlardı. Acaba beni aklıma hapsettiren neden, Ziggy’ninkiyle aynı mıydı? Doğrusunu söylemek gerekirse epey zamandır zihin zindanlarımın gardiyanı ve mahkumuyum ve bu sürenin çoğunluğunda da zindan, gardiyan ve mahkum kelimelerini kullanmamıştım iç dünyamı tasvir ederken. Aksine memnundum hayal dünyamda yaşamaktan çünkü orası benim Çar’ı olduğum bir Rus imparatorluğu, kaptanı olduğum bir uzay mekiği ve Ebedi Aydınlık Olan’ı olduğum bir evrendi. Tabiki çocukluk yıllarımı da aklımda geçirmemdi farklı diyarlarda farklı maceralarımın olmasının nedeni. Gerçekliği beğenmeyip kendi gerçekliklerimi yapmaya çalışıyordum. Annesi dışarı çıkmasına izin vermeyen bir çocuk gibiydim, çok sıkılırdım eve tıkılıp kalmaktan lakin beni dışarı bırakmayan Dünya’ydı. Ne de çok severdim astronomiyi, uzayı ve bilinmeyenini ama düşünsenize her seferinde zıplayıp yıldızlara uzanmaya çalışan ama her seferinde hızlıca yere çekilen ve ışıkları gözlerinden yansıyan yıldızlara ve daha milyonlarcasına kucak açan o koca kalpli kapkaranlık gökyüzüne, ona da kucak açmasını umut eden bir çocuk. Bendim o çocuk ve bu Dünya’da bana yer yoktu. Uzayın vakumu gibi çekildim iç dünyama, uzayda süzülen modern bir Nuh’un gemisine ya da kara deliğin üzerine bir tabure misali oturdum. Hem sayısız canlı ile birlikte uzayda yol alıyordum hem de hayatımda yalnızlığı en çok hissettiğim ve düşüncelerimin kalp atışlarını bile duyabildiğim kara deliğin üzerinde bir başıma oturuyordum. Bir ileri bir geri giden bir hareket gibiydi, iki uca da gidebiliyordum, siyahı da beyazı da olabiliyordum. Griyi yaşayarak anlamaya başlıyordum. Uçları yaşamak ve hatta uçları aynı anda yaşamak, işte bu griyi anlamak. Birini severken ondan sevdiğin kadar nefret duyabilmek, yalnız kalmamak isterken bir o kadar yalnız kalmak istemek ve kendime güvenimi toplayıp ilerlemek istediğim yolda yürümeye çalışırken gerçek anlamda gözlerimin bana gösterdiklerine bile güvenememek; bunlar hali hazırda ve geçmişte yaşadıklarım. En çok sevdiğim şeylerden biri de küçük akıl oyunum olan en alakasız görünebilen şeyleri birbirlerine ne kadar da benzediklerini keşfetmektir. Mesela yıldızların Dünya’ya olan uzaklıklarının hesaplanmasını[2] farklı görüşlere açık olmaya benzetirim. Yıldızların Dünya’ya olan uzaklıklarını hesaplarken bilim insanları Dünya’nın Güneş’in yörüngesindeki karşı karşıya olan iki noktadan yıldızların fotoğraflarını çekerler ve fotoğrafların farklı konumlarda çekilmiş olmasından dolayı oluşan yıldızın az miktar kaymasını matematiksel formüllerde kullanırlar. Karşı karşıya olan iki nokta farklı görüşlerimiz ve bu karşı karşıya olan iki noktayı kullanmamız da tıpkı tek bir bakış açısına bağlı kalmadan düşünceleri tarafsızca yorumlayabilmemiz gibi benim gözümde. Alışılagelmiş olmasa da fizik kanunlarının ruhani ve duygusal değerlerimizi bile açıklayabileceğini düşünüyorum. Bir karpuzun içten patladığı veya bir bombanın patlatıldığı bir fizik problemi düşünün, karpuz olduğu yerde tamamen hareketsizdir ve patlayarak her yere parçalarını saçar, vektörler oluşturur. Momentum yasalarına[3] göre sağa giden parçanın sahip olduğu momentum miktarına sola giden karpuz parçası da sahiptir. Benim duygularım da karpuz parçaları gibidir, momentumlarını hesaplayarak yönetirim, gerçekten iyi duygular hissetmek için en kötülerini de hissederim. Siyahın kontrastla beyazı var etmesi ve sağa doğru giden karpuz parçası olmasa sola doğru giden karpuzun olmaması gibi en güzel duyguları içimde ancak en kötülerini de yaparak var ediyorum. Lakin bir hücrenin temel yapılarından biri olan lizozomun çalışma prensibi[4], hücrenin ihtiyacı olduğu lakin bir o kadar da hücreye zararlı olan enzimleri hücreye zarar vermeden tek zarlı bir kesede depolayabilmesi gibi ben de kötü düşünceleri aklımdaki hayali lizozomumda bana zarar vermemeleri için depolarım. En çok planı yapılan, yüzlerce bilim adamı ve binlerce de mühendisin görev yaptığı uzay programlarında bile ölümcül hatalar yapılabiliyorken, mesela Challenger uzay mekiği patlaması[5], benim hayali lizozomumun içindeki kötü duyguları zarından kaçırması inanılmaz bir şekilde olası olabiliyor. Kötü duyguların zihnime karıştığı zamanlar çok oldu ve her seferinde kendimi kapatmak zorunda kaldım, kendi zihin zindanlarıma, kendi gardiyanım ve mahkumum oldum. İnsanlarla, özellikle yakın arkadaşlarımla, kendimi kapattığım ve bir bilgisayarın ekran koruyucusu olduğu gibi kendi ekran koruyucum olup onlarla ilgilenemediğimden yakınlıklarını kaybettiklerim oldu. Anlatamadım griyi, kendimi ve yaşadıklarımı. ’’Egomla sevişmemden dolayı mı aklıma hapis olmuştum?’’ sorusuyla başlamıştım yoluma ve çok uzundu yolum lakin cevaba yaklaştığımda sorumun tek bir cevabı yoktu, gri bendim. KAYNAKÇA 1- Orjinali: ‘’Making love with his ego, Ziggy sucked up into his mind’’ Söyleyen: David Bowie Bağlantı: http://www.azlyrics.com/lyrics/davidbowie/ziggystardust.html 2- Paralaks Metodu, European Space Agency sitesi (Görülme Şubat 2017) Bağlantı: http://sci.esa.int/gaia/53278-measuring-stellar-distances-by-parallax/ 3- Çizgisel Momentumun Korunumu, Wikipedia sitesi (Görülme Şubat 2017) Bağlantı: https://tr.wikipedia.org/wiki/Momentum#.C3.87izgisel_momentumun_korunumu 4- Lizozom, Wikipedia sitesi (Görülme Şubat 2017) Bağlantı: https://tr.wikipedia.org/wiki/Lizozom 5- Challenger Uzay Mekiği Patlaması 28 Ocak 1986, Wikipedia sitesi (Görülme Şubat 2017) Bağlantı: https://en.wikipedia.org/wiki/Space_Shuttle_Challenger_disaster Elif Gülendam Değirmenci Hey Şizofreni Bizimle Değilsin! “En verimli çağımızda insanı şizofren yapıyorlar” der bir deli 40 Şizofrenden 1 Öykü kitabında. Hakikatten de en verimli çağınızda şizofren olabilirsiniz. Bunun zamanı yok ki canım; bir bakmışsınız yanınızdaki arkadaşlarınızın hepsi hayaliniz oluvermiş “bilirkişiler”e göre. Şizofren etiketini almanız bir saat; reçeteye ilaçlar yazdırtmak ise on beş dakika. Kim şizofren olmak ister?! Kimse sizin neden şizofren olduğunuzu sorgulamaz, ama sizden korkarlar. Bence, kendi hastalıklı düşüncelerinden korksunlar! İnsanlar seni küçükken kırmış, senin işe yaramaz olduğunu sana inandırmış, belki de hiçbir zaman yaşamaman gereken şeyleri sana küçükken yaşatmış, kısacası küçükken seni önemsememiş olmalarının ardından, yine aynı kişilerin güya iyilik(!) olsun diye seni doktordan doktora götürmeleri ve tüm bu sıkıntılarının yalnızca ilaç ve tedavi ile geçeceğini sanmaları gerçekten oldukça ironik. Belki onlar-şu şizofren denilenler- küçükken yalnızdı; büyüyünce yalnızlığı kendileri seçtiler. Hayatlarını bu sefer kendi istedikleri gibi yaşamak istediler. Kim bilir? Olamaz mı? Şizofren değilim ki; bilemem işin gerçeğini. Şizofreni olmak isterdim aslında…Yalan da söyleyemem. Sanki şu an, hangi insan gerçek hangi insan sahte ayırt edebiliyor muyum? Bunu duysa annem, ne kadar endişelenirdi kim bilir benim hâlimden? Hemencecik korkuyla ‘aman Allah korusun’ deyip; tahtaya da vurabilirdi. Allah beni şizofreniden değil kötü insanlardan korusun annecim, derim ona henüz cümlesini bitirmeden. Şizofreni korkulacak bir şey değil. Hem neden korkmamız lazım ki bu hastalıktan? Biz “normal” insanlar çok mu güveniliriz? Savaşlar, kavgalar, cinayetler… Çok mu sağlıklı kafalardan çıkan düşünceler cidden? Korkmamız gereken onların hayal dünyası mı yoksa gerçekte korkulması gereken onları bu aşamaya kadar getirecek kötülüğü yapan diğer insanlar mı? Okay Uludok‘un 40 Şizofrenden 1 Öykü kitabını okumaya karar verdiğimde bile ailemden birazcık kinayeli sözler işitmiş; biraz da onların garip bakışlarına maruz kalmıştım. Neden merak etmemeliyim ki şizofreni hastalığını ve hastalarını? Bu hastalık bulaşıcı; hastalar da öcü değil ki yahu. Hem bulaşıcı olsa ne olur? Biraz da farklı dünyalarda yaşarız, fena mı? Bakın; hem şizofreni hem de yazar olabiliyormuş insan, sevgili anneciğim ve babacığım. Biz, akıllıyken yazar olabildik mi? Daha “akıllı” geçinen biz insanlar bile kendi dünyamızı, yaşantımızı kâğıda dökemezken, o, kendi şizofren dünyasını; kısa öyküleriyle harmanlayarak anlatmış bize. Ne güzel! Biraz biz ‘normal’ denen insanların gerçekliğini anlatırken biraz da kendi şizofrenik gerçekliğine pay vermiş hikâyelerinde. Kendine birçok ödül ve saygınlık kazandırmasında hatırı sayılır rolü olan komik de bir üslubu var ayrıca. Kendiyle, hastalığıyla dalga da geçebiliyor. Hey şizofreni bizimle değilsin! Beyinleri, algıları, doğruları farklıdır şizofrenlerin bizimkinden. Onlara ‘düzgün davran’ diyemeyiz ki! Kime göre, neye göre düzgün olmalı şimdi bu? Evet, neye göre düzgün ve kime göre normal? Şizofrenlerin algılarını, beyin yapılarını ve gördükleri hayal perdesi içindeki gerçekliklerini hep merak etmişimdir. Tam da bu işte: “hayal perdesi”… Bana öyle gelir ki onlar, hayatın sıkıcı ve tek düze – bir anlamda başkaları tarafından ya da görünmez bir el tarafından dayatılan- hâlinden muazzam bir beyni kontrol etme gücü sayesinde sıyrılmak için mücadele veriyorlar. Ve hayal perdesi denen – kendilerinin dizayn ettiği- bir hayat kalkanı taşıyabilen kahramanlar onlar. O kahramanlar ki, hayata ve tekdüzeliğe beyin sinyalleri ile kafa tutup benzersiz ve sadece kendilerine ait bir dünyayı sadece kendilerine inşa ediyorlar. Ve kendi şaheser hayat öykülerini yazıyorlar. 40 Şizofrenden 1 Öykü kitabının son satırlarını okurken bir anda benim de hayal perdemin aralandığını hissettim. O an dedim ki kendime, “Kendi öykünü yazabilmek ve hayatının iplerini elinde tutabilmek için beyninin gücüne, beynini harekete geçiren cesur yüreğine inan. Şimdi, öykü zamanı!’ Kaynakça: Okay Uludok. 40 Şizofrenden 1 Öykü. İstanbul: Doğan Kitap, 2016 ARAYIŞSıradan bir güne uyanıp da ortada hiçbir neden yokken kendinizi mutsuz hissettiğiniz oldu mu? Ben çoğu günüme böyle başlıyorum. Üstelik bunun sebeplerini aramaktan da yoruldum. Sahip olduğumuz şeyler ne zaman bize yetmemeye başlar ya da ne zaman gözümüze değersiz gözükürler? Bir sebebi, buna yol açabilecek bir olay var mıdır hiç bilmiyorum ama saatlerce buna kafa da yorsam akla uygun bir tarafını bulamıyorum. İnsan istediği her şeye sahip olabilecek durumdayken, hiçbir sağlık problemi ya da acısını çektiği bir olay yaşamamışken, kolu, bacağı yerindeyken nasıl olur da hala mutsuz olabilir? Etrafıma baktığım zaman herkes çok memnun görünüyor hayatından. Herkes gülüyor, eğleniyor ama bütün bunlar neden bana sahici gelmiyor? Herkesin benim gibi rol yapıp yapmadığını öğrenmek isterdim. Eğer rol yapıyorlarsa da bir hayli başarılı olduklarını söylemem gerekir. Çünkü ben değilim.Ben pozitif bir insan değilim görüldüğü üzere. Bu kitabı okuduğumda ana karakterin de buna yakın hislere sahip olduğunu görmek demek ki tek sorunlu ben değilmişim dememe neden oldu ve biraz da rahatladım. Buraya yazdığım gibi bu konuları arkadaşlarla, çevreyle konuşmak zordur. İnsanlar yanlış anlamaya son derece meyilli ve en son istediğim şey birilerine kendimi açıklamak zorunda kalmak. Epey bir çaba sarf ediyorum bunu aşmak için. Farklı gözle bakmaya çalışıyorum her gün hayata. Şükretmek için o kadar çok sebebim varken böyle düşünmek ne büyük haksızlık. İnsanlar ne koşullarda yaşıyor, ne hastalıklar atlatıyor, yakınlarını kaybediyorlar. Peki ya ben? Ne hakkım var mutsuz olmaya? Beklentilerimden mi kaynaklanıyor yoksa nankörlük mü ediyorum bilmiyorum. İnsanlar genelde sahip olduklarının hep bir üstünü, daha fazlasını ister. Ama benimki öyle bir şey de değil. Birileriyle konuştuğum zaman biliyorum ki bir psikoloğa falan görün diyecekler. Bu öyle bir şey değil. Bir kuyunun dibindesin, duvarları düz. Çıkmak için çabalıyorsun ama her çırpınışta biraz daha dibe doğru gidiyorsun. İşte düşünmenin zararları. Daha doğrusu aşırı düşünmenin zararları. Düşündükçe işin içinden çıkamaz bir hâl alıyorsun. İstemediğinden değil, bu sorgulamanın getirdiği bir gereklilik gibi. Bir kere başladın mı sorgulamaya, mutlaka devam etmek zorundasın. Sorularının cevaplarına ulaşabileceğin için değil, artık duramayacağın için.Kendi yaşadığın hayatı değil de bütün dünyayı, evreni ve hatta bilmediğimiz belki de asla öğrenemeyeceğimiz şeyleri sorgulamaktan daha çok insanı yoran, çıkmaza sürükleyen bir şey daha olduğunu sanmıyorum. Bütün felsefecilere büyük saygı duyuyorum. Delirmemek elde değil. Bu bir dinin olup olmadığını ya da cennet cehennem gibi kavramları sorgulamak değil. Ne için yaşadığımı sorgulamak. Etrafıma bakıyorum, herkesin derdi aynı ve ben de o herkesin içindeyim. Kendimi kimseden ayrı tutmuyorum, tutamam çünkü ben de herkesle aynı dertleri paylaşıyorum. Ama bunun dışında her şeyi bırakıp düşünmeye başladığım zaman önünü alamıyorum. Doğuyoruz, büyüyoruz, okula başlıyoruz, mezun oluyoruz, evleniyoruz, çocuklarımız ve bir işimiz oluyor. Peki ya sonrası? Herkes bu süreci yaşamak için mi dünyaya geldi? Bu aşamaları başarıyla tamamlayıp yok olma düşüncesi bunu daha fazla sorgulamama yol açıyor. Yıllar bu denli hızla geçerken hepimizin dünyasının aynı olması beni korkutuyor. Bir yıl sonrasını düşünmek bile beni korkutuyor çünkü her ne kadar düşünsem de bunları değiştirecek güce sahip değilim. Bunu kaçınılmaz son olarak görüyorum. Benim korkum, zamanın hızına yetişememek ve bütün bu doğru bildiğimiz şeylerin aslında yanlış olması. Yıllar geçtikten, yaşlandıktan sonra hayatımın anlamını bulmaktan korkuyorum. Şu an neyin doğru neyin yanlış olduğunu bilmek elbette herkes için zordur ancak insanlar rahatça akışına bırakabiliyorlar. Benimkiyse boşlukta yuvarlanmak. Gerçekten ne istediğimi ve hayattaki amacımı bulduğum zaman rol yapmayı bırakabileceğim. Her şeyi fazla düşünmemeyi başardığım zaman da mutlu olabileceğim. O zamana kadar herkes gibi ben de sadece dünya üzerindeki bir noktadan ibaretim.Aybike Karayel AHMET ALTAN'I BULAMAMAK Ahmet Altan'ın içimizdeki her bir duyguyu şaha kaldıracakmış gibi gösterdiği kitabı, İçimizde Bir Yer, sadece gereksiz bir yığın kağıt. Yazarın diğer eserlerinden birkaçını beğeniyle okuduğum için bu kitabından da güzel şeyler bekleyerek kapağını açtım. Önceki kitaplarındaki farklı anlatımının, okuyucuyu gülümseten, düşündüren cümlelerinin yerine son zamanlarda internette sıkça rastladığımız blog yazılarının oldukça benzerlerini gördüm. Bahsettiğim gibi yazarın önceki kitaplarını çok beğenmemin başlıca sebeplerinden birisi farklı duygularımızı paletine alıp tuvalinde birleştirerek bambaşka bir renk elde etmesiydi. Çoğunlukla kadın-erkek ilişkilerini ele alması ve bunu ustalıkla yapması da aradığım farklılığı bana sağlıyordu. Fakat bu kitabının tamamına hakim olan soğuk, yapışkan karamsarlık ve kadın-erkek ilişkilerine hep aynı olumsuz perspektifle yaklaşması beni rahatsız etti. Tahmin ediyorum ki amacı yazılarının arasına bolca serpiştirdiği kısa öyküleri de kullanarak insanların yaşamındaki bir anı, bir olayı çağrıştırmak ve okuyanlara: "Harika bir kitaptı, kendimden bir şeyler buldum." dedirmek. Edebi gücünü kullanmaktansa böyle bir yolu seçmesinin eserine güzel yansımalar yapmadığını düşünüyorum. Kullandığı kısa hikayeleri çok basmakalıp konulardan seçmesi ve hikayeyi yazdıktan sonra hakkında açıklama yapması tıpkı espri yaptıktan sonra açıklamak gibi ucuz bir hareket olmuş. Klasik edebi eserlerin çoğunun ortak noktası olan bazı yorumları okuyucunun hayal gücüne bırakma mantığını kullanmamış olması okuyan kişinin tek bir düşünceye yönlendirildiğini düşünmesine yol açabiliyor. Eğer sadece hikayeleri anlatsaydı ve çıkarım yapmaya çalışabilseydim kitap bana daha çekilebilir gelirdi. İnternetteki klasik blog yazılarına benzetmemin nedeni olarak da gerekli gereksiz yaptığı alıntıları gösterebilirim. Bir yazıda alıntı yapmak anlam bütünlüğüne ve dikkat çekmeye yarayarak çok şık dursa da, Ahmet Altan'ın alıntıladığı öyküler yetmiyormuş gibi birçok farklı ve önemli insanın sözlerini, yemeğin tadına bakmadan tuz atılmakla aynı mantıkla düşünmeden her yere eklemesi de beni rahatsız eden bir diğer unsurdu. Kitabın çoğunun kendi düşünce ve görüşlerinden, dağarcığından ziyade alıntılardan oluşması okuyucuya bu kitabı neden aldıklarını sorgulatabilir. Karamsar yazılar okumak tercihim değildir. Bu kitabı okuyanların da bundan sonra böyle bir tavır takınabileceğini düşünüyorum. Sanki geçmişimiz bize kancasını takmış ve hep peşimizdeymiş, ikili romantik ilişkilerin yürütülmesi atomu parçalamaktan zormuş ve gelecek, içleri kötü anlarla dolu simsiyah balonlardan oluşuyormuş gibi düşünceleri şırıngayla enjekte etmek amacıyla kaleme almış eserini yazar. Hayatın halihazırda birçok zor basamakları olduğu halde bir de kitabı okudukça böyle duyguları yaşamak gerçekten çok yorucuydu. Ayrıca, doğanın ne kadar mükemmel olduğundan bahsederken insanların Tanrı'yı hoş tutarak eğlendirmek amacıyla yaratıldığını anlatmasıyla, hedeflediği "okuyucuya kendini sorgulatma" işini hakkıyla yapamadığını düşünüyorum. Elbette ki bütün eserler pembe kelebeklerle dolu olmamalı; sinirden, üzüntüden, kabullenişten gözyaşı döktürenler de olmalı fakat Ahmet Altan'ın bu kitabındaki tarzı okuyucuyu sadece sıkıyor, yoruyor ve bunaltıyor. Belki farklı olmak belki daha fazla kazanç elde edebilmek için de cinselliği kullanmış. Gerçekten edebi kaygıyla cinselliği ele almadığını düşünmemin nedeni ise eline birkaç müstehcen kelime alıp sözcüklerin arasına fazla sayıda bırakması yüzünden oldu. Yaşama ve bize dair birçok şey barındırıyor süsü veren ama aslında bomboş olan bu kitap yazarının söylediği gibi içimde bir yere ulaşamadı. Yazarın o "ben kadın erkek ilişkilerinde ustayım" havası kendi görüşlerinden çok alıntılara yer vermesiyle sönük kaldı. Farklı kelimelerle aynı cümleleri ve düşünceleri tekrar etmesi beni yordu. Akıcı olabilecekken kullandığı bazı ağdalı kelimeler ve onlarca alıntı yapması ise bana herhangi bir blog yazısını okuyormuş hissini verdi. İçimizde Bir Yer, Ahmet Altan'ın eski halini göremediğim ve bunları yazanın "gerçek" Ahmet Altan olduğunu düşünmediğim bir kitap oldu. Basmakalıp düşüncelerinden sıyrılarak eski güzel anlatımına geri dönmesini umuyorum. Gökçe Özdemir 21002489 Sıradan Olmanın Dayanılmaz Hafifliği Geçen gün D&R’da öylesine dolaşıyordum. Bir de ne göreyim? Beni kitapların büyülü dünyasına sokan, en eski dostlarımdan biri; Pınar Kür, on seneden sonra yeni bir roman yazmış. Adeta mutluluktan havalara uçtum ve boş zamanımın da olmasından faydalanıp, o günü bu eski dosta ayırabilmenin sevinciyle kaptım Sadık Bey’i bulunduğu raftan. Annem bana Bir Deli Ağaç’ı hediye ettiğinde liseye yeni başlamıştım. Ben ergenlik çağının ortalarında, hayattaki yerini bulma sancısı içine yeni düşmüş bir kız çocuğuyken; Pınar Kür de deli ağacı izliyordu sandalyesinden.. Deli ağacın deliliği, diğerleri gibi temkinli ve hesaplı davranamamasından geliyordu... Ufacık bir bahar esintisi hissetse çiçeklerini açıveriyor sonra da bu yalancı bahar çekip gittiğinde, çiçekleri dökülüp bir daha çiçek açamıyor ve bütün bahar çırılçıplak bakıyordu diğer çiçek açan ağaçlara. Tam da bütün dünyanın “Çok dikkatli ve temkinli yaşamalısın hayatı, asla hata yapmamalısın, artık kocaman kız oldun ve hayatta emin adımlarla ilerlemelisin!” öğütlerini üzerime yağdırdığı bu zamanlarda; en sonunda hikayesi anlatılanın baharda çiçek açan temkinli arkadaşları değil de, deli ağaç olması bana korkulması gereken(!) bu hatalarla ilgili içimi ferahlatan bir düşünce vermişti. Aradan on sene geçmesine rağmen hala bu hissi aklımdan atamam. Gelelim Sadık Bey’e.. Sadık Bey; ellili yaşlarının ortasında, hali vakti yerinde bir muhasebe müdürü. Şükredecek çok şeyi var. Kendine ait bir daire, güzel bir iş, sağlıklı bir beden.. “Peki nedir bu Sadık Bey’i, hüzün avcısı Pınar Kür’ün kitabına ana karakter yapan şey?” sorularınızı duyar gibiyim. Bekleyin, anlatıyorum.. Sadık Bey bir gün, kendisine yetecek kadar büyük ama eski karısının yanına taşınma isteği taşımasına da fırsat vermeyecek kadar küçük olan dairesine girerken; şükrettiği herşey bir anda gençliğinde peşinden gitmeye üşendiği, veya fırsat bulamadığı (!) hayallerinin bir simgesi haline geliyor. Bu arada, biraz da sinirli biri Sadık Bey. Öfkesiyle ortalığı kasıp kavuran tiplerden değil de, sinirini ufak tefek şeylerden çıkaranlardan. Hani kızını durduk yere tersleyip, sonra da “Niye kızcağızı durduk yere üzdüm ki şimdi?” diye kendi kendine hayıflananlardan. Merak etmeyin, yaşadığı hayatın kendisine dar gelmeye başlamasıyla bu soruların cevaplarını buluyor Sadık Bey. Para isteyen kızına sinirlenirken; aslında onun kendi kendine yetemeyişine, annesine olan yakın benzerliğine, bu sıradan kadına kendini kaptırıp kalan hayatını geride bırakan 30 yaşındaki Şayir Sadık’a sinirleniyor aslında Sadık Bey. Hayatın akışına kendisini kaptırıp; onu diğerlerinden farklılaştıran köşelerini, toplumun beklentileriyle törpülediği gerçeğine kızgın. Risk almaktan korktuğu her karar, tasmasının ipini öyle bir kısaltmış ki... Hareket edecek pek bir yeri kalmamış. Öfkesi de, bir Pınar Kür romanına ana karakter olması da bu yüzden. Hayatımla ilgili ne yapacağıma tam olarak karar veremediğim ama bu kararı verme konusunda yaşıtlarımdan da bir hayli geride kaldığım bu zamanlarda, Sadık Bey bana çok yardım etti sağolsun. Şimdi diyorsunuzdur “Nasıl yardım edebilir Sadık Bey bu kızcağıza?” diye.. Ne yapacağıma karar vermeme yardım edemedi tabii ama ne yapmayacağım konusunda çok yardımı oldu. Durduğum köşeden, gür bir nehir gibi akan hayata adım atmaya korkup; suların sakin olduğu günlerde akıntının beni götürdüğü yere kadar giderek buna şükretmeyeceğim artık Sadık Bey’i tanıdıktan sonra. Bu yaşlarda insan, sadece üstüne düşen görevleri yapmanın aslında nasıl bir üşengeçlik olduğunu farkedemiyor. Ortalamanın üstüne çıkan o eşikten adımını bir kere attı mı, şükrediyor ve bir daha başımıza iş açmamaya çalışıyoruz. Güzel bir iş, güzel bir ev, başarı, sağlık.. Hepimizin hayallerini bunlar süslemiyor mu? İş hayatı için kullanılan “cam tavan” diye bir terim vardır. Anlamı; görünmeyen ama yükselebileceğiniz noktayı da size hissettirmeden belirleyen bir tavan... Sadık Bey’i bitirip kitaplığıma yerleştirirken aklımda “Ne zaman koyduk tam da başımızın üstüne bu cam tavanı ?” sorusu bas bas bağırmaya başladı. Umutcan TAMTEKİN Sayın Heves Kadınlar oje sürmekten hoşlanır. Sonra tırnaklarındaki o renkleri değiştirmekten. Ojeleri çabuk çıkınca mutsuz olurlar, çıkmayınca da sıkılıp kendileri çıkarırlar. Satın aldıkları an ona uygun kıyafet seçeceklerdir, zamanla oje kıyafete göre seçilir. Erkekler arabalara tutkundur. Önce arabalarını sever sonra otururlar koltuğa. Onlara laf söyleyebilirsiniz belki(!) ama arabalarına asla. İlk günki gibi bakarlar ona hiç eskimemeliymiş gibi ilgilenirler ki sahiden de eskimez. Sonra bir gün daha yenisiyle değiştirirler. Tüm ilgi bu sefer "yeni gözdeleri" üzerindedir. Yaşlılar çocuklar bir şeyde inat ettiklerinde "hevesini alsın bari" der, heves alınacaksa beklenir; küçükler istekleri yön değiştirince "hevesim kaçtı" der, tüm ısrarları susturur. Sonra da kolay kolay karşılarına geçip “ama” diyemezsiniz. Yeni iş bulursunuz çok hevesli şekilde gidersiniz, bir kız seversiniz seversiniz sonra elde edince kaçar ya hani bu, kim bu Heves? Bu sürekli adı geçen Heves kimlerdendir, necidir pek bilinmez. Dillerden dile dolaşır durur da kimse sormaz nereden geldiğini. Eskiden beri duyarız ama hiç irdelenmez. Bazıları heves için bir duygu der, bazıları ise sanrı… Tartışmalar var bittabi fakat kesin sonuca ulaşan yok. Gerçekte böyle bir duygu var mıdır, varsa biz bunu nasıl hissederiz bilmiyoruz. Nitekim heves diye adlandırdığımız bu şeyin aşk, sevgi ve hissettiğimiz bütün duygulardan önce geldiğini daha bebekken öğrenmişliğimiz var. Her manevi sözün önce heves olup olmadığı olgusu tartışıldı. Çikolata istediğinizde ona duyduğunuz aşktan önce çikolataya olan hevesiniz ön plandaydı. Bir şeyin heves olması o şeyi arzu etme sürenize bağlı devam etti yıllarca. Mesela dans etmek istiyorsan ama inat etmeye kararlı değilsen, hevestir o işte. Aynı zamanda bir karar almak istersiniz ama önce ölçülüp tartılır heves olup olmadığı. Çabuk geçerse vazgeçmiş olmanız göz önüne alınmaz. Hevestir o. Sadece maddi uğraşlar gibi de düşünmeyin. ​Â​şık oldunuz ama kız da biraz esmer. Sarışın makbuldür ya bizim toplumumuzda. Az bulunan özdür ne de olsa(!). Hevestir o zaman. Sakın panik olmayın oğlumuz aşık olmuş diye. Heves. Hele gelini gözünüz tutmadıysa… Kimse demez ki çocuğum bağlanmış, aşkından da ölüyor. Ne zaman kaçmak istediğiniz bir konu olsun heves der kaçabilirsiniz. Sadece kaçmakta değil başaramamakta heves. Çalışıp yapamamakta heves. Çünkü takdir edilmez boşa atılan kulaçlar. Onlar bir kenara atılır ve sizi izler. Yalnız başarı merdiveninde somut izler bırakanlar artı puan alır bizim çevremizde. Tam da bu yüzden bir işi başardıysan da o işin içinde heves yoktur. Derler ya komşu gezmelerinde “Bizim çocuk mimar oldu. Çok başarılı Safiye Hanım. Hevestir gelip geçer sandık ama başardı.” Çünkü algı hep gelip geçici şeylerin istenmeyen şeyler olmasına odaklı. Peki heves gerçekten kötü mü bu kadar? Hevesliysek bir işte gelmez mi sonu? Bıraktıysak birini yarı yolda Carmen gibi ölüm müdür cezamız? Bizim tutkulu çingenemiz vazgeçmişse Don Jose’den hevesi geçmiştir diyip geçiştirip sonra da normal mi karşılayacağız Jose’nin intikamını? Aşk basit bir his midir adına heves koyduğumuz? Eskiler nasihat ederler “Bir işe çok hevesli başlarsan tükenirsin. “ Sahiden doğru mudur bu varsayım yoksa bahane mi? Görmek istediğimiz gibi görmektir bence. Eskiden gelme bu laflar klişedir, hissettirdikleri de bir o kadar dinamik. O kadar hissedilir ki adını duyduğumuzda çaresizlik işlenir içinize. Hevesse yapılacak bir şey kalmamıştır. E bu kolay kaçış yolu herkesin kurtarıcısı günümüzde. Şimdi belki tonunuzu belli etmek istemiyorsunuz siz de Sayın Heves’e karşı çünkü işimiz düşebilir her an. Aniden kaçabilir hevesimiz yaptıklarımıza, uğraşlarımıza, aşkımıza ya da hayatımıza. Yapamadığımızdan değil de “Heves işte insanın elinde değil ki.“ der geçeriz biz de bir gün. Duyar falan bize uğramaz diye sesli söylemeyelim yine iyi ya da kötü düşüncelerimizi ama usulca itiraf edelim “Herkesin onu kötüymüş gibi gösterdiği en iyi kaçış yoludur heves.” Hay Ben Böyle Kitabın! “Aile salonumuz vardır”. Bu yazıyı gördüğüm her yer bana öyle samimiyetsiz gelmiştir ki anlatamam. Çünkü bu yazıyı bulunduran yerlerin çoğu, aileler tarafından tercih edilmeyen mekânlardır. “Size göre değil ama yine de gelmek isterseniz size de ufak bir yer ayırdık” demenin kibar yöntemi gibi gelir bana. Aile Çay Bahçesi kitabını görünce de kafamda aynı şey canlandı, kesin aileden alakasız şeyler bekliyor beni, ama hadi hayırlısı bakalım diyerek başladım okumaya. Lunaparkta yaşıtlarına “ben korkmam” edalarıyla korku tüneline giren ergenlerin dışardan belli olmamasına gayret gösterdikleri tedirginlikle başladım okumaya. Ana kahraman Müzeyyenin çocukluk anılarıyla başladı serüven. Annesinden, babasından, kardeşinden bahsetmeye başladığında gerçekten aileyle alakalı bir kitap olduğuna kanaat getirmiştim. Utangaç bir liseli edasıyla yanaştım Müzeyyen’in yanına, kendi kendine anlattığı ne varsa dinlemeye başladım. Kardeşine düşmanlığından söz eden ana kahramana hayret etmiştim. Tek çocuk olduğum için kardeş özlemiyle yanıp tutuşmamdandır belki de hayret etmiş olmam. Bir insan öz kardeşine nasıl böyle kin besleyebilir diye sordum, kendimde bir cevap bulamadım. Kardeş nedir, kardeş kavgası nedir, kardeş sevgisi nedir, kardeşe nasıl kin tutulur inanın hiçbirinin karşılığı yok bende. Tren ilerledikçe korku seviyesi artan korku tünelinde garip sesler çıkararak ilerlemeye devam ediyordu tren, ama korkmuyordum! Müzeyyen anlatıyor, ben dinliyordum. Meğerse annesinin ölümünden sorumlu tuttuğu için düşmanmış kardeşi Çiğdem’e. Yapma Müzeyyen, kardeşin o senin dedim. Duymadı, duyamazdı. Birden gerçekten Müzeyyen’in yanında olmadığımı hatırladım. İlginç çocukluk anılarının arasında bin bir çeşit duygusal değişim yaşadım. Annesi öldükten sonra yaşadıklarını okudukça üzüldüm, kardeşine olan kinine kızdım, babasına kızmasını destekledim, babaannesiyle arasındaki ilişki hüzünlendirdi, yazlık anıları ise zaman zaman kızdırdı beni. Kardeşine olan kini, ufak kardeşinin ağlamasından korkup camdan düşen annesinin ölmesinden kaynaklıydı ve oldukça çocukça bir düşünceydi, bu yüzden kızdım Müzeyyen’e. Babası ailesini umursamayan sorumsuz adamın teki olduğu için kızgındı Müzeyyen, haklıydı. Babaannesi sahip çıkmıştı, babasının yapmadığını yapıp kol kanat germişti iki öksüze, hüzünlendim. İçine düştü kara boşluktan ne yapacağını şaşırmış on ikili yaşlarında ergen Müzeyyen’in yazlıkta yaptığı aykırı hareketler ise kızdırdı beni zaman zaman. Çok yalnızdı Müzeyyen, öyle yalnızdı ki salyangozla saatlerce sohbet etmiş olması bu fikri uyandırmıştı bende. Derdini paylaşacak kimsesi olmadığı düşündüm, salyangozu dert ortağı olarak seçtiği için. Babası gibi bir hayırsız bulmaktan korktuğu için aile kurmaya da hiç yeltenmemiş Müzeyyen. Başı sıkıştığı zamanlarda gidecek bir arkadaşı Özlem vardı, onunda kendine hayrı yoktu. Meğer bu yüzden ediyormuş bu küfürleri dedim. Başına gelen tüm kötü olaylardan çocukluğundan beri en sevdiği küfrünü ederek çıkış aradığını gördüm girdiği dipsiz kuyulardan. “Hay ben böyle …” diyerek devam ederdi olay akışına göre küfürlerini savurmaya, her olayın bir başlangıç noktası olduğu gibi Müzeyyen’in küfürlerinin başlangıç noktası da buydu. Yalnız günlerinde küfürlerini yoldaş yapıyormuş kendine Müzeyyen diye düşündüm. Tünelin sonuna yaklaşıp ışığı görünce kendime gelmeye başladım, artık gerçekten korkmuyordum. Trenden inip herkese hava atabilirdim. Hiç korkmadım tünelde diye herkese böbürlenmem gerekiyordu. Kitap isminden dolayı oluşan kafamdaki ön yargıların hepsinin gereksiz olduğunu gördüm sonlara yaklaştıkça. Bu seferde bir üzüntü kapladı içimi. Güzel olan her şey biter mi diye sordum kendi kendime. Güzel her şey biter mi bilmiyorum ama bu güzel kitap bir solukta bitmişti. Kitabı ismine göre yargılamak gibi bir hatam oldu kabul ediyorum, fakat bu kitap tüm tabularımı yıkmıştı samimiyeti ve içtenliğiyle. Çünkü kitabın her sayfasında kendi hayatımdan ve çevremden bir şeyler bulabiliyordum ve gerçekten zevk alarak okuyup tek solukta bitirebildiğim nadir kitaplardan biriydi Aile Çay Bahçesi, , işte bu yüzden samimi ve içten bulduğum bir kitap oldu. Kaynakça Aile Çay Bahçesi, Yekta Kopan, Can Sanat Yayınları, İstanbul, 2013 Görsel Kaynakçası http://www.ledavm.net/buyuk-kalip-leon-isik-aile-salonu-yazisi TABUTLAR IŞIK GEÇİRMEZ Proust diyor ki: “Ötekinin kıymetini bilmek için yokluğuyla baş başa kalmalı insan.” atalarımız aynı durumu, “Kel ölür sırma saçlı olur, kör ölür badem gözlü olur.” diyerek anlatmış. Diller, renkler, dünyalar, kültürler veya zihinler ne kadar farklı olursa olsun sonuç değişmiyor. Bunun deneyim veya yaşla da bir alakası olduğunu sanmıyorum. İnsanoğlu elindekinin değerini kaybedince idrak edebiliyor ancak. Peki niye değerini anlamak için kaybetmeyi bekliyoruz? Geçmişe ait ''keşke'' lerimizin doğum sebebi insanların binlerce yıldır vazgeçemediği bir alışkanlığı mı yoksa yapmaktan bıkmadığı bir hata mı karar vermek zor. Şayet bu bir hataysa tekrarlamamak için ders çıkarmamız gerekmez miydi? Kötü bir alışkanlıksa bırakmaya çalışmak... Genelde böyle yapardık çünkü. Sanırım bu ne bir hata ne de alışkanlık, bu insan doğasının bizi cezalandırma şekillerinden biri. Nedenler değişse de her insanın öyle veya böyle yokluğunu hissedince zamanında değerini bilemediği için acı çekip hayıflandığı keşkeleri, pişmanlıkları var. Bu kimi zaman bir sevgili, akraba, eş dost olabileceği gibi kimi zamanda bir an, zaman veya dönem olarak karşımıza çıkıyor. Diyalektik materyalizmde zıtların birlikteliği esastır. Yani siyah olmadan beyazın, yalan olmadan doğrunun veya gece olmadan gündüzün bir anlamı olmayacağı gibi her şeyin karşıtıyla var olabildiği bu alemde yokluk olmadan varlığın değerini ve önemini bilememek insanoğlunun yaşamadan öğrenemeyeceği hatta bazılarının yaşasa bile öğrenemeyeceği bilgilerden. İşte bundandı insanoğlunun yitirmeden anlamaması. Turgut Uyar ne güzel özetlemişti durumu, ''Hatırla denize hiç bakmadık çünkü kıyısındaydık.''1 derken. Sonuç olarak var olanın veya sahip olunanın hep kalacakmış gibi sanıldığı bir illüzyon içerisinde elindekiyle bir türlü yetinmeyi öğrenememiş, hep daha iyisini daha fazlasını isteyen insanoğlu kendi doğası tarafından keşkelerle cezalandırılıyor. Üzülüyoruz, ağlıyoruz, acı çekiyoruz. Işte bu zamanlarda bazı şeylere sahip olmak istemiyor insan. Çünkü bazen sahip olup kaybetmek hiç sahip olmamaktan daha kötü geliyor. Cebimizde sıfır kilometre mutsuzluklar üstelik kendi ellerimizle inşa ettiğimiz... Söylemeyi unuttum bi’ de son pişmanlığın genelde pek faydasını göremiyoruz bu durumlarda. Ne mutlu görenlere. Ne mutlu kaybettiklerini bıraktığı yerde tekrar bulabilenlere. Bazı şeyleri idrak edebilmek için illa yaşamamız da gerekmiyor aslında. Etrafımız kaybedenlerle çevrili. Kimi sevgilisini kimi annesini, sağlığını... Dışarıdan bir seyirci olarak daha net fark ediyor aslında insan kıymet, değer bilmek kaybedince arkasından ağlamak değil, yanındayken sınırsız sarılabilmekti sevdiğine. Her türlü güzelliği paylaşabilmekti bir arada. Soğuk havada daha bi sıkı sarınmaktı ne yazık ki biz bunları genelde kaybedince anlıyorduk ve
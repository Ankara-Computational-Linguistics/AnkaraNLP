kadar kolay değil. Paul’un evine dönebileceğine dair inancımız git gide azalırken hayatından nefret eden bu adamı başına gelen her şeyden sonra şu sözleri söylerken buluyoruz: “Yaşamak istiyorum.” Mehmet Bahadır Erkan Ben Olsam Kendime "nE ¿" Derdim Yıl 2016, yeni bir okula geçmişim, AAAL’de ilk günüm. Hep bahsedilen Ankara'nın ikinci okulu, evet evet Beştepe'deki, evet amca hazırlığı olmayan, yok hayır o Sıhhiye'deki amca bizimki o değil bizimki anadolu lisesi. Farklı bir ortama adapte olmam gerekiyor, belki belli bir süre rol yapıp kimlerle arkadaşlık yapmam gerektiğini öğrenmem, işlerin burada nasıl yürüdüğünü anlamam gerekiyor. Belli belirsiz kaygılar, sonradan anlamsız olduğunu gördüğüm düşünceler ve herkesin geçirdiği sınav ritüellerinden sonra bir bakıyorum ki 4 sene kaymış gitmiş. "nE ¿" diyebiliyorum sadece. Bir anda mezun olunca 4 senenin geçtiğini kavrayabilmek elbette zor oluyor; zaman alıyor anlamak, şu an nerede olduğumu, bundan sonra ne olacağımı. Şu an yazarken bile sebebini açıklayamadığım şekilde içim yanıyor. Anılarıma bakıyorum, bilgisayardaki fotoğraflarıma, eski telefondaki mesajlarıma ve o 4 senemi geçirdiğim boş sınıflara. Fotoğraflarını çekiyorum okulumun, kütüphanemin, sınıflarımın, bahçelerimin, çekiyorum ki -daha tam kavrayamadım onlara bir daha ulaşamayacağımı- bunu tam kavradığımda yeniden o günlere dönemesem de fotoğraflarla ölümsüzleştirip belki de 5-10 saniye o kareler içerisinde yaşayabileyim. Tuvaletin bile bir manevi anlamı oluyor o anda ama fotoğraflarını çekebiliyorum sadece, telefon belleğimin sınırlarına ulaşana kadar. Yıl 2019, bunu okuyan kişi olarak belki benden yaşlısınız ve söyleyeceklerim size komik gelecek ama ben yaşlandığımı hissediyorum, bu resimlerde birçok anı görüyorum ve gözümden istemeden bir damla yaşım "pıt" düşüyor. Üzülüyorum da bir yandan, bir boşluk da hissediyorum. Neden üzüldüğümü bile açıklayamayacak büyük bir boşluk, güzel anılarımın olduğuna sevinmem gerekirken neden bittiğine üzüldüğümü açıklayamayacak kadar "kooocaman" bir boşluk. Yazılarımı yazdığım çizgili kâğıdın en altında yazan "Her son bir başlangıçtır" cümlesi geliyor aklıma da nafile. Lise arkadaşlarımla bir kafeye oturuyoruz, belki de bu 4 senenin bana verdiği en büyük hediye, kalıcı arkadaşlarım. Laf açılıyor "Evet beyler 4 sene geçti pişmanlığınız var mı ?". Herkes yine kendince anlatıyor kendi hikâyesini. Devamında bir soru aklıma takılıyor: "Peki gelecekteki kendimiz şimdiki hâlimize bakıp 'nE ¿' der miydi ya da ne derdi veya neydi bütün geçmişiyle olan derdi?". Bu sefer bunu konuşmaya başlıyoruz, Fazlı Can hocamızın seminerinden bir cümle hatırlıyorum o anda: "Geleceğimizi ancak geçmişteki noktalarımızı inceleyerek tahmin edebiliriz". Buradan yola çıkarak, gelecekteki bizlerin daha yüksek ortalama ve daha fazla sosyal aktivite isteyebileceğini söylüyorum. Tıpkı ilkokulumun, ortaokulumun ve lisemin sonunda da dediğim gibi. Yıl yine 2019, çok uzak görünen o muhteşem üniversitenin muhteşem ilk vizelerini atlattık. Atılamayacakmış gibi görünen birçok adım attık, iyisiyle ve elbette kötüsüyle. Son tarihi bir sonraki gün olan yazıyı da şimdi yazıyoruz. Bu yazıyı yazarken vizelerle alakalı stres yaşayan bir arkadaşıma verdiğim teselli aklıma geliyor : "Ya abi çok kasma ya, bunların hepsi bir süreç işte yaşanıyor gidiyor. En heyecanlısı üniversite sınavıydı onu da atlattık işte, karamsarlık ve heyecan sürecin bir illüzyonu, çalışmıyor da değiliz o yüzden gerilmeye hiç gerek yok raad ol". Ve yine bu yazıyı yazarken fark ediyorum, madem süreci yaşarken yaşadığımızın güzelliğini göremiyorsak ve her sürecin en sonunda , koca bir dağa tırmanan dağcı misali, geriye dönüp “nE ¿" diyeceksek acaba hayatımızın sonundaki kendimiz yine tüm hayatımızın aşamalarında yaptığımız gibi en geriye bakıp "nE ¿" diyecek midir acaba? Belki de kendi hikâyemiz bize Cem Uzan'ın BBC'ye verdiği söyleşide kurduğu cümleleri kurdurur belli mi olur : Ama en nihayetinde o son günlerimizi yaşarken muhtemelen hepimizin gözü önüne kendi hikâyemiz gelecek ve o gün hayatımızın bittiğini o zaman da tam olarak kavrayamayacağız. "Ulan ne çabuk geçmiş bu hayat" diyeceğiz. Muhtemelen Salvador Dali de bunu fark etmiş olacak ki, o gün sizin duygularınıza eşlik edecek resmi -günümüz teknolojisinden çok daha gelişmiş bir şekilde-zihninizden alıp bir tuvale yansıtmış. Diyeceğim o ki, büyük adammış vesselam. Sağlıcakla kalın. Kaynakça  Ankara Atatürk Anadolu Lisesi. Ankara. Yazarın kendi çektiği fotoğraflar. 28 Haziran 2019. BBC NEWS TÜRKÇE. (9 Mayıs 2018) Cem Uzan Söyleşi [Video dosyası] . https://www.youtube.com/watch?v=w9bRclPnVCw adresinden elde edilmiştir. Dali, Salvador. Eriyen Saatler. 1931. Resim. Museum of Modern Art. New YorkYeşim Şahin 21301212Turkish 101-23Ahmed Arif Gibi SevmekYine sadece ödevi teslim edebilmek için başladığım fakat okudukça daha fazla ilgimi çeken bir kitap oldu "Leylim Leylim" benim için. Daha önce hiç mektup türünde bir eser okumamıştım ve dürüst olmak gerekirse ilgimi çekebileceğini de düşünmüyordum. Bir başkasının yazdığı mektuplar neden benim ilgimi çeksin ki, değil mi? Okuduktan sonra bu düşüncemin ne kadar yanlış olduğunu fark ettim çünkü bir başkasının duygularına açıkça şahit olmanın ne kadar güzel olabileceğini gördüm. Hele ki bu kişi şiirleri bestelere dökülmüş, aşkı destan derecesine gelmişbir yazar, usta Ahmed Arif iken kitaba ne zaman başlayıp ne zaman bitirdiğimi anlayamadım.Arif'in Erbil'e olan sevdasına gün be gün şahitlik ederken, günümüzdeki aşk kavramını ciddi anlamda sorguladım. Bir insan başka bir insanı en fazla ne kadar sevebilir? diye düşünürken mektuplarda bu sorumun cevabını gayet net birşekilde aldığımı söyleyebilirim. Romantik konuları fazla sevmediğimden mi kaynaklanıyor bilemiyorum ama ilk başlarda bu kadar yoğun bir aşka tanıklık etmekten fenalık gelecek keşke başka bir kitap seçseydim diye kendime kızarkenaslında olayın karşılıksız bir aşk öyküsü olduğunu gördüğümde merakıma yenik düşüp okumaya devam ettim. Arada sırada kızdım Ahmed Arif'e neden bırakıp gitmiyorsun,neden görmüyorsun olmayacak bu iş diye, bazen güldüm yazdıklarına bazen ağlama derecesine gelecek kadar üzülüp duygulandım."Gel beraber alalım nefesimizi sevdiğim. Sensiz boğazımdan geçmiyor." diyen bir aşığa ne yaparsanız yapın onun sevdasından vazgeçmediğini vazgeçemediğini gördüm sonra.Biraz da imrendim doğrusu.Sanırım mektupların en can alıcı tarafı yazarın bu karşılıksız aşkı kabullendiğini dile getirdiği bölümler. Söylerken bir anda ağızdan çıkıyor kabullenmek kelimesi fakat bu eylemi gerçekleştirmenin ne kadar zor olduğunu, sevdiğiniz insana dost olarak bakmak zorunda kalmanın nasıl acı verdiğini az çok hepimiz tahmin edebiliriz. Ahmed Arif'in bunu yapmasına, olgunluğuna hayran kalmamak mümkün değil gerçekten. Kendi canının yanmasına, onsuz yaşayamayacağının bir hayli farkında olmasına rağmen bu hislerini bir kenara bırakıp sadece Leyla Hanımın mutlu olması için uğraşıyor. Zaman zaman sitemini belli edercesine yazdığı mektupların sonunda bile yine kırgınlığını içine atıp,kocasıvefat ettikten sonra bile destek olmaya,teselli etmeye çalışan bir adam görünce karşımda "Ben olsam bu kadar sevebilir miydim?" diye sordum kendime, cevabım hayır oldu ve bir kez daha saygı duydum ona. Alttaki satırlar söylediklerimi anlatmakta benden daha başarılı oluyorlar."Benim için çok mühim olan, sana aşık olmak veya aşık olmadığımı bağırıp yırtınmak değildir. Aslolan, seni kırmamak, üzmemek, kaybetmemektir. Anladın mı canım?”Kitabın bir diğer güzel yanı ise Arif'in şiirlerinin yazım aşamasındayken karşımıza çıkıyor olması. Erbil'e gönderiyor yayınlamadan önce, ona ithaf ediyor neredeyse bütün yazılarını. Hafızalarda yer eden bu şiirlerin içinde hangi duyguların barındığını daha iyi hissediyorsunuz aralarındaki ilişkiyi bildiğinizde ve üzerinizdeki etkisi kat be kat artıyor. Bunun etkisinde yazarın Türkçeyi en iyi kullananlardan olmasının da payı büyük tabii ki. Ayrıca yaşanan aşkın dışında dönemin özelliklerini de anlama fırsatı yakaladım çünkü Arif sık sık yaşadığı olayları anlatıyor ve o zaman içinde bulunduğu psikolojiyi anlamamıza yardımcı oluyor bu kitap bir nevi. Özellikle yaşadığı siyasi olayları, sürgün döneminde hissettiği fiziksel ve duygusal işkenceleri ilk ağızdan duyduğunuzda o anları kendiniz yaşıyor gibi hissetmemek mümkün değil. Bu durum kitabın tarihsel olarak önemini de artırıyor ve geçmişi sergileyen önemli bir edebi kaynak haline geliyor Leylim Leylim. Kitap bittikten sonra ise bir süre her şeyi gözden geçiriyor, biri de bir gün sizi Arif'in Leyla'nın sevdiği gibi sever mi diye düşünüyorsunuz...Ahmet Serdar GÜRBÜZ Hayatımızdaki Duvarlar İnsanı diğer canlılardan ayıran en büyük özelliği aklı ve iradesidir, deriz hep. İnsan kontrol sahibidir, istediğini yapmakta özgürdür diye düşünürüz. Peki ama biz bu gücü acaba gerçekten hissedebiliyor muyuz? Şu anki hayatımızı, etrafımızda gelişen olayları tam anlamıyla yönetebiliyor muyuz? “İrade” konusu hep kafamı karıştırmıştır bu zamana kadar. Yaptığım her iş, aslında benim tarafımdan yapılmış gibi gözüküyor ama illa ki bir yerde mutlak kontrolün bende olmadığını anlıyorum ve yanıldığımı fark ediyorum. Bu yüzden gözlemlerime ve tecrübelerime dayanarak şu görüşü savunuyorum: “İrade, insan için çok büyük bir yanılgıdır.” Buna istersek kader de diyebiliriz. Kader kavramını bugüne kadar birçok inanç sistemi ele almıştır. Farklı yönleri olmasına rağmen hepsinin ortak buluştuğu nokta tam yetkinin insanda olmadığıdır. Tabi ki böylesine hassas bir konuya derinlemesine girecek kadar bilgi sahibi değilim ama en azından Güneş’in ne zaman doğacağını, yağmurun ne zaman yağacağını kontrol edemediğimiz gayet açık. Çünkü hayatın bir Truman Şov olmadığını iyi biliyoruz. Hayatımız kameralarla çevrili değil. Etrafımızdaki insanlar birer figüran değiller ve onların iradesi tek bir insanın elinde değil. Geleceğimizin, tek bir insan tarafından düzenlenmediğinin de farkındayız. Ben Truman Şov filmini izledikten sonra aslında içinde bulunduğum hayatı, kendimi sorguladım. Truman’ın, gökyüzü şeklinde boyanmış sınırları vardı. İçinde bulunduğu ortamdan bir şekilde ayrılamıyordu. Bu, her ne kadar abartılı bir anlatım olsa da bana çok güzel bir bakış açısı kattı. Kendi etrafımdaki duvarların farkına vardım. İnsan eliyle konmuş duvarlar. Ülke sınırları, bu duvarlara çok güzel bir örnek olur sanırım. Dünya, insanlar için binbir çeşit güzelliklerle beraber yaratıldı ve dünya üstündeki güzellikleri gezmek ve görmek, insanlığın en büyük haklarındandır bana göre. Gelin görün ki bu güzellikleri görmek isterken bizden vize isteniyor. İnsanlığın belki de ortak yaşam yeri olan bu dünyayı gezmek için birkaç insandan, belli sistemlerden izin istiyoruz. Sadece onların sınırlarını geçebilmek için dünyalar kadar para ödemek zorunda kalıyoruz. Belki biz şu anda daha şanslı bir çağdayız bu açıdan. Eski zamanlarda bırakın maddiyatı; sırf ten renginden ve cinsiyetinden dolayı insanların istedikleri yerlere gitmelerine, istedikleri şeyleri yapmalarına izin verilmemiş. Peki, şu anda hiç mi bizi sınırlandıran, başkaları tarafından koyulmuş duvarlar yok? Mesela, herkes şu an canı gönülden istediği okulda mı okuyor ya da hayali olan şirketlerde mi çalışıyor? İrade sahibi olan biz insanlar çok güzel bir şekilde yönetiliyoruz bence. Kategorize ediliyoruz. Madem sen matematikten bu kadar net yapabildin seni okulumuza almıyoruz, diyebiliyoruz. Ortada kuralları çoktan konulmuş bir oyun var ve biz de bu oyun içerisinde çabalayıp bir şekilde hayallerimize ulaşmaya çalışıyoruz. İstediğimiz okula gidelim diye hiç ilgimizin olmadığı şeyleri iyi yapmaya zorlanıyoruz. Onların istediği dersleri, onların istediği kadar görüyoruz. Onların yaptığı sınavlarla hayatımızı şekillendiriyoruz. Belki de kendimizi Truman gibi ilk başlarda özgür gibi hissedebiliriz ama o sınırları keşfettiğimizde durumun tam tersi olduğunu anlıyoruz. Truman Şov ‘da oyunun kurallarını oradaki yönetmen belirliyor ve Truman o alan içinde ne isterse onu yaptığını düşünüyor. Hatta oradaki yönetmen Christof bu olayı çok güzel özetliyor: “Dünyanın gerçekliğini, bize sunulan haliyle kabul ederiz.” Biz de bu kuralları belirli oyunda, çalışıp çabalayarak istediğimiz şeylere ulaşmaya çalışırken kontrolün tam olarak bizde olduğunu sanıyoruz. Kısaca özetlemek gerekirse; bu konudaki eleştirel bakış açısını Truman Şov ’u izlerken kazandım. Evet, belki bizim dünyamızda doğa olaylarını ve insanların davranışlarını tek bir insan yönetmiyor. Fakat bizim de içinde bulunduğumuz çevrede tam anlamıyla iradeye sahip olamadığımız, belli kalıplar içerisinde belli kurallara göre yaşadığımız yadsınamaz bir gerçek. Kaynakça Weir, Peter. The Truman Show. 1998. TUĞÇE IŞIK MUTLAK DOĞRU SENSİN İnsanoğlu kafasını neden bu kadar toplumları, bireyleri ayırmaya takmış? Herkesin içinde saklanan farklı ve ayrıcalıklı olma arzuları neden olmuştur belki de. Birbirimizi zengin ya da fakir, güzel ya da çirkin ve hatta inançlarımıza göre ayırmışız. Ama unuttuğumuz önemli bir ayrıntı var, hepimiz Âdem ile Havva’nın çocuklarıyız. Aslında hepimiz aynıyız. Müslüman ol, Hristiyan ol ya da Yahudi ol hepimizin sonunda ulaşacağı tek bir kapı var ve o andan sonra ben hiçbir şeyin önemi kalmayacağına inanıyorum. Benim inancım, Havva’nın Üç Kızı kitabındaki Peri karakteri gibi. İnanç konusunda yeni bir yol bulmaya, üçüncü yolu bulmaya çalışıyorum. Ne Tanrı’ya ne de somut varlıklara ve bilimsel olaylara olan inancımı görmezden geliyorum. Yani bir nevi sıkışıp kaldım mutlak olan düşüncelerin arasında. Artık insanlar birbirilerine karşı daha önyargılı. Örneğin, dış görünüşlerinden insanları yargılamanın çok kolay olduğu bir zamandayız. Artık düşüncelerimizin kiminle aynıysa onu arkadaş olarak seçiyoruz ve ardından bizim fikirlerimize zıt olanları kötülemeye başlıyoruz. Arkadaşlığın yanı sıra iş hayatınızda veya okulda karşılaşacağınız insanlarla da yaşayabilirsiniz. Çünkü herkes kendi fikrinin ayrıcalıklı, önemli ve mutlak doğru olduğunu kanıtlama niyetinde. İçten içe diğer fikirleri karalamaya, onları yok etmeye fırsat kollar olmuşuz. ‘Anlayamadıkları şey şu ki, insanın insan olmak için hem inanca hem kuşkuya ihtiyacı var. Onlar mutlaklık arıyor; bense diyorum ki mütereddit olmak nimettir. Mutlaklık donuk zihniyetlerin eseridir.’ (Şafak 212). Azur’un kurduğu bu cümle bana farklı bir bakış açısı penceresi açmama yardım etti. Neden her şeyi karalamak ve ‘mutlak’ olan doğruya ulaşmaya çalışıyoruz? Öncelikle, ben mutlak doğrunun varlığına inanmıyorum. Çünkü ‘doğru’, bireylerle ilişkilidir ve onlar da sürekli değişim içindedir. Ya insan değişir ya da değişmek zorunda kalır. Çünkü insan merak eder, sorgular. Ardından bulduğu sonuçlar doğrultusunda hayatında bazı değişiklikler yapar. Bu şekilde gelişmedi mi zaten insanoğlu? Ama bir nesneye, bir insana ya da Tanrı’ya inanmak olsun, bunlar ihtiyacımızdır. İnsan inandıkça umut eder, ileriyi görmeye cesaret eder. Umut ve merak gelişim, değişim için şarttır. Basmakalıp düşüncelere takılıp, ‘Biz böyle öğrendik, böyle gördük. Doğru olan budur.’ zihniyetinden sıyrılmadıkça donuk bir yaşam kaçınılmaz olacaktır. Eşinize, sevgilinize, ailenize ve Tanrı’ya- eğer inanıyorsanız tabii- ait olduğunuzu hissedersiniz zaman zaman. Onaylarını almak için ya da sizi ayıplayıp dışlamasınlar diye uygun görmedikleri davranışlardan kaçınırsınız. Araştırabildiğimiz kadarıyla dini metinlerden ve kitaplardan yola çıkarak Tanrı’nın bazı şeyleri yapmamızı istediği sonucuna varabiliriz. Ve sen bunu yapmıyorsan kötü biri mi olursun? Toplum kötü birisin diyebilir, ailen ve arkadaşlarında. Ama sen mutlu değilsen ve bazı kalıpların, iyi veya kötü gibi, içine sığdırılmaya çalıştırılıyorsan kurtulman gereken insanlar var demektir. Kendini dinlemenin zamanı gelmiştir. ‘O da bir bisiklet edinmişti ama birkaç kez üzerinde dengesini kaybetmişti. Öğrenmesi gereken şeylerden biriydi bu da- tıpkı mutlu olmak gibi.’ (Şafak 204). Peri unutmuştu mutluluğun formülünü, sürekli bir yere veya düşünce bulutuna sürüklenmesinin nedeniydi bu elbet. Mutluluğu unutmak bir insan için kâbus olmalı. Kendini tanıyamamak, artık bir başkası gibi yapmak her şeyi… Hayatı sadece bir kez yaşayacağız. En etkili şekilde onu kullanmakta elimizdedir. Sorgulamak, inanmak ve merak etmek insanoğlunun gelişimi için hayati önem taşır. Bakış açılarımızı değiştirir. Ardından insanları ayırmanın gereksiz olduğunu, er ya da geç aynı yere varacağımızı göstereceklerdir bize. Kendi benliğimizi kaybetmeden, klişelerle bunaltılmadan, inançlarımızı özgürce yaşayabilecek bir ortam yaratmamıza yardımcı olacaktır. Şafak, Elif. Havva’nın Üç Kızı. Çev. Omca A. Korugan, İstanbul: Doğan Kitap, 2016 Zeynep Yağmur Sever UZUN YOLUN KAÇINILMAZ SONU Her insanın “En büyük korkunuz nedir?” sorusuna cevabı elbette farklıdır. Kimisi için örümcek, kimisi için yükseklik, kimisi için de belki yalnızlıktır. Ancak hepimizin zihninin en karanlık köşesinde yatan, uyandırmaktan deli gibi korktuğumuz kaçınılmaz sonumuz ölüm sadece bilinmez bir konsept değil, aynı zamanda en büyük korkumuzdur. Belki de insan olmanın verdiği o inanılmaz gurur ve asla bitmeyeceğini düşündüğümüz gücün aksine bir gün öleceğimizi bilmek bize ağır gelir, egomuza yediremeyiz. Kaçmak, kurtulmak için elimizden gelen her şeyi yaparız, hatta yapıyoruz. Günümüzde ömrü uzatmaya yönelik ilaçlar, şuruplar çıkmıyor mu? Ölümsüzlüğe ulaşmak için adım adım yollar kat edilmiyor mu? Ediliyor ve birçok insan bu gelişmeleri şevkle takip ediyor, çünkü ölmek istemiyorlar. Ölmek istemeyebiliriz, yaşamımızdan inanılmaz derecede keyif alıyor olup asla sonlanmamasını dileyebiliriz ancak bu sadece mükemmel bir yaşamımız olduğu takdirde geçerli sayılabilecek bir argüman değil midir? Kimsenin bilmediği bir kayalığın ortasında, aç, susuz, gerçeklikle hayal arasında kaybolmaya yüz tutmuş bir vaziyette olan Ceberut Martin’in ana karakteri Christopher Hadley Martin nasıl bu denli tutunuyor hayata? Belki daha da önemli bir soru; neden tutunuyor bu hayata? Cevap belki bazılarımıza çok uzak geliyor ama içimize dönüp bakarsak bulabileceğimiz, bizi insan yapan değerler arasında sayılabilecek kadar temel bir yerde. Doğamızda, temelimizde var yaşama sımsıkı, dört elle sarılmaya çalışmak. Uçsuz bucaksız bir okyanusta boğulurken o son kalan nefeslerimizi saklamaya çalışmamız, bir yangında ağzımızı burnumuzu güvende tutarak temiz hava için sabredebilmemiz, soğuktan donarken aklımızdaki sıcak bir ev hayalinin son damlalarına tutunmamız da bundan dolayı. Peki içgüdümüz ölümü anlık olarak atlatınca sona eriyor mu? Örneğin Ceberut Martin’de ıssız bir adaya düştüğümüzde imkansızlıklar çevremizi sarmışken bile ölüm gerçeğini kabullenip kucaklıyor muyuz? Hayır, ya benliğimiz ya vücudumuz ya da isimlendiremediğimiz ne varsa bu bizi ölmekten alıkoyan şey bize yaşama tutunma gücü veriyor. Ancak veremediği bazı öğeler de var. Kitapta ölüme yaklaştıkça kaybedilen akıl sağlığı, yalnızlık ve halüsinasyon temaları da işleniyor. Ölüme giderken yaşanan anlar belki de şu dünyada yalnızlığı en yoğun yaşayacağımız zamanlar ve o an gelene kadar ne yazık ki bunu asla öğrenemeyeceğiz. Yalnızlığın verdiği o boğucu histen kurtulabilmek için beynimiz belki de sevdiğimiz, tanıdığımız insanları tekrar hatırlatmak istiyor. Sanki onları görmek, o sevdiğimiz anları tekrar yaşamak bizi içinden bulunduğumuz acı gerçekten uzaklaştırabilir, hatta kurtarabilir gibi. Kim bilir belki de gerçekten öyledir; sevdiğimiz kişiler hâlâ bizimleymiş, onların yanındaymışız gibi hissedersek, belki gerçekten azalıyordur o bilinmezliğin korkusu ve acısı. Ama ne yazık ki bu da ölümden korktuğumuzun başka acı bir göstergesidir. Bu bildiğimiz dünyadan ayrılmaya o kadar çok korkarız ki, beynimiz bizi rahatlatmak amacıyla bize türlü türlü oyunlar oynar. Peki nasıl yeneriz bu korkuyu? Ya da yenebilir miyiz? Bence bunu düşünmeye gerek bile yok. Bilmediğimiz, hatta öğrenme ihtimalimiz olmayan bir şeyden korkmamıza ne gerek var? Bilinmezliğin verdiği o korkunç hissi anlıyorum ve ben de hissediyorum ancak o gün geldiğinde ondan korkmaktan ziyade onu kabullenmem gerektiğini de biliyorum. Bir anda tüm fikirlerimiz değişip bütün korkularımız yok olamaz, bunun farkındayım. Yarın ölecek gibi yaşayalım da demiyorum tabii ki ama ölüm gerçeğini aklımızın bir kenarına yazıp onu kabullenirsek daha huzurlu bir hayat sürebiliriz. Her günümüzü kendimiz için en faydalı biçimde geçirirsek, ölüm gibi hayatın yapı taşı olan olaylar bizi korkutmaz ve elbet vakti geldiğinde, onu yıllardır hiç düşünmemiş gibi ama bir o kadar da her an bekliyormuş gibi karşılayabiliriz. Kaynakça Golding, William. Ceberut Martin. Çev: Fadime Kahya. İş Bankası Kültür Yayınları, 2018. SILA ŞAHİN (U)MUTLU İNSANLIK “Bir hayal gerçekleşmesi gereken zamanda gerçekleşmelidir, işte tam o günlerde alınmalıydı bana akülü araba, artık çok geç, her şey için çok geç, uçup gitti elimizden o balon.” (Serbes, 2016, sf. 29) diyor Emrah Serbes Müptezeller isimli eserinde. Serbes’in bu sözü beni derinden sarsıyor ve büyük ölçüde inandırıcı geliyor çünkü umudun bir kere yitirilmesi, geri dönüşünü imkânsız kılıyor. Gökyüzüne süzülen balon misali elimizden kayıp giden umutlar, önemsiz bir ayrıntı izlenimi uyandırsa da hayatımızda mihenk taşı görevi üstlenmeye başlıyorlar. Gerçekleşmesi o an mümkün olan hayalleri erteleme şansımız yoktur, umudu ya bitirirsiniz ya da gerçekleştirirsiniz çünkü. Umut ertelenmeye gelmez, diğer umutlar ölmesin, elimizdeki bütün balonlar kaçmasın diye umutla doldurmamız gereken bir yüreğimiz var her birimizin, zamanında harekete geçerek… Umutlar ve hayaller bizi hayata bağlayan temel unsurlardır benim gözümde çünkü içinde bulunduğumuz dünya aslında o kadar da güzel bir yer değildir. Gerçeklik perdesinin arkasındaki hayal dünyasıdır aslında bizi dünyaya bağlayan; diğer türlü hayat katlanılabilir bir vaziyetten çıkardı. Bu fikir ne zaman aklıma gelse büyükbabamın “Sen umudunu yitirme, yavrum.’’ sözü yankılanır kulağımın derinlerinde, sonra ruhuma dokunur. Umudunu yitiren insan tasvirini Emrah Serbes’ten bir alıntıyla anlatmak istiyorum. “Yolun başında müptelaydım, yolun sonunda müptezel.’’ diyerek hayallerin ve umutların başta cezbedici yönüyle insanı hayata bağımlı kılmasının ardından gelen hayal kırıklığının ve gerçekleşmeyen umutların insandaki yıkıcı etkisini anlatıyor. Hayalleri kaybetmek, hayattaki değerini kaybetmeye tekabül ediyor benim adıma, müptezellik duygusu gibi. Mutsuz insanların hep umudu olmayanlardan ibaret olduğunu düşünür ve bütün insanlığın yüreğine bir nebze de olsun umut aşılayabilme isteğiyle dolup taşarım kimi zaman. Bir yerden sonra bu isteğim perçinlenmek yerine dinginleşmeye başladı çünkü umudu öldür(ül)müş ruhlara yeniden umudu öğretmek imkânsız gelmeye başlıyor tecrübeleriniz arttıkça. ‘’Olmayacak duaya âmin denmez’’ mottosu, bir diğer deyimiyle yaşam felsefesi benimsenmiş her bir birey tarafından. Zira bu haksız bir davranış değildir. Umudun güneş gibi doğup, küçük hayallerle birlikte içimizin ısıtıldığı zamanlardan kalan acı bir anının tohumlarının yetişkinlik evresinde filizlenmenin ötesine geçip, dallanıp budaklandığı bir evredir; hayal kırıklığı tohumlarının gelişmiş halidir. Ne zaman hayallerimizin gidip hayal kırıklığını bıraktığını düşünsem, aklıma küçükken Toyzzshop vitrininde gördüğüm kadife bordo renkli tuvaletiyle gözlerimin içine bakan Barbie bebek gelir. Hani şu kına elbisesi gibi 1 SILA ŞAHİN olanlardan. Her seferinde ısrarla almak istediğim ve bu davranışım karşısında hep aynı cevabı aldığım bir döneme feragat ediyor bu anı. Hayal kırıklığı demek çok daha doğru olacak sanırım. “Yeterince oyuncağın var.” denerek geri çevrilişim çocukluğumun ukdelerinden biri olarak kalmış, dimağımda acı bir tat bırakmıştır. Her ne kadar önemsiz bir ayrıntı gibi görünse de 19 yaşımda bile etkisini yüzümde acı bir gülümseme bırakarak gösteriyor. Eğer o Barbie bebek o gün alınmadıysa bir daha alınamaz ve çocuk bedenlerin içinde beslediği umut bir anda gölgesini bile bırakmaz, ardına bakmadan çekip gider. İçimizdeki bu masumiyeti, iyi niyeti öldürüşümüz beni endişelendiriyor; umuda hayatımızda yer vermemenin bizi karanlık ve maddeci bir geleceğe hazırladığı fikri, beni gelecekten korkan bir insan olmaya itiyor. Umudun varsa varsın çünkü, diğer türlü yoksun… Umutsuzluğun hepimizi siyah renklere boyadığı, karamsarlık libaslarını ruhlarımıza ve bedenlerimize döşediği şu zamanlarda belki de umudu karlı tepelerin ardından yeniden doğurmamanın vakti gelmiştir hatta geçiyordur bile. Bunu düşünmek bile bir umutsuzluk belirtisiyken artık, hayatımızı elimizden alınanların, olduramadığımız pamuk şeker kokulu hayallerimizin yerini doldurmanın zamanı. Hem de daha güzelleriyle. Hayal etmeyi ve umudu, küçükken kullandığımız, her iki satırda bir özenle açıp ucunu keskinleştirdiğimiz kurşun kalemimiz gibi, ilgi ve özenle kullanmalıyız. Sonra bu hayaller defterimizdeki yazı gibi kalıcı olma yolunda ilerler ve kim bilir defterin sonuna gelindiğinde, bir başkası tarafından açılıp okunur ve umudu unutmuş yüreklere esin kaynağı olur; bir başkasının umudu olmak gibi bir güzellik yükler varlığımıza. Barbie bebeği unutup yeni umutlara yer açmanın vakti gelmiş benim adıma; her birimiz için daha birçok hayal kırıklığını unutma vakti. Umut yeniden doğmak için hazır beni bekliyor, tepeye çıkmanın vakti geldi de geçiyor. Umudun var oluşuyla güçlüdür insan, umut seni sen yapar çünkü, senden başkasına ait olamayacak hezimetli varlıklarındır onlar. Kıymetini bil, onu kaybetmek için değil, daha güzellerine yer açacağın bir hayat yarat kendine. İhtiyaç duyduğun güç hissettiğin umudun kendisindedir, umut sana umut verecek olandır. 2 SILA ŞAHİN Kaynakça Serbes, Emrah. Müptezeller. İstanbul: İletişim Yayınları, 2016. 3 Nazlı Doğan 21902823 Çocuk Olmak Güzeldir Yirminci yaş gününe karantinada girmiş ve otuz sekiz gündür evden çıkmamış biri olarak Serhan Ada’nın yeni çıkan eseri Geçen Yüzyılın Ortasında Çocukluk Nesneleri’ni okumam belki de kendime yaptığım en büyük iyiliklerden biri oldu. Duvarlar tam da üstüme üstüme gelmeye başlamışken, her satırıyla beni çocukluğuma götüren bu kitap günlerce geçmişte yaşamama, çocukluğumla alakalı bazı cevaplar aramama neden oldu. Aklımda ise tek bir cümle: “Ben de bir zamanlar çocuktum.” Her ne kadar daha gençliğimin başında olsam da bu karantina sürecinde her gün on kat daha hızlı yaşlanıyormuş gibi hissediyorum. Hayatımın uzak bir döneminde ise bu günleri hatırlayıp, ben de bir zamanlar gençtim diyecek olmam, tüyler ürpertici. Kitapta en çok dikkatimi çeken konu ise teknolojinin hayatımızdaki etkisinin büyüklüğü oldu. Ada, ortası yaldızlı radyo düğmelerinden, beyaz daktilosundan, akrabalarının Almanya’dan getirdiği hediyelerden bahsederken Ada’nın çocukluğunu çok yabancıladım. Ada, yazı yazmak için daktilodan bilgisayara geçiş yapmıştı, fakat milenyum çocuğu olarak benim için durum aynı değil. Ben teknolojik globalleşmenin tam ortasında doğdum, bu yüzden de şu ana kadar yabancıladığım hiçbir şey olmadı. Gelecekte ise hala olacağını düşünmüyorum. Çünkü gene teknoloji sayesinde gelecekte ne gibi gelişmelerin ve değişmelerin olabileceğini az buçuk biliyoruz. Ada’ya yirmi yaşındayken dokunmatik, katlanılabilir telefonlardan bahsedilse belki de hayal bile edemezdi, fakat ben şu an başka bir galakside yaşamayı, ölümsüz olmayı hayal edebiliyorum. Eseri okuduktan sonra ilk fark ettiğim şey ise insanların ne kadar farklı çocukluk geçirdiği gerçeğiydi. Jenerasyon, aile, çevre, arkadaş, eğitim farkları bir çocuğun şekillenmesinde önemli roller oynuyordu. Benim çocukluğumun ise tek bir şekillendiricisi vardı: Babam. Beni babam büyüttüğü için kendimi her zaman şanslı saymışımdır. Küçükken Tevfik Fikret İlköğretim okulunda okudum, babam da aynı okulda öğretmenlik yapıyordu. Okul, Kurtuluş Parkı’nın tam karşısındaydı. Haftanın üç günü piyano kursuna, diğer kalan günlerde ise drama kursuna götürürdü babam beni. Okuldan sonra çıkar Kolej metrosuna biner Kızılay’a giderdik. Metrodan ilk çıkan olup hareket etmeyen yürüyen merdivenleri çalıştırmaya bayılırdım. Ellerim daha çok küçük olduğundan her zaman babamın serçe parmağından tutardım. Sakarya’daki çiçekçilerin yanından ağır ağır yürüyüp Dost Kitabevi’ne giderdik. Babamı zorla çocuk kitaplarının olduğu kısma indirir, zorla çocuk kitabı okuttururdum. Şimdiki aklım olsa okumayı olabildiğince geç sökerdim. En sevdiğim şey ise kurstan çıktıktan sonra geri okula yürümekti. Gün batarken, büyük amcalar işten çıkmış hızlı hızlı eve gitmeye çalışırken, pembe bulutların arasından yürür; Kurtuluş Parkı’na varırdık. Ben güvercinleri yemlerken babam arka tarafta bir banka oturur beni seyrederdi. Keşke o günlere geri dönebilsem. Ellerim birden küçülse ve sadece babamın serçe parmağına tutmaya yetse. Geleceği düşünmek… Hem de böyle olağanüstü günler yaşarken geleceği düşünmek insanın beynini patlatmaya yetiyor da artıyor bile. Geçmişi düşünmek ise geçmişiniz güzelse, çocukluğunuz güzelse güzeldir. Serhan Ada çocukluğun nostaljik, masum ve güzel yanlarından bahsetmeyi tercih etmiş. Fakat benim açımdan, babamı çocukluğumdan çıkarttığım zaman elimde kalan şeyler pek iç açıcı olmuyor. Hala bazen düşünürüm, ben çocukken annem daha farklı bir tavır sergileseydi şu an kim olurdum? Aynı Nazlı olmayacağım kesin. Kim ne derse desin, ebeveynleriniz kötü olsa da sınıfınızdaki zorbalar sizle alay etse de arkadaşlarınız kadar oyuncaklarınız olmasa da çocuk olmak güzeldir. Başımı babamın omzuna yasladığımda bir şeylerin ters gittiğini düşünmez kimse. Babam o kocaman elleriyle yumuşak saçlarımı okşar, saçımla alnımın birleştiği o çizgiye kısa ama çok anlamlı bir öpücük kondurur. Ve o an, babamın dizinde küçük ben, babamın ellerinden gelen taze gazete kokusu donar. Çünkü o an çok güzeldir, çocuk olmak güzeldir. Kaynakça Ada, Serhan. Geçen Yüzyılın Ortasında Çocukluk Nesneleri. 1. Baskı, Everest Yayınları, 2019. DORUKLARINDA YAŞAMAK Aşk nedir bilir misin? Bazen için içine sığmayacak, kendini sokaklara fırlatıp dağa taşa haykırmak isteyeceksin. Bazen acı çekeceksin, ama o acının senden sıyrılıp gitmesine de izin vermeyeceksin. Her anı, hayatının en güzel anıymış gibi yaşayacaksın ve kim ne derse desin umursamaz hale geleceksin. Kendini taşıyamayacak kadar yorgun hissedeceksin bazen ama onu düşündükçe de bütün yorgunluğunu kaybedeceksin. Onu o kadar çok seveceksin ki, sevginin artık ona zarar verebileceğinden korkacaksın. İşte ben buna “aşk” diyorum. "Kim aşık olmuşsa, kendisinin eksik parçalarını arıyordur. Bu yüzden aşık, maşuğunu düşündükçe acı çeker. Bu tıpkı, uzun zamandır görmediğin birinin odasına girdiğinde bulduğun anılar gibidir." (Haruki Murakami) Haruki Murakami’nin de dile getirdiği gibi; aşk, kaybolan bir parçanı bulmuşsun gibi hissettirir sana. Hiç yaşanmamış duyguları tadarsın. Aşık olduğun insana baktıkça kendini bulursun onda. Kaybolan ruh ikizinmişçesine sarılıp, bağlanırsın. Bunları tereddüt etmeden nasıl söyleyebildiğimi sorabilirsiniz belki de. Aşkı bu kadar kolay tanımlayabiliyorum çünkü; ben aşkın en güzel halini de en kötü halini de doruklarında yaşamış ve bana kalırsa zirvede de bırakmış birisiyim. Nasıl ile başlayan soruları duyar gibiyim. İlk zamanlar da ne olduğunu anlayamamıştım. İçimden sürekli kahkahalar atmak geliyordu ve o yanımdayken dünyanın en mutlu insanı benmişim gibi gülücükler saçıyordum etrafıma. Küçük bir çocuğun saf ve temiz kalbine sahiptim sanki. Tek derdi dışarda koşturup, sadece oyun oynamak olan ve bunlarla mutlu olmasını çok iyi bilen bir çocuk. Ona baktıkça huzur doluyordu içim. Her yer, her saat onunla anlamlanıyordu. Onu herkesten ve her şeyden daha çok sahiplenip, kendimden daha çok seviyordum resmen. Ta ki o benden gidene kadar… Artık yaptığım her şey anlamsız gelmeye başlamıştı. Birlikte yürüdüğümüz o yollar, kahve içtiğimiz o masalar, yemek yediğimiz o restorantlar… Ama garip bir şey vardı. Bütün bunlar anlamsız gelse bile ben o birlikte yürüdüğümüz yollardan geçmek, oturduğumuz masalarda kahve içip onu bir an bile unutmak istemiyordum. Bütün kötü anılar silinmişti sanki hafızamdan. Sadece ondan kalan güzel şeyleri hatırlamak istiyordum. Yani bir nevi kendime acı çektirmek istiyordum. O zamanlar farkında değildim bunun. Kim ne derse desin umursamıyordum. “Boşver, unutursun.”, “Bu da geçer, neler geçmiyor ki?”, “Önemli olan sağlık.” gibi cümlelere çoktan kapatmıştım zaten kendimi. Tek istediğim yalnızlığa sığınıp, kahvemi yudumlayıp, onunla yaşadığım en güzel anları düşünmekti. Ne kadar da aptalmışım. Yeniden “Neden?” dediğinizi duyabiliyorum. Neden mi? Çünkü hayat kimseyi gereğinden fazla önemseyecek, tek bir kişiye bel bağlayabilecek kadar uzun değil. Hele ki bu kadar gençken. Daha yirmi yaşındayım. Önümde kocaman bir hayat, yaşanması gereken birçok anı ve paylaşılması gereken uzun bir zamanım var. Bunu belki geç fark ettim, evet. Ama şunu biliyorum ki eğer ben aşkı bu denli yaşamasaydım belki de bu söylediklerimin hiçbir zaman farkında olamayacaktım. Şikayet ettiğimden değil. Aksine, yaşanmışlıkların, yaşanmamışlıklara bir kapı araladığını ve o kapıdan geçince tecrübelerle dolu yeni bir hayata başladığını anlamış oldum. Zaman öylece geçip gidiyor ve benim tek isteğim yanımda olan insanlarla birlikte bu zamanı olabildiğince dolu, olabildiğince mutlu ve olabildiğince huzurlu geçirmek. Çünkü her an, üzülmek istemeyeceğimiz kadar değerli. Ben aşık olma demiyorum kimseye. Aşık ol ve hatta gerekirse aşkınla aptallaş. Ama kendini dışarıya kapatma hiçbir zaman. O insanı gözünde o kadar yüceltme mesela, hayatındaki tek insan oymuş gibi davranma. Ben aşkı doruklarında yaşadığıma inanıyorum. İyisiyle de, kötüsüyle de… Ve o kişi, hiç unutamadığım hatıralarımdan bir tanesi olmaya devam edecek. Ekin Öztürk KAYNAKÇA: Ünsal, Songül. Aşkın Mavi Tonu. Epsilon Yayınları, 2016. Baskı. “Haruki Murakami Sözleri.” sözlervereplikler y.y. t.y. Web. 2 Mart 2017 http://www.sozlervereplikler.com/haruki-murakami-sozleri/ Özlem Çalıkoğlu Uzakta Çocukken kötü rüyalar görmekten korktuğum için uyumak istemezdim ve bir an önce yeni günün doğmasını isterdim. Şimdiyse uyanmaktan ve bir günün daha geride kaldığını görmekten; bir gün daha yaşlanmaktan ve eskiye her geçen gün biraz daha özlem duymaktan korkuyorum. Zamanın bu kadar acımasızca akıp gitmesi ve bunun durdurulamaması karşısındaki çaresizliğim, o rüyalardan çok daha kötü. Çocukken önüne geçip komik yüz ifadeleri yaptığım ve kendimce oyunlar oynadığım aynanın karşısına ise artık, beyazlamış olan dört adet saç telimi düzenli aralıklarla kesmek için geçiyorum. Bunu yaparken gözüm, alnımda yavaş yavaş oluşmaya başlayan kırışıklıklara takılıyor. Hep çocuk kalacağımı, asla yaşlanmayacağımı sanmıştım oysa. “Ben nasıl bu hale geldim?” dercesine göz göze geliyorum kendimle, bir yanım hala inanamıyor. Gözlerim, oldukça yorgun bakıyor. Aynanın gösteremediği ruhum ise daha yorgun. Bir ölüden farkım olmadığını düşünüyorum zira bir süredir hayatıma ölüm sessizliği hâkim. Mick Boyle, “Yaşlandığında her şey çok uzak görünür, bu geçmiştir.”1 demişti. Gece maceraları, sabahlara kadar edilen sohbetler, yarınlar düşünülmeden özgürce yaşanılan anlar… Henüz yirmi üç yaşındayım fakat bunların artık ne kadar da uzakta kaldığını ve yerini sessizliğe bıraktığını düşünmeden edemiyorum. Sanki yaşadığım o anılar yeterliymiş ve artık daha fazlasına yer yokmuş gibi. Sanki artık “benden geçmiş” gibi. Pek çok şeyi son kez yapmış olmak mı, yoksa o an bunun farkına varılmadığı için doyasıya tadını çıkaramamak mı daha kötü bilemiyorum. Yarınlar ne zaman düşünülmeye, hayat ne zaman ciddileşmeye başladı ve ben ne zaman çocuk olmaktan çıktım, onu da bilmiyorum. Bunu ilk kez, annemin artık hastanelere tek başıma gitmem gerektiğini, bunun için artık ona ihtiyacım olmadığını söylediğinde fark etmiştim sanırım. Ancak bu gerçeği görmezden gelmiştim. Annemden ayrıldığımda ve tek başıma eve çıktığımda ise, artık kabullenmiştim. Yaşlanıyorum. Yirmi üç sene; aynı anda hem çok kısa, hem de çok uzun bir süreç… Seneye iş hayatı başlayacak, birkaç sene sonra da evlilik hazırlıkları yapacak ve hatta anne olacak olan kişi, ben miyim gerçekten? Benim. Eskiden fikir ayrılığına düştüğüm büyüklerimle, artık benzer düşüncelere sahip olan da benim. Bir gün, liseye giden kuzenim teyzemle kavga ederken, her ne kadar bir zamanlar onun yaptıklarını ben de yapmış olsam da, teyzeme hak vermiştim. Bu gerçekten beni yaralamıştı çünkü içimdeki gencin tamamen öldüğünü düşünmüştüm. Okulda, artık çevremdeki çoğu kişinin benden küçük olması ve aynı müzikleri dinlemeden, aynı dizileri izlemeden büyümüş olmamız, içimdeki genci bir kere daha öldürüyor. Onların, bir zamanlar benim yaptığım gibi eğlendiklerini görmek, önlerinde hayallerini gerçekleştirebilecekleri uzun seneleri olduğunu bilmek, onları kıskanmama, kendime ise acımama neden oluyor. Belki de beni en çok korkutan ve böyle hissetmeme neden olan da budur; hayal ettiğim pek çok şeyi henüz gerçekleştirememiş olmam ve bunun için zamanın her 1 “That is what you see when you are old, everything seems really far away. That is the past.” - Mick Boyle (Youth) geçen gün biraz daha daralması. Sıkıntılı geçen günlerimde bile, bugünler bir an önce geçip gitsin demeye dilim varmıyor… Şu an eskiye dönmek, baştan başlayabilmek için her şeyimi verebilirdim. Doğum günlerimi kutlamaktan zevk aldığım günlere dönmek isterdim mesela. Veya çok küçük bir çocukken, babam ve amcamla oyun oynadığımız zamanlara dönmek isterdim. Oyunu kaybettiğimde ağlamamam için bilerek yenmeme izin verdikleri zamanlara… Artık istediklerimi ağlayarak elde edebildiğim zamanlar çok geride kaldı. Şu an ne kadar ağlarsam ağlayayım, zaman durdurulamaz bir şekilde akmaya devam etmekten, saçlarım beyazlamaktan ve ruhum yaşlanmaktan vazgeçmeyecek… Kaynakça Youth. Yön. Paolo Sorrentino. 2015. Film. Ahmet Hınçer KelvireOkumayı öğrendiğimden beri kitap okumaktan korkan bir adam oldum. Nedenini anlayamamıştım. Geçen geceye kadar… Liseden arkadaşlarımla altı saate yakın düşünme etkinliğinde bulunduk. Siyasi ideolojilerle başlayan tartışma düşünmenin temellerine kadar indi. Bu etkinlikte benim savunduğum görüş ideolojisizlikti. Çünkü siyaset ve siyaset üzerine düşünmek bana o kadar anlamsız geliyordu ki… Bir arkadaşım beni cahil diye yaftalayarak bunun temel sebebinin bu konu üzerine okuma yapmamam olduğunu söyledi. Bu tartışmanın sonucunda bana Marksizm nedir? kitabını verdi. Okudum. İçinde Karl Marx’ın topluma ve tarihe bakış açısı anlatılıyordu. Bazı kısımları hoşuma gitti, bazıları gitmedi. Sonuçta bu konu üzerine daha önce düşünmüştüm. Fikirlerim vardı. Bu sebeple Marx’ın düşüncelerini yargılayabiliyordum. İşte o an kitap okumaktan neden korktuğumu anladım. Ya bu konuda hiçbir fikrim olmasaydı? İlk defa karşılaşmış olsaydım ve bana bu şekilde sunulsaydı? Bu konuyu sorgulama cesareti gösterebilir miydim? Mesela çok aşina olduğumuz bir konudan, müslümanlıktan, bahsetmek istiyorum. Toplumsal yapımızdan kaynaklı müslümanlıkla eğitiliyoruz ve bu eğitimi aldığımız ilk zamanlar din olgusuyla ilgili hiçbir düşünce yok aklımızda. Devamında bunun doğruluğunu sorgulamadan kabulleniyor ve bahsettiğim gibi sorgulama cesareti gösteremiyoruz. Bu durumu en net ablamda gözlemlemiştim. Birkaç adet cüretkâr sorudan sonra aldığım cevap “Tövbe tövbe, çarpılacağız! ” oldu. Onun için bu konu o kadar doğruydu ki artık tersinden bahsedilemezdi bile. Bu durumun benzer halini bilimde de görmek mümkün. Newton’u düşünelim. Yer çekimini keşfetti. Şu an bilim ışığında biliyoruz ki bizi gerçekten yere doğru çeken bir kuvvet var. Artık mutlak doğru bu. Peki o dönemde Newton, bizi yere doğru çeken bir kuvvet yerine atmosferden bizi yere doğru iten bir kuvvet olduğunu söyleseydi ne olurdu? Eminim ki binlerce yıl bu doğru kabul edilirdi tıpkı Dünya’nın düz olduğunun kabul edilmesi gibi. Yani burada Newton’un ağzından çıkacak tek bir kelime binlerce yıl milyonlarca insanın düşüncelerinde doğru kabul edilecekti. Bu açıdan Einstein’a saygım sonsuz. Binlerce yıl doğru kabul edilen klasik fiziğin aksini düşünebilmiş ve ardından ortaya rölativistik fizik adında bir kuram atmış. Hangimiz şu an doğru bildiğimiz bilimsel olgulara eleştirel bir bakış açısıyla yaklaşabiliyoruz ki? Demek istediğim; bazı düşünceleri doğuşumuzdan itibaren öyle benimsiyoruz ki bırakın sorgulamayı, sorgulanabileceği fikri dahi aklımıza gelmiyor. Şu an size “kelvire” kelimesini tanımlasam, anlamı da kara deliklerin içerisindeki bir gezegen olsa; çok absürt olurdu, değil mi? Biliyorsunuz ki kara deliklerin içinde hiçbir şey olmaz. Peki bu konuda hiçbir fikriniz olmasaydı? Absürt görmek gibi bir şansınız olmazdı. Kabul ederdiniz istemeden. İşte kitap okumaktan korkmamın nedeni bu. Bağımsız düşünebilme yeteneğimi kısıtlayabilirmiş gibi geliyor. Ya o kitapta bahsedilecek bir konuyu daha önce hiç düşünmediysem? Bu durumda istemeden başka birinin fikirleri üzerinden değerlendirme yapmış olurum. Sorgulama gereği dahi duymayabilirim. Evet, zaten düşünme altyapımı başka insanlardan, onların karışımı halinde edindim. Ama daha fazla etkilenmemeliyim. Belki düşünme altyapımda öyle bir kalıba girmişimdir ki değişmesi gereken bazı yanlışları sorgulama fikri bile aklıma gelmiyordur. Daha fazla bu tip sorgulanamayan yanlış kazanmak istemiyorum. Mutlak doğrudan bahsedeyim biraz. Ben doğruların ortak ve tek olduğunu düşünüyorum. Bu ortak doğrulara mutlak doğru diyorum. Bana göre insan ve düşünme yetisi o kadar muazzam ki tüm mutlak doğrulara sahip. Sadece ortaya çıkmayı bekliyorlar. Bunun için de bağımsız düşünme şart. İddia ediyorum ki hiçbir şey bilmiyor olsam ve bin sene ömrüm olsa insanların bin yıllık keşiflerini ben de yapabilirdim. Ne yazık ki o kadar vaktim yok ve daha ulaşılması gereken birçok mutlak doğru var. Bu nedenle mutlak doğruya en yakın gördüğüm bilimsel olguları kabul ediyorum vakit kaybını azaltmak için. Ama bu olgular dışında kalan fikirleri edinmek istemiyorum. Öyle fikirler ki; beni mutlak doğrudan uzaklaştıracak, bağımsız düşünmekten alıkoyacak, başkasının kalıplarıyla düşünmeme neden olacak fikirler. İşte bu noktada Marx’a kızıyorum. Kitaplar yazarak insanları bir düşünce kalıbına sokmuş. Siyasetçi olmasa da insanların bir kısmı onun düşünme yöntemiyle siyaseti değerlendirmiş. Okuyan insanların düşünme altyapısına girmiş. Belki de insanları mutlak doğrudan uzaklaştırmış. Newton’un yer çekimi kadar somut bir konu üzerine söyleyeceği yanlış bir kelimenin oluşturacağı sonuçlardan bahsetmiştim. Siyaset kadar soyut bir konu üzerine atılmış görüşlerin insanlar üzerindeki etkilerini siz düşünün. Ki ben “siyaset” düşüncesini topyekûn yanlış buluyorum. Bana kalırsa siyasetle ilgili mutlak doğru yok zihnimizde. Bazı güçlü insanların menfaatleri için uydurulmuş, tıpkı “kelvire” gibi, bir konu üzerine bu kadar çok düşünülmesi anlamsız. İşte bu nedenle ideolojisizliği savunuyorum. O kadar çok düşünülüp bulunması gereken mutlak doğru var ki, altmış senelik kısa ömrümüzü buna harcamak boş. Tamamen halının altına itilmeli. Gelecek nesiller “siyaset” kelimesini dahi bilmemeli. Toparlamak gerekirse; bir konu üzerine duyduğumuz, okuduğumuz ilk şey istemsizce bizi o kalıba sokuyor. Sorgulama fikrinden ve doğal olarak mutlak doğrudan uzaklaştırıyor. Bu nedenle kitap okumaktan kaçınıyorum. Özellikle soyut kavramlar üzerine yazılmış kitaplardan… Çünkü bu kavramlarla ilgili bir altyapı kazanınca değiştirilmesi, sorgulanması imkansızlaşıyor. Altmış senelik ömürlerimiz var. Bizi insan yapan yegâne gücümüzü, düşünmeyi, kullanmamız lazım. Tek isteğim siyaset gibi oluşumlar üzerine düşünüp vakit kaybetmek yerine mutlak doğruya ulaşabileceğim konuları düşünmek. Mesela bilime yönelmek… Kim bilir bu kadar çok siyaset bilimci yerine daha materyalist bilim insanları olsaydı ne mutlak doğrular keşfedilebilirdi. Asla unutulmaması gereken nokta ise söylediğimiz, yazdığımız her kelimenin başka insanların düşünme kabiliyetine bir zincir vurduğu. Kendimizce bulduğumuz sonucu vermekten çok insanları sorgulama yoluna itmek esas olmalı. Mesela bu düşüncelerimin de insanlar tarafından kabul edilmesini istemiyorum. Sadece sorgulamaya devam edilmeli. Belki bu yazdıklarım da baştan sona kadar yanlıştır, sorgulamaya ne dersiniz? Kaynakça Burns, Emile. Marksizm nedir?. Çev. Mehmet Dikmen. İstanbul: Yordam Kitap, 2015. BaskıNuri Can Süncer 21501491 Kaybolmuş Hürriyet Arte P1171 Özgürlük Kanvas Tablo Tamamen özgür hissettiğiniz bir zamanda, özgürlüğün anlamını aradığınızı veya özgür olmayan birilerinin aklınızda yer ettiğini hatırlıyor musunuz? Ben kendimden yola çıkarak bu soruya çok rahat “hayır” diyebiliyorum. Çünkü insanın, toplumun doğasını anlamlandırmaya kendi koşullarını değerlendirerek başladığına inanıyorum. Bu soruyu sorup cevaplamama sebep olan Zygmunt Bauman, Özgürlük adlı eserinde, çoğu düşünürün aksine bu konuya felsefi bir kavram veya politik bir ideolojinin bir öğretisi olarak yaklaşmaktansa, konuyu toplumsal bir ilişki niteliğinde ele alıyor. Seçimlerimizdeki özgürlük derecesini ölçmektense, bizim özgürlük kavramından çıkardığımız anlamı sorguluyor ve bu arayışın özündeki sebepleri içselleştirmemizi sağlıyor. İki insan düşünmenizi isteyeceğim sizden. Birbirinden tamamen farklı hayatlar yaşayan iki insan. Bu insanlardan biri hayatının bir kısmından sonra zindana atılıyor ve kendi kurduğu hayata veda ediyor. Biri hayatını kendi kurallarına göre, diğeri ise bir zindanın içinde her şeyden mahrum bir şekilde yaşıyor hayatının geri kalan kısmını. Şimdi soruyorum size: Zindandaki insan mı bilir özgürlüğün kıymetini, yoksa mahkûmiyeti hiç tatmamış olan insan mı? Zindandaki insan cevabını verdiğinizi hissediyorum. Çünkü hepimiz farkındayız ki insan kaybettiği zaman anlıyor somut ve soyut olan her şeyin kıymetini. Peki, mahkûmiyet sadece dört duvar arasında tıkılıp kalmışsak mı söz konusudur? Kendini fikirleriyle var etmeye çalışan fakat toplumun kallavi kesimlerini oluşturanlar tarafından sadece sermayeyi arttırmakta bir araç olarak görülen insanlar da mahkûmiyetin tadına bakıyor kanımca. Fiziksel olmasa da fikirsel bir mahkûmiyettir bu benim gözümde. Geçim sıkıntısı yaşayan insanların katlanmak zorunda olduğu bir tutsaklık. Bir de özgürlüğünü bilerek ve isteyerek satmış olan bir kesimin varlığına inanıyorum. Sınıf atlama uğruna sahte gülücüklerle plazalarda gezen, insanların yanında onları sevdikleri için değil sırf tahammül edebildikleri için bulunan kişiler. Bu insanları da kendilerini özgür zannedip aklının odalarında özgürlükten nasibini almamış insanlar sınıfına koyabilirim. Ya daha ilk başta bahsettiğim kallavi kısım, onlar da özgür olamamaktan nasiplerini almışlar mıdır? Diyalektik süreçte insanların ekonomik ve entelektüel olarak gelişip bir durağan duruma ulaşacakları belirtiliyor1 fakat fikrimce bu noktaya çok uzağız. Kapitalist toplumlarda en üstümüzde bulunan burjuva sınıfı, orta sınıfın ve işçi sınıfının özgürlüğünü elinden almakla kalmıyor, kendi özgürlüklerini de doğalarında olan rekabet uğruna kaybediyorlar. Bu bahsettiğim rekabet ekonomik değil, tamamen sosyolojik bir rekabet. Artık sınıf atlama şansları olmadığı için kendi benliklerini evrimleştirmeye çalışıyorlar. Genel-geçer algıların neferi olup, kendileri tarafından kontrol altında sandıkları hisleri gösteriş uğruna özgürlüklerini kaybediyor. İnsanların onları görmek istedikleri gibi görünmeye çalışmaları onları da sahteleştiriyor. Bahsettiğim rekabet, kim daha sahte olacak yarışına dönüşüyor resmen. Olmadıkları insanlar gibi görünüp, çağın gelişen teknolojisiyle bunu taçlandırıyorlar. Maddi olarak kendilerine kapının deliğinden görülen özgürlük, boyut aşma çabası içerisinde kaybolup, ayaklarında veya “zamanlarında” zincir yoksa bile, fikirlerinden yavaş yavaş uzaklaşıyor. 1 Zygmunt Bauman, “Özgürlük”, Ayrıntı Yayınları, 2015, 107. Bütün bunların sebebinin, yazımın başında da belirttiğim gibi, insanların ekonomi merdiveninde birer basamak olarak görülmek olduğunu düşünmeye sevk etti Özgürlük adlı başyapıt. Fiziksel özgürlüğümüzü sağlamamız, bize özgür olduğumuz hissini verse de, kafamızın içinde haykıran sesi dinlemekten aciz kaldıkça inanmıyorum özgürlüğümüzün sağlanmış olduğuna. Oligarşideki gösterişin, orta sınıftaki sahteciliğin, işçi sınıfındaki bitmek bilmeyen geçim sıkıntısının ardında yatan tutsaklığı gördükçe ve yaşadıkça, neden hâlâ insanların özgürlük adına her gün naralar attığını anlıyorum. Çünkü sahip değiliz biz bu ayrıcalığa. Kıymeti bilinen somut ve soyut şeylerin elimizde olmayanlar olduğunu naçizane söylemiştim ya, işte özgürlük kavramı bunun en büyük örneğidir. Bu yüzdendir ki adına kitaplar, şiirler, şarkılar yazılır. Bu yüzdendir ki ne kadar sahip olunduğu düşünülse de aranır durur. Kaynakça Zygmunt Bauman, “Özgürlük”, 2. Baskı 2015, Ayrıntı Yayınları, 978-605-314-025-2. Arte P1171 “Özgürlük” Kanvas Tablo - 30x30 cm (http://www.evidea.com/arte-p1171-ozgurluk-kanvas-tablo-DPH071/p/334678?refKey=S7lmpHoYC) Dünyanın Gardiyanları Süper kahramanların tarihi 1938 yılında ilk kahraman olan Superman’ın çıkışıyla başlar. O dönemden bu döneme kadar sayısız insanın hayatına girmiş ve şu an sadece ABD ile kalmamakla beraber bütün düyanın ortak kültürü haline gelmiştir. Çizgi romanlar insanların gözünde çocuk kitapları gibi gözükse de aslında birçok politik konuyu da ele alır. Bu akımı başlatan 2. Dünya savaşından soğuk savaşa, artan uyuşturucu kullanımından feminizme, cinsiyet ayrılıklarından ırkçılığa kadar çoğu dünya sorununu yazarlar karakterlere yanısıtır. Onlar aslında kendi dönemlerinin yansımalarıdır. Nasıl bir düzen içindeysek onlar da o düzene dahil olmaya çalışırlar. Yani ona göre kişilikleri değişir. Çoğu bizim gibidir, günde sayısız problemlerle karşılaşan, para sıkıntısı yaşayan, ilişkilerinde aksaklıklar yaşayan, sorumluluklarını düzenlemekte sıkıntı yaşayan bireyler ama günün sonunda problemlerine hep bir çözüm bulurlar. Kahraman oldukları gibi karanlık tarafları da vardır. Aslında o karanlık, kendilerini insanlara adamada en büyük rolü oynamıştır çünkü çoğu, geçirdikleri karanlık bir günün ardından kahraman olma kararına varmışlardır ancak bu karanlığa yenik düşmeyip karşılıksız iyilik yaparak intikam aldıklarını düşünmüşlerdir. Bu, gerçek insanlarda çok yüksek irade istese bile kahramanlar için o kadar da zor değildir çünkü onlar süperdir. Çizgi romanları okuyan çocuklar da ister istemez bu karakterlerden etkilenirler ve kendilerini onların yerlerine koyarlar. Ben de bunlardan biriydim işte. 5 yaşında okuma yazmayı çizgi romanları anlamak için öğrenmiştim. Çizmeyi çizgi romanlarımı çizebilmek için öğrenmiştim. Düşünmeyi yazdığım karakterlere can verebilmek için öğrenmiştim. Bana doğruyu ve yanlışı, ahlakı, saygıyı, önyargısız bir şekilde sorunlara tarafsız bakmayı yani doğru ve düzgün bir insanın nasıl olması gerektiğini ben daha okula başlamadan önce gösterdiler. Büyüdüm, onları algılamam değişti. Her bakışımda onlarda yeni sorunlar, yeni bakış açıları keşfediyorum, ben olgunlaştıkça onlar da benimle olgunlaşıyorlar. Bir bakıma başka bir anlam kazanıyorlar bende. Özellikle Batman ve Spiderman… Beni bu geniş dünya ile tanıştıran iki karakter bu ikisidir. Aslında Batman’in gerçek kişiliği olan Bruce Wayne’nin sahte bir maske olup yarasa maskesinin onun gerçek yüzü olması beni her zaman etkilemiştir. O maske sayesinde gerçeklerle yani kendisiyle yüzleşmekten kaçınır. Bu sayede motivasyon eksikliği yaşamaz çünkü inip çıkabilecek bir duygu hissiyatına sahip değildir. Milyarderdir ki bu yüzden varlık içinde yokluk çektiği de söylenebilir. Batman özeldir sadece bir tanedir ama Spiderman’i her gün sokakta görebilmek mümkün çünkü gerçek kişiliği olan Peter Parker 16 ila 18 yaşları arasında, çok parası olmayan, sosyal sıkıntıları olan, sevgilisini eve bıraktıktan sonra halasına akşam yemeğine yetişmeye çalışan bir lise öğrencisidir. Günü kurtardıktan sonra ev ödevi yapmaya eve gider, çamaşırlarını kendi yıkar ve kararlarının bedellerini ağır bir şekilde yalnız başına öder. Bu iki karakterinde benim kişiliğimdeki rolü büyüktür. Bazen işlerimi Bruce Wayne gibi planlı ve programlı bir şekilde detaya önem vererek yapar bazen de Peter Parker gibi doğaçlama, alışılmışın dışında yapmayı tercih ederim. Batman ve Spiderman ile tanıştığım ilk günden bugüne hayatımda bütün kahramanların bende ayrı bir yeri oldu ki günümüzde onlardan kaçabilmenin imkanı yok. Sinemalardan dergilere, bilgisayar oyunlarından kitaplara, oyuncaklardan reklamlara her yerde onlara rastlamak mümkün. Dünyanın neresinde olursanız olun günde birkaç kere yarasa amblemi taşıyan bir tişört giymiş birini görmek mümkün. Eminim bu kahramanlar bende olduğu gibi sayısız insanda sayısız çeşitlilikte etkiler bırakmıştır. Zaman ilerledikçe de bizim gibi ya daha medeni ya da daha ilkel olacaklar. Bunun belirleyicisi ise biziz. İnsanlık olarak vereceğimiz kararlar… Kerim Berk İlkkurşun 21000787 FARKINDALIK Sınırsızlar Kulübü (Dallas Buyers Club) 2013 yapımı biyografi türünde bir filmdir. 1980’lerde AIDS teşhisi konan, Texaslı bir rodeo binicisinin hayatını anlatan bu film, amacının dışına çıkarak, gerçek bir sosyal sorumluluk projesi hâline gelmiştir. Filmin dikkat çekmek istediği konulardan birkaçı şöyle; AIDS hakkında farkındalık yaratmak, homoseksüel, lezbiyen ve transseksüel ayrımcılığına vurgu yapmak, “placebo” etkisi uygulayarak deney yapmanın etikliği ve devletin koyduğu kanunların insan sağlığı üzerine etkileri. Ben filmi izlediğimde ilk gözüme çarpan konular bunlardı. Bu konuları ele alıp, üzerinde düşünmemizi sağlamaları çok önemli çünkü bahsedilenler günümüzde sıkça tartışılan ve gündemden uzun süre düşmeyecek konular. 1980’li yıllarda AIDS, tıp dünyasında dahi gizemini koruyan bir hastalıktı. Aradan 25 sene geçti ve AIDS hakkında oldukça yol kat edildi. Bu hastalık nasıl bulaşır? AIDS’ ten nasıl korunmalıyız ? Nasıl yayılır? Teşhis edildiği takdirde ne gibi tedaviler uygulanabilir? gibi bir çok sorunun cevabı biliniyor. Bu kadar zamana ve bilgiye rağmen günümüzde bâzı insanlar bu soruların cevaplarını bilmiyor. Hâlâ daha AIDS’li bir insanın elini sıkınca bile hastalığın kendisine geçeceğini düşünen insanlar var. Bu insanların cahilliği yüzünden, kesinlikle hak etmedikleri halde, AIDS’li hastalar toplumdan dışlanıyor. İşte bu film de ele alınan en önemli konulardan biri bu. AIDS hakkında farkındalık yaratmaya çalışan bir film bana göre, işe yarayan, önemli bir filmdir. Günümüzde hâlâ daha aşılamayan ve bana göre, insanlığın kanayan yarası olan bir başka konu ise homoseksüel, lezbiyen ve transseksüel insanlara yapılan aşırı ayrımcılık. Filmin geçtiği dönemde AIDS henüz tanıma aşamasında olduğu için AIDS teşhisi konan herkese “gay” damgası vuruluyor. Filmde ele alınan insanlar hem homoseksüel oldukları için hem de AIDS oldukları için dışlandılar. Günümüzde, Batı’ya gittikçe biraz daha medeni bir ortamda yaşamalarına rağmen Türkiye veya Türkiye’nin doğusundaki ülkelerde gerçekten yaşanamayacak bir hayat sürüyorlar. Aradan 25 sene geçmiş olsa da insanlığın tıkandığı noktalardan birine tekrar denk geliyoruz. Hâlâ bu ayrımcılık şiddetli bir şekilde devam ediyor. Film bu ayrımcılık konusunda da farkındalık yaratmak istemiş ve bence başarılı olmuş. Bu filmde, insanlık ayıplarını eleştirmelerinin yanı sıra hukuki ve yönetimsel sorunlar da irdelemiştir. İlk konu, var olan kanunlar her zaman insanı korur mu? Bana göre bu konunun üzerinde çok ciddi şekilde tartışılması gerekir? Örneğin filmde, AIDS hastalarına Amerikan devleti tarafından verilen ilaçlar bazı koşullarda etkisiz, çoğu koşulda da tehlikeli. Meksika’ da ise işe yarayan, daha sağlıklı ilaçlar var ancak bu ilaçlar kanunen Amerika’da yasak. Bu durumda devletin, kendi insanının yanında olduğunu söyleyebilir miyiz? Yoksa ilaç şirketlerinin para kazanmasına daha elverişli bir ortam mı kurulması hedeflenmiş? Aslında sorunun hangisi olduğu önemli değil çünkü bu soru işaretlerinden birinin belirmesi bile devletin başarısız olduğu anlamına gelir. Devletin görevi her koşulda kendi insanına sahip çıkmaktır. Para kazanmak veya para kazandırmak değildir. Filmde bu konu için savaşan Ron Woodroof haklı çıkıyor ve görüyoruz ki her koşulda kanunlar veya devlet, insanının yanında değil. İkinci bir konu ise, insanlar üzerinde uygulanan “Placebo” deneyi. Bu deney genelde Kerim Berk İlkkurşun 21000787 ilaçları test etmek için kullanılır. İlacı denemek için denek olan insanlar iki gruba ayrılır, bir gruba ilaç verilir, diğer gruba ise o ilaç verilmez ama onlar ilacı kullandıklarını sanır. Böylelikle ilacın işe yarayıp yaramadığı gözlemlenir. Burada eleştirilen nokta şu, test aşaması olsa da, bu insanlar bir tedavi görüyor veya gördüklerini sanıyor, hangi insanın tedavi görmesine, hangi insanın görmemesine kim, nasıl karar verebilir? Bana göre, tedavi gördüğünü zanneden ama aslında C vitamini alan bir insanın, bu şekilde kandırılması ve ölüme terk edilmesi kesinlikle kabul edilebilir bir şey değil. Sonuç olarak bu film gerçekten bir başyapıt çünkü AIDS farkındalığı, homoseksüel ayrımcılığı, devlet kavramı ve “placebo”nun etikliği gibi çok önemli konular üzerine eğiliyor. Gerçekten her insanın izlemesi ve sonucunda da ders çıkarması gereken bir filmdir. Fatma Naz DONMA 21503088 RENKSİZLİĞİ SEVMEK Sonbahar geldiğinde hüzünlendiklerini söyler insanlar. Hafif bir esinti, kaybolan renkler etkiliyor olsa gerek onları. Benim ise içimi bir huzur kaplar sonbaharda. Evimi bulmuşum gibi hissettirir bana. Kaybetmekten korktuklarımı özenle sakladığım sığınağım olmuştur artık o. Bazen birini ilk görüşünde yıllardır tanıyormuş gibi bir güven duygusu hissedersin ya, sonbahar da benim için o güvenli limandır. Her korktuğumda, kapana sıkıştığımda diğerlerine gösterdiği hüzün perdelerinin arkasına sığındığım dostumdur. Asla yüz çevirmez bana. Bilir ki ben ne yaparsam yapayım, nereye gidersem gideyim en çok onu seviyorumdur. Düşünürüm bazen, neden sonbahar diye. İlk aşkımdır çünkü sonbahar. Hem ilk aşkım hem de ilk duygularımın karşıma çıkmasını sağlayan o güzel dönem. İnsanın sevesi geliyor sonbaharda, içine sığamayanları haykırmak. Dökülen her bir yaprakla beraber yenisini çıkarmak için tekrar ayağa kalkmak istiyor. En büyük sırdaştır sonbahar. Ona anlattığın her şeyi yağmurlarıyla saklar. Hiç kimsenin asla bulamayacağı ama sen istediğin an karşına çıkaracağı yerlerde bekletir anlattıklarını. Ona ihtiyaç duyduğunda gitmiş olsa bile hissettirir varlığını. Bazen sıcak bir yaz akşamındaki meltemle bazen ise yolda yürürken karşına çıkan küçücük sararmış bir yaprakla... Aşığı da çoktur ama sonbaharın. Ne Cemaller, Edipler, Turgutlar kaleme alırlar aşklarını. ‘Eylüldü... Savruluşu bundandı kimsesizliğimizin.’ demiş Cemal Süreya. Yalnız kaldıkça sonbaharda bulursun kendini çünkü. Birilerine tutunma ihtiyacın artar giderek. Aşık olmak kaçınılmaz sonun olur artık. Romantizm sarar etrafını. Yüzüne vuran her esintiyi sevdiğinin elleriyle karşılamak istersin. Asıl çaresizlik o elleri bulamamanla başlar. Ağlarsın; dakikalarca, saatlerce, hatta bazen günlerce. Yağmur damlalarıyla karışır gözyaşların. Belki de bundandır sonbaharda ağlamak. Kimse anlamaz, sesini duyurmak istemediğin sürece görmez gözyaşlarını. İyi bir dinleyicidir de sonbahar. İçinde birikenleri kelimesi kelimesine dinler, özümser ve seni asla hayal kırıklığına uğratmaz. Söylediğin ya da söyleyeceğin ne varsa yadırgamaz, dinler ve bu Figure 1Globe views-Rain* kadar yağmurun ardından elbet güneşin birgün doğacağının umudunu verir. Seni her düşüşün kalkışında biraz daha güçleneceğine inandırır. Bazen bir anne gibi usul usul kanayan yaralarını sarıp seninle beraber ağlar, bazen bir arkadaş gibi yanında dimdik durur ve pes etmeni engeller, bazen ise bir sevgili gibi tenini usulca okşarken güzel sözleriyle seni sakinleştirir. Kim bilir; belki de gerçek aşkı bulamadığımızı zannetmemizin sebebi, onu yanlış yerlerde aramamızdır. Belki de en güzel aşk; sonbaharda hırkana sıkıca sarılıp, eline bir fincan kahve alıp, pencerenin karşısına geçip sessizce yağmuru izlemektir ya da yağmurun en sağanak olduğu zamanda dışarıya çıkıp sırılsıklam olana kadar ıslanmaktır. Ama biz insanoğlu her zamanki gibi en ulaşamayacağımızı seçeriz. Bizi en çok ne üzerse mutluluğun da onda olduğuna inanırız. Halbuki mutluluk kendini en huzurlu hissettiğin yer ve ana sahip olduğunda vardır. Benim için ise mutluluk; ılık bir sonbahar akşamında yanımda sevdiklerimle ya da aşık olduğum o insanla saatlerce durmadan, birbirimizden sıkılmadan geçirebileceğim o güzel zamanda saklıdır. Kimin ne diyeceğini nasıl hissedeceğini umursamadan, kendimi sadece karşımdaki insanlara ayırdığım bir ortamdan daha güzel ne olabilir ki? Beni ben yapan bütün anılarımı, duygularımı, kayıplarımı, kazançlarımı bana yaşatan sonbahar... Her zaman en güvende hissettiğim, ondayken huzuru Figure 2Fotokritik-sonbahar** bulduğum en güzel dönem. Onu bir mevsim olarak sınıflandırmak ona yapılacak çok büyük bir haksızlık olur. Çünkü küçücük iyiliği dokunan bir insanı bile bu kadar yüceltirken, benim adıma, sonbahar kadar yüreğine dokunan, seni sen yapan bir arkadaş, anne hatta sevgiliye bu kadarı az görülmemelidir. KAYNAKÇA Globe views-Dreams rain/ internet sitesi https://www.google.com.tr/url?sa=i&rct=j&q=&esrc=s&source=images&cd=&cad=rja&uact=8&ved=0ahUKEwi7-qS9n8HPAhVHsBQKHegnAqAQjRwIBw&url=http%3A%2F%2Fglobe-views.com%2Fdreams%2Frain.html&bvm=bv.134495766,d.bGg&psig=AFQjCNH78x5xBXAVhZEdSIPAnTjUCJchoQ&ust=1475673777054311 Fotokritik-İstanbul’da sonbahar/ internet sitesi https://www.google.com.tr/url?sa=i&rct=j&q=&esrc=s&source=images&cd=&cad=rja&uact=8&ved=0ahUKEwid5s7Uut_PAhXCPRoKHUaTDfsQjRwIBw&url=http%3A%2F%2Fwww.fotokritik.com%2Farama%2Fistanbul-sonbahar%2F6&bvm=bv.135974163,d.d2s&psig=AFQjCNFySzNIOnHA3CdtqBFIIOeJMHNl5w&ust=1476711869850985 Meryem B. EFE ZAMANIN KUMLARINA GİZLENMİŞ KADER 21601779 TURK101-3 Derler ki bazı hayatlar zaman içinde bağlıdır birbirine… Çağlar içinde yankı bulan eski bir çağrıyla zincirlidir ötekine… Kader… Gözlerinizi kapatın bir anlığına ve düşünün. Hayatınızı düşünün, hatalarınızı, mutluluklarınızı ve gözyaşlarınızı. Ölmeden önce nasıl film şeridi gibi akarsa yaşadıklarınız öyle aksın gözünüzün önünden. Önce doğumunuz, ilk adımınız, ilk konuşmanız, okula başladığınızda hissettiğiniz ilk heyecan, sonra ilk kalp kırıklığınız, belki ilk âşık oluşunuz… Bazılarımızın tebessümle yâd ettiği; fakat çoğu insanın pişmanlıklarıyla dolu olan geçmişi… Bir de yaşayamadıklarınız var tabii. Asla bilemeyeceğiniz, sadece yaşayarak öğrenebileceğiniz geleceğiniz. İşte bu bizim fazlasıyla gerçek olan hayatımız. Yaşadıklarımız ve yaşayacaklarımız… Geçmişimiz ve geleceğimiz… Başka bir ifadeyle de ‘keşkele’rimiz ve ‘belki’lerimiz... Yani kısaca kaderimiz… Şimdi yeniden kapatın gözlerinizi ve sadece hayal edin bu kez. Hayatınızın gerçekten bir film olduğunu hayal edin. Senaryosu keşkeleriniz ve belkilerinizden oluşan hayatınız. Başrolünde de siz varsınız ve tanıdığınız diğer herkes bir figüran sadece. Her ne kadar senaryo gerçek olsa da film dedik öyle değil mi? Madem artık gerçeklerden biraz olsun sıyrılıp bir filmin içinde bulduk kendimizi, o zaman hakkını vermek lazım “Ancak filmlerde olur.” klişesinin. Öyleyse her şeyin mümkün olabileceğini varsayarak yeniden düşünün şimdi. Neyi değiştirmek isterdik bu filmde? Mesela pişmanlıklarımızı, keşkelerimizi? Tüm bunları değiştirebilsek güzel olmaz mıydı? Mesela bir dakikalık bir kum saatimiz olsa ve biz istediğimiz zaman bir dakika öncesine dönebilsek ve değiştirebilsek yaptıklarımızı… Ya da kabzasındaki haznede bir dakikalık kum olan özel güçlere sahip bir hançerimiz olsa… Kabzasına bastığımızda dursa zaman ve sonra zamanın kumları içinde aksak bir dakika öncesine… Çok güçlü bir hançer bu. Zamana hükmedebilen bir hançer... İçinde zamanın kumlarını barındıran bir hançer… Yaklaşık iki saattir izlediğim filmdeki cesur Pers Prensinin elindeki hançer… Pers Prensi… Bir dönemin kült bilgisayar oyunlarından… Beğenisi ve oynayanı çok fazla olunca sonraki yıllarda fantastik film türünde sinemaya uyarlanmış. Türlü entrikaların içinde kalıp, güvendiği herkesi tek tek kaybeden Pers Prensi Destan’ı ve tesadüfen bulduğu, belki de kaderini değiştirecek olan hançeri konu alıyor bu sürükleyici film ve bizi zamanın kumlarında uzun bir yolculuğa çıkarıyor. Aslında ben oldum olası sevmem böyle fantastik filmleri, daha doğrusu sevmezdim. Gerçek hayatta asla olmayacak kurguların olduğu zaman kaybı yapımlar olarak görürdüm onları. Fakat bu filmi izlediğim şu iki saat boyunca aslında ders çıkarılacak her şeyin gerçek olmasına gerek olmadığını anladım. İnsan isterse süper güçler, efsanevi aksiyon sahneleri ve imkânsızlıkların imkâna dönüşebildiği kurgularla donatılmış filmlerden de fazlasıyla gerçek hayatına ders çıkarabiliyor. Peki, ben ne ders mi çıkardım? Belki sayamayacağım kadar çok şey, belki de susunca tek kelimeyle özetlenebilecek kadar basit tek bir şey: Bilemezsin! Geleceğini bilemezsin. Kimlerle karşılaşacak, tanışacaksın bilemezsin. Yolda yürürken yanından geçen insanla yollarınız bir kez daha kesişecek mi bilemezsin. Hayatına kimler girecek ve hayatından kimler çıkacak bilemezsin. Tanıdığın, güvendiğin insanlar bu güveni sahiden de hak etmişler mi bilemezsin. Hayat sana ne getirecek bilemezsin. Kaderin sandıkların gerçekten kaderin mi bilemezsin. Zor değil mi bilemediğimiz onca şey varken nefes almaya devam edebilmek? Bu kadar bilinmezlikle yaşamak, belki de denizin ortasında tek başına sahile ulaşmaya çalışmak gibi. Fakat kendi gemimizin kaptanı olduğumuz bu zorlu yolculukta atladığımız bir gerçek var. Tüm bu bilinmezlikler içinde bize bahşedilen bir pusula ve bir harita misali iki hazine: dostlarımız ve kalbimiz. Çünkü filmden çıkardığımız ikinci ders der ki ”Gerçek bir kral danışmanlarını dinler; fakat hep kalbine kulak verir.” İnsan ancak bu sayede pişman olmayacağı adımlar atabilir. Dinleyerek, anlayarak, düşünerek, inanarak adım atmak… İşte Prens Destan için içinde zamanın kumlarını barındıran hançer neyse, bu dört ilke de bizim için o. Çünkü bizim Pers’imizde, bizim dünyamızda bir dakika da olsa geri dönüş yok. O yüzden zamanı geri alıp düzeltmek yerine baştan geri dönüşü olmayan hataları yapmamayı öğrenmek zorundayız. Şimdi artık açın gözlerinizi. Gerçeklere dönerek düşünün bu kez de. Yaşadıklarınızı ve henüz yaşamadıklarınızı... Bilemezsiniz önünüzde ne olduğunu. Sadece tahmin edebilirsiniz, hayal kurabilirsiniz ve elinizden ancak hayaliyle yaşadıklarınızın gerçekleşmesi için çabalamak ve tüm kalbinizle ümit etmek gelir. Öncesi, sonrası ve şimdisiyle başrolü olduğumuz kendi filmimizde senaryoyu değiştirmek üzere çabalamak… Kaderimize yön vermek bir nevi… Çünkü biz de kendi filmimizin sonunda anlayacağız ve Destan gibi bizim de dudaklarımızdan şu sözler dökülecek: “Kaderimizi kendimiz çizeriz prenses.” KAYNAKÇA: BRUCKHEIMER Jerry (Ya.) / NEWELL Mike (Yön.), Pers Prensi: Zamanın Kumları (Prince Of Persia: Sands Of Time), Walt Disney Pictures (Yap.) / UIP Filmcilik (Dağ.), Amerika Birleşik Devletleri 2010. Yıllar boyu değişmemiş ve ilerleyememiş dünyamız… Bir edebi eseri önemli kılan bazı unsurlar vardır, insanların duygularına hitap etmesi veya okuyanda yada dinleyende uyandırdığı çağrışımlar gibi. Ancak bir eseri bana göre ölümsüz kılan tek bir etken vardır ki bu da üretildiği dönemin çok çok ötesine geçebilmesidir. Victor Hugo’nun Sefilleri de işte bu tarz bir eserdir, yazıldığı dönemin çok ötesine, günümüze kadar ulaşabilmiş ve günümüz dünyasının gerçeklerine ayna olabilmiş, ışık tutabilmiştir. Maalesef Hugo’nun Sefiller’inde acımasız dünya ve içinde yaşayanların alçaklıkları görülmektedir. Yine de tüm olumsuz olaylara rağmen iyiliklerin ve umudun korunduğunu görülmektedir. Sefiller içinde sosyal adaletsizlikleri, harcanan yaşamları, adalet, Fransa tarihi, siyaset ve merhamet gibi birçok konuyu bir suçlunun yaşamı üzerinden ele alır. Bu suçlunun yaşadıkları 19.yy da olmasına rağmen günümüzden hiç de farklı değildir. Cezasını çektikten sonra özgür yaşamına kavuşan Jean Valjean tıpkı günümüzde eski mahkumlara davranıldığı gibi kendi döneminde de önyargıyla karşılaşır. İş istediği insanlar onu sadece eski bir mahkum olduğu için geri çevirirler. İş bulamamasının yanında kalacak yer sorunu olan Jean Valjean yine sadece eski bir mahkum olduğu için kapısını çaldığı tüm hanlardan red cevabı alır. Jean Valjean’ın toplumdan dışlanışı, insanların önyargılı ve yozlaşmış görüşleri yüzünden kaynaklanır, halbuki onu dışlayan insanlar ondan daha az suçlu değillerdir. İnsan davranışlarının o günden bugüne değişmediğini görmek çok acı vericidir. Bitap düşmüş bir haldeyken Jean Valjean’ı geçmişiyle değerlendirmeyip evine alan ve ona yatacak yer ve yemek veren piskopos, okuyucuyu erdemli davranışıyla etkilemeyi başarıyor. Kaldığı yerden şamdan ve gümüş çalan Jean Valjean’ı polislere vermeyip, gösterdiği merhametin yanında bir de ona çaldıklarını verip ondan dürüst bir yaşam sürmesini isteyen piskoposun bu erdemli ve yüce davranışı eminim ki herkeste insani bazı duyguları uyandırmayı başaracak. Piskoposun gösterdiği merhamet ve incelik Jean Valjean’ın hayatı için bir dönüm noktasıdır çünkü kendisinin kalıplaşmış düşünceleri ve taşlaşmış kalbi piskoposun ona karşı davranışı ve merhametiyle tamamiyle yok olur. Bazen insanların hayatlarına Sefiller’deki piskopos gibi insanlar girer ve onlar sayesinde insanlar, dünya nüfusunda geneli temsil etmek yerine, azınlığı, yani iyiliği ve merhameti temsil etmeye başlarlar. Piskopostan öğrendiği hayat dersi ile kendisini geliştiren Jean Valjean’ın yükselişi de herkese örnek olmalıdır. Javert’in ise zengin adamı eskiden tanıdığı Jean Valjean’a benzetmesi ve araştırma yapması, araştırmaları sonucu Jean Valjean’ın tutuklandığını öğrenmesi ve sözde yanılgısını Madeleine ile paylaşması Javert’in işine olan sadakatini ve dürüst bir çalısan olduğunu gösterir. Jean Valjean olayını içten içe yıllar sonra bile dert ettiğini kendine itiraf edecek kadar cesareti yoktur. Eğer toplumlar biraz detaylı incelenirse Javert’lerin hiç de az olmadığı görülecektir çünkü bugün halen insanlar sorgulama yetisine sahip değildirler ve iç hesaplaşma denen olayı yapmaktan acizdirler. Eğer Javert sorgulama yetisine sahip olsaydı Jean Valjean’ın hüküm giymemiş bir insandan farksız olduğunu anlayabilirdi. Jean Valjean’ın, kendisi yerine masum bir insanın hüküm giymesine gönlünün razı olmaması da, bugün, yüksek kademedeki bazı yöneticilerin ders çıkarması gereken erdemli bir davranıştır. Her şey yolundayken, rahat bir yaşam sürüyorken ve geçmişinden kurtulmak üzereyken, Jean Valjean başka bir insanın hakkını yemez ve teslim olur. Ne yazık ki, eski zamanlarda olduğu gibi bugünde Jean Valjean gibi onurlu ve insani duyguları gelişmiş, empati yapmayı bilen ve bencil olmayan insanlar çok azdır. Victor Hugo’nun Sefiller’inde yaşanılan olaylarda bugün halen var olan sosyal adaletsizlikler ve harcanan veya harcanmakta olan yaşamları görüyoruz. Sadece eski bir mahkum olduğu için bugün halen ezilen ve hor görülen insanların sayısı hiçte az değildir. Bunun yanında haksızlıklara kendi çıkarları olumsuz etkilenecek olmasına rağmen karşı çıkan insanlar ise halen az da olsa vardır. Empati yapmak, olayları ve durumları sorgulamak gibi yetilerin hala insanlar tarafından kazanılamamış olmasını ise büyük bir talihsizlik olarak nitelendiriyorum. Son olarak, kitapla ilgili olarak adeletsizlikler dışında aşk ve sevgi temaları göze çarpmaktadır. Adalet kavramını sorgulamamızı sağlayan Sefiller, bende, bugün içinde bulunduğumuz durumları ister istemez bir kez daha sorgulama isteği uyandırıyor. Benim fikrime göre kitaptaki ihtilalci gençler Hugo’nun kafasındaki ideal gençliği temsil etmektedirler. Bununla beraber, siyasal düşünceler etkili bir biçimde aktarılmıştır. Ayrıca kitapta tarihsel olaylar çok iyi acıklanmıştır. Öyle ki Fransız tarihine dair yer alan bilgiler herkesin kafasında belli bir oluşum yaratmaya yeterlidir. Hugo’nun eğlenceli ve açıklayıcı anlatımı kitabı kolayca anlamamızı sağlıyor. Yine Hugo’nun tarzı sayesinde konular arası bağlatılar çok iyi kurgulanarak okuyucuların kitaptan kopmasını engelliyor. Demem o ki, kitaptaki sosyal adaletsizlikler, insanların bakış açıları günümüze ışık tutuyor ve ayrıca kitaptaki tüm olaylar insanların duygularını harekete geçirmeye yetiyor. Kimi zaman sinirlenirken, kimi zaman gülüyorsunuz, kimi zamanda üzülüyorsunuz. Buse Ekşi 21502152 Ali Turan Görgü Sahip Çık! İnsanların ilgi odakları ne kadar da hızlı değişiyor değil mi? Yıllar geçtikçe beğeniler, zevkler değişiyor. Yıllar demek yanlış olur belki de, çok daha kısa dönemlerde değişiyor çünkü insanoğlunun düşünceleri ve beğenileri. Her gün yeni gelişmelere uyanıyor insan değer ve zevklerine etki eden. Hiç şüphesiz günümüz insanlarını düşündüğümüzde herkesin ilgi noktasının maalesef teknoloji ağırlıklı olduğunu görüyoruz. Teknoloji hayatımızı bu kadar sarmamışken, insanların bir araya gelmesini sağlayan en önemli değer hiç şüphesiz ki sanat olgusuydu. Maalesef günümüzde bu olgu teknolojinin artan etkisi ile birlikte eskisi kadar toplumda birleştirici rol oynayamamakta. Gençlerin sanata olan ilgisi azalmakta okullar da bu konunun üzerine yeterince değinilmemektedir. Her alanda azaldığına şahit olduğum sanat gösterilerinin içinde dikkatimi en çok çeken de Ankara’da ne kadar az dans gösterisinin sahnelendiği oldu … Gerek klasik bale gerek modern dans olsun, özellikle de geleneksel halk oyunları gösterilerinin azaldığına eminim siz de şahit olmuşsunuzdur. Birkaç yıl öncesine kadar yılbaşlarında Devlet Opera Balesi tarafından yılbaşı için sahnelenen Fındıkkıran Balesi’ nin artık sergilenmiyor olması da ne kadar üzücü bir durum. Oysa ki dans özgürlüğün bir başka tanımı benim için, yeni bir bakış açısı. Her tür dansı izlerken içimde adeta bir duygu patlaması oluyor hem hüzne hem mutluluğa yönelik. İnsanın belli oturtulmuş kalıplardan çıkıp özgürlüğüne kavuştuğu o an bi başka oluyor benim için. Bu nedenle şehrimde olan dans gösterilerini elimden geldiğince takip etmeye özen gösteriyorum çünkü seyirci sahne sanatlarının varlığı için hiç şüphesiz çok önemli. Geçen hafta MEB Şura salonunda gitmeye fırsat bulduğum Redbull’un sponsorluğunda sahnelenen Anadolu Breakdance gösterisini de bir hayli heyecanla izledim. Dans dalının içinde bile zamanla unutulmaya yüz tutmuş artık günümüzde hiç görmediğimiz yöre danslarının modern zamanda ortaya çıkmış breakdance’la harmanlanması, eski ve yeninin birlikteliği gerçekten çok etkileyici idi. On kişilik grubun yaklaşık bir buçuk saat süren gösterisi boyunca Türkiye’nin birçok bölgesinden ezgiler eşliğinde son derece sanatsal yönü kuvvetli bir gösteri izledik. Ağırlıklı olarak erkek dansçılar da oluşan gruba eşlik eden iki kadın dansçı da çok başarılı idi. Böyle başarılı Türk dansçıları izlemek gerçekten gurur vericiydi. Kendi okulumda dans kluplerine katıldığımdan ve dans etmenin ne kadar meşakatli bir iş olduğunu bildiğimden daha bir etkilendim sanırım. Çünkü dans etmenin verdiği hissi, yaşattıklarını ve kendim de dans ederken nasıl özgür hissedip, adete etrafımdaki kafesi kırıyormuş hissini bir de izlerken yaşadım. Sanatın günümüzde eskisi kadar önemsenmediği düşüncesi beni bir kez daha tedirgin etmişti. Çok popüler yarışma programlarında gençlerin çok önemli şairlerin isimlerini dahi bilememeleri, yazarların imza günlerinin talep görmemesi ve giderek azalan tiyatro, dans ve konser seyircisi aslında toplumun verdiği alarm sesleri. Başka bir örnek vermem gerekirse geçen ay gitmeye fırsat bulduğum Armada’da gerçekleşen Emre Aydın ve Model konserinde bile katılımcı sayısı o kadar azdı ki sanatçılar sitem etmeden duramadılar. Buna ben de çok üzülmüştüm açıkçası çünkü çok sevdiğim sanatçılar Ankara’ya geldiği halde bu kadar az ilgilenilmesi beni geleceğe dair bi terddütün içine soktu; acaba ilerde Ankara’ya gelecekler mi sorunsalına. Teknolojideki gelişmelerin de müzik sektörü üzerindeki etkisinin büyüklüğü tartışılmaz. İnternetten direkt olarak bilgisayarlarına şarkı ve film yükleyebilen insanlar, sanatçının emeğini
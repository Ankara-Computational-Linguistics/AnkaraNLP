işte. Şehrin siluetini içinde yaşamış güzel ruhlarla bize anlatan bu hikâyeyi şahsen ben çok beğendim. Şairlerimizin kendilerini öksüz gibi hissetmeleri yüreğimi burktu. Onları öksüz bırakmamak yaşadıkları acılarının mirasçısı olmak bizim boynumuzun borcu olmalı. Zaten gölgeleri kalmış bu güzel insanların gölgelerinin de yitip gitmesine izin vermeyelim. Orhan Kemal, Yaşar Kemal, Cemal Süreyya, Yahya Kemal Beyatlı, Halide Edip Adıvar ve nice diğer isimler… Hepinize gölgenize sığınmamıza izin verdiğiniz için çok teşekkür ederim. KAYNAKÇA: Livaneli, Zülfü, Gölgeler, Doğan Kitap, 2019 AYŞEGÜL SOYSEVER Ekin Üstündağ 21602770 ELLİMİ SALLASAM ELLİSİ Geçen gün izlediğim Ne Dilersen (Absolutely Anything) adlı filmin beni nasıl etkilediğini anlatmak istiyorum. Film çok eğlenceli ve komik olmak ile birlikte çok güzel de bir konusu var. Filmde uzaylılar insanları sınamak için sıradan bir insanı seçiyorlar ve ona özel bir güç veriyorlar. Bu andan itibaren bu sıradan kişinin dilediği her şey, elini salladıktan sonra gerçek oluyor. Bu harika bir şey gibi gözüküyor. Hepimiz hayatta en az bir kere böyle bir yeteneğimizin olmasını istemişizdir herhalde. Hiç bir zaman sahip olamayacağımız bir oyuncağa sahip olmayı, tonla paramızın olmasını, yapmamız gereken işlerin kendiliğinden yapılmasını ya da daha çok zamanımızın olmasını eminim ki dilemişizdir. En azından ben çok diledim. Filmdeki arkadaş da birçok ilginç dilekte bulunuyor. Küresel ısınmanın durması, savaşların bitmesi ölülerin canlanması, köpeğinin konuşması gibi. Fakat garip bir şekilde dilediği şeylerin bir çoğu ters tepiyor. Küresel ısınma duruyor, insanlar donmaya başlıyor, ölüler canlanıp zombi gibi insanlara saldırıyor... Bu da bana İngilizlerin bir deyimini hatırlatıyor: "Ne dilediğine dikkat et, bir gün gerçekleşebilir". Yani dilediklerimize dikkat etmeliyiz, bazı zamanlarda dilediğimiz şeyler aslında bize uygun olmayabilir ve bizi mutlu etmeyecek olabilir. Düşünüyorum da benim de filmdeki gibi ters tepmiş bir hayalim vardı. Ben küçükken matematiği çok severdim. En sevdiğim ders matematik idi. Matematik problemleri çözerken çok zevk alırdım. Bu yüzden ben de büyüyünce matematikçi olmak istiyordum. Hem sevdiğim bir iş yapacak hem de para kazanacaktım. Kim "büyüyünce ne olacaksın?" diye sorsa ben "Matematikçi olacağım. Bütün problemleri çözeceğim." derdim. Ailem de bana küçük kardeşimi çalıştırmamı ancak o zaman iyi bir matematikçi olabileceğimi söyledi. Ben de kardeşim ile ders çalışmaya başladım. Kardeşim sınavı, ödevi ya da anlamadığı bir konu olduğunda, ki bu çok fazla oluyordu, bana geliyordu. Fakat bir zaman sonra fark ettim ki ben aslında pek de iyi ders anlatamıyordum. Kardeşim anlattıklarımı hiç de anlamıyordu. Zaman ilerleyip ben üst sınıflara geçtikçe yeni anlatılan matematik dersleri de çok karışık, çok zor bir hale geliyor ve benim de ilgimi çekmemeye başladı. Fark ettim ki artık pek de matematiği sevmiyor, matematikçi olmak istemiyordum. Bir anda eskiden hayalini kurduğum bir şey artık benim için mutluluk vaat etmiyor, haz vermiyordu. Sanıyorum ki, biz insanlar hayal kurar iken hiçbir şekilde kötü olasılıkları hesaba katmıyoruz. Bu yüzden de körü körüne mutlu olacağımıza inanıyoruz. Benim matematikçi olmak istemem ya da filmde ölülerin canlandırılmak istenmesi gibi her şeyin mutlak iyi olacağına ve bizim de sonsuz bir mutluluğa erişeceğimizi zannediyoruz. Fakat bazen öyle olmayabiliyor ve hayal ettiklerimiz bizi aslında mutlu edecek şeyler olmayabiliyor. Bazen de hayallerimize ulaştığımızda mutlu olamadıysak bu sefer de sürekli daha fazlasını istiyebiliyoruz. Sürekli bir doyumsuzluk içine giriyoruz ve tatmin olamıyoruz. Sürekli daha fazla paramızın olmasını istememiz buna örnek olabilir. Oysaki olabilecek diğer ihtimalleri ihmal etmeyip onları da düşünsek ve daha gerçekçi hayallerimiz olsa belki sonunda ya daha az üzülür ya da daha mutlu olabiliriz. Sonuç olarak, biz insanlar hayal kurmayı pek seviyor gibiyiz. Bu kurduğumuz hayallerin hepsinde kesinlikle mutlu olacağımıza körü körüne inanıyoruz. Bunun sebebi galiba sadece mutlu olacağımız yerleri düşünüyor, mutsuz olacağımız hiçbir şeye ihtimal vermiyoruz. Bu yüzden bazen ulaştığımız hayaller ile yetinmiyor sürekli daha fazlasını istiyoruz. Mutlu olmak içinse bize gereken gerçekçi olabilmek gözüküyor. Arada KalanlarYaşadığımız dünyada, etrafımızda birbirinden farklı insanlar görüyoruz. Kimisi yanımızdan sadece geçip gidiyor kimisiyle hayatlarımız bir yerde kesişiyor ve artık hayatlarımızın bir parçası haline geliyorlar. Bu insanlardan bazıları hayatlarını bizden daha lüks yaşarken bazıları bizim olduğumuz seviyeye gelebilmek için tüm ömürlerini harcıyorlar. Bu karşılaştığımız kişilerin hayatımıza girmesine bazen biz karar veriyoruz bazen elimizde olmayan bir şekilde gelişiyor her şey. Sonucunun güzel olup olmaması şansımıza bağlı bu durumda. Hayatın bu gerçeği hakkında yazma isteğimi oluşturan şey Zülfü Livaneli'nin Konstantiniyye Otel'i isimli kitabıydı.Kitabın içinde insanların kendilerinden üstün olan kişilerle aynı ortamda bulunmasını ve birbirlerine karşı olan düşüncelerini okuyoruz. Bu durum beni kendim hakkında da biraz düşünmeye yöneltti.Acaba ben kendimden üstün olan kişilere nasıl davranıyorum ve onlar hakkında nasıl düşünüyorum? Kendi hayatıma baktığımda etrafımdaki insanlar genelde aynı seviyede bulunuyorlar ve bundan dolayı aralarında herhangi bir davranış farkı ya da düşünce farkı oluşmuyor. Üst ya da alt seviyeden biriyle aynı ortamda bulunduğumda ise onların davranışlarına göre hareket etmeyi tercih ediyorum. Onlar eğer kendi üstünlüklerini ya da benim seviyemden aşağıda olduklarını bilerek gözüme sokmaya kalkışıyorlarsa ben de aynı saygısızlıkla onlara karşılık veriyorum.Eğer onlar seviye farkına dikkat etmeden davranış sergiliyorlarsa, ben de onların benden üstün ya da alçakta olmalarına dikkat etmeden davranıyorum. Her tür ortamda bulundum ve gördüm ki ne kadar benden üstün bir seviyede olsalar bile kişilikleri bunu kapamaya yetiyor. Kendi kendilerine kötülük yaptıklarını fark edemiyorlar ama dışarıdan bu açıkça anlaşılıyor. Benim için bu durum böyle ama karşılaştığım farklı örnekler de var. Bazı insanlar kendilerinden farklı seviyede olan kişilerle aynı ortamda bulunmayı istemezler ve rahatsız olurlar. Bunun sebebi ya egolarıdır ya da vicdanları. Kendilerinden üst seviyede olanlarla birlikte zaman geçirirken egoları onları rahat bırakmaz ve bu durumu kendilerine yediremezler. Kendilerinden alt seviyede olan kişilerle birlikte olduklarında ise vicdanları onları rahat bırakmaz ve durumlarından dolayı utandıklarını görürüz ya da o kadar cimrilerdir ki sahip oldukları imkanları paylaşmak istemedikleri için hemen oradan uzaklaşmak isterler. Bunların yanında bir de özellikle üst seviyede bulunan kişilerin birbirleriyle alakalı sahip oldukları düşünceler ve birbirlerine karşı nasıl davrandıklarından gözlemlerime dayanarak bahsetmek istiyorum.Onlar genelde içten içe birbirine kin besleyen ve birbirlerinin yerlerinde gözleri olanlardır.Bana sorarsanız en zor durum onlarınki. Neden mi? Çünkü hayatta sahip olunabilecek tüm olanaklara sahipler ama yine de tam anlamıyla mutlu olamıyorlar.Bana göre bunun sebebi içinde bulundukları bitmek bilmez yarış ve sahip oldukları şeyleri kaybetme korkusunu sürekli içlerinde barındırmaları. Tüm bunları düşününce ister istemez en acı verici durum onlarınkiymiş gibi hissediyorum. Tüm bu bahsettiğim insanlar ve az da olsa açıklamaya çalıştığım durumların hepsi benim gözlemlerime dayanıyor. İşte bir de bu insanların arasında kalmış ve bir şekilde hayatta mutlu olmaya çalışan ve bunu çok da bir şeye sahip olmadan yapmak isteyen bir kesim var. Onlar her şeyin kararında olmasını isteyen kişiler ve bence en çok onlar mutlu olabiliyorlardır hayatta sahip oldukları şeylerden. Onlar aynı zamanda sahip oldukları şeylerin değerini bilen insanlar ve belli bir yarışın içinde olmadıkları için kaybetme korkusu hissetmeden yaşıyorlar. E bu da onların mutlu bir hayat sürmelerine yardım ediyor. Peki ben bunları neden anlattım? Çünkü ben o arada kalmış insanlardan biriyim ve gerçekten diğerlerine kıyasla daha mutlu bir yaşam sürdüğümü düşünüyorum. Siz de bunu göz önünde bulundurarak arada kalmışlara katılabilirsiniz. Hiç değilse denemek için. Ve unutmayın ki hiçbir hayat mükemmel değildir. Berﬁn Ciner Yağız Düveroğlu Beni Sevme, Sahip Çıkamayabilirim! Haylaz bir ekim olacağa benziyor bu seferki eylül sonrası. Evlerimiz ve dışarısı tuhaf bir zıtlık içinde. Evlerimizde hayalet bir rüzgâr dolanıyor, dışarıdaysa rasta saçlı bir güneş. Bir eşik giriş-çıkışından kaynaklı bu grip hâllerimiz. Zira bir eşikten çıkmak için oraya önce girmek gerekir. Bir girip bir çıkmanın cereyanından etkilenense biz oluyoruz. Hani insan olan biz; kalbiyle, derisiyle, dudağıyla, beyniyle insan olan/olmaya çalışan biz... Peki bu cereyandan sadece insan mı etkileniyor? Sadece bir insan mı sıcakla soğuğun karşılaştığı o alanda değişime maruz kalıyor? Oysa bir vazo da etkilenebilirdi bundan pekâlâ. Pekâlâ bir vazo da kırılıp dökülebilirdi o akımda. O zaman nesneler insanlara benzer mi diyeceğiz? Nesneler de insanlar gibi kırılıp dökülebilir, ısı farklarının eşiğinde onlar da yıpranabilir mi diyeceğiz? Cevabımız pekâlâ evet ama insanla eşyanın arasına çizilmiş bir sınır yok mu? Yok mu insanı nesneden ayıran bir ayraç? Var diyoruz hep birlikte, adını da kalp koyuyoruz. Bir insanı bir nesneden ayıran en belirgin şeyin kalp olduğuna kanaat getiriyoruz. Peki bu nesne bir robotsa ve bir kalbi varsa?.. İnsanoğlu kalbi özellikleri olan bir robot yapabilir miydi ve böyle bir şey yapsa insanla nesne arasındaki o sınır silinmeye başlar mıydı? Bu konudaki fikrimi yazımın sonuna doğru başka bir şeyle ilişkilendirerek cevaplayacağım çünkü kalbi özellikleri olan robot David üzerinden değinmek istediğim başka bir konu var. David beni en çok şu açıdan düşündürdü film sonunda: İnsan kendisine sunulan sevgiye sahip çıkmayı bilmeyen bir varlık mı? İnsan sevilen taraf olunca seven tarafı bir köle gibi kullanır mı ya da karşı taraftan sunulan sevgi artık değersiz mi olur onun için? O sevgiyi kaybetmek bir anlam ifade etmez mi olur insan için? Buna benzer birçok soruyu sordurttu film bana. Monica David’i onun “İstersen senin için gerçek bir çocuk olurum!” yakarışları içinde terk edip gitmeseydi düşünmezdim belki bunları. Lâkin böyle olmadı. Bir temsiliyet içinde yaşandı gitti sahnedekiler. Monica şüphesiz ki sevilen, hatta çok sevilen, sevgi sunulan taraftı. David ise seven, sevdiği için itelenen ve terk edilen taraftı. Filmde terk edilen taraf olarak özellikle David yani bir robot seçilmişti. Bence bununla anlatılmak istenen bir şey, üzerine ilgi çekilmesi gereken bir konu vardı. O konu da az önce belirttiğim gibi insanın sevgiden yana nankör, kıymet bilmez yönüydü. İnsan, kalbine rağmen kalpsiz gibi davranabilir miydi? Hem yaşadığım/yaşattığım için hem de insanlarla dolu bu dünyada örneklerine sıkça rastladığım için rahatça diyebilirim ki evet, insan sevildiği zaman bunun kıymetini bilemeyecek, o sevgiyi umursamayacak kalpsizlikte ve katılıkta olabilirdi. Önceden olsa ne nutuklar çeker, insanın sevildiği zaman o sevgiye sahip çıkması gerektiğini ve benzerlerini söylerdim. Yaşamasaydım bilemezdim. Yaşadım, hissettim, söylüyorum: Her şey istediğini elde ettiğin o ana kadar. Sonrasında sıradanlaşıyor, sıkılınan, eskisi gibi heyecanlandırmayan bir şey oluyor kalbinden bana sunduğun. Kalbinden bana sunduğundan sonra uzaklaşmak, yine eskisi gibi bir başıma, yalnızlığımla kalmak istiyorum ben. Şüphesiz ben de bir Monica oluyorum. Kalbime rağmen hissiyat konusunda bir nesneden daha çok nesne oluyorum çünkü ben açıkça kabul ediyorum David gibilerin bu dünyaya, bu yere ait olmadıklarını. İşte o zaman nesneyle insan arasına çizilen sınır silikleşiyor, anlamsızlaşıyor. O zaman bir kalbe sahip olmakla olmamak arasında çok da bir fark kalmıyor. O yüzden diyorum ki: “Beni sevme, sahip çıkamayabilirim!” İnsanla nesnenin arasındaki sınır bu kadar silikleşmişken bir nesne daha çok sahip çıkar sana beni sevmeye yeltenen kişi. Beni sevme bu yüzden. GÜNEY 1 KARDELEN GÜNEY 21200420 09.07.15 TÜRK101 ALİ TURAN GÖRGÜ KÖRLÜK Yüzyıllardır kimsenin söz geçiremediği bir duygudur aşk. Koskoca, dünyayı fetheden hükümdarlar bile başını eğmiştir aşka. Devletler yıkılmıştır bu duygu yüzünden, insanların canına sebep olmuştur bu yüce duygu. Peki sizce ortada bir gariplik yok mu? Neden bu kadar insan aşkın getirdiği sonuçları görememiştir? Herkesin hayatında en azından bir kez yaşayabileceği bir duygudur bu. Halit Ziya Uşaklıgil’in romanı ‘‘Aşk-ı Memnu’’ aşkın sonuçlarını, nedenlerini ve hatta olasılıklarını bizlere o kadar güzel bir dille ve duyguyla ulaştırıyor ki romana hayranlık duymamak elde değil. Aslında romana hakim olan duygudan yani aşktan ziyade benim dikkatimi çeken başka bir konu var bu romanda. Hangi duygu ya da hangi şey bir ailenin üstünde tutulabilir? Hangi insan ailesini, sevdiklerini parçalayacağını bile bile, göz göre göre buna sebep olan şeyi devam ettirir? Herkesin bahsettiği ve hatta kiminin kendi benliğinden uzaklaşmasına sebep olan aşk bu kadar kudretli mi gerçekten ya da kaybettiğimiz şeyleri aşk yüzünden kaybetmeye değer mi? Romanın iki ana karakteri Behlül ve Bihter bunu göze alarak yaşıyorlar duygularını. Behlül onu büyüten amcasını kaybetmeyi göze alıyor, Bihter saygınlığını kaybetmek pahasına sürdürüyor bu ilişkiyi. Eğer Nihal, Bihter ve Behlül’ün mektuplarını yakalamasaydı bu iki karakter ilişkilerinin mutlu sonla biteceğine inanmaya devam ederler miydi? Siz olsanız ne yapardınız veya nasıl düşünürdünüz? Açıkçası bu romandan sonra ben biraz duygularım arasında kayboldum. Bir yanda aile ve bir yanda en büyük tutku; aşk. Kitabın sonunda fark ettim ki, ben hayatımda Bihter ve Behlül’ün yaşadığı gibi bir son istemiyorum, ailemin benden vazgeçmesini istemiyorum ya da onların yaşadığı gibi bir korku yaşamak istemiyorum. Bu roman beni hayatımızda emek duygusunun, ailenin önüne hiçbir şeyin geçmemesi gerektiğine bir kez daha ikna etti . Fani duygular için veya geçici duygular için size karşı karşılıksız sevgi besleyenleri bir kenara atmak, onları hiçe saymak karakterinize yakışır mı? Aşkın bu kadar yıprattığına, yok ettiğine dair önümüze birçok kanıt sunulmuşken başımıza gelse ne yaparız sorusunu sordunuz mu hiç kendinize? Aşk kendisiyle sadece tutkuyu doğurmuyor, aşk sadece yaşayan iki kişiye zarar vermiyor. Aşk kendisiyle önce mutluluğu daha sonra öfkeyi, nefreti, saygısızlığı ve hatta GÜNEY 2 güvensizliği getiriyor. Yaşanan aşk aslında çevreye de zarar verebiliyor. Bu eşsiz yazar sadece bu kudretli duyguyu anlatmıyor romanında. Firdevs Hanım bize beğenilmeme duygusuyla gelen öfkeyi, zenginliğe düşkünlüğü gösteriyor. Çalışan yardımcıların o kadar varlık içinde hizmet etmelerine rağmen kendilerini hiç bozmadan sergiledikleri insanlıklarını öğretiyor. Adnan Bey bize iyi niyeti öğretiyor. Aslında genel anlamda roman birçok duygunun karışımından oluşuyor. Okuyucu bile dışarıdan bir göz olarak romanda geçen ailenin yaşadıklarına üzülürken, buna sebep olan insanlar nasıl fark edemiyor sonucun böyle üzücü olacağını? Bu romandan sonra kendime, yaşadıklarıma ailemin önüne geçmeyecek şekilde yön vermeye başladım. Bizim her anımızda bize destek olan, sevgisini bizden esirgemeyen ailelerimiz dururken, aşkı tercih etmek saygısızlık ve haksızlık olmaz mı? Aşkı küçümsediğim için değil. Küçümsenemeyecek bir duygu ki insanları mantığından böylesine uzaklaştırıyor. Sadece demek istediğim ben ve hatta bu romanı okuyan insanların aşkı, mantığımızı ele geçirmeye başladığını hissettiğimiz an terk etmemiz. Böylesi yasak duygular sonucu düzeltilemeyecek hasarlara sebep olabiliyor; Behlül ve Bihter’in artık bir aileye sahip olmaması gibi. Gözümüz görmemeye, mantığımız bizden uzaklaşmaya başladığında bu duyguyu hissetmeye başladığımız anda, bir anda herkesi kenara koyup sadece o insanı düşünmeye başladığınız anda, lütfen kendinize ve çevrenize vereceğiniz hasarı bir kere daha düşünün. Çünkü aşk göründüğü kadar masum bir duygu değilmiş. Şevval KANTARCI BAŞKASI OLMA KENDİN OL “Ben kimim?” Kendinize dönüp bu soruyu soruyor musunuz? Maalesef birçoğumuz bunu yapmıyoruz ve “kendi” olmanın ne demek olduğunu farkına varamıyoruz. Neden mi? Çünkü hep başkalarının istediklerini yerine getirme, kendimizi değil de başkalarını memnun etme çabası içerisindeyiz. Yani hayatımız boyunca başkalarının istedikleri gibi birisi oluyoruz aslında. Kendimiz olmayı bir türlü beceremiyoruz. Kendimizi nasıl mutlu edeceğimizi biliyoruz ama bunun bir önemi var mı ki? Bir önemi yok. Asıl önemli olan içerisinde yaşadığımız toplum tarafından kabul görmek. Henüz küçücük bir çocukken öğretilmişti bize aslında kendimiz değil de başkası olmak. Eğer uslu bir çocuk olduysak, yaramazlık yapmadıysak annemiz ve babamız tarafından sevildik. Eğer derslerimize çalıştıysak ve her zaman çalışkan olduysak sevildik. Ve böylece başkalarını mutlu ederek mutlu olmayı hayatlarımızın amacı haline getirmiş olduk. Kendi mutluluk sebebimizi başka insanlara bağlıyor, onlar üzerinden mutlu olmayı alışkanlık haline getiriyoruz. “Ben nasıl güvende olurum?” sorusuna “başkalarını mutlu ederek” cevabını veriyoruz. Üzülerek söylemem gerekiyor ki, ben bu insanların başında yer alıyorum çünkü benim hayatımda başkalarının kontrolü altında. Dr. Wayne W. Dyer Kendin Olmak isimli bu kitabında hayatlarını istedikleri gibi yaşayamayan, özgürce hareket edemeyen insanları konu alıyor. Kitabı okurken sanki hayatımdan bazı sahneler canlandırılıyormuş gibi hissettiğimi söylemem gerekiyor. Çünkü ben de o yaşamını gönlünce sürdüremeyen insanlardanım. Evet, maalesef bunun ne kadar yorucu, yıpratıcı ve en çokta kendin olmayan bir yaşam biçimi olduğunu bilmeme rağmen sanki artık çok geçmiş gibi geliyor. Sanki her şey için çok geç kalmışım gibi hissediyorum. Geç kalmak diyerek kastettiğim şu: artık ailem, arkadaşlarım, çevremdeki diğer bütün insanlar beni öyle tanıdılar, tanımak istedikleri gibi tanıdılar. Ya da tanımadılar demek daha doğru olacak sanırım. Ee haklılar tabii onlara kızmıyorum çünkü gerçek beni ben bile tanımazken onlardan bunu nasıl bekleyebilirim ki? Onlar nasıl birisi olmamı istiyorlarsa öyle birisi oldum her zaman. Bu yaşıma kadar tüm seçimlerimi başkalarının kriterlerine göre yaptım. Onların benim yerime düşünmelerine izin verdim. Sanki ben bir kuklaydım. Ellerimde, kollarımda, zihnimde görünmez ipler vardı ve ben kim nereye isterse oraya gidiyor, kim neyi düşünmemi isterse onu düşünüyordum. Başkaları karar veriyordu nelerden hoşlandığıma, ileride hangi mesleği yapacağım hakkında bile söz söyleme hakkım yoktu. Çünkü “ben” yoktum. Ortada Şevval diye birisi yoktu. “İnsaf! Bu kadarı da çok abartı, bu kadar da olmaz ki” diyebilirsiniz. Ama inanın bana yazdıklarımın hepsi doğru. “Böyle bir kişi hayatını nasıl devam ettirebilir ki ?” diye de sorabilirsiniz. Çok haklısınız. Benim de her zaman kendime sorduğum bir soruydu bu. Sonra bir gün uyandığımda kendimle yani gerçek benle tanışmak istediğimi fark ettim. Çünkü artık başkalarının kontrolünden çıkmanın ve bundan kurtulmanın hayatta en çok isteğim şey olduğuna karar verdim. Her şeyden çok bunu istiyordum. Biliyordum geç kalmıştım, çok geç… Ama imkânsız değildi. Kendim için, kendi hayatım, kendi başarılarım için gerekli riskleri almaya hazırdım. Benim içinde özel bir özgürlük vardı. Bütün seçimlerimi kendi istek ve arzularıma göre yapma özgürlüğü. Ama bunları yapmadan önce kendimi tanımam gerekiyordu. Peki ya ben kimdim aslında? Nelerden hoşlanıyordum? Kime soracaktım bunu? Kim en iyi tanıyordu beni? Ben hariç herkes. O yüzden bunu kendime sordum, kendimle yüzleştim. Ama başkası istediği için değil ben istediğim için böyle olması gerekiyordu. Zaman zaman tökezlediğim oldu, düştüm sonra tekrar kalktım, canımın acıdığı zamanlar oldu ama emin olun hiçbir şey beni kendim olamamak kadar acıtmadı. KAYNAKÇA Dyer, W. (1998). Kendin olmak: İpler kimin elinde. Kuraldışı. Burak Köksal 21601233 Kaç Takipçin Var? Gün geçtikçe gelişen teknolojiyle beraber insanlar da değişiyor. Bana kalırsa genel olarak olumsuz bir değişim bu çünkü bu gelişmelerle beraber her geçen gün daha da fazla yalnızlaşıyoruz. Kişilikten ziyade sosyal medyadaki takipçilerimize, beğeni sayılarımıza göre değerlendiriyoruz birbirimizi. Zaman ilerledikçe teknolojinin esirleri haline geliyoruz. Geliyoruz diyorum çünkü ben de bu akımın içerisindeyim ve bu yazı bir nevi öz eleştiri de olacak. Black Mirror adlı dizi insanlar ve teknoloji arasındaki ilişkiyi adeta yaşamımıza bir ayna tutarak inceliyor. Dizide çok fazla alt metin var ve her bölümde farklı bir hikaye anlatıyor ancak ben üçüncü sezon içindeki Nosedive başlıklı bölümden bahsetmek istiyorum. Bu bölümde insanlar birbirlerini bir telefon uygulaması üzerinden puanlayabiliyorlar ve toplumdaki statüleri aldıkları beğeni sayısıyla doğru orantılı. Herkes karşılıklı olarak birbirlerini puanladığı için insanlar doğal olmak yerine gittikçe sahteleşen bir hayat yaşamaya başlıyorlardı. Sırf puanı artsın diye tanımadığı insanlara sahte gülücükler saçan, istemediği şeyleri yapmak zorunda kalan ana karakteri izlerken derinden etkilendim. Bölümü izledikten sonra etkisinden bir müddet çıkamadım çünkü çok gerçekçiydi. Ne kadar da tanıdık hareketler değil mi? Düşündüğüm zaman günümüzdeki durumun tıpa tıp aynısı desem yeridir. Son zamanlarda herkes sosyal medyada daha fazla tıklanmak, daha fazla beğenilmek için birbiriyle yarışıyor. Hepimiz ne koysam daha çok beğeni alır diye düşünüyor, sohbet ederken fotoğrafımızı beğenenlerden, takipçilerimizden bahsediyoruz. Paylaşmak istediğimiz şeyler yerine daha çok beğeni alacağını düşündüğümüz, insanların paylaşmamızı istediklerini paylaşıyoruz. Her birey birbirinden farklıdır ama beğenilme isteği yüzünden tek tip insanlara dönüşüyoruz. Sokakta görsem tanımayacağım, selamlaşmayacağım kişilerin gönderilerini beğeniyorum. Bunu yapmamın ardında yatan sebep onların da benim gönderilerimi beğenmeleri. İşin ilginç yanı bu bölümü izleyene kadar bu tür şeylerin farkına pek de varmamıştım. Başkalarının hareketlerini beğenilme arzusuna bağlayabiliyordum ancak hiç kendi açımdan bakmamıştım. Bildirimlerini kontrol etmeden duramayan, saat başı tüm sosyal medya hesaplarını kontrol eden biri olarak gönderilerimi beğenilmeleri için değil kendi $1isteğimle paylaştığımı düşünüyordum şimdiye kadar ancak şimdi ﬁkrim değişmiş durumda. Ben de o sürünün içinde sürüklenen bir koyun gibi etrafımdakileri takip etmekten başka bir şey yapmıyormuşum aslında. Sosyal medyanın tek olumsuz özelliği bu değil aslında. Sosyal medyayla beraber gün geçtikçe daha da fazla yalnızlaşıyoruz. Arkadaşlarımızla bir yere oturduğumuzda yalnızca ﬁziksel olarak bir arada bulunuyoruz, aklımız hep başka yerde oluyor. Sipariş verdikten sonra alıyoruz elimize telefonu, herkes kendi dünyasında takılıyor o süre zarfı boyunca. Bize göre bu durumda arkadaşlarımızla buluşmuş oluruz, ama aslında olan ise herkesin evinde tek başına yapabileceği bir aktiviteyi farklı bir mekanda bir arada bulunarak yapmaktan başka bir şey değil. Yalnızca ben ve benim etrafımdaki kişiler değil böyle olan, diğer arkadaş gruplarını gözlemlediğimde de sonuç pek değişmiyor. Görsel: Fil Dunsky Sosyal medyanın esirleri olarak bahsettiğimiz konular alınan beğeni sayılarına, sahip olunan takipçilere indirgenmiş durumda. Black Mirror dizisinin de belirttiği gibi gittikçe sahteleşen, göstermelik hayatlar yaşıyoruz ve ben de bu durumdan rahatsızım. İçinde bulunduğum durumu değiştirebilir miyim bilmiyorum çünkü sosyal medya da bir bağımlılık ancak bundan sonra kendim olmakla alakalı daha dikkatli olacağımdan eminim. Benden beklenen paylaşımlar yerine kendi istediğim paylaşımları yapacağım en basitinden. Sürüdeki bir koyun olmaktansa özgürce uçan bir kuş olmayı tercih ederim. Umarım zamanla sosyal medya kimsenin beğenilmek adına kendisinden vazgeçmediği, herkesin özgürce kendini ifade edebildiği bir ortam haline gelir. Kaynakça Wright, Joe. Black Mirror. 2016. NetFlix. Dizi. Fil Dunsky.(2016). Best Friends [Karikatür]. dunsky.ru/Best-friends adresinden elde edildi.$2Leyla Yalçınkaya Çam Ormanındaki Kaktüsler Bir çam ormanın içinde hiçbir kaktüs göremezsiniz ve tropik denizlerinde karşınıza fok balığı çıkmaz. İnsanlar için de bu doğal ortamlara benzer durumlar geçerlidir. Belli yerlerlerde belli bir şekilde yaşayan ve benzer özellikleri, görüşleri veya inançları olan insanlar gruplanırlar. Doğadaki iklim gibi faktörler bazı canlıların belirli ortamlarda yaşamasına izin vermez. İnsan grupları için ise bu faktörlerin iklimden çok farklı olduğu bariz bir şekilde ortada. Düşünüyorum ve farklılıkları olan insanları birbirinden ayıran faktörlerin neler olduğunu merak ediyorum. Ayrımcılık ve dışlamanın mutlaka bazı gruplar için gruplaşmada bir faktör olduğunu düşünmekle birlikte, bunun gruplaşmanın tek sebebi olamayacağını düşünüyorum. Mesela, ben Pakistan’da yaşarken Pakistanlı arkadaşlarım bazen bir anda İngilizce’yi bırakıp Urduca konuşmaya başlarlardı. Ben de ne dediklerini bilemeyerek ve konuşmanın bir parçası olamayarak dışlanmış olurdum. Buna rağmen, bunu yapmalarının arkasında hiçbir kötü niyet yattığını düşünmüyorum. Bu olay belki de boş bulunmanın etkisiyle ya da kendilerini en iyi ana dillerini kullanarak yansıtabileceklerini düşündükleri için tekrar tekrar gerçekleşiyordu. Aynı okula gitmek, aynı ülkede yaşamak ve benzer zevklerimiz olması gibi ortak noktalarımız bizi bir araya getirmiş ama benim Urduca bilmemem onlardan bir fark ve ayrım kaynağı oluşturmuştu. Bir nevi çam ormanındaki kaktüs gibiydim ama ormanın bir parçası olarak kabul görmüştüm. Aklımın bu anılarıma gitmesi ve farklılıklar ve gruplaşma hakkında sorularımın oluşması ise hippiler hakkında düşünmem ile başladı. Paulo Coelho, kendi hayatından esinlenen Hippi romanında, hippilerin halkın çoğunluğundan farklı olmuş olmaları ve kim olduklarının başkaları tarafından gerçekten anlaşılamamış olması yüzünden ayrımcılığa uğramış olduklarını savunuyor. Hippiler ülke sınırlarından geçerken bile normal bir bireye göre daha riskli olarak ve potansiyel uyuşturucu tüccarları olarak ele alınıyorlarmış. Böyle düşünen ülkeler de çoğunluğu oluşturuyormuş. Peki hippilere bu gözle bakılmış olmasının gerçek kaynağı nedir? Kıyafetlerinin farklı olmuş olması mı? Düşünce biçimlerinin halkın geri kalanını rahatsız etmiş olması mı? Bu sorularım evrilerek sadece hippiler odağından uzaklaştı ve beni farklılıkların neden ayrımcılığa, gruplaşmaya ve bölünmeye sebep olduğu gerçeğini sorgulamaya itti. Romanda da anlatıldığı üzere, hippiler de kendi içlerine kapanmışlar ve gruplaşmışlar. Peki bu aslında sonsuz bir döngü mü? Farklılıklar kabul edilmeyince insanlar gruplaşıyor ve başkalarıyla dostlukları ve yakınlıkları kesiyorlar, bu da daha fazla ayrımcılığa mı sebep oluyor? Hippilerin yaşadığı zorlukları zamanın farklı dilimlerinde ve dünyanın farklı köşelerinde o kadar çok kişi o kadar çok kere yaşamış ve yaşıyor ki… Ben de elimde olmadan kendime benzeyen insanlarla tanışıp, onlarla vakit geçirme eğilimi içindeyim. Sebebi sorulsa açıklayamam veya arkadaşlarım adına “Onlar benim ruhumu anlıyor” gibi klişe ve anlamsız bir cevap veririm. Arkadaşlarım arasında benimle benzer hayatlar yaşamış olanlar var çoğunlukla. Zaten benzerliklerimiz olmasa arkadaş olmamız mümkün olur muydu? Bilemiyorum. Arkadaşlarımın çoğunun bana benzemesi benden farklı hayatları olan insanları dışlamak mı oluyor? Sanmıyorum. Peki, başkalarına saygı duyabilmek ve onlarla dostluk kurabilmek için gerçekten benzememiz mi gerekiyor? Bu soruya kendim için net bir cevap buldum: Hayır. Her ne kadar arkadaşlarımın çoğu bana benzese de bir kısım arkadaşımla da çok farklı olmamıza rağmen arkadaşız. Bu cevabım beni tatmin etmiyor çünkü geriye kalan insanların neden gruplaştığı gizemini hâlâ çözememiş oluyorum. Neden ayrımcılık var? Neden farklılıkları kabul edemiyoruz? Çiçeklerle dolu, küçüklüğümden beri gittiğim bir park var aklımda. Çok severim orayı, her gittiğimde bana huzur ve mutluluk verir. Renk renk ve tür tür çiçekler vardır orada. Zaten parkı güzel kılan da bu çiçeklerin güzel tasarlanmış bir peyzaj ile bir araya getirilmiş oluşudur. Tek bir çiçekten oluşan bir bahçeye çirkin diyemem belki ama rengârenk bir çiçek karışımı benim gözüme hep daha güzel görünür. Tıpkı bu çiçekler gibi, biz de farklılıklarımızı bir kenara koyup bir araya gelsek güzel olmaz mıydı? Leyla Yalçınkaya Kaynakça Coelho, Paulo. Hippi. Çev. Emrah İmre. İstanbul: Can Sanat Yayınları, 2018. 1. Baskı. Beril Kamel Örümcek ve Kalp Arada kendinize dönüp de hiç bakıyor musunuz siz de, dün neydim bugün ne oldum diye? Hayatımdakiler bana ne kattı, benden ne götürdü, kimler neleri nasıl değiştirdi diye… Ben bakıyorum. Hep soruyorum bu soruları kendime. Dünkü ben ile bugünkü ben aynı mı? Eğer aynı ise, normal mi bu? Zamanın beni değiştirmesi, bir şeyler katması gerekmez miydi? İnsanlar aynı mı, olaylar aynı mı? Çevremdekiler aynı mı? Yakın zamanda şunu fark ettim ki bugünümü dünümden ayıran hemen hemen her şeyi çevremdekilere borçluyum. Özellikle de arkadaşlarıma. Hep onlar şekillendirmiş beni, onlar sayesinde kazanmışım bu karateri iyi ya da kötü yönleriyle. Ben, ben olmuşum onlarla birlikte iken. Kimisi geçmiş, kimisi kalmış fakat hepsi bir iz bırakmış bende arkadaşlarımın. Sanki küçücük yaşımdan itibaren her biri bir yanımdan tutup çekmiş, çeke çeke büyütmüşler beni. Şimdi geriye dönüp baktığımda kimi beni daima yukarı çekerken kiminin ise beni aşağıya çektiğini görüyorum fakat sonuç olarak hepsinin bana öyle ya da böyle bir şeyler kattığını, bu kattıkları sayesinde bugün burada olduğum kişi olarak durduğumu düşünüyorum. Bütün bunlar arkadaşlık kavramını adeta yüceltiyor benim gözümde. Arkadaşlarım olmadan bir dünyayı, bir beni düşünemiyorum. Anaokulundan itibaren bütün arkadaşlarımı hatırlıyorum. Mahallemde bana bisiklete binmeyi öğreten benden yalnızca 2 yaş büyük olmasına rağmen hâlâ da abla dediğim Güneş Abla, anaokuluna ilk geldiğimde elimden tutup beni parkta gezdiren ve bütün oyuncaklarını benimle paylaşan Melisa, ilkokulun ilk gününde ilk saatinde benimle tanışıp yanıma oturup önümüzdeki 5 sene boyunca da her gün yine oraya oturan Helin, bana yaramazlığı öğreten komşunun oğlu Ali, ortaokulu ve liseyi benim için dünyanın en eğlenceli ve en verimli yeri yapmayı başaran Yıldız ve Dilara, Bilkent’e ilk adım attığımda yol sorarak karşılaştığım Sezin… Adlarıyla, yüzleriyle, anılarıyla hepsi duruyor hâlâ bende. Hatta beni ben yapan şeyler onlar. Yani aynı Anne Siems’ın Friendship ismini verdiği tablosundaki gibi ufak detaylarla bir bütün olmuş durumdayım hepsiyle. Bu yüzden de Siems’ın tablosu benim için arkadaşlığı en güzel anlatan ve en başarılı şekilde yansıtan görsellerden biridir. Ben de kendimi ve arkadaşlarımı derinlerde bir yerlerde, herkesin göremeyeceği bir seviyede de olsa aynı kalbi, aynı duyguları paylaşan ve birbirini tamamlayan iki küçük kızdan veya çocuktan farklı görmüyorum. Aksine, aynıyız biz de. Birbirimizi tamamlıyoruz, birimizin eksiği diğerinin fazlası oluyor, birinin hatasını diğerimiz düzeltiyor, biri düşünce diğerimiz kaldırıyor. Siems’ın da çok güzel bir şekilde resmettiği gibi, iki parçanın bir bütün hâline gelmesiyle oluşuyor arkadaşlık. Sonra ise o arkadaşlıklar büyüyor, büyüyor… Siz de onlarla büyüyorsunuz, sizi onlar büyütüyor. Sizi siz yapan şeyler arkadaşlıklardan geliyor hep. Bir bakmışsınız bambaşka biri olmuşsunuz. İyi anlamda söylüyorum bunu elbette. Örneğin cesareti ilkokul arkadaşım Helin’den öğrendim ben. Hep çok korkak bir çocuk olmuştum, ta ki onunla tanışana kadar. Sınıfta her soruya ilk parmağı o kaldırır, hepimizin korktuğu işlere en önce o girişirdi. Hiç unutmuyorum, bir kere bir örümcek aldı yerden ve elime koyarak “Çok güzel değil mi?” dedi. Korkudan kalbimin çarpış seslerini duyuyordum, fakat Helin bana o gün orada ortada hiçbir sebep yokken korktuğum bir canlının güzelliğini gösterdi. Hep de böyle oldu arkadaşlığımız boyunca. Sonunda ben de bir bütün oldum onun cesaretiyle ve kendi korkaklığımı soyundum. Büyüdükten, başka arkadaşlar edindikten sonra ben de onların Helin’i oldum. Her arkadaşıma bir “örümcek” sunmaya çalıştım. Her şeyi paylaşalım, bir olalım istedim. Siems’ın tablosuna can verdim kurduğum her arkadaşlıkla. O beyaz elbiselerinin altından gözüken bir olmuş kalbi daha birçok arkadaşla paylaşarak koskocaman, devasa bir kalbe sahip oldum. Bu kalbi onlar büyüttü, beni onlar böyle yaptı. Şimdi “her şeyim” arkadaşlarım, çünkü “her şeyimi” onlara borçluyum… Kaynakça: Siems, Anne. Friendship. Yağlıboya. 2010. “Kimim ben?” İnandığımız şeyler, koyduğumuz kurallar, içsel çatışmalarımız, insanoğlunun yarattığı bu sosyal düzendeki rolümüz ve şu an bize önem arz eden fani birçok şey... Şu anda düşüncelerle, fikirlerle dolu zihnim bedenimle beraber toprağın altında ufalanıp giderken statümün, gücümün ne anlamı kalacak? Bir ömür boyu sadece ve sadece bir çırpıda unutulmak için mi yaşayacağım? Beni hatırlayan son birkaç kişi de öldüğünde hiç var olmamış gibi mi olacağım? Bunları düşündürdü Zweig bana. Önemli gözüken her şeyin aslında ne kadar küçük olduğunu... Kendi kibri altında boğulan bir kadın var bu öyküde. Ona itaat edenler, onu kıskananlar olmadıkça bu hayatı yaşamaya değer görmeyen bir kadın... Nasıl göremezdi gerçekleri! Kitabı okurken ona bağırmak istedim. “Yapma!” demek istedim. Ölümünün sonrasında yaşanacak kaos anını canına tercih ediyordu bu kadın. Çıldırmış olmalıydı! Hayat böyle feda olmak için fazla değerli değil miydi? Ona göre değildi demek ki. Sonra düşündüm. Ona kızacak hakkım var mıydı? Değer verdiğim herkes bana birden sırtını dönse, önem verdiğim her şey bir anda elimden alınsa hala sevebilir miydim nefes almayı? Mutlu mu kalkardım her sabah yatağımdan? Belki de onu hemen yargılamamalıyım diye düşündüm. Gururu tarafından yalnızlığa mahkum edilmişti bu kadın. Soğuk, cansız odalarda çürürken belki de tek ihtiyacının arkadaşça bir sarılma olduğunu anlayamamıştı. Etrafında hep birilerini istiyordu ama aslında insanları özlemiyordu. İnsanların ona verdiği gücü özlüyordu. Çünkü biz insanlar, çevremizdekiler kadar varız. Bizden alçaktakiler oldukça yüksekteyiz, bizden zayıflar oldukça güçlüyüz. Arzulandıkça, sevildikçe güzeliz. Yalnızlık bu yüzden korkutuyor bizi belki de. Yalnızken aynaya baktığımızda olduğumuzu sandığımız şeyleri görememek... Kendini gördüğünün aksine ikna etmek için bir araç arıyordu Madame De Prie. Buna muhtaçtı. İyi ya da kötü, var olduğunu hissetmeye ihtiyacı vardı. Çaresizce insanların ilgisini kazanmaya çalışıyordu bu kadın. Nasıl olduğu pek de önemli değildi anlaşılan. Ondan nefret bile etseler, bu bile bir şeydi. İnsanların onun adını bile anmamasından iyiydi sonuçta, değil mi? Sonra ebedi yalnızlığın yakasını asla bırakmayacağını idrak etti. Planlanmış intihar günü git gide yaklaşırken Madame De Prie, ölüm haberi duyulduğunda insanların yüzünde oluşacak ifadeyi düşünüp keyifleniyordu. “Aptallık bu!” dedim ilk önce. Fakat biraz düşündüğümde o kadar da saçma gelmiyordu artık. Onu bunu yapmaya iten derin içsel bunalımlarıydı. Varlığını ispatlama dürtüsüydü. Hangimiz yokmuş gibi yaşayıp, hiç var olmamış gibi ölmek ister ki? Hepimiz bir zamanlar var olduğumuza dair bir kanıt, bir iz bırakmaya çalışıyoruz. Kimisi bunu kitaplar yazıp şarkılar besteleyerek, kimisi de bir ağacın üzerine baş harflerini kazıyarak yapıyor. Mezar taşlarının amacı da bu değil midir? Toprakla bir olmuş o çürüyen bedenlerin bir zamanlar canlı olduğunu diğerlerine hatırlatmak... İşte bu kadın da yazdığı ölüm senaryosu ile adını sonsuza dek yaşatabileceğini düşünüyordu. Böyle bir vedayı mektup bekleyerek geçen yapayalnız bir ömürden daha onurlu buluyordu. İşte tam da bu kısımda içim burkuldu. İnsanlar tarafından hatırlanmak için verdiği bütün bu nafile uğraş... İnsanlar için yaşayıp insanlar için ölmüştü bu kadın ve ona acıyordum. Hayatımı nelerin çevresinde şekillendirmem gerektiğini bir kez daha sorguladım. Neyin önemli olduğunu... Yalnız başıma kaldığımda kendimi tanıyamamak istemiyordum asla. Bu problematik karakterin çöküşünü anlatırken Zweig, benim ruhuma da acımasız bir ayna tuttu. “Kimim ben?” diye düşündüm. Ailem ve arkadaşlarımlayken olduğum kişi ile yalnızken olduğum kişi aynı mıydı? İnsanoğlunun sahte sıcaklığı mıydı bizi kendimizi kandırmaya iten? Sosyal düzenimizin zehirli yan etkilerinden sadece biriydi bu. Bu zehri atmanın tek yolu, korkusuzca o aynanın karşısına geçip kendini tanımaya çalışmak sanırsam. İllüzyon olanla gerçek olanı ayırt edip bu kaybolan ruhlar denizinden kendininkini tutup çekebilmek... Eda Gündoğan KAYNAKÇA Zweig, Stefan. Bir Çöküşün Öyküsü. İstanbul: İş Bankası Kültür Yayınları, 2017, 1. baskı. Küçük Mutluluklar Hiç içinde iyilik barındırmayan bir dünya düşündünüz mü? İyi insanların olmadığı, kişilerin yalnızca kendi çıkarları doğrultusunda, her türlü ahlaki değerden yoksun bir şekilde hareket ettiği bir dünya. Cevabını duyar gibiyim sayın okuyucu, Kuzey Suları’nı okuyana dek ben de düşünmemiştim. Kitabın o karlı ve soğuk havası, daha ilk birkaç sayfada işlenen bir cinayet beni öylesine gerdi ki resmen okurken kaskatı kesildim ve bir karamsarlık havası çevreledi beni, bittiğinde ise rahat bir nefes aldım bile diyebilirim. Sonra da düşündüm ki iyi ki gerçek hayat böyle değildi. Gerçek hayat sürprizlerle, güzel şeylerle doludur. Bazen işlerin olabilecek en kötü durumda olduğunu düşünseniz bile size mutluluk verebilecek en azından tebessüm ettirecek bir şeyler mutlaka vardır etrafınızda. Tek yapmanız gereken onların farkına varmak. Bu kadar acıyla ve zulümle dolu bir dünyada mutsuz olmanın işin kolay tarafı olduğunu bildiğimden, mutsuzluklarıyla övünenlere fena halde gıcık olurum. Sürekli bir dertten muzdarip olanların yaptığı asıl marifet değildir. Asıl marifet, bütün olanlara rağmen çektiğin sıkıntıları gözler önüne sermemek, hayatın sunduğu ufak nimetlerden bile mutlu olabilmektir. Ben bunlara tıpkı Mina Urgan’ın da dediği gibi “küçük mutluluklar” diyorum. Bunları tadabilmeniz için en büyük hayalinizi gerçekleştirmenize gerek yok. Bir arkadaşının tebessümü bile yetmeli bazen. Huzurlu bir şekilde eve dönmek, sağlıklı bir birey olmak herkesin sahip olabileceği küçük mutluluklardan bazıları. Bana kişisel olarak soracak olursanız da, size fazlaca garip gelebilecek, ama düşündüğünüzde çok da fena olmayan bir cevap veririm. Annanemin köyündeki kedileri beslemek. Bu benim için sadece 15 dakikalık bir meşguliyet değil. Bazen onlarla ilgilenirken 2 saatin nasıl geçtiğini anlamam. Bunu nasıl anlatacağımdan emin değilim, hatta anlayacağından da emin değilim sevgili okuyucu. Ama bu tıpkı sevdiğim arkadaşlarımla 3 saat doyasıya muhabbet etmek gibi bir şey benim için. Artık aylarca aynı kedilere günde birkaç defa yiyecek verince hepsi benim için bir karaktere bürünüyor. Bazısı nazlıdır hemen yanıma gelmez, onlar için biraz daha sabırlı olup ilk adımı onun atmasını beklemem gerekir, bir diğeri yemeğini yedikten sonra mutlu mutlu kuyruğunu sallar, gelir dizimin üstüne sırnaşıkça yatar. Bu anlarda düşünürüm keşke onlardan biri olsam, biri bana yemek verse de yan gelip yatsam. Ben bir kedi olmasam da onlarla vakit geçirmek de onların sahip olduğu duyguyu yaşamama olanak sağlıyor. Herkesin bu şekilde kendine özel bir küçük mutluluk kaynağının olması gerekir. Stresi azaltır, yaşamı eğlenceli hale getirir, inan bana. Birde madalyonun öbür yüzü var. Her durumun olumsuz yüzünü görenler. Ben onlara ‘mutsuzlukçu’ diyorum. Neden mi? Tıpkı simitçi kelimesindeki ek gibi, onlar da kendi mutsuzluklarını etrafa satmaya çalışıyorlar da ondan. Burada iki büyük sıkıntı mevcut. Birincisi, hiçbir şeyden mutlu olmamak, üstte bahsi geçen küçük mutlulukları yakalayamak. Halbuki hayat buna değmez. Ne demiş bir Türk ergen sözü: Hayat boş, eğlen coş. İkinicisi de kendisi mutsuz olduğu gibi etraftakilere de bunu bulaştırmak. Herkesin etrafında böyle tipler vardır. Gittiği her yere negatif atmosferini de götürür. Tamam kardeşim, hayattan zevk almıyorsun da neden etrafındakilerin de almasını engelliyorsun? Bu da kronik bir vaka ve çözümü yukarıda bahsettiğim gibi küçük mutlulukları yakalamak. Bu metin size hayatın küçük bir hilesini göstermek için yazıldı ve hayatla ilgili bir ipucu tanıtıldı. Küçük mutluluklara bir kere alıştığınızda artık hayattan çok büyük şeyler beklemenize de gerek kalmıyor. Kendi kendine yetebilen bir insan oluyorsunuz ve gerisi akıp gidiyor. Burak OKTAY ANKARA’DA TİYATRONUN ANLAMI Büyük binalar, beton yollar, uzun koridorun sessizliğinde yankılanan topuk sesleri... Bürokrasi kokan gri şehir Ankara. Ne insanın canı sıkıldığında bir nefes alabileceği deniz kıyısı ne de martılarla simidini paylaşabileceği vapurları var... Sadece “tiyatro” su var; şehrin monotonluğundan kaçabilecek küçük bir hayat ışığı olan. Ankara’ da tiyatro seyretmek oyunu izlemekten ibaret değildir,günler öncesinden başlayan ve günler sürecek bir etkinin bütünüdür. Tiyatro için bilet almak aynı zamanda karanlık ve derin bir mağaranın ucundaki aydınlığa çıkmanın da biletidir. Beklersiniz ki satış saati başlasın,aynı anda yüzlerce insanla yarışırsınız en iyi koltukları kapmak için, en iyisi olmalıdır Ankaralı için ki kendini benliğinden koparıp yerleştirebilsin sahnedeki dünyaya. Sonra insanın aklına şu soru gelir: Kiminle? Ankara’da tiyatroya yalnız gitmezsiniz, sevdiklerinizi götürürsünüz çünkü burada tiyatro iki saatten ibaret değildir. Bazen bir arkadaşınızla gider, Kızılay’dan Tunalı’ ya kadar yürürsünüz. Bazen sevgilinizle gider saatlerce sokaklarda dolaşırsınız, kapının önünde sahnenin açılmasını beklerken çay içerek ısınırsınız. Akün’ e gidecekseniz Kuğulu’ da oturup sohbet etmeden gitmezsiniz, Şinasi’ye gidecekseniz yanındaki tatlıcıda muhallebi tadarsınız, eğer Büyük Tiyatro’ ya gitmişseniz içerinin eski ve tarih kokan mimarisini seyre dalarsınız, Küçük Tiyatro’ daysanız önündeki havuzun karşısına oturmadan içeri girmezsiniz. En çok da öğrenciler gider tiyatroya bu şehirde. Ben bunu üniversitelerin çokluğuna, biletlerin ucuzluğuna veya daha çok vakte sahip olmaya bağlamıyorum. Kimi ruhunu edebi sözlerle beslemeye gider, öteki sanatı sanatçıyı takdir etmeye, kimi kitaplardan okuduğu metinlerin vücut bulmuş halini görmeye kimiyse içindekileri dökmeye gider. Ankara’da tiyatroya gitmenin can damarı oyunun kendisidir yine de. Sadece bir oyun değildir, her zaman bir mesajı,bir anlamı, bir başkaldırısı vardır. Salt komedi yoktur o eski salonlarda, insanı derinden etkileyen sahneler vardır. Her gün yanından geçip gittiğin kimsesiz çocukları fark edersin birdenbire, sabahları işe yetişmek için koşturan insanları görürsün sahnede. Salondan çıkıp evine giderken yanına gelip bir şeyler satmaya çalışan küçük çocuk görmezden gelemeyeceğin bir birey olur, ertesi sabah gördüğün koşuşturmacadaki bir kadın sadece bir robot mu yoksa içindeki derin anlam koşarken yerlere mi dökülüyor diye sorgularsın. Bazense izlediğin her bir karakterde kendini görürsün, hepsi senin bir yönünü alıp kendinde devleştirmiştir sanki. Ben de mi bu kadar bencilim? Ben de mi bu şekilde insanları umursamıyorum ? Neden ben de o kadın gibi duygularımı saklıyorum? Bu adam da bana benziyor... Bir bakmışsın gece yatağında bunları düşünüyorsun. Ankara’ nın tiyatroları öyle etkiler ki insanı, bazen geleceğe yönelik en önemli kararlar bu oyunların etkisiyle verilir. İnsanlara faydalı olmak istersin birdenbire, gerçekten istediğin şeyin ne olduğunu sorarsın kendine. Sadece bir eğlence değildir aynı zamanda bir hayat kılavuzudur. Ben de tiyatroyu Ankara’da yaşamak için yapılabilecek şeyleri denerken keşfettim. Daha sonra benim için bir etkinlik olmaktan öteye gitti, bir yaşam tarzı oldu artık. Kimi zaman arkadaşlarımla eğlenmek için gittim, kimi zaman tek başıma kafamı dinlemek için gittim. Hepsinde de bir şeyler öğrendim. Birinde ileride yapacağım mesleğe karar verdim, birinde “seni seviyorum” demenin bekletilmeyecek bir şey olduğunu öğrendim, bir diğerindeyse hayat benim için güllük gülistanken insanların nasıl acılarla boğuştuğunu anladım. Hepsi de birer birer tohumlar ekti içime yeşermeye başlayan. Ankara’ da hayat zordur, kasvetlidir, sürekli bir koşuşturmaca hakimdir. Bir an yalnız kalındığındaysa büyük bir boşluk hissedilir. İşte bu boşluğu taşarcasına dolduran şey tiyatrodur. Gerçek Ankaralılar kendi benliklerini tiyatroyla doldururlar, her bir oyun bu şehrin köklerinden yetişmiş usta sanatçılar tarafından izleyiciye sunulur, onlar da tiyatronun etkilerini derinden yaşayan insanlardandır. Ankara’da tiyatro önemlidir ama yapacak başka bir şey olmadığından değil, yapılacak en güzel şey olduğundan. “Bir rüya için asla bir ağıt olmayacağından şüpheleniyorum, çünkü o geçişine yas tutmamızı beklemeden bizi yok edecektir.” -Hubert Selby Jr., Bir Düş İçin Ağıt Bir Rüya İçin Ağıt Gökhan Eğri Rüya kelimesinin ne kadar belirsiz olduğunu düşündünüz mü hiç? Arkasında sakladığı bütün imgelere karşın kendisine tanımsal bir karşılık bulunamamaktadır bu kelimenin; çağrışımları içinde sakladığı diğer varoluşlarla bütünleşmiş bir kavramdır rüya. Çağrıştırdığı uyku ve düşleme durumlarının bilinç dışılığının hafifliği altında ezilerek saydamlaşmış bu kelimeyi işte bu belirsiz imgesellik yüzünden hayal kelimesi ile değiştirmiştir insan. Kurulabilen, kovalanabilen ve en önemlisi de yakalanabilen bu yeni kavram ile arzu ettiği somutluğa ulaşan insan, bütün azimlerini doldurmuştur özenle inşa ettiği hayallerine; öyle ki yerini aldığı rüyaların uçuculuğundan geriye ancak üzerine yüklenen somutluğun altında ağırlaşarak yere doğru bükülen bir kelime kalmıştır. Peki gerçekten de hayal kavramı insanın zannettiği kadar uzak mıdır bu kadar kaçtığı belirsiz soyutluktan? Düşünün ki neden kovalamaktadır insan hayallerini? Kendi zihninde yaratıp sonsuzluğa iliştirdiği düşünceleri neden benliğinden böylesine uzaklaşmaktadır insanın, öyle ki hayatını ebediyete kendi elleriyle yerleştirdiği bir varoluşun peşinden koşmaya harcayacak kadar yabancılaşsın yine kendi özünden yonttuğu benlik idealine? Yoksa hayal kavramı tam da burada mı ayrılmaktadır rüyalardan? Üretildiği anda sonsuzluğa kaybolan ve insanı peşinden bilinmeyen bir soyutluğa sürükleyen rüyaların kuyruğunu kalın zincirlerlerle toprağa bağlayarak mı ulaşmıştır insan hayallerine? Öyleyse hayal dediğimiz aslında insanın güneşin hizasına zincirlediği rüyalarının toprak üzerine düşen gölgesinden, düşlerinin yine aynı toprağın üzerindeki çıkıntılarda alabildiğine şekilsizleşmiş, cılız bir silüetinden başka ne olacaktır? Peki ya hayallerini gerçekten de kurabilmekte midir insan? Ellerini yakarak döktüğü demir parçalarına, parmaklarını kesercesine dokuduğu ipliğe ve beli bükülünceye kadar ektiği tarlasına ithaf ettiği hissel somutluğu “kurmak” kelimesine yamayarak benliğinin ceplerine doldurduğu gerçeklik, ne kadar aşağıya çekebilmektedir insanın rüyalarında uzandığı ilkel ebediyet arzusunu? Peki yine gerçekliğinin ağırlığı varoluşunu aşağıya çekmeye yetmeyince mi çevirmiştir insan gözünü üstündeki gökyüzünden ayağıyla ezdiği toprağa? İşte o zaman karar vermiştir belki de insan, sonsuzlukta ulaşamadığı rüyalarını kilden çıkardığı tuğlaların, toprağın içinde gözüne çarpan parıltılı taşlardan döktüğü paranın yadsınamaz somutluğunda benliğine yaklaştırmaya. Bu durumda hayal gücü kelimesinde anlatılan güç insanın rüyalarına tutturduğu zinciri toprağa gömerken gösterdiği çabanın terazisinden, hayal kuran insan için “kurulan” tek şey ise sonsuzluğa topraktan çekilmiş bir perdeden başka bir şey olmayacaktır. Öyleyse hayallerine asla ulaşabilecek midir insan? Düşünün ki evren sonsuzluğa doğru genişlemektedir, o zaman uçsuz bucaksız ebediyetin bir köşesinde evrenin kumaşı elbette insanın en olanaksız hayallerini dahi gerçekleştirecek şekilde esnemiş, ilmeklenmiş olmak durumundadır. Bu durumda insan arzu ettiği somutluğa ulaşmış mıdır özenle yarattığı hayal kavramıyla; üstüne zorla biçtiği tensel somutluğa layık olabilmiş midir sonunda hayal kelimesi ve yerini aldığı rüyaların soyutluğunun dayanılmaz hafifliği altında ezilmekten kurtulabilmiş midir insanın düşlerine aşıladığı maddesel arzusu? Ancak belki de insan gökyüzünün korkusundan rüyalarının topraktaki gölgesine çok uzun süre bakmış olacak ki, hayalleri çoktan kilden yoğrulmuşcasına kırılgan ve toprağa bağlı kalmıştır; bir zamanlar sonsuzlukta aradığı varoluşun özünü dünyaya öylesine zincirlemiştir ki ebediyette soyutlaşma korkusuyla, düşleyebileceği bütün varoluşların evrenin bir köşesinde hayat bulacağı gerçeğindeki mutlak somutluk dahi kaldıramamıştır insanın kafasını bakır ve kilden çömleklerde sakladığı fani hayallerinden. Peki bu demek midir ki insan peşini bırakmalıdır bütün hayallerinin? Gerçekten de salmalı mıdır insan dünyaya çivilediği zincirlerini çözerek, asırlardır benliğinin özünü oluşturan bu kavramları ait oldukları ebediyete? Güneşin hizasına indirdiği rüyaları yeniden sonsuzluğa yükseldiğinde ve bir zamanlar toprağın üzerine düşen gölgeler yerini güneş ışığına bıraktığında ne olacaktır peki insanın topraktan yonttuğu hayallerine? Kuruyup çatlayan kilden hayalleri parmaklarının arasından dökülünce anlayacak mıdır insan topraktan aldığının yine ancak ve ancak toprağa ait olduğunu? Fakat bu demek değildir ki insanın gölgeye ihtiyacı yoktur, sonsuzluktaki rüyalarına yaktığı sağır edici ağıdını susturmak amacıyla çektiği topraktan perde gereksiz değildir elbette. Altına sığınabilecek hayallerinin yokluğunda elbet kamaşacaktır gözleri insanın ve elbet kaybedecektir asırlardır maddesel hazlarda bulduğu benliğini düşlerinin soyutluğuyla karşılaştığında. Peki ya ne yapmalıdır insan, hem rüyalarını hem de hayallerini mi bırakmalıdır tamamen hissiz bir yaşam sürmek adına? Ancak o durumda da vazgeçmiş olmayacak mıdır kendi insanlığından, ne sonsuzlukta ne de toprakta bulabileceği yegane varoluşundan feragat etmeyecek midir düşlerinin soyutluk-somutluk kargaşasını çözümlemek adına? Öyleyse belki de rüyalarının özündense amacını yeniden kurgulamalıdır insan; sonsuzluğa iliştirdiği rüyalarına yine sonsuzlukta erişmektense sadece ebediyete kaçan hayallerini kovalamayı amaçlamalıdır varoluşu süresince. En sonunda mutlak bir somutlukta rüyalarına ulaşmak umuduyla değil belki ancak düşlerine yaktığı ağıtta kendi benliğinin ne toprakta ne de sonsuzda bulabileceği özüne biraz olsun yaklaşmak amacıyla. Rousseau, Henri. Rüya. 1910. Modern Sanat Müzesi. Selby, Hubert, ve Can Kantarcı. Bir Düş İçin Ağıt. İstanbul: Ayrıntı, 2010. Basım. Ahmet Yavuz Akpınar İçe Doğru Bir Yolculuk: Kuşlar Yasına Gider “Babalar, alınlarımıza yazılmış yalnızlıklardır” cümlesiyle kolları sıvıyor Hasan Ali Toptaş. Çünkü izleri böylesine derinse eğer, anlatılmaya değerler. Önceki romanlarından çok farklı bir temayla oluşturduğu Kuşlar Yasına Gider eserinde Toptaş, bu konuya yoğunlaşıyor. Babayı, aileyi, baba-çocuk mesafesini ve bu mesafenin ardında yatan gizli bağı ele aldığı eserde bu sefer kurmacaya biraz gerçek tozu ilave etmeyi ihmal etmiyor. Anlatıcı karakterin ve babası Aziz Bey’in hayatına, hislerine ve iç dünyalarına yoğunlaşılan eserde arka planda dönen temalar; ölüm, yaşam mücadelesi, bu yaşamın içini doldurma serüveni, ölümlü olduğunu bilme çaresizliği… Genel olarak şimdiki zamanda geçen romanda anlatıcı karakterin Ankara- Denizli arası yolculuklarında çocukluğuna dönmesi, geçmişi anımsaması gibi durumlarda zaman sıçramalarına başvuruluyor. Bu yolculuklar yaygın yol romanlarını; yol esnasında çalan türküler ve uzun yol şoförü baba köy romanlarını anımsatmakla birlikte postmodern çizgisiyle bu romanlardan ayrılıyor eser. Herhangi bir kaygı taşımamakla birlikte ince mesajlar ve yergiler de içeriyor eser. Örneğin durakta telaşlı küçük bir çocuk anlatıcının çok dikkatini çekiyor ancak, “Neden kaldıysa sadece sırtındaki koyu yeşil palto kaldı aklımda. Çok geçmeden o da silindi haliyle…” ifadesinde görüldüğü gibi hem insan zihninin kargaşasına bir gönderme yapılıyor hem de gün içinde onca şeyle karşılaşsak da ben merkezine geri dönüşümüze bir hatırlatma yapılıyor. Çoğu eserinde, “gerçekçilik” akımının zorunlu tuttuğu “anlam” kavramına kafa tutan, anlamın yazar tarafından oluşturulmayıp her okurun zihninde kendiliğinden oluşacağını hissettiren bir tavır sergileyen Toptaş, burada yeni bir tavırla karşılıyor okurunu. Bu eserinde içeriğe gerçekliğin biraz daha sızdığı hissediliyor. Ancak postmodern anlayışının bir getirisi olan fantastik öğeler yoluyla çizgisini yeniden anımsatıyor Toptaş. Ankara’dan Denizli’ye yolculukları sırasında sıkça anılan “beyaz at” yani “ecel atı” ve bu at her görüldüğünde birinin ölmesi gibi unsurlar bu fantastik çizginin birer yansıması romanda. Bununla birlikte Toptaş, imge unsuruna da sıkça başvurarak ve anlamı örterek de imzasını berlirginleştiriyor. Örneğin, anlatıcının babasını gardan almaya gitmesi üzerine, “Basamakların dibinde durdu aniden beni karşısında görünce. O sırada muhtemelen sevindi ama hiç belli etmedi bunu, Ankara Garı’nda ilk kez değil de hemen her gün sabah akşam karşılaşıyormuşuz gibi davrandı.” ifadesinde görüldüğü gibi, karakterlerin tavırlarında “görünmeyen hisler” de gizleniyor. Baba, ne yapacağına karar verememiş, içten içe heyecanlanmış birinin vereceği tepkiyle aniden duruyor. Bu da aslında görünenden çok başka şeyler hissettiğini ve oğluna olan sevgisini gösteriyor. Bununla birlikte sevgisini örtmesinin de ardında kendince sebepler yatıyor. Anlatıcı karakterin yazar oluşu, yazı içinde yazı serüveninin hissettirilmesi gibi unsurlarla da üst kurmaca tekniğine başvurma yoluyla kendi tarzını belirginleştiren Toptaş, içerik değişse de üslubunun aynı titizlikte devam edeceğini hissettiriyor. Kimi cümleleriyle eski kitaplarına göndermeler yapan yazar, yazının da hayat gibi bir bütün olduğunu hissettiriyor ve insan zihninin çağrışım gücünü uyandırıyor. Eserdeki anlatıcının hayatıyla Toptaş’ın hayatında doğum yeri, Ankara’da yaşaması gibi benzerlikler olması eserin otobiyografik roman olduğu tartışmalarını doğursa da eseri bu şekilde adlandırmamak gerek. Bu benzerlikler anlatıcıyla Toptaş’ı bir tutmayı sağlayacak kadar çok olmadığından onlara “otobiyografik izler” demek yeterli kalacaktır. Toptaş da bu konudaki fikrini bir söyleşide şu şekilde dile getiriyor: “Ama romandaki baba, babam değil. O romandaki baba. Romandaki oğulda ben değilim. Hem benim hem değilim. ‘Kuşlar yasına gider’ otobiyografik bir roman değil. Zaten yazar ‘otobiyografik bir roman’ demediği sürece hiçbir roman öyle değildir.” Begüm KÖZOĞLU21400338 AŞK BİZ NEYSEK ODUR Nerede okumuştum, şimdi hatırlayamadım ama bir yerden şöyle bir söz kaldı aklımda: “Herkesin aşkı, kendisi gibidir.” mealinde bir sözdü bu. O zamanlar yaşım da biraz küçüktü; üzerinde çok durup düşünmedim bu sözün ama şimdi fark ediyorum da, hayata dair çok önemli bir ders içeriyormuş bu söz. Birincisi, bu dünyadaki insan sayısı kadar farklı aşk olduğunu söylüyor. İkincisi ise aşkın insanın karakterini yansıttığını. Onca zaman sonra, neden şimdi bu söz üzerine yeniden düşünmeye başladığımı merak ediyorsunuzdur, eminim. Bunun benimle ilgili kişisel bir sebebi yok aslında. Sadece dün itibariyle okuyup bitirdiğim bir kitap, bana bu sözü yeniden hatırlattı. Bahsettiğim eser Pascal Mercier'in Sahnede Ölüm adlı romanı. Kitap boyunca yazarın pek çok konuda kafamı karıştıran fikirleri oldu, kabul ediyorum. Ama kitap bittiğinde, ister istemez çok eskiden aklımın bir köşesine takılmış olan o söz, çıkıp geldi ve ben, kendimi kitabı bu söz üzerinden değerlendirirken buldum. Şimdi müsaadenizle, bu sözün zihnimin içine mahşerin dört atlısı misali saldığı düşünceleri sizlerle paylaşacağım. Dediğim gibi, her insanın aşkının kendine özgü olduğunu ima ediyor bu söz. Ne de olsa hepimiz birbirimizden farklıyız ve konu aşk olunca, hissettiklerimizin aynı olmaması da normal. Fakat benim bu yazıda üzerinde duracağım şey, kötü insanların aşklarının da kötü olup olmadığı çünkü hem bahsettiğim söz, hem de okuduğum kitap, zihnimde bu sorunun cevabını merak eden inatçı bir grup gürültücüyü uyandırdı ve ister istemez, onların bu sorunun cevabına olan açlığına gidermek durumundayım. Tabii bu benim yazım olduğu için, takdir edersiniz ki benim görüşlerimden oluşuyor. O yüzden okuduğum ve düşündüğüm kadarıyla benim bu soruya cevabım evet olacak. Bence kötü insanların aşkları da kendileri gibi kötüdür. Onların sevgi, aşk anlayışı dahi kötü fikirlerinden etkilenmiştir bir şekilde ve aşık olduklarını iddia ettiklerinde bile, zarar vermekten geri durmazlar. Belki de çok ön yargılı davranıyorumdur ama dürüstçesi umrumda değil. Sevdiği için öldüren insanlarla dolu bu dünya çünkü. Sırf bu yüzden literatürümüzde aşk cinayeti diye bir kavram var. İnsan sevdiğine kıyamaz, aşk değildir o demeyin. Bu da bir tür aşk; sadece o çok bilmiş sözün ifade ettiği gibi sahibinin karakterini yansıtan bir aşk. Onun gözünden aşk, sonunda cinayete kadar götüren kötü bir his. Zarar veren ve can alan bir his... O yüzden ben, aşkın insanın karakterini tam anlamıyla ortaya çıkaran nadir hislerden birisi olduğuna inanıyorum. Duygular o kadar güçlü oluyor ki, aklın çığırından çıkıyor hepsi ve insanın kanundan nizamdan korkarak kendisine sakladığı bütün canice ve vahşi hisleri ortaya dökülüveriyor. Haberleri takip edin mesela. Ne demek istediğimi çok iyi anlarsınız, eminim. Ya da gazetelerin üçüncü sayfa haberlerini takip edin. Göreceksiniz ki içindeki canavarın kontrolünü kaybederek sevdiği kişiyi öldüren, yaralayan onlarca zalim var. Gerçi onlara da kızamıyor insan bazen. Ne de olsa karakterleri böyle. Doğuştan getirdikleri, çevreden öğrendikleri şeyler, onları böyle korkunç bir varlığa dönüştürmüş. Yine de hiçbir makul sebep, insanın sevdiğine verdiği zararı haklı çıkaramaz diye düşünüyorum. Sevilen kişi, hayatın güneşidir çünkü. O güneşi söndürmeye cüret edebilen bir insanı affedebilecek kadar merhametli değilim, ne yazık ki. Bu noktada, sevdikleri kişiye kendi elleriyle zarar verdikleri için pişman olduklarını varsaymak ve bu acıyı ve utancı bir ömür taşıyacaklarını umarak, onlara acımaktan başka bir şey gelmiyor elimden. Ama şunu da öğrenmiş olduk; aşk, insan neyse odur. Kaynakça Mercier, Pascal. Sahnede Ölüm. Çev. İlknur Özdemir. Kırmızı Kedi Yayınevi, İstanbul: 2013. Hayatına Umut Kat Hayatta herkesin bir rolü, bir amacı vardır. Kimisi doktor, mühendis, ressam, şair olarak dünyayı güzelleştirmeye ve hayatı daha güzel kılmaya adar kendini; kimisi de hırsız, dolandırıcı, mafya, katil olarak dünyayı ve hayatı bir bataklığa sürüklemeye adar. Kısacası biz her ne kadar iyi şeyler yapmaya çalışsak da her zaman bize karşı gelen yaptıklarımızı yıkan, bize engel olmaya çalışan şeyler vardır hayatta. Tüm bunlara rağmen yaptıklarından, hedeflerinden vazgeçmez insanoğlu. Peki ama neden? Yaptıklarının bazen yıkılacağını, kimi zaman başarısız olacağını bile bile neden yılmaz insan? Çünkü insanın içinde bir yerlerde ona sürekli güç veren, başarısızlıklara karşı göğüs germesini sağlayan bir şey vardır: Umut. Her sabah yeni bir güne uyanırız. Kimi zaman dinç ve mutlu, kimi zaman yorgun ve moralsiz bir şekilde. Her iki durumda da o günümüzün güzel geçmesi umuduyla çıkarız evden ama günün bize ne getireceğini asla bilemeyiz. Her gün, yaşadığımız her an bir belirsizliktir aslında. Peki yaşayacağımız şeyleri önceden bilebilseydik sizce de daha güzel olmaz mıydı? Elbette olmazdı. İnsan yaşayacağı şeyleri önceden bilmenin hayalini kurar tabii ki fakat yaşayacağınız şeyleri önceden bilseydiniz hâlâ bir umudunuz olur muydu? Hiç zannetmiyorum. Ve umut olmadan hayat ve dünya anlamsızlaşırdı. Bir öğrenci olduğunuzu hayal edin. Gelecekte iyi bir hayata sahip olmak için çok çalışıyorsunuz. Herkes gezerken, eğlenirken siz evde, kütüphanede, okulda çalışıyorsunuz. Peki ama neden? Çünkü ileride kaliteli bir yaşam sürebilmenin umudu var içinizde. Bir de gelecekte asla iyi bir hayata sahip olamayacağınızı bugünden bildiğinizi düşünün. O zaman da bazı şeylerden fedakârlık edip çalışır mıydınız? Tabii ki hayır. Ve bu olayın asıl üzücü tarafı çalışmasanız, her gün gezseniz bile hayallerinizin gerçekleşmeyeceğini bildiğinizden dolayı asla mutlu olamayacağınız gerçeği. Bu hayattan hiçbir beklentisi kalmamış bir insanın ölmeyi beklemesinden farksız. Başka bir açıdan düşünürsek, hasta bir insanın iyileşemeyeceğini öleceğini bilmesi ve hiçbir umudu kalmaması sizce de çok acı değil mi? Peki ya çocuğu ölümcül bir hastalığa yakalanan bir annenin ve bir babanın çocuklarının kurtulamayacağını kesin olarak bilmesi ve umutlarının kalmaması? Bunları düşününce, insan kendine verilen en güzel hediyenin yaşamı ve kaderinin belirsizliği olduğunu anlıyor; iyinin ve kötünün bir bütün olduğunun farkına varıyor. Hayatımızda hep iyi şeyler olsun, her günümüz güzel geçsin istiyoruz lâkin böyle olsaydı güzelliğin ve iyiliğin ne olduğunu anlayamazdık. Her kelimenin karşıtıyla bir anlam bulduğu bir gerçek. Hüzün olmadan mutluluk, kötülük olmadan iyilik, endişe olmadan huzur olmaz. Hiç kaybetmemiş bir insan kazanmaktan ne kadar zevk alabilir? Hiç başarısız olmamış bir insan başarıya ulaşmaktan ne kadar haz alabilir? Kaybedip başarısız olmuş bir insanın sonradan başarıya ulaştığında yaşadığı mutluluğu yaşayamaz hiçbiri. Bir insan gerçekten ne zaman kaybeder biliyor musunuz? Başarısız olduğunda değil, başarısız olup tekrar ayağa kalkacak gücü bulamadığında kaybeder insan. Hayallerini ve umudunu kaybetmişse işte o zaman yitirmiştir hayatını. Çünkü uğruna çabalayacak bir şeyi olmayan kişi okyanusta kaybolmuş bir takaya benzer, nereye gideceğini bilemez ve anlamsızlaşan hayatının biteceği günü bekler. Hayatta her zaman sıkıntılarla, zorluklarla karşılaşsak da dertlerimiz son bulmasa da tüm bunlara göğüs germeli ve umudumuzu kaybetmemeliyiz. Çünkü hayatı anlamlı kılan, insanı hayata bağlayan ve insana yaşama isteğini aşılayan şey umuttur. Hayatınızda her ne olursa olsun asla inancınızı ve umudunuzu yitirmeyin. Fatih Batuhan Malkoç DÜRÜST GÜNAHKÂR Çığlıkları nasıl da duymuyoruz! Modern yaşamın suni gürültüleri bizleri ne zaman bu kadar sağır etti? Kendimize o kadar odaklanmışız ki pencerenin dışındaki çocukların yokluğunu, tokluğunu bile fark etmemişiz. “Erdem, öyle mi? Dünya, çocuk ölülerin üstünde parayla sevişirken...” (Erbaş,31) İşte bu dizeler birden kulaklarımı şiddetle çınlattı. O duymayı reddettiğim çığlıkların hepsine maruz bıraktı. Bütün o haykırışları yüzüme vurdu. İyi ki de vurdu. Duymaya ve düşünmeye başladım. Fark etmeden kulak tıkadığım insanları dinlemeye, duymaya başladım. Çığlıklar çocuklarındı, açıklıktan ölen ya da savaşta çocukluğunu kaybeden çocukların. Duyduklarıma inanmak istemedim ama kendimi cesaretlenirdim. @AFP 2019 / ALBERT GONZALEZ FARRAN Her günümü para kazanmak için harcıyordum. Param olmadığı ve muhtaç olduğum için değil, daha fazlasını istediğim için. Daha güzel kıyafetler ya da daha leziz yemekler yemek istiyor ve bu hayatı kaliteli tecrübelerle dolu geçirmek için çalışıyordum. Hepsi için para lazımdı. Para ihtiyacımdı. Aynı zamanda iyi bir insan olduğumu da düşünüyordum. Başarılıydım ama hırslı değildim. Çevremdeki herkesin mutluluğuna sevinen, hüznünü paylaşan biriydim. Bencilliğin ve açgözlülüğün kokusu dahi midemi bulandırırdı. İyi olduğuma çok emindim, kimse de aksini ima dahi etmemişti. Paramı hediye almak için harcamaya acımazdım ama israf da etmezdim. İhtiyacım vardı, benim için değerliydi. Maddiyat her şeydi. Elimde güzel bir telefonum olsun istiyordum, kıskançlıktan falan değil, uzun vadede de kalitesini koruyacak bir cihaz istemiştim, ihtiyacım vardı. Lüks ihtiyaçlarım vardı. Paramı biriktirdim, ailemden destek aldım ve bu ihtiyacımı karşıladım. Bu bir ihtiyaçtı çünkü istemiştim, ne kadar kör ve bencilce bir bakış açısıymış. “ Ben telefonsuz yapamam. Bugünün teknolojisinde telefonsuz hayat geçmişte yaşamak demek.” Bunların hepsi kendime söylediğim yalanlardan başka bir şey değil. Evet yüzleşmek zor. Hatta bunu yazarken bile kendime yediremiyorum bunların yalandan ibaret olduğu gerçeğini. Gerçek ihtiyaç yemek, gerçek ihtiyaç su, gerçek ihtiyaç ilaç. Bunlara sahip olamayan milyonlarca insan, yüz binlerce çocuk var. Bunlardan haberdarım ama bencil değilim öyle mi? Son derece bencilim çünkü, lüks ihtiyaçlar edinmişim. Orada çocuklar, ah o masum çocuklar açlıktan kıvranırken ben indirim kovalıyorum. Onlar su kuyusu beklerken ben zaten sahip olduğum telefonumdan yeni telefon modelleri bakıyorum. Ben bütün bunlar olmadan yaparım, o çocuklar ölmek üzere ve hiçbir şey değiştiremiyorum. Şu cümle bile o kadar ikiyüzlü ki değiştiremiyorum demek. Doğru versiyonu değiştirmiyorum. Değiştirebilmek için harekete geçmek benim elimde ama ben bununla yüzleşmekten o kadar korkuyorum ki kendimi yapamayacağıma inandırıp değiştiremiyorum diyorum. Bu cümleyi kurduktan sonra takip eden düşünce ben çok zengin değilim ki zenginler yapsın oluyor. Tabii ki onların ihtiyaçları çok daha sofistike ve fedakarlık sayabilecekleri şeyler çok daha absürt ama bana göre onları da eleştiremem. Çünkü benim ölçeğimdeki telefon fedakarlığı zengin biri için bir Ferrari fedakarlığına denk olabilir. İkisi de kesinlikle olmazsa olmaz değil. Ben telefondan vazgeçmiyorken ondan Ferrari bekleyemem. O bencilliğinden ötürü elbette suçlu ama ben onu kendi rezilliğimi gölgelemek için kullanamam. Ben de ondan farklı değilim. Ben, kendi dünyamdaki kör edici yalanlarıma o kadar sıkı sarılmışım ki iyi biri olduğumu düşünüyordum. Ben bencil, cimri, ikiyüzlü ve kesinlikle suçluyum. Kendi yalanlarında kaybolmuş, çocukları seven ve onların açlıktan ölmesine göz yuman biriyim. Bunu fark ettiğimden, değiştirmediğim ve üstesinden gelmek için adım atmaya cüret dahi etmediğim her çıkarcı insanlık suçunda ben de suçlu hissediyorum, iliklerime kadar suçlu. Ancak, hala bir yanım her varlığımdan vazgeçip rahatlamak isterken, diğer yanım bu eşyalara tutunuyor ve beni bu ikilemin iki duvarı arasında çöp sıkıştırır gibi eziyor. Varlık da yokluk da iyi gelmiyor. Şunu söyleyebilirim ki benim için duymaya başlamak ve bu hipnotize edici modern gürültülerin ses duvarını aşmak ufuk açıcı oldu. Kişisel yolculuğumda kendime acıdığımdan yalan söylemeyi bıraktım. Suçumu kabullendim. Artık dürüst bir günahkârım. ZEYNEP BÜŞRA ZİYAGİL KAYNAKÇA Erbaş, Şükrü. Otların Uğultusu Altında. Kırmızı Kedi Yayınları, 2019. Farran, Albert Gonzales.2019 https://tr.sputniknews.com/dunya/201809111035149619-dunya- cocuklar-acliktan-oluyor/ MERVE ESENSOY YALNIZLIK KENDİMİZE ÇIKTIĞIMIZ BİR YOKUŞTUR Bazen kendi hayatımızın içinde bile kendimizi bulamadığımız oluyor. Çünkü yalnızlık ve kendimizi yaşadığımız hayata ait hissedememe duygusu bizi düşündüren konular olmuştur. Geçen gün okuduğum Sevgili Yalnızlık adlı öykü kitabı içinde barındıran çeşitli hikayelerle, yalnızlığım ve çocukluğum üzerine derin düşüncelere girmemi sağladı. Yalnızlık üzerine düşünerek aslında yalnızlığın bir çevreye ait olmamak değil de kendi içsel çatışmalarımızla oluşan bir duygu olduğunu düşünmeye başladım. Çocukluğum üzerine düşündüğüm şey ise artık orada yaşamadığım ve gerçeklerle yüzleşmem gerektiği konusunda farkındalık kazanmış olmam. ‘’Başka biri gibiydim, kendi yanımda.’’(13). Bu sözden, kitaptaki karakterin kendi gibi olmak isteyip olamadığını ve bundan yakındığını anladım. Hepimizin hayatının bir döneminde başka biri gibi davranmaya çalıştığı olmuştur. Hatta istemeden bile başkası gibi davranabiliyoruz bazen. Yaşadığımız hayattan, toplumsal baskılardan veya bireysel dertlerimizden sıkılıp onları aşmak için oluşturduğumuz bir savunma mekanizması oluyor bu çoğu zaman aslında. Kendimiz olarak çözemediğimiz sorunları, başkası gibi davranarak, başkası gibi düşünerek çözüme kavuşturacağımıza inanıyoruz. Bu öyküdeki karakter ise karşısındakini kırmamak adına yalan söyleyerek, benliğinden uzaklaştığını çünkü kendi gibi olmadığını hissetmiştir. Yaptığımız şeyleri veya söylediğimiz sözleri içimizden gelmeyerek yapabiliyoruz bazen çünkü hayat bizi buna zorluyor ve bu yüzden kendimiz olmakta zorluk çekiyoruz. ‘’Şehir tüm yalnızlığıyla dışımızdaydı. Tüm yalnızlığımız, kaybolmuşluğumuz ve unutulmuşluğumuzla o yalnızlığın bir parçasıydık.’’(37). Hayatımda bireyselliği ön plana koyan biri olmama rağmen bu yalnızlık korkusu aklıma geldikçe kendimi çok da hayatımın içinde hissedemiyorum. Yaşadığım şehre, okuduğum okula, evime ve en önemlisi de kendi benliğime ait hissedemiyorum bazen. Bu hissi çoğu insanın hayatının bir döneminde tattığını düşünüyorum. Çünkü hiçbir bireyin tam olarak kendisine ‘’ait’’ olabilme ihtimaline inanmıyorum. Bulunduğu yere, zamana ya da duruma ait olmadığını hissetmenin herkesin hayatının bir noktasında da olsa tattığı bir duygu olduğunu düşünüyorum. Bu öyküde ise sürekli evde oturan, dışarıya açılmayan, hayattan çok da beklentisi olmayan bir çiftin yaşadığı kaybolmuşluk ve unutulmuşluk hissi anlatılıyor. Hayatın akışını bile dışarıdaki seslerden anlayan bu çiftin, iki kişi olmalarına rağmen, yalnız ve unutulmuş olmaları beni hem duygusal olarak çok etkiledi hem de bunun üzerine düşünmemi sağladı. İnsanlar iki kişiyken, hatta belki daha fazla kişiyken bile yalnız ve unutulmuş hissedebiliyor. Büyük bir kalabalık içindeyken bile kendimizi onlardan uzak ve yalnız hissedebiliyoruz bazen. Belki o an oraya kendimizi ait hissedemediğimizden kaynaklanıyor bu ya da belki de sadece içimizde yaşattığımız o yalnızlık hissinden kaynaklanıyor. Yalnız olmanın sadece tek başına olmaktan ibaret olmadığını, aynı zamanda çevremize ait hissedememenin ve kendimizi soyutlayıp içimize kapanmanın da büyük bir etkisi olduğunu düşünüyorum. Kitapta, çocukluğa ait derin anlamlar da içimi ısıtmıştı ve sayfaları çevirirken çocukluğuma dönerek buruk bi mutluluğa büründüm. ‘’Çocukluğumuz bilinç dışı bir algılama, düşlerin peşinden koşarak gerçekle çarpıştığımızda yaşadığımız şok gibi anlık geçişlerle doluydu.’’(35). Hayatın gerçeklerinin farkında olmadığımız zamanlar belki de en güzel, en mutlu zamanlarımızdı. Sorumluluklarımız yoktu, problemlerimiz yoktu hatta gerçeklerimiz bile yoktu. Tek sahip olduğumuz şey hayallerimizdi. Masallarımız vardı, o masallarla büyüdük, hayal kurmayı öğrendik. Büyüdüğümüzde gerçekler bir tokat gibi çarptı yüzümüze. Çünkü alışmıştık hayallere, hazır değildik dünyanın gerçeklerine fakat büyüdükçe mecburen o gerçeklere de alıştık. Sorumluluklarımız, yalnızlık hissiyatlarımız, kötücül duygularımız, vicdanımız, ‘’ait’’hissedememe düşüncelerimiz, sanki hepsi büyüdükçe artıyor gibi. Keşke hep masal dinleyerek uyusaydık veya bu gerçekler büyüdüğümüzde yüzümüze tokat gibi vurulmasaydı. Çocukluğuma döndüğüm anlarda hep hüzünlü bir mutluluk kaplıyor içimi. Hem o masalların bittiğine üzülüyorum, hem de o mutlu ve dertsiz tasasız hayatıma bakıp huzur buluyorum. Ama artık büyüdüğümü kabul edip, hayatın gerçekleriyle yüzleşme vaktimin geldiğimi hissediyorum. Hayal kurmak yerine, kendime hedefler belirleyip gerçekçi bir bakış açısıyla yoluma devam etmeliyim. Çünkü biliyorum ki hiçbir masal sonsuza kadar sürmez. Kaynakça: Nilüfer Altınkaya - Sevgili Yalnızlık Baskı Yılı:2015 YAPBOZUN MİHENKLERİ Hiç en sevdiklerinizin yok olup gittiğini düşündünüz mü? Kalbinizin, ruhunuzun toprakla bütünleştiği o anı hayal ettiniz mi? Ansızın gelen bu düşünceyle serin uykulardan mahrum kalan kaç kişiyiz? Böyle olanların sayısı hiç de az değil bence. Neden mi? Değer verdiğimiz insanlar hayat yapbozunun mihenk parçaları olduğu için. Onlar olmadan her şey yarım, her şey eksik. Şimdiye kadar en yakınlarımdan kimseyi kaybetmedim, çok şükür, ama ne zaman bununla ilgili bir şey izlesem, dinlesem, okusam boğazımda bir düğüm sızlamaya başlıyor. Kamil Aydoğan'ın yazdığı Kısık Vadisi adlı romanı okurken de böyle hissettim. Bu yazımda sizlere Kısık Vadisi'nin beni nerelere götürdüğünü ve bana neler hissettirdiğini açıklamaya çalışacağım. Kitapta beni derinden etkileyen kısım yazarımızın babasının çok sevdiği üvey ağabeyini, Kahyaoğlu Mehmet'i, kaybettiği kısım ve sonrasında gelişen olaylardı. Zamansız gelen bir ölümle herkesin yüreği dağlanmıştı ama ben en çok Elif'e, Mehmet'in sekiz aylık hamile eşine, ağladım. Adaşım olduğundan mıdır bilmem ama kendimi onun yerine koymak hiç zor olmadı. Yüreğinin yangınını kalbimde hissedebildim. Ne zaman çok değer verdiğim birinin ölümünü düşünsem sonrasında her şey anlamsızlaşacak gibi gelir bana. Sizce de öyle değil mi? Annenizin ya da babanızın vefat ettiğini düşünün mesela. Hayat damarlarınızdan biri kopmuş gibi olmaz mı? Sevincin, neşenin ne anlamı kalır ki onlarla paylaşamadığınızda. Tüm güzel duyguların yerini öfke ve isyan duygusu doldurmaz mı? Böyle bir durumda bile güçlü durabilen ve hayata daha sıkı sarılan insanlara hayranım doğrusu. Oğlunu kaybetmiş bir babanın, Kahyaoğlu Mehmet'in babası Ahmet'in, yüreği evlat acısıyla kavrulurken herkesi karanlıktan aydınlığa çıkaracak işlere girişmesi büyük bir sabrın ve gücün timsaliydi.O güç ben de var mı pek emin değilim ama bunu öğrenmeyi de hiç istemiyorum. Bu kitabı okurken hayatımın en kötü rüyalarından biri geldi aklıma. Geçen sene bu vakitlerde bir gece rüyamda anneannemin vefat ettiğini gördüm. Hayatımda bu kadar gerçekçi bir rüya gördüğümü hatırlamıyorum. Rüyamda anneannemin mezarı başında herkes gittikten sonra saatlerce kalıp ağladım. Bir daha onu asla göremeyecek olmak, hayat dolu maviş gözlerini bir daha asla bakamayacak olmanın ezikliğiyle ağladım. Ağladım. Ay parçam deyişini duyamayacak olmamanın verdiği ıstırapla uyandım kabustan. Uyandığımda yastığım ıpıslaktı. Kendimi o kadar kasmışım ki her tarafım ağrıyordu. Gördüklerimin rüya olduğunu idrak edene kadar geçen o birkaç dakikayı hatırladığımda Elif'i, Kahyaoğlu Ahmet'i daha iyi anladım. Son olarak bu kitabı seçme nedenimden ve kitap hakkındaki görüşlerimden bahsetmek istiyorum. Hem dram konularını biraz daha gerçekçi bulduğum için hem de kitapta anne, konusunun işleniyor olması beni bu kitabı okumaya iten başlıca nedenlerden. Ayrıca kitabın mavi ve yeşilden oluşan vadi resimli kapağı bana çok anlamlı ve çekici geldi ( doğaya tutkun biri için bunun çok kabul edilebilir bir gerekçe olduğunu düşünüyorum). Vadinin yeşil kısmı fani dünyayı, aradan geçen nehir ölümü, vadinin mavi kısmı ise baki dünyayı temsil ediyordu sanki. Kitabın kapağını ve konusunu her ne kadar çok beğensem de anlatımının edebi açıdan beni çok tatmin ettiğini söyleyemem. Olaylar arası geçişler çok keskin ve hızlı olduğu için bazı kısımlarda anlatılanlara doyamadan başka bir olay başlayıverdi. Ancak kitabın gerçek hayatla bağlantısı ve etkileyiciliği bu eleştirilerin üzerini örtebilecek kadar kuvvetli benim için. Okurken her satırında sevdiklerimin varlığına, sağlığına şükrettiğim bu kitap içeriği ve kapağıyla tekrar okuyacaklarım arasında yerini çoktan aldı. Yazımı bitirirken sizleri Kısık Vadisiyle baş başa bırakıyorum. KAYNAKÇA Kamil Aydoğan.Kısık Vadisi.Ankara:Hece Yayınları,Ekim 2016 'Kısık Vadisi'.dr.ty.yy.Web.26 Kaım 2018. 'Kısık Vadisi'. marasavucumda.ty.yy.Web. 26 Kaım 2018. Halil İbrahim Çavdar 21501613 HUZUR İÇİN ÖLMEYİ BEKLEMEYİN Hiç durmayı düşündünüz mü? Ne zamana kadar böyle koşturmaya devam edeceksiniz? Biraz sakin olmak ve gerçekten ne istediğinizi düşünmek size iyi gelecektir. Nedir bu hayattan beklentiniz? Üniversite bitirmek mi? İyi bir iş,
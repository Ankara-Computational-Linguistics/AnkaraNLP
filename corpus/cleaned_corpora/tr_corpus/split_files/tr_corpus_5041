rakibi Gamba Osaka'da çeyrek finalde Avustralya A-League şampiyonu ve Asya Şampiyonlar Ligi ikincisi Adelaide United'ı 18 Aralık'taki maçta 1-0 yendi ve yarı finale çıktı. Vidić ve Ronaldo'nun ilk yarıda attığı iki gol, Manchester United'ı ilk yarıyı 2-0 önde bitirmesini sağladı. Yamazaki 74. dakikada gol atınca, Gamba maça geri döndü, fakat Rooney'in iki, Fletcher'ın bir golü, United'ın son beş dakikaya önde girmesini sağladı. Endō 85. dakikada penaltıyı gole çevirdi ve Hashimoto bitiş düdüğünden birkaç dakika önce Gamba'nın üçüncü golünü attı. 5-3'lük bu sonuç, Manchester United'ı finale çıkardı. Norveç Matematik Topluluğu Norveç Matematik Topluluğu () Norveç'teki profesyonel matematikçiler birliği. Topluluk, Abel sempozyumu gibi yıllık organizasyonlar ve matematik yarışmaları düzenlemektedir. 1918'de kurulan topluluğun ilk başkanlığına Carl Størmer seçilmiştir. Güney gerçek balinası Güney gerçek balinası ("Eubalaena australis"), Güney Yarımküre okyanuslarında yaşayan çok büyük bir balina türüdür. Günümüzdeki sayılarının 10.000 olduğu tahmin edilmektedir. Dişileri 15 m boyunda ve 47 ton ağırlığındadır. Erkek balinanın testisleri hayvanlar arasından en büyük olanıdır ve 500 kg ağırlığındadır Güney Yarımkürede, Arjantin, Avustralya, Brezilya, Şili, Namibya, Mozambik, Peru, Tristan de Cunha, Uruguay, Madagaskar, Yeni Zelanda ve Güney Afrika'da yaygındır. Christopher Andreas Holmboe Christopher Andreas Holmboe (d. 1796, Vang, Oppland - ö. 1882) Norveçli filolog. Vang kentinde doğan Holmboe, matematikçi Bernt Michael Holmboe'in kardeşidir. 1818'de cand.theol. derecesini tamamlayan Norveçli, 1825'ten 1876 yılına kadar Oslo Üniversitesi'nde Asya dilleri profesörü olarak çalıştı. Holmboe filologluğun yanında tanınmış bir nümismatistti. Kuzey balinasÄ± Kuzey balinası ("Balaenoptera borealis"), bütün okyanuslarında yaygın bir balina türüdür. Bağlı olduğu oluklu balinagiller familyası içinde mavi balina ve oluklu balinadan sonra en büyük üçüncü türdür. Günümüzdeki sayılarının 80.000 olduğu tahmin edilmektedir. Boyu 20 m, ağırlığı ise 28 tondur. Günlük ortalama 900 kilo besin tüketir ve besinleri kopepod, kril ve diğer zooplanktonlardan oluşur. Samsun'da genel seÃ§imler Samsun İli, 1920'den beri yapılan tüm genel seçimlerde temsil edilmektedir. Türkiye Büyük Millet Meclisi'ne (TBMM) 9 milletvekili gönderen Samsun İlinde tek seçim bölgesi vardır. 1946-2011 arasında yapılan genel seçimlerde Samsun İli'ne ait milletvekilliği dağılımları; Hint-Pasifik şişe burunlu yunusu Hint-Pasifik şişe burunlu yunusu ("Tursiops aduncus"), Hindistan, kuzey Avustralya, Güney Çin, Kızıldeniz ve Afrika'nın doğu kıyılarında yaşayan bir yunus türüdür. Boyu 2,6 m, ağırlığı ise 230 kg dır. Sırtı koyu gri ve karnı açık gri ya da beyaza yakın olup gri beneklidir. Philadelphia Museum of Art Philadelphia Museum of Art. Philadelphia, ABD'de bulunan sanat müzesi. ABD'de bulunan en büyük sanat müzesidir. Bünyesinde birçok önemli eserinde yer aldığı 227.000 eser vardır. Müzenin ana binası yılda yaklaşık 800.000 kişi tarafından ziyaret edilir. Müze Philadelphia'nın batısındaki Benjamin Franklin Parkway'da bulunur. Lawrence Welk Lawrence Welk (11 Mart 1903, Kuzey Dakota - 17 Mayıs 1992, Santa Monica), Amerikalı müzisyen ve Tv programcısı. 1955-82 arasında Amerika 'da uzun yıllar yayınlanan kendi adıyla hazırlayıp sunduğu müzik-show programı "Lawrence Welk Show" 'la tanınmıştır. Şarkıcı Norma Zimmer ile iyi bir ikili oluşturdu. Akordeon enstrümanını çok iyi çalabilen Welk; 17 Mayıs 1992 tarihinde 89 yaşında öldü. Buğra Uğur Buğra Uğur; (11 Mayıs 1959, İstanbul - 30 Haziran 2012, Kaş) besteci aranjör ve orkestra şefi. 1982 Eurovision Türkiye Finali'nde 3. olan Selmi Andak bestesi "Gramofon"un aranjörü; 1983 yılında Türkiye'yi temsil eden Çetin Alp tarafından seslendirilen; "Opera"nın bestecisi ve aranjörü; Eurovision 1983'te Orkestra'yı yöneten; Türkiye'nin önemli müzisyenlerinden İstanbul Devlet Senfoni Orkestrası keman sanatçısı Jülide Uğur ile evlidir. İki oğulları vardır. Buğra Uğur’un 1978 yılında çıkardığı ilk virtüöz albümü "Duyguların Seslenişi" ile başladığı albümüne Buğra Uğur’la 30 Yıl - Gece Düşleri, Median Music Marketing ve Ossi Müzik işbirliğiyle yayınlandı. 30 yıllık yolculuğunda, daha çok besteci ve aranjör kimliğiyle öne çıkan Buğra Uğur, film ve tiyatro müziklerinin üretim sürecinde de yer aldı. Müzik hayatında birçok kez Eurovision, Kuşadası ve Akdeniz şarkı yarışmalarına besteleri ile katılan Buğra Uğur; Ajda Pekkan, Füsun Önal, Kayahan, Nilüfer, Sezen Aksu ve Zerrin Özer gibi ünlü sanatçıların çalışmalarına aranjör, besteci ve söz yazarı olarak da katkıda bulundu. Kalp krizi sonucu 53 yaşında hayatını kaybetti. BUĞRA UĞUR'LA 30 YIL - GECE DÜŞLERİ Pir Sultan Abdal Åženlikleri Pir Sultan Abdal Şenlikleri ya da tam adıyla Pir Sultan Abdal Geleneksel Kültür Etkinlikleri; her sene Haziran ayının sonu ila Temmuz ayının başında düzenlenen şenlik. Halk ozanı Pir Sultan Abdal adına düzenlenen etkinlik, ozanın doğum yeri olan Sivas'ın Yıldızeli ilçesine bağlı Banaz köyünde gerçekleştirilir. 1976 yılında Banaz köyünde Pir Sultan Abdal Derneği kuruldu ve bu dernek tarafından şenlikler düzenlenmeye başladı. 12 Eylül 1980 Darbesi esnasında pek çok dernekle birlikte bu dernek de kapatıldı. 1988'de Ankara'da Pir Sultan Abdal Kültür Derneği (PSAKD) kuruldu ve şenlikler yeniden düzenlenmeye başladı. Şenlik günümüzde Banaz köyündeki Topuz Baba şenlik alanında gerçekleştirilir. Yerel yöneticiler ile siyasetçilerin yanı sıra pek çok ünlü katılır. Etkinlikler genellikle 1993'teki Sivas Katliamı'nda hayatını kaybedenler için saygı duruşu ile başlar. Şenlik boyunca konserlerin yanı sıra, folklor ve semah gösterileri gerçekleştirilir. Mesoplodon Mesoplodon gagalı balinagiller (Ziphiidae) familyasının Hyperoodontinae altfamilyasından 14 türü olan bir memeli cinsidir. 1991 yılında keşfedilen Peru gagalı balinası ile 2002 yılında keşfedilen Perrin gagalı balinası cinsin yakın zamanlarda bulunmuş iki üyesidir. Orta ya da iri boy dişli balinalardır ve 3–6 m boyunda olabilirler. Çamlıca, Adaklı Çamlıca (Eski adı: Hirçik), Bingöl ilinin Adaklı ilçesine bağlı bir köydür. Daha önceleri Kiğı ilçesine bağlı olan köy, 4 Temmuz 1987 tarihinde, Resmî Gazete'de yayımlanan 3392 sayılı Kanunla kurulan Adaklı ilçesine bağlandı. Çamlıca Köyü Bingöl Adaklı'nın güney-doğusunda Bingöle 95 ,Adaklı Merkeze 35 km uzaklıktadır Romain Sato Romain Sato (d. 2 Mart 1981, Bimbo), Orta Afrikalı profesyonel basketbolcu. Kısa forvet mevkinde görev almaktadır. 2 Mart 1981 yılında Orta Afrika Cumhuriyeti’nin 14 vilayetinden biri olan Bimbo’da dünyaya geldi. Lise eğitimini Amerika’da, Ohio Dayton Lisesi’nde alan Sato daha sonra Xavier Üniversitesi’ne gitti. Tarihinde David West, James Posey ve Briant Grant gibi oyuncuları NBA’e gönderen Xavier Musketeers’te basketbol yaşantısına başlayan Romain Sato, kolejdeki dört senesinde 15.4 sayı 6.9 ribaund ortalamaları tutturdu. 2004 Draft’ında San Antonio Spurs tarafından ikinci turun 23. sırasından seçilen Sato, Gregg Popovich’in takımında sol diz kapağındaki tendinit sakatlığı nedeniyle forma giyme şansı bulamazken, Avrupa’ya gitmeye karar verir. 24 Şubat 2005’te Spurs tarafından serbest bırakılan Romain Sato’nun tercihi İtalya İkinci Ligi olmuştur. Alexander Lokhmanchuk, Mason Rocca ve James Singleton gibi isimlerin kariyerlerinde daha önce forma giydiği Basket Jesi ile anlaşan Orta Afrika’lı oyuncu, ligin sayı krallığında ikinci sırada yer aldığı sezonu 25.5 sayı 7.5 ribaund ortalamalarıyla tamamlamayı başarır. Luca Banchi’nin çalıştırdığı Basket Jesi ile İkinci lig play-off’larında maç başına 35.6 sayı 14.6 ribaund ortalamalarıyla oynayan Sato, bu olağanüstü performansının ardından Barcelona’nın yolunu tutar. ACB’de normal sezonun bitimine sadece bir maç kalmışken Barcelona’ya transfer olan Sato, Katalan ekibinde çıktığı beş ACB play-off karşılaşmasında 2.6 sayı ortalamalarıyla mücadele etmiştir. Başarısız geçen Barcelona macerasının ardından ise Sato için sırada Montepaschi Siena vardır. Jesi’deki antrenörü Luca Banchi’nin, Siena’da yardımcı antrenör olması sonucu Simone Pianigiani’ye önerilen Sato, Toskana ekibiyle dört sezonluğuna anlaşır. Siena ile dört İtalya Ligi, iki İtalya Kupası, üç İtalya Süper Kupası şampiyonluğu elde eden Sato, 14 sayı ortalamayla tamamladığı dört sezon sonrasında Panathinaikos’un 3 yıl için 14 milyon dolarlık teklifini kabul eder ve Atina’nın yolunu tutar. 2011 yılında Panathinaikos (basketbol takımı)’nin EuroLeague ve A1 Ethnikis şampiyonluğunda önemli pay sahibi olan Sato, 2012'de Simone Pianigiani’nin Fenerbahçe Ülker’inde forma giydi. 2013-14 sezonu başında Liga ACB takımlarından Valencia BC'ye transfer oldu. Cuvier gagalı balinası Cuvier gagalı balinası (Ziphius cavirostris) Ziphius cinsinin tek üyesi. Gagalı balinagiller arasında en yaygın olanıdır. Açık denizlerde yaşadığı halde 1,000 m (3,300 ft)'den daha derin suları tercih eder ve gemilerden kaçınır. Akdeniz'in Fransa kıyılarında, kusurlu baş iskeletine dayanılarak Georges Cuvier tarafından "Sur les Ossemens fossiles" (1823) eserinde ilk kez tasvir edildi. Kürek dişli gagalı balina Kürek dişli gagalı balina ("Mesoplodon traversii"), Hyperoodontinae altfamilyasından çok küçük bir gagalı balina türüdür. Büyük Okyanus'ta yalnızca Yeni Zelanda ve Şili'de çene ve kafatası gibi canlı olmayan parçalardan tanımlanmıştır. Canlı örneği bulunamamıştır. 1986 yılında "Mesoplodon bahamondi" (Bahamonde gagalı balinası) adıyla Şilide bir kafatasından tanımlanan türün daha sonraki yıllarda yapılan DNA dizisi detaylı analizleri sonucu "M. traversii" türüyle aynı olduğu anlaşılmıştır. T. J. Thyne Thomas Joseph "T.J." Thyne (doğum 7 Mart 1975), Amerikalı televizyon ve sinema oyuncusudur. Thomas, Boston'da John J. Thyne II ve Catherine Thyne'ın oğlu olarak doğdu. 5 kardeşi vardır; John, Tone, Hazel, Katie ve Shelly. En çok Bones dizisinde canlandırdığı entomolog Dr. Jack Hodgins rolüyle bilinir. Tamara Taylor Tamara Taylor (doğum 27 Eylül 1970), Kanadalı televizyon oyuncusudur. En bilinen rolü suç-drama dizisi olan Bones'daki adli ekibin başı Dr. Camille Saroyan rolüdür. Taylor'ın anne ve babası Kanadalı'dır. Model olabilmek için liseyi bırakmış ve annesi bu kararını desteklemiştir. Neve Campbell'Ä±n ikinci dereceden kuzenidir. Yukatek MayacasÄ± Yukatek Mayacası ya da Yukatekçe veya kısaca Mayaca (kendilerince "Màaya t'àan" ; İspanyolca "maya, yucateco, yukateko"), Mezoamerika'nın Atlantik tarafında Yukatan Yarımadasında daha çok Meksika'da (Yucatán, Quintana Roo, Campeche), daha az olarak da Belize (Corozal, Orange Walk) ve çok az olarak Guatemala'da (Petén) Yukatek Mayaları tarafından konuşulan Maya dilleri ailesinin Yukatek dilleri grubunun Yukatek-Lakandon dilleri alt grubundan bir Kızılderili dilidir. En yakın akrabası Lakandoncadır ("Jach-t’aan"). Meksika'da resmi dillerdendir. Bu dili konuşanlar günümüzde "Maya" ("Màaya") adını çok yaygın biçimde kendileri için kullanan tek Maya halkıdır ve "Yukatek/Yucatec" adı diğer Maya dilleriyle karışmaması için daha çok dilcilerce kullanılır. Meksika'da Instituto Nacional de Lenguas Indígenas tarafından korunup kollanan 68 dil grubu ("agrupaciones lingüísticas") ve 364 yerli dil/lehçe ("variantes lingüísticas") arasında yer alır. Konuşanı 800.000 (ya da en üst rakam: 1.200.000) kişidir: Yukatan yarımadasının Meksika bölümünde konuşulan İspanyolcanın Yukatek İspanyolcası adlı şivesini kelimeleriyle desteklediği gibi fonolojik ve morfolojik yönden de büyük etkisi vardır. İngilizcedeki "shark" (köpekbalığı) kelimesinin Yukatek Mayacası "xoc" (ya da "xok"; okunuşu: "şok/shok") kelimesinden geçtiği iddia edilir ve bu iddia kuvvetle muhtemeldir. Mel Gibson'un yönetmenliğinde 2006 yapımı Apocalypto filmi tamamen Yukatek Mayaları arasında çekilmiş olup filmde kullanılan dil de Yukatek Mayacasıdır. Hickey Freeman Hickey Freeman erkekler için takım elbise tasarımcısıdır. 1899'da Rochester, New York bazlı olarak bir şirket kurmuştur. Hartmarx Corporation 1964'te bu şirketi satın almıştır. Ağustos 2009, Hindistan'ın önde gelen tekstilcilerindendir. Yukatek İspanyolcası Yukatek İspanyolcası ya da Yukatan İspanyolcası (İspanyolca "español yucateco, español yukateko"), Meksika'da Yukatan Yarımadasında (Yucatán, Quintana Roo, Campeche) konuşulan İspanyolcanın bir şivesi. Yöredeki yerli Yukatek Mayacasından leksikal, fonolojik, morfolojik ve sentaks olarak etkilenmiştir. Bu hâliyle Meksika'da konuşulan diğer İspanyolca şivelerinden çok belirgin biçimde ayrılır Genel İspanyolcadaki "-n" son sesi Yukatek İspanyolcasında "-m" sesine dönüşür: "Yucatam" «Yucatán», "tambiem" «también», "pam" «pan», "uniom" «unión». Bones (2. sezon) Bir Amerikalı polisiye televizyon dizisi olan Bones adlı dizinin ikinci sezonu. 30 Ağustos 2006 tarihinde başlamış, 21 bölüm yayınlanmış ve 16 Mayıs 2007 tarihinde sona ermiştir. İkinci sezon çarşamba günleri doğu zaman dilimine göre 8'de Fox Network kanalında yayınlanmıştır. 2012 Avrupa Atletizm Şampiyonası - Kadınlar 400 metre engelli 2012 Avrupa Atletizm Şampiyonası - Kadınlar 400 metre engelli yarışmaları 27, 28 ve 29 Haziran 2012 tarihlerinde Helsinki Olimpiyat Stadyumunda yapıldı. Serilerinde ilk 3 sırayı alan atletler (Q) ve kalan atletlerden tüm serilerde en iyi dereceye sahip 4 atlet (q) Yarıfinallerde yarışma hakkı kazanır. Serilerinde ilk 3 sırayı alan atletler (Q) ve kalan atletlerden tüm serilerde en iyi dereceye sahip 2 atlet (q) Finalde yarışma hakkı kazanır. 2012 Avrupa Atletizm Şampiyonası - Kadınlar 3000 metre su engelli 2012 Avrupa Atletizm Şampiyonası - Kadınlar 3000 metre su engelli yarışmaları 28 ve 30 Haziran 2012 tarihlerinde Helsinki Olimpiyat Stadyumunda yapıldı. Serilerinde ilk 4 sırayı alan atletler (Q)ve kalan atletlerden en iyi dereceye sahip 7 atlet (q) Finalde yarışma hakkı kazanır. Radio Studio 54 Network Radio Studio 54 Network, İtalya'nın Calabria bölgesinde Locri'de konuşlanan özel radyo istasyonu olup öncelikle güney bölgelerinde (Katanya, Messina, Reggio Calabria, Cosenza, Vibo Valentia, Catanzaro, Crotone, Lecce, Potenza, Salerno) yayın yapmaktadır. Günde 24 saat yayın yapan radyo aynı zamanda internet üzerinden de dünya çapında yayılır. 6 Haziran 1985 tarihinde "Radio DJ Studio Club 54" adıyla Pietro Parretta ve Francesco Massara ile birlikte Enzo Gatto, Memmo Minniti ve Pietro Musmeci tarafından kurulmuştur. Başlangıçta diğer ücretsiz radyo istasyonları gibi amatörce bir oyun olarak yayına başlayan radyo 1990ların başında bu duruşundan sıyrılarak kariyer hedeflerine doğru bir farkındalık yaratmaya çalışmıştır. 1990 yılında kabul edilen İtalyan ("Mammì yasası") gereği amatörce oyundan şirketleşmeye doğru adım atmıştır. 1991 yılında Radio Data System'i kullanan ilk Calabria (ve de ilk İtalyan radyolarından biri) radyosu olmuştur. 1994 yılında analog ekipmanla uyumlu olmayan dijital yayına geçmiştir. Calabria bölgesinde bu teknolojiyi kullanan ilk radyo istasyonu olmuştur. 1995 yılından bu yana, Reggio Calabria komününün tarihî İyon kıyılarını aşarak komşu sınır bölgelerine doğru yayınını genişleten radyo böylece Calabria dışındaki iş fırsatlarını da değerlendirmektedir. 1997 yılında özellikle Real Audio'da webcasting teknolojisiyle iletişim deneylerini gerçekleştiren ilk İtalyan radyolarından biri olmuştur. 1998 yılında adını "Studio 54 Network" olarak değiştirmiştir. 2000 yılında "Stargate" adlı ilk mobil stüdyoda yeni yayın ilkelerini açıklamıştır: "la radio che trasmette dalla piazza, tra la gente" ("meydanlarda insanların arasında radyo yayını yapmak"). Studio 54 LiveTour 2000 yılında başlatılan gezici açık hava gösterisidir. Bütün gün süren bu gezici gösteri, özel konuklar eşliğinde müzik, oyun, eğlence ve disko yayını olup ayrıca internet üzerinden de verilmektedir. Studio 54 Angels radyonun imajını yansıtan ön plan kızlarıdır. 2010 yılında radyonun dış faaliyetlerini desteklemek üzere oluşturulan ve kızlardan oluşan bu animasyon takımı, radyo içi ya da radyo dışındaki bir olayın canlandırılmasında rol alırlar. Bu ekip jeep ya da cabriolet gibi üstü açık arabalarla olay ya da gösteri yerine ulaşırlar. Ayrıca mağaza içi promosyon gösterilerinde de bulunan bu takım, sektördeki şirketler ve profesyonel taşeron firmaları ile diğer kurumlara da hosteslik ederler. Studio 54 Stargate radyo istasyonunun gezici ana faaliyetleri ile canlı yayınlarına ev sahipliği yapar. Bu mobil radyo ve televizyon stüdyosu üç birimden oluşur: ses ve görüntü için yaratıcı bir konsol ile yapım için iki ayrı ünite, post-prodüksiyon ve gerçek zamanlı veri akışı sistemi.. Orduspor 2012-13 sezonu SMS Prinz Heinrich SMS "Prinz Heinrich" 20. yüzyılın sonunda İmparatorluk Donanması için inşa edilen bir zırhlı kruvazör idi. Adını II. Wilhelm'in kardeşi Pren Henry'den almaktadır. Mart 1902'de göreve başladı ve 1920'de hurdaya çıkarılmak için parçalandı. Uzunluğu 126.59, genişliği 19.61, su çekimi ise 8.1 metre idi. David Barral David Barral (d. 10 Mayıs 1983, San Fernando, Cádiz) İspanya doğumlu Levante'li futbolcudur. David Barral Torres, futbol kariyerine CD San Fernando takımında başlamıştır.2003-2006 yıllarında Madri B takımında oynayan oyuncu 2003-2004 yıllarında CF Fuenlabrada'ya kiralık olarak gitmiştir.2006 yılında Real Sporting de Gijón ile anlaşan oyuncu 2012 yılına kadar Real Sporting de Gijón forması giymiştir.2012'nin yaz transfer döneminde Orduspor'a transfer olmuştur. Orduspor'un PTT 1. Lig'e düşmesi ile birlikte İspanya La Liga ekiplerinden Levante ile anlaşmıştır. Lee McCulloch Lee Henry McCulloch (d. 14 Mayıs 1978, Bellshill), İskoçyalı millî futbolcudur. Şu an Rangers takımının formasını giymektedir. Orta saha bölgesinde oynamaktadır. Daha önce Motherwell ve Wigan Athletic takımlarında da oynadı. İskoçya formasını ilk kez 2004 yılında giyen McCulloch, millî formayı toplam 18 kez giydi ve bir gol attı. SMS Roon SMS Roon, Roon sınıfının öncü bir zırhlı kruvazörü idi, İmparatorluk Donanması'na hizmet etti. Adını Albrecht von Roon'dan almaktadır. 1914'te gemi göreve başladı ve 1921'de hurdaya çıkarılmak üzere parçalandı. Uzunluğu 128, genişliği 20.22 ve su çekimi 7.8 metre idi. Azami hızı 21 knot (39 km/sa) idi. SMS Yorck SMS "Yorck", Alman İmparatorluk Donanması için inşa edilen "Roon" sınıfı zırhlı kruvazörlerden ikincisi ve sonuncusu idi. İsmini, Prusyalı mareşal Ludwig Yorck von Wartenburg'dan aldı. İnşasına 1903 yılında Hamburg'daki Blohm + Voss tersanesinde başlandı. 16.241.000 Goldmark'a malolan kruvazörün inşası Kasım 1905'te tamamlandı. Deplasmanı 9.875 metrik tona çıkabilmekteydi ve dört adet 21 cm'lik (8.3 inç) ana bataryalarla donatılmıştı. Azamî hızı 20.4 knot (37.8 km/sa; 23.5 mph) idi. Geminin yedi yıllık, kısa bir hizmeti oldu ve ardından görevine son verilerek yedeğe alındı. I. Dünya Savaşı'nın başlaması üzerine tekrar göreve alındı ve cephe hattı hizmetine geri döndü. 3-4 Kasım 1914'te Yarmouth Baskını'ndan geri dönerken ağır sis altında seyir hatası sebebiyle yanlışlıkla Alman mayın tarlasına girdi. Ağır can kaybı ile gemi hızlıca battı. Ölenlerin sayısı hakkında kaynaklar birbiriyle uyuşmazlık göstermektedir. Facianın ardından geminin komutanı askerî mahkemeye çıkarılarak ihmalden dolayı suçlu bulundu. 1929-1930, 1965 ve son olarak 1982 yıllarında olmak üzere "Yorck", kademeli olarak parçalandı. "Yorck", "Ersatz Deutschland" geçici ismiyle sipariş edildi ve Hamburg'daki Blohm + Voss tersanesinde 167 inşa numarası ile inşa edildi. 1902 yılında gemi omurgası kızağa kondu ve 14 Mayıs 1904 tarihinde denize indirildi. Donatım çalışmalarının 21 Kasım 1905 tarihinde tamamlanmasının ardından, aynı gün Alman İmparatorluk Donanması'nda göreve başladı. Geminin Alman İmparatorluk Hükümeti'ne maliyeti 16.241.000 Goldmark oldu. "Yorck"un deplasmanı inşa edildiğinde 9.087 metrik tondu ve tam yük ile deplasmanı 9.875 metrik tona çıkabiliyordu. Uzunluğu 126,5 m, genişliği 19,6 m ve ön su çekimi 7,43 m idi. Dikey vaziyetteki üçlü genleşme tipi buhar motorları ile 17.272 BG (12.880 kW) güç sağlanmakta ve denemelerde maksimum 20,4 knot (37,8 km/sa; 23,5 mph) hız yapılabilmekteydi. "Yorck", 1.630 ton kömürle ve 12 kn (22 km/sa; 14 mph) seyir hızıyla maksimum 5.080 deniz mili (9.410 km; 5.850 mil) uzağa gidebilmekteydi. İkiz taret kulelerinde ikişer adet 21 cm'lik (8,3 inç) ana bataryalarla silahlandırılmıştı, bu taret kuleleri gemi üst yapısının ön ve arka kısımlarındaydı. İkincil silahları ise on adet 15 cm'lik (5,9 inç) top, on dört adet 8,8 cm'lik (3,5 inç) top ve dört adet 45 cm'lik (18 inç) su altı torpido tüpü idi; bunlardan biri pruvada, biri kıçta ve ikisi de geminin yanlarında bulunuyordu. "Yorck", 14 Mayıs 1904 tarihinde denize indirildi ve 21 Kasım 1905'te Alman Donanması'nda hizmete girdi. Geminin donanmaya tesliminde Generalfeldmarschall Wilhelm von Hahnke ""Atasözü der ki; (Si vis pacem, para bellum) Eğer barış istiyorsan savaşa hazırlan... "Yorck"un silahları ve makineleri, sadece demir kalpli ve sağlam iradeli insanlarca işletilmeli, onlar ki Alman halkının büyüklüğü ve onuru için mücadele eden, gerektiğinde hayatlarını hiçe saymayı emir bilen insanlar"" ifadesini kullandı. Donanmaya katılmasından sonra "Yorck", kruvazör filosunda hizmet verdi. Daha sonra İmparatorluk Donanması'nın amirali olacak olan Franz von Hipper, 1 Ekim 1911'den 26 Ocak 1912'ye kadar "Yorck"un kaptanlığını yaptı. 1913 yılının Mart ayı başlarında donanma, Kuzey Denizi'ndeki Helgoland adası yakınlarında manevralarda bulundu. 4 Mart'ın erken saatlerinde "S178" destroyeri dalgalı denizde formasyondan koptu ve "Yorck"un önüne geçmeye çalıştı. Büyük bir dalgaya kapılan destroyer "Yorck"a çarptı ve "S178"i ortadan ikiye böldü. 83 denizciden ancak 13'ü kurtarılabildi. Bu kazanın ardından görevden uzaklaştırılan "Yorck" Mayıs 1913'te yedek donanmada beklemeye alınırken, mürettebatının çoğu yeni tamamlanan muharebe kruvazörü "Seydlitz"e transfer edildi. O zaman muharebe kruvazörü filosunun vekil komutanı olan Hipper, ""Seydlitz" iyi bir ruha ve yüksek morale, "Yorck"un eski mürettebatından taşınan ruha sahip" diye belirtti. 12 Ağustos 1914 tarihinde "Yorck" tekrar göreve alındı ve III. Keşif Grubuna atandı. 3 Kasım'da "Yorck", Alman Donanması'nın savaştaki ilk saldırısına katıldı. Öncelikli olarak "Seydlitz", "Moltke", "Von der Tann" muharebe kruvazörlerinden ve "Blücher" büyük zırhlı kruvazöründen oluşan I. Keşif Grubu'na atanarak, grubun gücünü artırdı. I. Keşif Grubu Tuğamiral Hipper tarafından komuta edilmekteydi. Kısa süre sonra gruba, İngiliz kıyılarındaki Great Yarmouth'un bombalanması emredildi. Dört büyük kruvazör limanı bombalasa da fazla hasar veremedi. Baskında Alman mayın gemilerinin bıraktığı mayınlar sayesinde İngiliz denizaltısı "D5" battı. Helgoland Körfezi'ne dönmek üzere ayrılan Hipper'in filosu, yoğun sis ile karşılaştı. Sis, gemilerin Wilhelmshaven'a girmesini engelledi, bunun üzerine gemiler Schillig açıklarında demirledi. "Yorck", 4 Kasım'ın erken saatlerinde Wilhelmshaven'a girmeye çalıştı; fakat mürettebatın seyir hatası sebebiyle mayın arazisine giren gemi iki adet mayına çarptı ve alabora oldu; ağır can kaybı yaşandı. Kayıp mürettabatın sayısı konusunda basılı kaynaklar arasında farklı görüşler mevcuttur. V. E. Tarrant'ın "Jutland: The German Perspective" kitabında 629 mürettebattan 127'sinin kurtarıldığı belirtilirken, Erich Gröner'in "German Warships 1815–1945" adlı kitabında 336 ölü sayısından belirtilmektedir. Daniel Butler'in "Distant Victory" adlı kitabı 235 kişinin batma esnasında mahvolduğunu belirtmektedir, "The New York Times" gazetesinde çıkan bir makalede 300'den fazla kayıp ile geminin battığı bilgisi yer almaktadır. Öte yandan "Yorck"un kaptanı Piper, kurtarılanlar arasındaydı. Aralık 1914'te askeri mahkemede sorgulamaya tabi tutuldu; dikkatsizlikten ve emirlere itaatsizlikten dolayı suçlu bulundu. Geminin enkazı 1929-30 yıllarında kısmen hurdaya çıkarıldı. 1965'te daha fazla çalışma yapıldı. 1982 yılında çalışmaların tekrar başlamasıyla gemi enkazının kalanı da kaldırıldı. Scharnhorst sınıfı kruvazör "Scharnhorst" sınıfı, 1. Dünya Savaşı öncesinde Alman İmparatorluk Donanması için inşa edilmiş geleneksel son zırhlı kruvazör sınıfı idi. "Scharnhorst" ve "Gneisenau" isimli savaş gemilerinden oluşuyordu. Önceki zırhlı kruvazörlerin aksine bu sınıfta, 21 cm'lik ana batarya sayısı dörtten sekize çıkarıldı. Deplasman 12.781 metrik ton idi. Uzunluk 144.7, genişlik 22, su çekimi de 8.4 metre idi. Zırh kalınlığı 3.8 ilâ 15 cm arasında değişmekteydi. 8 Aralık 1914 tarihindeki Falkland Adaları Muharebesi'nde bu sınıfın tüm savaş gemileri battı. SMS Blücher SMS "Blücher", Alman İmparatorluk Donanması'nın son imal edilen zırhlı kruvazörü. Alman istihbaratınca, hatalı olarak İngiliz "Invincible" sınıfı kruvazörlerine ait olduğu zannedilen özelliklere göre tasarlanan "Blücher", önceki zırhlı kruvazörlere göre daha büyük olup, daha fazla ağır silah taşısa da büyüklük ve silah bakımından Birleşik Krallık ile Alman donanmalarında zırhlı kruvazörler yerine getirilen muharebe kruvazörleriyle rekabet edebilecek konumda değildi. Gemi, ismini 1815 yılındaki Waterloo Muharebesi'nde Prusya kuvvetlerine komuta eden Generalfeldmarschall Gebhard Leberecht von Blücher'den almıştı. "Blücher", 1907 ile 1909 yılları arasında Kiel'deki Kaiserliche Werft Kiel tersanesinde inşa edildi ve ilk seferine 1 Ekim 1909 tarihinde çıktı. I. Dünya Savaşı'nın ilk zamanları da dâhil olmak üzere görev süresinin çoğunu I. Keşif Grubu'na bağlı olarak geçiren "Blücher", 1914 yılında Scarborough, Hartlepool ve Whitby ile Yarmouth Baskını'nda yer aldı. 24 Ocak 1915 tarihinde yapılan Dogger Bank Muharebesi sırasında, Koramiral David Beatty komutasındaki İngiliz muharebe kruvazörü filosunun top atışlarında isabet alan "Blücher", yavaşladı. Tuğamiral Franz von Hipper, Alman muharebe kruvazörlerini takip eden İngiliz donanmasını oyalamak için "Blücher"i arkada bıraktı. İngiliz gemilerinin ağır topçu ateşi karşısında gemi batarken, hayatta kalan mürettebat İngiliz muhripleri tarafından kurtarıldı. Bir Alman zeplininin batmakta olan "Blücher"i İngiliz muharebe kruvazörü zannederek yanlışlıkla bombalaması sebebiyle İngiliz muhripleri kurtarma çalışmalarını bırakarak mecburî olarak geri çekildi. Verilen kayıp sayısı kesin olarak bilinmemekle birlikte, tahminler 747-1.000 arasındadır. Alman zırhlı kruvazörleri "Büyük Kruvazör" (Almanca "Große Kreuzer") olarak adlandırılırdı ve birçok farklı görevi yerine getirebilmek için inşa edilirdi. Gemiler, düşman donanmaların keşif hareketlerini engellemekle beraber savaş hattında da muharebe edebilmek üzere tasarlanırdı. En eski zırhlı kruvazör olan "Fürst Bismarck", 1900 yılında Çin'de çıkan Boxer Ayaklanması'nı bastırabilmek için aceleye getirilmişti. Sonraki zırhlı kruvazörler -"Scharnhorst" sınıfı zırhlı kruvazörler hariç- keşif görevinde bulunmak üzere donanmaya hizmet etti. 26 Mayıs 1906'da "Reichstag", "Blücher" ile beraber "Nassau" sınıfı zırhlılar için gerekli fonu sağladı. Gemi, önceki zırhlı kruvazörlerden daha büyük ve daha güçlü olacaktı, "Blücher" daha güçlü yapıdaki tasarımını gizli bir girişim olarak korudu. Gemi, "E" geçici adıyla sipariş edildi. O dönemde rakip olan İngiliz donanmasının zırhlı kruvazörleri, "Blücher"in tasarımında etkili oldu. Almanlar, yeni İngiliz gemilerinin altı veya sekiz adet 23 cm'lik (9,2 inç) top taşıyacağını düşünüyordu. Buna tepki olarak, "Blücher"in tasarımında on iki adet 21 cm'lik (8,3 inç) ana bataryanın olmasına izin verildi, bu toplar altı adet ikiz taretlerinde ikişer olmak üzere monte edilecekti. Bu, "Blücher"in sekiz adet 21 cm'lik top taşıyan "Sharnhorst" sınıfından daha güçlü ateş gücüne sahip olacağını gösteriyordu. Son karardan bir hafta sonra "Blücher"in yapımı için izin verildi. Diğer yandan Alman askerî ataşesi İngiliz "Invincible" sınıfı kruvazörlerin asıl özelliklerini elde etmişti. Aslında HMS "Invincible", zırhlılardakiyle aynı olan sekiz adet 30,5 cm'lik (12 inç) top taşıyordu. Yakın zamanda, bu gemilerin muharebe kruvazörü adında yeni bir savaş gemisi sınıfının habercisi olduğu belli olacaktı. "Invincible" sınıfının detayları gün ışığına çıktığında, "Blücher"in tasarımını değiştirmek için artık geç kalınmıştı. İşin içine yeni bir tasarım için gerekli fonun bulunmaması da dâhil olduğunda, gemi için yapılan çalışmalar plana göre devam etti. Böylece "Blücher", daha inşası başlamadan modası geçmiş bir gemi haline geldi. "Blücher", ilki 1907 yılında sipariş SMS "Von der Tann" olan yeni kruvazörlerden dahi kalite bakımından geride kaldı. Buna rağmen "Blücher", Alman muharebe kruvazörü filosundaki yerini korudu. Sonuç olarak "Blücher"in Alman hükûmetine toplam maliyeti 28.532.000 Goldmark olmuştu. "Blücher"in su hattı boyu 161,1 m, tam boyu ise 161,8 m uzunluğundaydı. Genişliği 24,5 m olup, yanlara takılı torpido tüpleri de sayılırsa bu genişlik 25,62 m'ye çıkmaktaydı. "Blücher"in ön su çekimi 8,84 m, kıç su çekimi ise biraz daha küçük (8,56 m) idi. Geminin deplasmanı inşa edildiğinde 15.842 metrik tondu, bu sayı en fazla 17.500 metrik tona kadar çıkabilmekteydi. "Blücher"in gövdesi enine ve boyuna çelik iskelete sahip olup, 13 adet su geçirmez bölme ve çift katlı gemi tabanı, gövde uzunluğunun yaklaşık %65'lik kısmında bulunmaktaydı. Alman donanma arşivlerindeki belgelere göre "Blücher"in hafif eğimi ve denizdeki nazik manevraları memnuniyet vericiydi. Fakat gemi yuvarlanma ekseninde sık sık dengesini yitiriyor ve tam dümende 10°ye kadar yana yatarak hızının %55'ini kaybediyordu. "Blücher"in metasentrik yükseliği 1,63 m idi. Filonun bayrak gemisi olunca ilave edilen 14 subay ve 62 denizciyle beraber gemide 41 adet subay ve 812 er bulunmaktaydı. "Blücher" ayrıca birçok küçük araç da taşıyordu: Bunlar arasında iki karakol teknesi, üç mavna, iki muharebe filikası, iki yelkenli ve bir kayık sayılabilir. "Blücher", üç adet dikey dörtlü genleşme tipi buhar motoru ile donatıldı. Her makine bir pervane döndürmekteydi. Ortadaki pervane 5,3 m çapındaydı, yanlardaki pervaneler ise biraz daha büyüktü (5,6 m). Gemi küçük bir dümene sahipti. Pervaneleri kontrol eden üç makinenin her birinin kendine has makine dairesi vardı. Her makine dairesinde altı adet deniz tipi buhar kazanı bulunmaktaydı, geminin kömürle çalışan toplamda 18 adet buhar kazanı bulunmaktaydı. Gemi, maksimum 24,5 kn (45,4 km/sa; 28,2 mph) hız yapmak üzere tasarlanmıştı, fakat denemelerde 25,4 kn (47 km/sa; 29,2 mph) hız yakalandı. 12 kn (22 km/sa; 14 mph) seyir hızı ile "Blücher" 6.600 deniz mili (12.200 km; 7.600 mil) uzağa gidebilmekteydi. Seyir hızı 18 kn (33 km/sa; 21 mph) olduğunda ise menzili 3.250 deniz miline (6.020 km; 3.740 mil) düşmekteydi. Gemi 900 ton kömür taşıyabilecek şekilde tasarlandı ancak güvertedeki boşlukların da doldurulması ile yakıt kapasitesi 2.510 tona çıkmaktaydı. Geminin elektrik ihtiyacı ise 225 voltta, 1.000 kilowatta kadar elektrik üretebilen altı adet turbo-jeneratör tarafından karşılanmaktaydı. Öte yandan "Blücher", dönem itibarıyla İki zamanlı motor kullanan savaş gemilerinin tarihte görmüş olduğu en yüksek gücü 43.886 beygir gücü (32.726 kW) ile 1909 yılındaki denemelerinde yakalamıştı. "Blücher", on iki adet 21 cm'lik (8,27 inç) SK L/45 topla donatıldı. Bir çift öne, bir çift kıça ve diğer iki çifti de gemi üst yapısının yanlarına olmak üzere altı adet ikiz tarete bu toplar yerleştirildi. Silah başına 85 mermi olmak üzere toplamda 1.020 mermi tedarik edilebilmekteydi. Her mermi 108 kg ağırlığında ve 61 cm boyundaydı. Silahlar −5°'ye kadar indirilebiliyor veya 30°'ya kadar yükseltilebiliyordu. Maksimum menzili 19.100 m olup, dakikada 4-5 mermi atılabilmekteydi. MPL C/06 kazamatlara monte edilmiş sekiz adet 15 cm'lik (5,91 inç) SK L/45 top ise geminin ikincil silahlarıydı ve bunlar geminin her iki yanında dörderli olmak üzere gemiye ortalanarak yerleştirilmişti. Bu silahlar, 13.500 m uzaklıktan hedefi vurabilirdi. Silah başına 165 mermi olmak üzere toplamda 1320 mermi tedarik edilmekteydi ve dakikada 5-7 mermi atılabilmekteydi. Pirinç mühimmat içinde 13,7 kg ağırlığındaki RPC/12 sevk yakıtıyla beraber mermiler 45,3 kg ağırlıktaydı. Mermilerin namlu çıkış hızı 835 m/dk'ydı, yaklaşık 1400 atışa kadar namluların yenisiyle değiştirilmeye ihtiyaç duymayacağı bekleniyordu. "Blücher" hem kazamatlara hem de hareketli kaidelere monte edilebilen on sekiz adet 8,8 cm'lik (3,46 inç) SK L/45 topla da donatılmıştı. Bu silahlardan dördü köprünün yakınındaki kazamatlara, dördü pruvadaki kazamatlara, dördü kıçtaki kazamatlara ve kalan dördü de gemi üst yapısının arka kısmında hareketli kaidelere montelendi. Silah başına 200 mermi olmak üzere toplamda 3.200 mermi tedarik edilmişti; dakikada 15 mermi atılabilmekteydi. Büyük patlayıcı mermileri, 3 kg ağırlığındaki itici yükle beraber 10 kg ağırlığındaydı. Bu silahlardan beklenen kullanım süresi 7.000 atıştı. 8,8 cm'lik silahların menzili maksimum 10.700 m idi. "Blücher" ayrıca dört adet 45 cm'lik (18 inç) torpido tüpüyle de donatılmıştı. Torpido tüplerinin tamamı su altında olmak üzere biri pruvada, biri kıçta, diğer ikisi de geminin sancak ve iskele kısımlarındaydı. Gemi toplam 11 adet torpido taşıyordu. Torpidolar 110 kg ağırlığında savaş başlığı taşımaktaydı ve menzili belirlemesi için iki adet hız ayarı bulunmaktaydı. 32 kn (59 km/sa; 37 mph) hız ile torpidoların menzili 2000 m idi, hız 36 kn (67 km/sa; 41 mph) olduğunda ise menzil 1500 m'ye düşmekteydi. Dönemin diğer Alman ana muharebe gemilerinde olduğu gibi, "Blücher" de Çimentolu Krupp zırhı ile donatıldı. Zırhlandırılmış güvertenin kalınlığı 5–7 cm (2,0-2,8 inç) idi ve az öneme sahip bölümlerde daha ince zırh kullanılmış olup, önemli bölümleri ise daha kalın bir zırh ile korunmaktaydı. Makine dairelerinin, cephaneliklerin ve diğer hayati unsurların yer aldığı orta bölümde kemer zırhının kalınlığı 18 cm (7,1 inç) idi, daha az öneme sahip bölümlere doğru gövde zırhının kalınlığı 8 cm'e (3,1 inç) kadar incelmekteydi. Geminin her iki ucunda kemer zırhı sıfıra kadar inmekteydi. Tüm kemer zırhının arkasında ek olarak 3 cm'lik (1,2 inç) Hint meşesinden bir katman bulunmaktaydı. Zırhlandırılmış kemer, yalnızca ön ve arka taretler arasında uzanan 3,5 cm'lik (1,4 inç) torpido bölümü ile takviye edilmişti. Geminin en ağır zırhlandırılmış bölümü ise ön kumanda kulesiydi. Yanları 25 cm (9,8 inç) kalınlığında ve çatısı da 8 cm kalınlığında bir zırh ile korunmaktaydı. Çatısı 3 cm ve yanları ise sadece 14 cm (5,5 inç) olmak üzere arka kumanda kulesi daha hafif şekilde zırhlandırılmıştı. Geminin merkez üstyapısı ise 16 cm (6,3 inç) kalınlıkta zırh ile korunuyordu. Ana bataryalarda ise zırh, çatıda 8 cm; yanlarda 18 cm idi. 15 cm'lik silahları bulunduran kazamatlar da 14 cm'lik bir zırh ile korunmaktaydı. 11 Nisan 1908 tarihinde denize indirilen "Blücher", 1 Ekim 1909'da donanmaya katılmıştı. 1911 yılında donanma topçuları için eğitim gemisi olarak kullanılmaya başlandı. "Von der Tann", "Moltke" ve bayrak gemisi "Seydlitz" gibi yeni muharebe kruvazörleriyle beraber 1914'te I. Keşif Grubu'na katıldı. "Blücher"in yer aldığı ilk operasyon, Baltık Denizi'nde Rus deniz kuvvetlerine karşı yapılan ve sonuçsuz kalan temizlik harekâtıydı. 3 Eylül 1914'te "Blücher", IV. Filo'ya bağlı yedi ön-dretnot, beş kruvazör ve yirmi dört muhriple beraber Baltık Denizi'ndeki Rus donanmasının bir kısmını üzerilerine çekip imha etmek üzere denize açıldı. "Augsburg" hafif kruvazörü, günümüzde Hiiumaa olarak bilinen Dagö adasının kuzeyinde "Pallada" ve "Bayan" Rus zırhlı kruvazörleriyle karşılaştı. Rus gemilerinin "Blücher"in arkasına geçmeleri ve böylece imha edilmeleri için Alman kruvazörü tuzak kurdu. Ancak Ruslar bu tuzağa düşmedi ve Finlandiya Körfezi'ne geri çekilmeyi tercih ettiler. İki donanma arasında büyük bir çatışma yaşanmadan 9 Eylül'de harekât sonlandırıldı. 2 Kasım 1914 tarihinde "Blücher"; "Moltke", "Von der Tann" ve "Seydlitz" muharebe kruvazörleri ile dört hafif kruvazörün eşliğinde İngiliz kıyılarına doğru yol almak üzere Jade Körfezi'nden ayrıldı. Şafakla beraber filo Great Yarmouth açıklarına ulaştı ve liman bombalandı. Bu sırada "Stralsund" hafif kruvazörü denize mayın bırakmaktaydı. İngiliz "D5" denizaltısı bombardımana karşılık verse de "Stralsund"un bıraktığı mayınlardan birine çarparak battı. Kısa süre sonra Hipper, gemilerin Alman sularına geri dönmesini emretti. Yoldayken Helgoland Körfezi'ni yoğun bir sisin kapladığı görüldü. Görünürlüğün artana kadar beklenmesi ve bu sayede güvenli bir şekilde Alman mayınlarının geçilmesi kararlaştırıldı. Fakat "Yorck" zırhlı kruvazörü seyir hatası yaptı ve mayınlı alana girdi. İki mayına çarpmasının sonucu olarak hızlıca batan gemide yer alan 629 denizciden sadece 127'si kurtarıldı. Alman Açık Deniz Filosu'nun komutanı Amiral Friedrich von Ingenohl, İngiliz kıyılarına başka bir baskının düzenlenmesine karar verdi. Kraliyet Donanması'nın bir bölümünü kendi üzerilerine çekerek imha etmeyi planlıyordu. 15 Aralık 1914 tarihinde saat 03:20'de (OAZD); "Blücher", "Moltke", "Von der Tann", "Seydlitz", yeni muharebe kruvazörü "Derfflinger"; "Kolberg", "Strassburg", "Stralsund", "Graudenz" hafif kruvazörleri ve iki torpido bot filosuyla beraber Jade halicinden ayrıldı. Gemi kuzeye açılarak Helgoland adasını geçti, Horns Reef deniz fenerine ulaşıp bu noktada Scarborough'a doğru batıya yönelene kadar. 14 dretnot, 8 ön-dretnot, 2 zırhlı kruvazörlük bir örtmekuvveti, 7 hafif kruvazör ve 54 torpido bottan oluşan Açık Deniz Filosu, bombardıman gücününün gerisini korumak üzere on iki saat sonra Hipper komutasında Jade'den ayrıldı. 26 Ağustos 1914'te Alman hafif kruvazörü "Magdeburg", Finlandiya Körfezi'nde karaya oturdu. Geminin enkazı Rus donanması tarafından ele geçirildi ve aralarında Kuzey Denizi seyir çizelgelerinin de bulunduğu Alman donanmasının şifre katalogları Rusların eline geçti. Bu evraklar daha sonra Britanya Kraliyet Donanması'na ulaştırıldı. Room 40, şifreli Alman sinyallerini çözmeye başardı ve Scarborough bombardıman planını içeren mesajlar 14 Aralık'ta İngilizlerin eline geçti. Planın kesin detayları bilinmiyordu, bu da Açık Deniz Filosunun önceki bombardımanda olduğu gibi güvenle limanda kalabileceğini addediyordu. 3. Kruvazör Filosunun ve 1. Hafif Kruvazör Filosunun desteğiyle Tuğamiral Beatty'nin dört muharebe kruvazörü ve 2. Muharebe Filosu'na bağlı altı dretnot, Hipper'in muharebe kruvazörlerine pusu kurdu. 15/16 Aralık gecesi Açık Deniz Filosu'nun ana birliği İngiliz muhripleriyle karşılaştı. Gece vakti torpido saldırısının olmasından korkan Amiral Ingenohl, gemilerine geri çekilme emri verdi. Amiral Hipper, Ingenohl'un geri çekilmesinden habersiz olarak bombardımana devam etti. Britanya kıyılarına varınca Hipper'in muharebe kruvazörleri iki gruba ayrıldı. "Seydlitz", "Moltke" ve "Blücher" Hartlepool'u bombalamak üzere kuzeye giderken, "Von der Tann" ve "Derfflinger" Scarborough ile Whitby'ı bombalamak üzere güneye gitti. Bombalanacak olan üç kasabadan yalnızca Hartlepool kıyı savunma bataryalarıyla savunulmaktaydı. Hartlepool bombalanırken "Seydlitz" üç, "Blücher" ise altı kez isabet aldı. "Blücher" az hasar görmüştü ancak dokuz mürettebat ölmüş, üç mürettebat da yaralanmıştı. 16 Aralık sabahı saat 09:45'te iki grup tekrar birleşti ve doğuya doğru geri çekilme başladı. Bu zamana kadar Beatty'nin muharebe kruvazörleri, Hipper'in seçtiği çıkış rotasını engelleyecek pozisyona geçmişti ve diğer kuvvetler de çemberi tamamlamak üzere yoldaydı. 12:25'te II. Keşif Grubu'nun hafif kruvazörleri, Hipper'i arayan İngiliz kuvvetlerini atlatmaya başladı. İngiliz II. Hafif Kruvazör Filosu'nun kruvazörlerinden biri, "Stralsund"un konumunu saptadı ve Beatty'e durumu rapor etti. Saat 12:30'da Beatty, muharebe kruvazörlerini Alman savaş gemilerine doğru yönlendirdi. Beatty, bu Alman kruvazörlerini Hipper'in savaş gemilerinin ilk birliği olarak tahmin etmişti; oysa muharebe kruvazörleri yalnızca 50 km mesafedeydi. Tarama yapan II. Hafif Kruvazör Filosu, Alman kruvazörlerini takip etmekle görevlendirildi; ancak İngiliz muharebe kruvazörlerinden gelen sinyallerin yanlış anlaşılması sonucu eski konumlarına geri döndüler. Bu kargaşa sayesinde Alman kruvazörlerine kaçma fırsatı doğdu ve İngiliz muharebe kruvazörlerinin konumu hakkında Amiral Hipper uyarıldı. Alman muharebe kruvazörleri, İngiliz kuvvetlerinin kuzey-doğusuna ilerledi ve kruvazörlerin geri çekilme hattı kesilmiş oldu. Alman ve İngiliz tarafı da birbirlerine karşı etkili bir çatışmaya girme konusunda hayal kırıklığına uğramıştı. Bu çekingenliğinin sonucu olarak Amiral Ingenohl'un itibarı büyük ölçüde zarara uğradı. Oldukça öfkeli olan "Moltke"nin amirali, Ingenohl'a yönelik olarak "Çünkü yok edilebilecek on bir İngiliz muhribinden korktu... Mevcut liderlik altında hiçbir şey başaramayacağız" açıklamasında bulundu. Resmî Alman tarihi ise Ingenohl'u "Tedbirli düşünerek, İngiliz kıyılarına ilerleyen kuvvetlerini ciddi bir tehlikeye atmadığı; fakat aynı zamanda Alman filosunu kesin bir zaferden de mahrum bıraktığı" ifadelerini kullanarak, İngiliz filosunun boyutunu belirlemek için hafif kuvvetlerini kullanmakta başarısız olmakla eleştirmektedir. 1915 yılının Ocak ayı başında, Dogger Bank adlı bölgede Alman donanma komutanlığının Britanya gemilerine yönelik keşif faaliyetlerinde bulunduğu ortaya çıktı. "Von der Tann"ın rutin bakım çalışmaları sebebiyle havuza alınması ve buna bağlı olarak I. Keşif Grubu'nun zayıflaması sebebiyle, başlarda Amiral Ingenohl'un bu bölgedeki kuvvetleri imha etme konusunda tereddütleri vardı. Açık Deniz Filosu'nun Kurmay başkanı Tuğamiral (Almanca: "Konteradmiral") Richard Eckermann'ın harekât için ısrar etmesi üzerine Ingenohl ikna oldu ve Hipper'in muharebe kruvazörlerini alıp Dogger Bank'a gitmesi için emir verdi. 23 Ocak'ta Hipper'in komutasında, önde "Seydlitz", onu takiben "Moltke", "Derfflinger" ve "Blücher" savaş gemileri; "Graudenz", "Rostock", "Stralsund", "Kolberg" hafif kruvazörleriyle II. ve XVIII. Yarım Filotilla ile V. Filotilla'ya bağlı toplam 19 adet torpido botun eşliğinde limandan çıktı. "Graudenz" ile "Stralsund" ön tarafta yer alırken, "Kolber" ve "Rostock" ise sırasıyla iskele ve sancak taraflarında konumlanmıştı. Tüm hafif kruvazörlere, torpido botlardan oluşan yarı-filotillalar eşlik etmekteydi. Britanya tarafında bazı Alman telsiz sinyallerinin yakalanması ve çözülmesi gerçekleştirilse de Almanların kesin planlarından habersizlerdi, Room 40 kriptologları Hipper'in Dogger Bank bölgesine harekât yapabilecek kapasitede olduğunu anladı. Buna karşılık olarak Beatty'nin I. Muharebe Kruvazörü Filosu, Tuğamiral Gordon Moore'nin II. Muharebe Kruvazörü Filosu ve Komodor William Goodenough'un II. Hafif Kruvazör Filosu; Komodor Reginald Tyrwhitt'in Harwich Birliği ile Dogger Bank'ın yaklaşık 30 deniz mili (56 km; 36 mil) kuzeyinde 24 Ocak sabahı saat 08:00'de buluştu. Saat 08:14'te "Kolberg", "Aurora" hafif kruvazörünün ve Harwich Birliği'ne bağlı birçok muhribin konumunu saptadı. "Aurora"nın ışıldaklarıyla "Kolberg"e meydan okumasına "Kolberg", saldırıya geçerek karşılık verdi. İki isabet alan "Aurora", "Kolberg"in topçu ateşine karşılık verdi ve o da iki isabet kaydetti. Hipper, muharebe kruvazörlerini acilen bombardımana doğru yönlendirirken; diğer taraftan "Stralsund" da kuzeydoğu yönünde büyük bir duman saptadı. Bu büyük duman, Hipper'in gemilerine doğru gelen sayıca üstün Britanya savaş gemilerinin habercisiydi. Hipper daha sonraları şu cümleleri kurmuştu: Kaçmak için Hipper güneye yönelse de hızı, "Blücher"in maksimum hızı olan 23 kn (43 km/sa; 26 mph) ile sınırlı kalmıştı. 27 kn (50 km/sa; 31 mph) hızla takip eden Britanya muharebe kruvazörleri ise kısa sürede Alman gemilerini yakaladılar. Saat 09:52'de "Lion", yaklaşık 18.000 metre menzilden "Blücher" üzerine ateş açtı. Bir müddet sonra "Princess Royal" ile "Tiger" muharebe kruvazörleri de ateşe başladı. Saat 10:09'da Britanya topçuları "Blücher"e ilk isabeti kaydetti. İki dakika sonra, özellikle "Lion"a yoğunlaşacak şekilde 16.000 metre mesafeden Alman gemileri de karşı ateş açtı. Saat 10:28'de "Lion", su kesiminden vuruldu ve açılan delik sebebiyle kömür deposu su altında kaldı. Bu sefer "Blücher" de 21 cm'lik mermiyle "Lion"un ön taretini vurdu. Mermi, koruyucu zırhın içine nüfuz etmekte başarısızdı ancak oluşturduğu büyük sarsıntıya bağlı olarak bu top geçici olarak kullanım dışı kaldı 10:30'da, Beatty'nin hattındaki dördüncü gemi olan "New Zealand", "Blücher"in menziline girdi ve ateş açtı. Saat 10:35'te menzil 16.000 metreye indi. Bu noktada tüm Alman hattı Britanya gemilerinin menziline girmişti. Beatty, muharebe kruvazörlerine Alman muharebe kruvazörleriyle çatışmaya girmesini emretti. Saat 11:00'de "Blücher", Britanya muharebe kruvazörlerinden gelen ağır mermilerin darbesiyle ağır hasar gördü. Fakat üç önemli Alman muharebe kruvazörü "Seydlitz", "Derfflinger" ve "Moltke"; topçu ateşlerini "Lion"un üzerinde yoğunlaştırdı ve birkaç isabet kaydedildi. "Lion"un üç dinamosundan ikisi kullanım dışı kaldı ve iskele tarafındaki makine dairesi su altında kaldı. Saat 11:48'de "Indomitable" muharebe alanına ulaştı ve Beatty'nin emriyle hasarlı "Blücher"i batırmakla görevlendirildi. "Indomitable" zaten ateş etmekteydi ve geminin iskele kısmına ağır hasar vermişti. Gemiden sağ çıkanlardan biri, geminin son saatleri hakkında şunları söyledi: Çatışmalar, Britanya gemilerinin ilerisinde Alman denizaltılarının olduğu rapor edilince bırakıldı ve Beatty; dolambaçlı manevralar yapılmasını emrederek Alman gemilerinin, takipçileri ile aralarındaki mesafeyi açmalarına izin verdi. Bu arada "Lion"un çalışır haldeki son dinamosu da bozuldu; geminin hızı 15 knota (28 km/sa; 17 mph) kadar düştü. Hasarlı gemi "Lion"da bulunan Beatty, mevcut muharebe kruvazörlerine düşmanın arka hattına saldırmalarını emretti. Ancak sinyal kargaşası, gemilerin sadece "Blücher"i hedef almalarına yol açtı. Direnmeye devam eden "Blücher", 1. Hafif Kruvazör Filosu'na bağlı dört kruvazör ve dört muhribin taarruzunu püskürttü. Ancak I. Hafif Kruvazör Filosu'nun bayrak gemisi "Aurora", gerçekleştirdiği torpido saldırısıyla "Blücher"i iki defa vurdu. O ana kadar geminin ana bataryaları hariç arkadaki tüm silahları susturulmuştu. Yakın mesafeden yedi torpidonun daha atılmasının ardından, 13:13'te gemi alabora oldu. Çarpışma devam ederken, "Blücher" 70-100 kalibrelik mermilerin ve birkaç torpidonun daha hedefi oldu. Gemi batarken, hayatta kalanları denizden çıkarmak için Britanya muhripleri gemiye doğru gelmeye başladı. Ancak Alman zeplini "L5"in, "Blücher"i batmakta olan bir Britanya muharebe kruvazörü sanması ve muhripleri de bombalamaya çalışması üzerine muhripler geri çekilmek zorunda kaldı. Geminin batmasının ardından verilen kayıp sayısı, kaynaklara göre farklılık göstermektedir. Paul Schmalenbach 29 subaydan 6'sının ve 999 mürettebattan 275'inin kurtarıldığını ve toplamda 747 kişinin öldüğünü rapor etti. Resmî Alman kayıtlarını inceleyen Erich Gröner, "Blücher" batarken 792 kişinin öldüğünü belirtirken, Britanya belgelerini kaynak gösteren James Goldrick en az 1200 denizciden yalnızca 234'ünün hayatta kaldığını rapor etmiştir. Kurtarılanların arasında "Blücher"in komuta subayı Kaptan ("Kapitan zur See") Erdmann da vardı. Daha sonra Britanyalıların elinde esirken zatürreden öldü. Diğer taraftan esir alınan kişilerden yirmisi daha, bu esaret sırasında hayatını kaybetti. Muharebede "Blücher"e odaklanılması, "Moltke", "Seydlitz" ve "Derfflinger"in kaçmasına fırsat verdi. Amiral Hipper aslında üç muharebe kruvazörün Britanya gemilerinin etrafını çevirerek bu gemilere kanatlardan taarruz etmeyi ve ağır hasar gören "Blücher" üzerindeki baskıyı hafifleterek onu kurtarmayı planlamıştı. Ancak bayrak gemisinin ağır hasar aldığını görünce "Blücher"i bırakmaya karar verdi. Hipper bu kararını daha sonra şöyle anlattı: "Princes Royal"e bindikten sonra Beatty, gemileri tekrar kontrol altına almayı başardı. Britanya gemileri ile takip ettikleri Alman gemileri arasındaki büyük mesafe sebebiyle takip saat 13:50'de sona erdi. Kayzer II. Wilhelm, "Blücher"in imha edilmesinden ve "Seydlitz"in de batma tehlikesi geçirmesinden dolayı öfkeliydi ve Açık Deniz Filosunun limanda kalmasını emretti. Tuğamiral Eckermann görevinden alınırken, Amiral Ingenohl istifaya zorlandı. Yerine Amiral Hugo von Pohl geçti. Invincible sınıfı muharebe kruvazörü "Invincible" sınıfı muharebe kruvazörü, Kraliyet Donanması için inşa edilen ve 1908'de hizmete giren Dünya'daki ilk muharebe kruvazörleri idi. Sınıfın üç adet gemisi vardı; "Invincible", HMS "Inflexible" ve HMS "Indomitable". Tam yük ile deplasman 20.750 metrik tondu. Uzunluk 172,8, genişlik 23,9 ve su çekimi 9,1 metre idi. 25 knot (46 km/sa) hız yapılabiliyordu. SMS Scharnhorst SMS "Scharnhorst" Alman İmparatorluk Donanması'na bağlı 12.985 tonluk bir zırhlı kruvazör idi, Almanya'nın Hamburg kentindeki Blohm & Voss tersanesinde inşa edildi. Kardeş gemi "Gneisenau"nun da mensup olduğu sınıfının lider gemisiydi. "Scharnhorst" ve "Gneisenau", önceki kruvazör sınıfı "Roon"un geliştirilmiş haliydi; daha fazla ana bataryayla donatılmışlardı ve daha yüksek hız yapılabiliyordu. Reformcu Prusyalı General Gerhard von Scharnhorst'dan ismini alan gemi 24 Ekim 1907 tarihinde hizmete girdi. 1911 yılında "Scharnhorst", "Gneisenau" ile beraber Çin'in Qingdao şehrini üs edinen Alman Doğu Asya Fırkası'na atandı. Koramiral Maximilian von Spee komutasındaki donanmanın çekirdeği olarak hizmet ettiler. Amerika'nın güney kıyılarına ulaşmadan önce Ağustos 1914'te I. Dünya Savaşı'nın başlamasından sonra iki gemi, üç hafif kruvazörün ve birkaç kömür gemisinin eşliğinde Pasifik Okyanusu'nu geçti; bu süreçte yollarını kesmek için gönderilen çeşitli İtilaf deniz kuvvetlerinden kurtuldular. 1 Kasım 1914 tarihinde "Scharnhorst" ve Doğu Asya Fırkası'nın geri kalanı, İngiliz ırkasıyla karşılaştı ve yapılan muharebede İngiliz fırkası yenildi. Ağır yenilgi İngiliz Amiralliği'ni harekete geçirdi, von Spee'nin filosunun peşine düşmek ve bu filoyu yok etmek üzere iki muharebe kruvazörü sevk edildi; nitekim 8 Aralık 1914 tarihinde yapılan Falkland Adaları Muharebesi'nde bu görev başarıyla tamamlandı. "Scharnhorst", Almanya'nın Hamburg kentindeki Blohm & Voss tersanesinde 175 inşa numarası ile 1905 yılında kızağa kondu. 23 Mart 1906'da denize indirildi ve bir buçuk yıl içinde, 24 Ekim 1907 tarihine donanmada göreve başladı. Geminin Alman hükümetine maliyeti 20.319.000 Goldmark oldu. Gemi Açık Deniz Filosuyla birlikte hizmet edebilmek üzere tasarlansa da savaş filosuyla beraber görev yapmak için çok zayıf görüldü ve denizaşırı göreve verildi ve daha iyi bir performans sergiledi. "Scharnhorst" 144.6 metre uzunlukta (LOA), 21.6 m genişlikteydi ve su çekimi 8.37 m idi. Geminin deplasmanı standart olarak 11.616 metrik tondu; deplasmanı tam yükle 12.985 tona çıkabilmekteydi. "Scharnhorst"un mürettebatı 52 subay ve 788 erden oluşuyordu; bunlardan 14 subay ile 62 er kadroya ek olarak fırka komutanına bağlı personellerdi. "Scharnhorst"un ana silahları sekiz adet 21 cm'lik (8.2 inç) SK L/40 toplardan oluşuyordu. gemi üstyapısında biri burunda biri kıçta olmak üzere ikiz taretlerde bu topların dördü monteliydi, geri kalan dördü ise tekli kanat taretlerinde monte edilmişti. İkincil silahlar ise MPL kazamatlarında monteli olan altı adet 15 cm'lik (5.9 inç) SK L/40 toplardan ve kazamatlara monteli on sekiz adet 8.8 cm'lik (3.45 inç) toplardan oluşuyordu. Aynı zamanda gemi dört adet 44 cm'lik (17 inç) sualtı torpido tüpleriyle donatılmıştı. Bunlardan biri pruvada, ikisi geminin yanlarında ve biri de kıçtaydı. 1909'da "Scharnhorst" Alman Doğu Asya Fırkası'na (Alm: "Ostasiengeschwader") atandı, bunu 1910'da "Gneisenau" takip etti. "Scharnhorst"un bayrak gemisi olmasıyla beraber iki kardeş gemi fırkanın çekirdeğini oluşturdu. İki kardeş gemi de mükemmel topçulara sahipti, "Gneisenau" Kayzer Kupası'nı iki kere kazanırken ve "Scharnhorst" da 1913 - 1914 yıllarında ikinci sırada yer almıştı. Doğu Asya Fırkası tarafından her sene yapılan yaz seferi Haziran 1914'te başladı. "Gneisenau" ile "Scharnhorst", kömür ikmalinin yapılacağı Nagazaki'de buluştu. Daha sonra güneye doğru gittiler ve kömür temin edecekleri Chuuk Lagoon'a Temmuz ayının başında ulaştılar. Yoldayken Avusturya-Macaristan tahtının veliahtı Arşidük Franz Ferdinand'ın suikast haberi alındı. 17 Temmuz'da Doğu Asya Fırkası Caroline Adaları'ndan Ponape'ye ulaştı. Böylece Von Spee'nin Alman radyo iletişim ağına erişim fırsatı oldu; Avusturya-Macaristan İmparatorluğu'nun Sırbistan'a savaş açtığını, Rusya'nın Avusturya-Macaristan'a ve belki de Almanya'ya karşı seferberlik ilan ettiğini öğrendi. 31 Temmuz'da Almanya'nın toplanan orduların terhis edilmesi için Rusya'ya verdiği ültimatomun süresinin biteceği bilgisi alındı. Von Spee, gemilerine savaş için hazırlanmaları emrini verdi. 2 Ağustos'ta Kayzer II. Wilhelm, Rusya'ya ve onun müttefiği Fransa'ya karşı seferberlik emri verdi. I. Dünya Savaşı patlak verdiğinde "Scharnhorst", Amiral Maximilian von Spee'nin Doğu Asya Fırkası'nda bayrak gemisiydi. Filo "Scharnhorst" ile kardeş gemisi "Gneisenau"dan ve "Emden", "Nürnberg", "Leipzig" hafif kruvazörlerinden oluşmaktaydı. 6 Ağustos 1914'te "Scharnhorst", "Gneisenau" ve tedarik gemisi "Titania" ile Japon kömür gemisi "Fukoku Maru" hâlâ Ponape'deydi. Von Spee, Pasifik'te dağınık vaziyette seyir halindeki hafif kruvazörlerini geri çağırmak üzere emir verdi. "Nürnberg" o gün von Spee'nin kuvvetlerine katıldı. Von Spee, kuvvetlerini toplamak üzere en iyi yer olarak Orta Pasifik'te bulunan Alman üssü Kuzey Mariana Adaları'ndan Pagan adasını seçti. Mevcut tüm kömür gemileri, tedarik gemileri ve yolcu gemileri, o adada Doğu Asya Fırkası'yla birleşmek üzere emir almıştı. 11 Ağustos'ta von Spee, Pagan adasına ulaştı; "Emden" ile yardımcı kruvazör "Prinz Eitel Friedrich"in yanı sıra birkaç tedarik gemisi fırkaya katıldı. "Scharnhorst" ile "Gneisenau", "Emden" ve "Nürnberg"le gruplandırıldı, dört geminin tamamı da Şili'ye gitmek üzere Orta Pasifik'ten yola çıktı. 13 Ağustos'ta "Emden"in kaptanı Komodor Karl von Müller, gemisinin düşman ticaret gemilerine saldırması için von Spee'yi ikna etti. Bu zamana kadar fırka "Dresden" ve "Leipzig" savaş gemileriyle takviye edilmişti. "Dresden" Karayipler'de konuşlanmıştı, ancak von Spee'nin Alman deniz kuvvetlerine birleşme emrini verdiği sırada San Francisco'daydı. 14 Ağustos'ta Doğu Asya Fırkası, Marshall Adaları'ndan Enewetak Atoll'a "Scharnhorst" öncülüğünde gitmek üzere Pagan'dan ayrıldı. 20 Ağustos'ta vardıktan sonra gemilere tekrar kömür ikmali yapıldı. Alman yüksek komutanlığını haberdar etmek için, tarafsız devletler üzerinden bilgi göndermek üzere Maximilian von Spee 8 Eylül'de "Nürnberg"i Honolulu'ya gönderdi. "Nürnberg", Alman kolonisi Samoa'nın müttefikler tarafından ele geçirildiği haberiyle geri döndü. 14 Ağustos'ta "Scharnhorst" ve "Gneisenau", durumu araştırmak üzere Apia'ya gitti ancak uygun bir hedef bulunamadı. 22 Eylül'de yapılan Papeete Muharebesi'nde "Scharnhorst" ve Doğu Asya Fırkası'nın geri kalanı koloniyi bombaladı. Bombardıman sırasında Fransız gambotu "Zélée" Alman topçu ateşiyle batırıldı. Limandaki mayınlardan kaynaklanan endişe, von Spee'nin limandaki kömür stoğunu zaptetmesine engel oldu. 12 Ekim'de "Scharnhorst" ve fırkanın geri kalanı Paskalya Adası'na ulaştı. Amerikan sularından gelen "Dresden" ve "Leipzig" orada fırkaya katıldı. Bölgede bir hafta geçirilmesinin ardından Şili'ye gitmek üzere gemiler yola çıktı. İngilizlerin Güney Amerika kıyılarında Alman fırkasına karşı koymak için yeterli kaynakları yoktu. Tümamiral Christopher Cradock, "Good Hope" ve "Monmouth" zırhlı kruvazörlerine, "Glasgow" hafif kruvazörüne ve "Otranto" yardımcı kruvazörüne komuta etmekteydi. Filotilla, ayrıca "Canopus" ön-dretnotu ve "Defence" hafif kruvazörüyle takviye edilmişti. Ancak "Defence" Coronel Muharebesinin bitişinden sonra filotillaya katılabilmiştir. Cradock, yüksek hıza çıkamayan "Cannopus"u Alman gemilerini çarpışmaya zorlayamayacağı düşüncesiyle geride bıraktı. 26 Ekim akşamı "Scharnhorst" ve fırkanın geri kalanı, Şili'nin Mas a Fuera adasından ayrılarak doğuya yöneldi. Von Spee, "Glasgow"un 31 Ekim'de Coronel'de görüldüğünü öğrendikten sonra fırkayı iskeleye doğru döndürdü. 1 Kasım öğleden sonra hedefine ulaştığında yalnızca "Glasgow"u değil "Good Hope", "Monmouth" ve "Otranto"yu da karşısında buldu. O sırada "Canopus", kömür ikmal gemileriyle birlikte hâlâ 300 mil (480 km) kadar gerideydi. Saat 17:00'de "Glasgow", Alman gemilerinin farkına vardı. Cradock, önden arkaya "Good Hope", "Monmouth", "Glasgow" ve "Otranto" olmak üzere bir savaş düzeni oluşturdu. Von Spee, güneş ufukta biraz daha alçalana ve İngiliz gemileri batan güneşe karşı silüet oluşturana kadar çatışmayı geciktirmeye karar verdi. Cradock ise "Otranto"nun yarar sağlamayacağını düşünerek formasyondan ayırdı. Saat 19:00'da Alman gemileri çarpışmak üzere yakınlaştı. "Schanhorst", "Good Hope" ile çatışmaya girdi ve en azından 35 defa isabet kaydetti. İsabet eden mermilerden biri geminin mühimmat deposuna nüfuz etti ve saat 19:57'de "Good Hope" şiddetli bir patlamayla imha edildi. Aynı zamanda "Nürnberg", "Monmouth"un yakın menziline girdi ve üzerine mermi yağdırdı. Saat 20:20'den sonra "Glasgow" "Monmouth"u tek başına bırakmak zorunda kaldı ve güneye kaçıp "Canopus" gemisiyle birleşti. "Monmouth", 21:18'de alabora olarak battı. Bu iki İngiliz zırhlı kruvazörünün batmasıyla beraber aralarında Amiral Cradock'un da bulunduğu 1.600 kişi öldü. Alman kayıpları ise azdı. Ancak Alman savaş gemileri, ellerindeki mühimmatın %40'ını harcamıştı. "Scharnhorst"a muharebe sırasında iki mermi isabet etmiş ancak mermilerin ikisi de patlamamıştı. Yenilgi haberi Londra'ya ulaşınca Kraliyet Donanması, Doğu Asya Filosu'nun peşine düşecek ve bu filoyu yok edecek bir kuvvet oluşturmaya başladı. Bu amaçla yeni muharebe kruvazörleri "Invincıble" ile "Inflexible", Büyük Filo'dan ayrılarak Koramiral Doveton Sturdee'nin emrine verildi. İki gemi 10 Kasım'da Devonport'tan ayrıldı, Falkland Adaları'na giderken "Carnavon", "Kent", "Cornwall" zırhlı kruvazörleri; "Bristol", "Glasgow" ve "Otranto" hafif kruvazörleri bu iki gemiye katıldı. Sekiz gemilik bu kuvvet7 Aralık'ta Falkland Adaları'na ulaştı ve hemen kömür ikmali yaptı. Aynı sabah Alman hattının ilk iki savaş gemisi "Gneisenau" ile "Nürnberg", telsiz vericisini imha etmek maksadıyla Falkland Adalarına yaklaştı. "Gneisenau"nun gözcüleri Port Stanley'in limanında iki muharebe kruvazörünü tespit etti ve bu sırada karaya oturtulmuş olan İngiliz devriye gemisi "Canopus", 30.5 cm'lik toplarıyla ateş açtı ve Alman gemileri geri çekildi. Almanlar güneydoğu yönünde 22 kn (41 km/sa; 25 mph) hızla bir rota tutturdular. "Scharnhorst" ortada, "Gneisenau" ile "Nürnberg" önde, "Dresden" ile "Leipzig" ise gerideydi. Hızlı İngiliz muharebe kruvazörleri hemen seyir aldı ve kendilerine nazaran yavaş kalan Alman Doğu Asya Filosu'nu takip etmeye başladı. Saat 13:20'de İngiliz gemileri "Scharnhorst"u ve diğer kruvazörleri yakaladıktan sonra 14 km menzilden topçu ateşine başladı. Von Spee, Alman kruvazörlerinin, daha hızlı olan İngiliz muharebe kruvazörlerinden kaçamayacağını anladı; "Gneiseneau" ile "Scharnhorst" İngilizlerle yüzleşirken, diğer üç hafif kruvazörün kurtulma girişiminde bulunmasını emretti. Muharebe kruvazörleri silah üstünlüğü oldukları "Gneisenau" ve "Scharnhorst" ile uğraşırken, Sturdee zırhlı ve hafif kruvazörlerini, Alman hafif kruvazörlerini takip etmekle görevlendirdi. "Inflexible", "Gneisenau"ya saldırırken "Invincible" de "Scharnhorst"a ateş açtı. Sturdee, von Spee'nin daha küçük 21 cm'lik toplarının menziline girmemek için kuzeye doğru iki kerte dönerek aradaki mesafeyi açmaya çalıştı. Bu manevraya güneye doğru hızlı bir dönüş yaparak cevap veren Von Spee, Sturdee'yi de güneye manevra yapmaya mecbur etti Bu şekilde "Scharnhorst" ile "Gneisenau"ya 15 cm'lik toplarıyla ateş edebilecek kadar mesafeyi kapama fırsatı buldu. İsabetli atışları yüzünden İngiliz gemileri uzaklaşmak zorunda kaldı. Saat 15:30 olduğunda "Scharnhorst"un gövdesinde, su kesiminin altında birçok delik açılmıştı, geminin üçüncü bacası imha edilmiş ve gemide çok önemli bir yangın başlamıştı. Su kesimi, normalden 0,91 metre daha yükselmişti. Saat 16:04'te "Inflexible", "Schanhorst"un hızlıca iskeleye doğru yan yatmaya başladığını gözlemledi ve 16:17'de "Scharnhorst" battı. Aralarında Von Spee'nin de bulunduğu 860 denizciyle gemiyle birlikte battı. "Gneisenau", "Leipzig" ve "Nürnberg" de battı. Sadece "Dresden" kaçmayı başarabildi, ancak daha sonra bu gemi de Juan Fernández Adaları'na kadar takip edildi ve batırıldı. Alman fırkasının toptan imha edilmesi sonucunda aralarında von Spee'nin iki oğlunun da bulunduğu yaklaşık 2.200 Alman denizci subay ve er hayatını kaybetti. Falkland AdalarÄ± Muharebesi Falkland Adaları Muharebesi, Britanya Kraliyet Donanması'nın 8 Aralık 1914 tarihinde Alman İmparatorluk Donanması'na karşı elde ettiği bir deniz zaferidir. Britanyalılar, Coronel Deniz Muharebesi'nde aldıkları yenilgi üzerine daha fazla savaş gemisiyle taarruza geçti ve Coronel Muharebesi'ne katılmış olan çok sayıda Alman savaş gemisi batırıldı. Alman filosunun komutanı Maximilian von Spee ölenler arasındaydı. SMS Gneisenau SMS "Gneisenau", İmparatorluk Donanması'na bağlı bir zırhlı kruvazör idi. 6 Mart 1908'de göreve başladı. Falkland Adaları Muharebesi'nde batan gemiler arasındaydı. Uzunluğu 144.6, genişliği 21.6, su çekimi de 8.37 metre idi. 23.6 knot (44 km/sa) hız yapabilmekteydi. Roon sınıfı kruvazör "Roon" sınıfı kruvazör, İmparatorluk Donanması için inşa edilen zırhlı kruvazörlerden bir sınıf idi. "Roon" ve "Yorck" savaş gemilerinden oluşuyordu. Normal yükte deplasman 9.533 metrik ton idi. Uzunluk 127.8, genişlik 20.2 ve su çekimi de 7.76 metre idi. Alman Doğu Asya Fırkası Alman Doğu Asya Filosu ("Almanca:Ostasiengeschwader"), İmparatorluk Donanması'na bağlı bir kruvazör fırkası idi. Pasifik Okyanusu'nda 1890'lardan itibaren bu fırka görev yapmakta idi. Coronel Muharebesi, Falkland Adaları Muharebesi gibi deniz muharebelerinde bu fırka bulundu. Victoria Louise sınıfı kruvazör "Victoria Louise" sınıfı, Alman İmparatorluk Donanması'nın son korumalı kruvazör sınıfı idi. 1895-1899 arasında bu sınıftan 5 adet savaş gemisi inşa edildi. Tam yük ile 6.491 ilâ 6.705 metrik ton arasında deplasmana sahip olan "Victoria Louise" sınıfı savaş gemilerinin uzunluğu 110.5, genişliği 17.4 ve su çekimi de yaklaşık 7 metre idi. Yaklaşık 19 knot hız yapılabilmekteydi. SMS Prinz Adalbert SMS "Prinz Adalbert", 1900'lerin başında Alman İmparatorluk Donanması için inşa edilen bir Alman zırhlı kruvazörü. İsmini İmparator II. Wilhelm'in üçüncü oğlu Prusya Prensi Adalbert'ten almaktadır. Sınıfının ilk gemisi olan "Prinz Adalbert" iken, ikinci gemisi ise kardeş gemi "Friedrich Carl" idi. "Prinz Adalbert"in inşasına 1900 yılında, Kiel'deki İmparatorluk Tersanesi'nde başlandı. 16.371.000 Goldmarklık maliyet ile Ocak 1904'te tamamlandı. Dört adet 21 cm'lik ana batarya ile silahlandırılan zırhlı kruvazör, 20 kn (37 km/sa; 23 mph) hız yapabilmekteydi. "Prinz Adalbert", göreve başlayınca topçu eğitim gemisi olarak kullanılmaya başlandı ve bu görev, geminin hizmet süresi boyunca önemli bir süre zarfını teşkil etti. Ağustos 1914'te I. Dünya Savaşı'nın başlaması üzerine Baltık Denizi'ndeki keşif kuvvetlerine atandı. Kasım 1914'te kardeş gemisi batınca, Baltık Denizi'ndeki kruvazör filosunun bayrak gemisi oldu. Burada, Rus kuvvetlerine karşı Libau'nun topa tutulması gibi operasyonlarda bulundu. Temmuz 1915'te bir İngiliz denizaltısı tarafından torpillense de limana geri dönebildi ve tamir edildi. 23 Ekim 1915'te ikinci kez torpillenen gemi, cephaneliğin patlaması üzerine içerisindeki personelle birlikte battı. Gemideki 675 denizciden sadece 3'ü sağ olarak kurtulabildi. "Prinz Adalbert", ilk olarak ""B"" geçici adıyla Kiel'de bulunan İmparatorluk Tersanesi'nde 27 inşa numarası ile inşa edildi. 1900 yılında kızağa konuldu ve 22 Haziran 1901'de denize indirildi. Donatım işleri biraz uzun sürdüyse de çalışmalar 12 Ocak 1904'te tamamlandı ve aynı gün Alman İmparatorluk Donanması'nda göreve başladı. Geminin hükümete toplam maliyeti 16.371.000 Goldmark idi. "Prinz Adalbert"in deplasmanı, inşa edildiğinde 9.087 metrik tondu ve tam yük ile 9.875 metrik tona çıkabiliyordu. Uzunluğu 126,5 m, genişliği 19,6 m ve ön su çekimi ise 7,43 m idi. Dikey vaziyeteki üçlü genleşme tipi buhar motorları 17.272 BG (12.880 kW) kadar güç sağlamakta ve denemelerde 20,4 kn (37,8 km/sa; 23,5 mph) hız yakalanmıştı. "Prinz Adalbert", 12 kn (22 km/sa; 14 mph) hızla ve 1.630 ton kömür ile maksimum 5.080 deniz mili (9.410 km; 5.850 mil) uzağa gidebiliyordu. İkiz taret kulelerinde 21 cm'lik ana bataryalarla silahlandırılmıştı, bu taret kuleleri gemi üst yapısının ön ve arka kısımlarındaydı. İkincil silahlar ise on adet 15 cm'lik top, on iki adet 8.8 cm'lik top ve dört adet 45 cm'lik (18 inç) su altı torpido tüpü idi; bunlardan biri pruvada, biri kıçta ve ikisi de geminin yanlarında bulunuyordu. Donanmaya alındıktan ve deniz denemeleri yapıldıktan sonra "Prinz Adalbert", topçu eğitim okulu olarak hizmet etmeye başladı; bu hizmeti, kariyerinde ciddi bir süre zarfını teşkil etmektedir. Ağustos 1914'te I. Dünya Savaşı başladıktan sonra "Prinz Adalbert", donanmayla beraber cepheye gitti. Kardeş gemisi "Friedrich Carl" Kasım 1914'te battıktan sonra "Prinz Adalbert", Amiral Behring'in Baltık'taki kruvazör filosunda bayrak gemisi oldu. Ocak 1915'te "Prinz Adalbert", "Augsburg" hafif kruvazörü ile beraber Amiral Behring komutasında Åland'a kadar bir keşif görevi icra etti. Seferden dönerken Libau'daki Rus mevkilerini topa tuttu. Operasyon esnasında Sztynort açıklarında karaya oturdu, "Augsburg" da Bornholm açıklarında mayına çarptı. Karaya oturmuş vaziyetten kurtarıldıktan ve onarım yapıldıktan sonra Mayıs ayı başlarında başka bir operasyon için hazır duruma getirildi. Baltık denizi keşif grubu komutanı Tuğamiral Hopman, Libau'ya karadan ve denizden yönelik büyük bir taarruz için "Prinz Adalbert"i bayrak gemisi olarak atadı. "Prinz Adalbert", "Roon", "Yorck" zırhlı kruvazörlerinin, yaşlı kıyı savunma gemisi "Beowulf"'un ve "Augsburg", "Thetis", "Lübeck" hafif kruvazörlerinin oluşturduğu bir deniz kuvveti ile 7 Mayıs'ta saldırı gerçekleşti. Filoya bir dizi destroyer, torpidobot ve mayın tarama gemisi eşlik etmekteydi. Açık Deniz Filosu'nun IV. İzci Grubu ise Kuzey Denizi'nde münferit olarak bu operasyonu arkadan korumaktaydı. Destroyer "V107" pruva kısmındaki patlama ile batsa da bombardıman planlandığı gibi gitti. Alman kara ordusu başarılı oldu ve şehri zaptetti. 1 Temmuz'da mayın gemisi "Albatross", "Roon", "Augsburg", "Lübeck" ve yedi destroyer eşliğinde Finlandiya yakınlarındaki Bogskär'ın kuzeyine mayın döktü. Limana geri dönerken filotilla ikiye ayrıldı; "Augsburg", "Albatross" ve üç destroyer Rixhöft'e doğru yol alırken birliğin geri kalanı Libau'ya gitti. Tuğamiral Bakhirev komutasındaki üç zırhlı kruvazörden ve iki hafif kruvazörden oluşan güçlü bir Rus filosu, "Augsburg" ile "Albatross"un yolunu kesti. Alman filotilla komutanı Komodor Johannes von Karpf, yavaş bir gemi olan "Albatross"un tarafsız İsveç sularına giderek "Roon" ile "Lübeck"i çağırmasını emretti. "Albatross", Gotland açıklarında karaya oturdu ve "Augsburg" kaçtı, Rus filosu "Roon" ile temasa geçti ve iki taraf ateşi kesene kadar kısa süreli bir çatışma yaşandı. Olaydan haberdar olan Tuğamiral Hopman, von Karpf'a yardım etmek üzere "Prinz Adalbert" ve "Prinz Heinrich" ile limandan ayrıldı. Yolda iken kruvazörler, İngiliz denizaltısı "E9" ile karşılaştı ve "Prinz Adalbert" torpillendi. Torpil, geminin kaptan köşkü altında patladı ve ciddi hasara yol açtı. "Prinz Adalbert" 2.000 ton su aldı ve su çekimi artmaya başladı, bu da Danzig'e dönmesini engelledi. Onun yerine tamir edilmek için 4 Temmuz'da Kiel'e geri dönmek zorunda kaldı. Ekim 1915'te onarım çalışmaları bitti. "Prinz Adalbert", Libau'nun 20 mil batısında bir çift denizaltı ile seyir halindeyken 23 Ekim'de İngiliz denizaltısı "E8" ile karşılaştı. "E8", yaklaşık 1.200 metre yakında torpil saldırısını gerçekleştirdi ve geminin mühimmat deposu patladı. Gerçekleşen şiddetli patlama ile gemi imha oldu. Çok çabuk batan "Prinz Adalbert", beraberinde 672 mürettebatı da götürdü. Olaydan yalnızca üç kişi kurtulabildi. Bu olay, Almanların savaş boyunca Baltık Denizi'nde tek seferde verdiği en büyük can kaybı oldu. Callospermophilus lateralis Callospermophilus lateralis ya da Spermophilus lateralis, sincapgiller familyasından bir yer sincabı türüdür. Tipik bir erişkinin boyutları 23–30 cm. arasındadır. Çizgili sincaplara benzeyen çizgileri ile ayırtedilir ancak çizgili sincaplarda bulunan yüz çizgileri yoktur. Çizgili sincaplar gibi yanaklarında besin taşımak için cepler bulunur. Yanaklarında bulunan bu cepler sayesinde yuvalarına besin taşırken dört ayaklarını kullanarak hızlı hareket edebilirler. Kuzey Amerika'nın batısında dağlık alanlarda yaşar. Çeşitli ormanlık alanlarda, taşlık kırlarda ve çalılık düzlüklerde bulunur. "Neotamias umbrinus" türü ile aynı doğal yaşam alanlarında rastlanır. Kış uykusuna yatmadan önce kışı uyuyarak atlatmak için vücut yağını artırır ama çizgili sincaplar gibi bahar aylarında kış uykusundan kalktığında tüketmek için yuvalarında besin depolarlar. Çok derin olmayan ve 30 metre uzunluğa varan tüneller kazarak yuvalarını yaparlar. Yuvaların ağızları içi boş kütüklere, ağaç köklerinin arasında ya da büyük taşların altına doğru çıkacak şekilde gizli olur. Tohumlar, kabuklu yemişler, meyveler, böcekler ve yeraltı mantarlarıyla beslenirler. Dişiler her yaz bir batında 4 ila 6 yavru doğurur. Atmacalar, alakargalar, gelincikler, tilkiler, doru vaşaklar, ve çakallar tarafından avlanır. SMS Friedrich Carl SMS "Friedrich Carl", 1900'lü yılların başında Alman İmparatorluk Donanması için inşa edilmiş bir zırhlı kruvazör idi. "Prinz Adalbert" sınıfının ikinci ve son gemisidir. "Friedrich Carl", Hamburg'daki Blohm + Voss tersanesinde inşa edildi. 1901'de kızağa konuldu, Aralık 1903'te tamamlandı, toplam maliyeti 15.665.000 Goldmark idi. Ana bataryaları dört adet 21 cm'lik toptan oluşuyordu ve 20,4 kn (37,8 km/sa) hız yapabilmekteydi. 1909'da torpido eğitim gemisi olarak kullanılmadan önce Alman donanmasına hizmet etti. Ağustos 1914'te I. Dünya Savaşı'nın başlamasıyla beraber Baltık Denizi'nde Tuğamiral Behring'in bayrak gemisi olmak üzere yeniden aktif göreve getirildi. "Friedrich Carl"ın 17 Kasım'da Memel'deki Rus mayınlarına çarpmasıyla beraber geminin savaş hizmeti sona ermiş oldu. Mayınlar ölümcül hasara yol açmıştı, ancak geminin yavaş bir şekilde batması sayesinde çok sayıda mürettebat güvenli şekilde tahliye edildi. Bu kazada yalnızca yedi mürettebat hayatını kaybetti. "Friedrich Carl", "Ersatz König Wilhelm" geçici ismiyle Hamburg'daki Blohm + Voss tersanesinde 155 inşa numarası ile inşa edildi. 1900 yılında geminin omurgası kızağa kondu; 22 Haziran 1902 tarihinde gemi denize indirildi. Ardından donatım çalışmaları yapıldı. Tüm çalışmalar 12 Aralık 1903 tarihinde tamamlandı; aynı gün "Friedrich Carl", Alman İmparatorluk Donanması'nda göreve başladı. Alman İmparatorluk Hükümeti'ne geminin maliyeti 15.665.000 Goldmark oldu. "Friedrich Carl"ın deplasmanı inşa edildiğinde 9.087 metrik ton idi, tam yük ile deplasmanı 9.875 metrik ton olmaktaydı, uzunluğu 126,5 m, genişliği 19,6 m ve ön su çekimi de 7,43 m idi. Dikey vaziyette üçlü genleşme tipi buhar motoru tarafından 17.272 BG (12.880 kW) güç sağlanmaktaydı ve denemelerde maksimum 20,4 kn (37,8 km/sa) hız sağlanmıştı. 1.630 ton kömür ve 12 kn (22 km/sa) seyir hızı ile 5.080 deniz mili uzağa gidebiliyordu. İkiz taret kulelerinde ikişer adet 21 cm'lik toplarla donatılmıştı, bu taret kuleleri gemi üst yapısının ön ve arka kısımlarındaydı. Geminin ikincil silahlanması on adet 15 cm'lik top, on iki adet 8,8 cm'lik top ve dört adet 45 cm'lik (18 inç) su altı torpido tüpü idi; torpido tüplerinin biri pruva, biri kıç, ikisi ise yan bölümlerde bulunuyordu. "Friedrich Carl" 12 Aralık 1903 tarihinde göreve başladı. Aktif donanmanın kruvazör birliğine bağlı bir alt-birliğe atandı. "Frauenlob", "Arcona", "Hamburg" hafif kruvazörleriyle beraber "Friedrich Carl"ın alt-birliği, aktif donanmanın I. Filosuna bağlıydı. "Friedrich Carl", kruvazör birliğinin komutanı Tuğamiral Schmidt'in bayrak gemisiydi. İkinci alt-birliği ise zırhlı kruvazörlerden ve üç adet hafif kruvazörden oluşmaktaydı ve II. Filo'ya bağlıydı. "Friedrich Carl" 1 Mart 1909'a kadar, torpido eğitim gemisi olarak kullanılana kadar hizmet verdi. Ağustos 1914'te başlayan I. Dünya Savaşı'na kadar bu görevini sürdürdü, savaş başlayınca Baltık Denizi'ndeki kruvazör filosunda görev yapmak üzere tekrar aktif göreve alındı. Ekim 1914'te "Friedrich Carl", deniz uçaklarını taşıyan ilk Alman savaş gemisi oldu. Geçici olarak iki uçağı taşıdı ve bunun için herhangi bir kalıcı değişiklik veya tamirat geçirmedi. İlerleyen süreçte "Friedrich Carl" Danzig şehrinin Neufahrwasser bölgesinde yer alan Alman kruvazör filosunun komutanı olan Tuğamiral Behring'in bayrak gemisi yapıldı. İngiliz denizaltılarının bir Rus şehri olan Libau’yı merkez olarak kullanmak suretiyle Baltık Denizi'nde faaliyet gösterdiğinden haberdar olan Alman donanma komutanlığı, Tuğamiral Behring'e bu şehire saldırma emrini verdi. Ancak Rus Donanması da Baltık Denizi'nde mayın dökme çalışmalarına başlamıştı. Ekim 1914'te Rus destroyerleri Memel ve diğer Alman limanları açıklarına mayın hatları döşemişti. Bu çalışmaları Alman donanması farkedemedi. Bu esnada "Friedrich Carl"ın deniz uçakları Libau'ya karşı operasyonlarda bulundu. Behring, Libau'ya saldırının yapılması için Kasım ayında emir verdi; kötü hava koşulları harekâtı 16 Kasım'a kadar geciktirdi. 17 Kasım'ın erken saatlerinde "Friedrich Carl", Memel'in 56 km (35 mil) açığında yol alırken iki Rus mayınına çarptı. Geminin saatlerce su üstünde kalması sayesinde mürettebat güvenli bir şekilde tahliye edildi. Harekât planlandığı gibi gitti ve Libau'nun girişindeki gemi engelleri batırıldı. Mürettebatın tahliyesinden sonra gemi terkedilmiş haldeydi, saat 06.30 sularında "Friedrich Carl" alabora olarak battı. Yedi mürettebat hayatını kaybetti Kaiserliche Werft Kiel Kaiserliche Werft Kiel, 1867'de Königliche Werft Kiel adıyla Kiel'de kurulan bir tersanedir. 1871'de adı değiştirildi. İlk önce Prusya'ya, ardından Alman İmparatorluğu'na hizmet etti, 1918'de kapatıldı. Mehmetcan Mincinozlu Mehmetcan Mincinozlu, oyuncu. 24 Şubat 1984 tarihinde İstanbul'da doğan Mehmetcan Mincinozlu St. Georg Avusturya Lisesi'nden mezun olmuştur. Daha sonra Mimar Sinan Üniversitesi Devlet Konservatuvarı Tiyatro Bölümü'nü bitirmiştir. İyi seviyede gitar ve bateri çaldığı bilinmektedir.Bizim hikaye dizisinde polis cemili canlandırdı Riga KÃ¶rfezi Muharebesi Riga Körfezi Muharebesi, Alman Açık Deniz Filosu'nun Rus Baltık Filosu'na karşı yaptığı bir taarruz idi. Rus donanmasının imha edilmesi ve Riga'nın zaptedilmesi planlanıyordu. Fakat taarruz başarısız oldu ve Riga, ancak 1 Eylül 1917'de Almanların eline geçti. Kemer zırhı Kemer zırhı, savaş gemilerini ve uçak gemilerini dayanıklı yapmak amacıyla gemiyi kaplayan ağır metal tabakadır. Zırh, geminin farklı bölümlerinde farklı kalınlıklarda olabilir. Geminin su altı kesiminde belli bir seviyeye kadar da zırh kaplanabilir. Bir top mermisinin veya torpidonun isabet etmesi halinde geminin batmasını önlemek ve dengesini korumak amacıyla zırh farklı biçimlerde dizayn edilebilir. Goldmark Goldmark, Alman İmparatorluğu'nun 1873-1914 arasında kullandığı para birimi idi. 4 Ağustos 1914'te Papiermark'a geçildi. Bozuk paraların bir kısmı gümüş, diğer kısmı ise altındı. Mayalar Mayalar ya da Maya halkları (İspanyolca "mayas"), Mezoamerika'da Maya uygarlığını kuran atalarının topraklarında, günümüzdeki Guatemala, Güney Meksika ve Yukatan Yarımadası, Belize, El Salvador ve Batı Honduras'ta yaşayan ve 7 milyon nüfusa sahip olan Orta Amerika'nın en tanınmış yerli Kızılderili halkıdır. Konuştukları anadil Maya dillerine giren dil ve lehçeler olsa da İspanyolca (Guatemala, Meksika,
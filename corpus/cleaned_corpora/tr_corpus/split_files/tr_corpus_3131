hiçlik duygusunun bir insana her şeyi yaptırabileceğini çünkü insanı insan yapan değerlerin özgürlüğü, etrafındaki insanlarla iletişimi ve paylaşımları olduğunu hatırlıyoruz. Elinden her şeyi alınan ve sadece bir kapı, bir yatak, bir koltuk ve bir leğen olan bomboş bir odaya kapatılan insanın, bir süre sonra sağlıklı bir biçimde düşünemediğini, karar verme mekanizmasının zayıfladığını ve hayatına devam edebilmesinin mümkün olmadığını gözlemliyoruz. Gelgelelim, ana karakterimizin sorgulanması için bekletildiği odada, gardiyana yakalanmadan odada bulunan paltolardan birinin cebinde fark ettiği kitabı almasıyla, insanların en umutsuz ve en zor zamanlarında bile bir nesnenin tabiri caizse tutunacak bir dalının olmasının onu her anlamda ne kadar güçlendirdiğini anlıyoruz. Bu durumu, bir çocuğumuz ana karakterimiz kadar derilenlerde yaşamamış olsak da, gitgide gücümüzün tükendiği zor zamanlarımızda bir nesneye ya da bir başkasına tutunmanın, onunla bir bütün olmanın, hayatı onunla daha anlamlı kılmanın ne demek olduğunu çok iyi biliyoruz. Yabancısı olmadığımız bu duygunun normalde olduğu gibi kitapta da bunun bizi hayata sıkı bağlarla nasıl bağladığını ve sarsılmaz bir direnme gücü verdiğini görüyoruz. Değinilen başka bir önemli nokta ise insanların bir dönem büyük bir coşkuyla bağlandığı, heyecandan dizlerini titreten değerlerinin bir süre sonra ölü bir noktaya gelmesiydi. Bir süre sonra eskisi gibi olmayan, sizi yeterince heyecanlandırmayan ve başladığınız hiçlik noktasına geri döndüğünüz bir örneğini düşünüyoruz. Vardığımız noktada bu durumun sebebini insanoğlunun bitmek tükenmek bilmeyen doyumsuzluğuna bağlıyoruz. Tümüyle ele alındığında hikâyede geçen olaylar birer satranç oyunları mıydı, yoksa birer çeşit akıl oyunları mıydı bilinmezken, bütün parçaları birleştirdiğimizde siyah ve beyazın aynı masada bir oraya buraya gitmesinden fazlası olduğunu ayrımsıyoruz. Bir satranç oyununda hangi tarafın kazanacağı bir bilinmezlikken, bilinen gerçek, insanların başından geçen zor dönemlerin üstlerinde bıraktığı unutulmaz etkileriydi. Yapılan bir hamle ile şah ve mat arasında yakalanan ince bağlantı, aslında yazarın yaşam ve ölüm arasında verdiği bir mücadele, öte yandan da içinde bulunduğu mevcut düzenin bir daha düzelmeyeceğine ve güzelliklerin birer birer yok olacağına inandığı bir çaresizlikti. Kapanışı yaparken de bunu hissettirmekten geri durmamıştı, “Yazık, dedi ukalaca. Hamle o kadar da kötü düşünülmemişti. Aslında amatör olduğu düşünülürse, olağanüstü yetenekliydi bu bey.” İrem Erdem 21200598 Ahmet Kaya TURK­102 Mona Lisa Gülüşü adlı film ile ‘’Kadın Olmak’’ İncelemesi ‘’Kadın öyle bir konudur ki, onu ne kadar incelersen incele her zaman yepyenidir.’’ demiş Lev Tolstoy. Çok da doğru demiş. Kadın hiçbir zaman siyah veya beyaz olmadı. Kadın her rengin her tonunda tanımlandı. Kadınları tanımlamak, anlamak için sayısız kitap yazıldı. Filmler çekildi. Türkçeye ‘’Mona Lisa Gülüşü’’ diye çevrilen, Mike Newell’in yönetmenliğini yaptığı orijinal adıyla ‘’Mona Lisa Smile’’ da kadının toplumdaki yeri, önemi ve görevini farklı bakış açılarıyla inceleyen 2003 yapımı harika bir film. Mısır’ın varlığını sürdürmesinde payı büyük olan Cleopatra, İngiltere’nin bugünkü gibi kudretli ve önemli bir imparatorluk haline gelmesini sağlayan Elizabeth I, kadınların oy kullanarak politikada aktif bir şekilde yer almasına kendini adamış olan İngiliz aktivist Emmeline Pankhurst, modern hemşireliğin kurucusu Florence Nightingale, kadınların vazgeçilmezi kozmetikleri bulan Helena Rubinstein ve yine başka bir vazgeçilmez olan moda kavramını ortaya çıkaran Coco Chanel… Hepsinin ortak özelliği­ kadın olmaları dışında­ erkek hegemonyasının kabul gördüğü yeryüzünde, hayati önem taşıyan ve vazgeçilmez haline gelen birçok konuda kadınların ne derece önemli ve belirleyici olduğunu göstermiş olmalarıdır. Evet, erkek hegemonyası. Kadınlar bağımsız mıdır? Evlenip yuva kurmayan, anne olmayan kadın; kadınlığını tamamlayamamış mıdır? Tarihteki bu önemli kadınların yaptıkları, icatları, erkekler olmadan da bir önem taşımaz mı? Bu soruların cevabını filmdeki iki ana karakteri analiz ederek vereceğim. Katherine Watson (Julia Roberts), 1953 yılında ­ filmi izlerken döneme göre değerlendirmeyi unutmamalı­ sanat tarihi öğretmeni olarak Wellesley Koleji’ne gelmiş, başından birkaç ilişki geçmiş fakat hiç evlenmemiş ve evliliği hayat amacı olarak belirlememiş bir kadındır. İnsanların ve özellikle kadınların yeniliğe açık olması gerektiğini, istenilince büyük başarılara imza atılabileceğini savunmaktadır. Evlilikten uzak dursa da erkek egemenliğini tamamen reddeden,feminist bir kadın değildir. Bir diğer karakter ise; tutucu ve ezberci bir eğitim sistemine alışmış, yeniliklere ve hayallerini gerçekleştirmeye oldukça uzak, okulu bitirmeden ve kariyer sahibi olmadan evlenen Betty Warren (Kirsten Dunst) adlı öğrencidir. Katherine, ayakları yere basan, kariyeri ve hayalleri peşinde koşmuş ama yalnız ve bazen mutsuz bir kadın. Betty ise Katherine’in eksikliğini çektiği bazı geleneksel duygulara ve olgulara sahip ancak gelecekte Katherine kadar kendinden emin, eğitimli ve özgür olamayacağını içten içe bilen bir genç kız. Filmi realist kılan en büyük unsur da bu: iki farklı karakterin çatışması ve aslında birbirilerine ne kadar benzedikleri ve özendikleri. Toplumda da böyle değil mi? 1953 yılını anlatan bir film, şu an için dikkate alınmalı mı emin değilim. Fakat hikayenin geçtiği Amerika için değil, kendi ülkemiz için konuşacak olursam; evet, hala bu çatışmayı yaşayan kadınlardan oluşan bir toplumuz. Bir kadını kadın yapan şey, ne kadar evlilik ve annelik kavramları ise aslında bir o kadar da kariyer ve hayallerdir. Kadın ve erkeğin her konuda eşit olduğunu şahsen savunmuyorum. Bir kadının inşaatta çalışıp tuğla taşıyabileceğine de inanmıyorum. Bir erkeğin de ev işlerinde veya kadın yetisi gerektiren işlerde o kadar da iyi olabileceğini düşünmüyorum ve hatta düşünmek istemiyorum. Anne olmak, evi çekip çevirmek gibi bazı işler de evet kadınlara oldukça yakışan işler bana göre. Ama Katherine Watson’ın temsil ettiği karakter bir kadın için asla kötü bir örnek değil. Çünkü zaten yuva kurmak, anne olmak her kadının zamanı geldiğinde tatması umulan duygular iken; kariyer yapmak ve erkeklerin egemenliğini sürdürdüğü alanlarda faaliyet göstermek de kadınların bir o kadar hak ettiği şeylerdir. Kısacası ‘kadın olmak’ , özellikle ülkemizde ve dünyanın birçok yerinde, oldukça meşakkatli ve bazı noktalarda fedakarlık isteyen bir konu. Ama 2003 yılında çekilmiş ve 1950 yıllarını anlatan bir film bile bir kadının hayatını şekillendirirken ne kadar özgür ve hayalperest olabileceğini; aynı zamanda da bazı noktalarda geleneklerine bağlı kalarak iki açıdan da ne kadar huzurlu kalabileceğini bizlere göstermekte. Son olarak bu yazıyı yazarken olabildiğimce cinsiyetsiz ve tarafsız davranmaya çalıştığımı da belirtmek isterim. Sevgilerle.. Ruhumun İlk Göz Ağrı’sı Uçağımız Erzurum’a inerken annemin gözyaşlarına boğulduğunu hatırlıyorum. Gördüğümüz tek şey topraktı. Ne bir ağaç ne bir yeşillik vardı ortalıkta. Sadece altı yaşındaydım ve hayatımda ilk kez deniz olmayan bir yerdeydim. (Tabii o zamanlar üniversitede Ankara’ya düşeceğimi bilmiyordum!) Bayağı bir şaşırmıştım her yerde deniz olmadığını anlayınca. Aradan yıllar geçmesine rağmen annemin üzüntüsünü ve gördüğüm uçsuz bucaksız, kurak manzarayı ilk günkü gibi hatırlıyorum. Annem ağlıyor, babamın teyzesi de beyhude bir çabayla onu teselli etmeye çalışıyordu. Ben ise babamın burada öğretmenlik yapmasına üzülen annemin ağlamasına anlam veremiyor, “Allah Allah! Neden ağlıyor bu kadın?” diye düşünüyordum. Yaşadığım çocukça heyecandan dolayı bu üzüntü bana garip geliyordu. Yeni bir yere gelmiştim, üstelik babam da buradaydı ve belki burada yeni yeni oyuncaklarım olacaktı. Tüm bunlar altı yaşındaki Berk’in heyecanlanmasına fazlasıyla yetmişti. Bir an önce uçaktan inip babamın yanına varmak istiyordum. Uçak indiğinde havalimanında babamı beklerken içim içime sığmıyordu çünkü babamın İzmir’e gelip gitmesi zordu ve onu aylarca görmediğim oluyordu. Babam geldi ve bitmek bilmeyen bir yolculukla Ağrı’ya vardık. Ağrı’ya vardığımızda hava çoktan kararmıştı. Hem havanın bu kadar erken kararmasına şaşırıyordum hem de vardığımız yerin beklediğim gibi olmayabileceğini düşünüyordum. Şehir merkezine yakın olan bu yerde bir tane bile sokak lambası yoktu. Kasım ayında olmamıza rağmen soğuk içime işliyordu ve daha da kötüsü burnuma rahatsız edici bir koku geliyordu. Tüm bunlardan kaçmak istercesine babamın evine girdik. Tek göz bir odaydı bu sözde lojman. Soğuk yüzünden yanmak bilmeyen bir sobayla ısınıyordu bu oda ve sobanın sıcaklığı çocuksu neşemi yerine getirmişti. Sonraki sabah dışarı çıktık ve kalacağımız yerle ilk kez yüzleştik. Gecenin gizlediği bu yer, her şeyden çok bir köyü andırıyordu. Tüm evler bizim kaldığımız ev gibi tek katlı ve müstakildi, yakın çevrede ahırları görebiliyordum. Geldiğim şehirden bu kadar farklı bir yere nasıl alışabileceğim merak konusuydu ama bunları düşünmüyordum bile. Sadece etrafı merak ediyordum. Bir süre burada kalacaktık ve etrafta keşfedilecek şeyler vardı. En azından ben öyle olduğunu düşünüyordum. Etraftaki insanlar çok misafirperverdi ve ilk günlerimizi farklı komşularımıza misafir olarak geçirmiştik. Bu misafirlikler sırasında da bana garip gelen şeylerle karşılaşıyordum. Hem komşularımızın çok fazla çocuğu vardı hem de bu evlerde de bahsettiğim garip kokuyu alıyordum. Ailemin tek çocuğu olsam da herkesin bu kadar fazla çocuk sahibi olmasına bir şekilde anlam verebiliyordum ama bu garip kokunun ne olduğunu gerçekten çözemiyordum. Misafirliklerimizin birinde, dayanamayıp “Of! Ne kokuyor böyle?” diye bağırmıştım. Annemin sert bakışlarından daha fazla soru sormamam gerektiğini anlamıştım. Daha sonra annem bana tezeğin ne olduğunu anlattı ve her şeyi bilmemin çok da gereği olmadığını anladım. Günler geçip gidiyordu, soğuk sebebiyle komşularımızın evlerinden pek uzağa gidemiyorduk. Aynı şekilde komşularımız da bize geliyordu ve onların çocuklarıyla arkadaş olmaya başladığımı düşünüyordum. İçine kapanık bir çocuktum, genelde arkadaş edinmekte zorlanırdım ve fazla arkadaşım olmadığı için günlerimi çizgi film izleyerek geçirirdim. Bu yüzden bu arkadaşlıklar benim için güzel ve değerliydi. Bu misafirliklerden biri sırasında arkadaşım zannettiğim bu çocukları, oyuncaklarımı ceplerine doldururken görünce işlerin düşündüğüm gibi olmadığını anlamıştım. Resmen ihanete uğramıştım, onları arkadaşım sanıyordum ama onların istediği tek şey oyuncaklarımdı! Şu an onların hayat şartlarını düşününce bu durum tuhafıma gitmiyor ama o zaman bu olan beni çok üzmüştü ve iyice içime kapanmış, çizgi filmlerime geri dönmüştüm. Günler birbirini kovalıyordu, neredeyse iki aydır Ağrı’daydım. Soğuk yüzünden pek bir yere gidemesek de bir yerlere gidebildiğimiz zamanlar gördüğüm bu yerler ve insanlar birbirinin aynısıydı âdeta. Buz gibi bir hava, insanın içini karartan çorak ​ ​araziler, kendi aralarında bilmediğim bir dil konuşan insanlar… Bu yer ilgimi çekmeyi bırakmıştı kesinlikle. Görülmeye değer tek bir yer yoktu burada, hem hiç arkadaşım da yoktu! Geçen her gün, beni saran sıkıntı zincirine eklenen başka bir halkaydı sanki. Çizgi filmlerle geçen bir günün akşamı annem, leğende beni yıkarken -sular soğuktan donduğu için banyoda yıkanmak pek mümkün değildi- burnumun kanaması benim için her şeyi değiştirdi. Düşünecek ve yapacak pek bir şeyim olmadığından olsa gerek her an burnumun kanayabileceği ve bunun sonum olabileceği düşüncesine kapılmıştım. Önünde sonunda kanayacaktı o burun ve ben ölecektim işte. Ailem böyle bir şey olmayacağını açıklamaya çalışıyordu ama nafileydi çünkü kafamı buna takmıştım bir kere. Düşünecek başka bir şey mi vardı Allah aşkına? Beni sürekli mutsuz gören ve “Ölecek miyim, öleceksem ne zaman öleceğim?” tarzında sorularla sıkıştırdığım aile üyelerim, durumun vahametini görmüş olacaklar ki bu kadar Ağrı macerasının bana yettiğini düşündüler. Ve böylelikle ilk fırsatta İzmir’in yolunu tuttuk. Şimdi düşünüyorum da “Ah, benim güzel ailem!” diye, İzmir’e geri dönmemiz için böyle bir şey olmasını beklememiz mi gerekiyordu? Tabii ailemin kafayı sıyıracağımı öngörmesi de pek mümkün değilmiş ya neyse! Neşeyle başladığım ve güzel bir gezi deneyimi olacağını düşündüğüm Ağrı macerası tam bir ters köşe olmuştu benim için. Bir sürü yeni oyuncakla ve kocaman bir gülümsemeyle bitirmeyi umduğum bu macera, bir psikiyatristin karşısında bitmişti. Elimde bir sürü oyuncakla birlikte bir de reçete tutuyordum. Bu geziden sonra bir daha asla eskisi gibi olamadım. Beni yaşadığım çocuksu dünyadan âdeta kopartan ve “antidepresanla kol ​ ​kola” (Ablukada, 4. Şarkı) günler geçirmemi sağlayan bu gezi, çalkantılarla ve sorunlarla dolu ruhumun “ilk göz Ağrı’sı” diyebilirim herhâlde! Berk Saltuk Yılmaz Kaynakça Ablukada, Büyük Ev. Full Faça​. Olmadı Kaçarız Plakçılık, 2012. CD. ​ANI YAKALA MUTLU OL Her gün olduğu gibi bugün de güneşin aydınlık yüzünü göstermesiyle güne başladınız. Kahvaltınızı yaptınız ve iş yeri üniformanızı giyerek işe doğru yola koyuldunuz. Binlerce arabanın yoğun bir trafik oluşturduğu bu uzun yolculuk sonrasında her zamanki işlerinizi yapmaya başladınız. İnsanlar yorgun ve sinirlilerdi. Herkes yetiştirilemeyen işler için birbirini suçluyor, gittikçe artan iş yükü herkesi bunaltıyordu. Aralıksız bir çalışmanın sonunda nihayet akşam belli bir saatte iş yerinden çıktınız ve tekrar aynı yoğunluktaki trafikte yavaş yavaş aldığınız yolun sonunda eve vardınız. Yemek yemek, ev işleri, iş yerinizde bitiremediğiniz bazı işler derken yoruldunuz ve yatmaya karar verdiniz. İşte size her gün aynı monotonlukta geçen bir hayatı kısaca göstermek istedim. Şimdi bu örneğe bakacak olursanız bu kişi hayatından ne kadar mutlu olabilir? Yaşamasının amacı sadece aynı şeyleri mütemadiyen tekrarlamak olabilir mi? Türkiye İstatistik Kurumu (TÜİK) 2012 yılı Yaşam Memnuniyeti Araştırması’nın verilerine göre ülkemizde mutlu olduğunu düşünen bireylerin oranı yüzde 61.1 Öte yandan Dünya Sağlık Örgütü tarafından yapılan araştırmanın sonuçlarına göre Türkiye'deki gençler öfke ve mutsuzluk sıralamasında başı çekiyor.2 Bu kadar mutsuz ve öfkeli insanın bulunduğu bir ülkenin şiddet oranından bahsetmek dahi istemiyorum. Peki ya neden hep mutluluğu ıskalıyoruz , neden bu kadar öfkeliyiz? Gündelik hayatlarımızdaki sıkıntılar kuşkusuz bunalımlarımızdaki en önemli etken. Peki bu sıkıntıların ne kadarını biz yaratıyoruz? Ya da hayatımızdaki tüm bu sorunların üstesinden kolayca gelmek ve gerçekten mutluluğu yakalamak için yeterince çaba gösteriyor muyuz? İster inanın ister inanmayın mutluluk bulaşıcıdır. Dikkatlice en mutlu anlarınızdan birini düşünün. Etrafınızdaki insanlar da mutluydu değil mi? Büyük ihtimalle en favori mekanınızda, yanında kendinizi iyi hissettiğiniz insanlarla, hoşunuza giden bir aktivitede bulunuyordunuz. Bu sırada ne iş yerindeki sorunlarınızı, ne biriken ev işlerini, ne de sizi olduğunuzdan daha hırçın yapan problemlerinizi düşünüyordunuz. Çünkü kendinizi o anın büyüsüne kaptırmıştınız. En önemlisi ise size tam da o zaman hayatınızından memnun musunuz sorusu yöneltilse büyük olasılıkla memnun olduğunuzu belirtirdiniz. 1 http://www.sontiraj.com/turk-­‐insan-­‐artik-­‐daha-­‐mutsuz/ 2 http://www.agos.com.tr/turkiyede-­‐gencler-­‐hem-­‐mutsuz-­‐hem-­‐ofkeli-­‐2448.html Öyleyse yaşamdan keyif alabilmek ve hayatımızı daha yaşanabilir kılmak adına yapabileceğimiz en iyi şey “Carpe diem “ felsefesini hayatımıza uygulamak olacaktır. Kleinbaum’un Ölü Ozanlar Derneği adlı romanıyla farkına vardığımız “Carpe diem” olgusu “Günü yakala, anı yaşa” anlamına gelmektedir. Yaşanmışlıkların önemini vurgulayan bu felsefe; deneyimler ışığında zorluklara göğüs gelmeyi, isteklerini göz önünde bulundurarak yaşamını düzenlemeyi ve hayatı daha yaşamaya değer kılmak için bir amaç belirlemeyi hedefler. Bir bebeğe kaynar suya dokunmaması gerektiğini o suya dokundurmadan öğretemezsiniz. Bebek kaynar suya dokunup elini yaktığında acıyı öğrenecek ve bir daha suya temkinli yaklaşacaktır. Bir de yaptığı işi sevmeyen bir doktor düşünelim. Her gelen hasta ile sıkıntısı daha da artacak, verimliliği düşecek, hatta belki de onlara sert davranacak... Bu doktorun hayalinde sanatçı olmak varsa ve bu mesleği icra ettiği süre boyunca bu arzusunu gerçekleştirmek pek de mümkün görünmüyorsa ondan mutlu olmasını bekleyemeyiz. Sevdiği kızla konuşamayan bir erkeğin, onu başka biriyle gördüğündeki hayal kırıklığını, öfkeyi, hüznü düşünün. Gerçekten mutlu olabilir mi? Oysa doktor etrafındaki insanların isteklerine göre değil de kendi isteğine göre mesleğini seçseydi, çocuk kıza olan hislerini açıklasaydı, yani ikisi de hayallerini gerçekleştirme yolunda bir adım atabilmiş olsalardı sonuç olarak hüsrana uğramayacaklardı. Trafikte deliye dönen Mehmet Bey trafik saatlerini öğrenip evinden biraz daha erken çıkmış olsaydı her şey daha güzel olabilirdi. İş yerinde düzgün bir görev dağılımı sağlanmış olsa insanlar yorgun ve sinirli olmazdı. Sonuç olarak huzur beraberinde mutluluğu getirebilirdi. Unutmayın mutluluğunuzun önündeki tek engel siz ve sizin olumsuz düşünceleriniz. Yapmanız gerekense çok geçmeden hayata karşı bakış açınızı değiştirmek ve nasıl bir yaşam süreceğinize karar vermek. “Kopar goncaları henüz vakit varken bugün Anlamazsın zaman nasıl kanatlanır, uçar gider O gonca sana gülücükler saçarken bugün Gelince yarın, sararır solar, boynunu büker.” (Kleinbaum N.H. Ölü Ozanlar Derneği. 24) Bengisu Delibalta TURK101/55 21302089 Arda Eren Erdoğan SOY AĞACI Sizleri bilmem ama son günlerin bu soyunu-sopunu öğrenme çılgınlığı beni epey düşündürdü. Bilindiği gibi Nüfus İşleri Genel Müdürlüğü e-devlet’in internet sitesinden yeni bir uygulama başlattı. Her vatandaş geçmiş yüz elli yıl öncesine kadar aile büyüklerini öğrenebilecek. Dedelerimiz, ninelerimiz nerede doğdular, nereden geldiler? Bu kadar faydalı ve bilimsel bir uğraş olurda durur muyuz? Sistemin çalışmaya başladığı ilk gün ülkenin internet ağı çöküverdi. - Koş vatandaş koş! Tek tıkla soyunu sopunu öğreniyorsun. - Hadi! Ecdadını tanı. Tanımazsan cahil kalırsın. - İşte bilim! İşte Teknoloji hizmeti! - Çatla Avrupa! Biz geçmişimizi tanıyoruz! Sloganları arasında malum site ofladı, pufladı, Avrupa’yı çatlatalım derken, kendi çatladı. Olsun. “Ak tolgalı Beylerbeyi haykırdı, ilerle!’’ (Beyatlı) Bir kış günü Tuna’yı değilse de interneti geçip gece geç saatlerde soyumuzu öğrenmek için oturduk bilgisayarların başına. Ama meret inat ediyor. Açılmıyor. “Açıl susam açıl’’ derken, resmi açıklama geldi. Bir hafta içinde her vatandaş soyunu-sopunu öğrenecek. Oh be! Az kalsın soysuz kalacaktım. Anamın anasının anasının anasının anası Bulgaristan’ın Ortaköy kasabasından gelmişler. Sene 1817. Babamın babasının babasının babası da Kayseri’nin Pınarbaşı ilçesinde doğmuş ölmüş. Işıklar içinde uyusun. İnanmayacaksınız ama bunların bir kısmını zaten ben biliyor- dum. Bilmediğim ya da aklımda kalmayan birkaç isim ayrıntısı. Bunlar tabii ki önemli? İnsanlar da, toplumlar da geleceklerini geçmişleri üstüne kurar- lar. Aklımın almadığı geçmişi tanımak; kilitlenen, sinir harbi yaşadığımız basit birkaç isim şehir bilgisiyle nasıl olur? Bu soy-sop çılgınlığı üzerine bir arkadaşın hüngür hüngür ağladığını gördüm. Neymiş efendim ailesi ona yalan söylemiş. “Bana bunu nasıl yaparlar? Ben atalarımın Girit’ten geldiğini sanıyordum. Meğerse değillermiş.” Tabi ona “Keşke soyağacını internetten değil de kendilerinden öğrensen. Bu çok saçma ve kuru bilgilerle onları mahkum etmesen, kendini üzmesen” demeye çalıştım. Onun aklı fikri beni duyacak, algılayacak durumda değildi. Sağırdı, kördü sanki. Bir ara kendi kendimi sorguladım. Yoksa ben mi çok duyarsızdım? Yok! Hayır! Ben duyarsız değildim. Anneme babama sorardım hep. Ya da arada bir babamın köyüne ait göçer Avşar aşiretleri ile ilgili bir iki kitabı karıştırırdım. Bunu da sadece öğrenmek merakı yaptırırdı bana. Dedelerimin bir dağ köyünde doğması beni hiç üzmedi. Bazı insanlar sanırım soyunu-sopunu Kanuni Sultan’da aradı, bulamayınca üzüldü. Ee, kim istemez? Güzel bir kızsın, internete giriyorsun: “Müjde siz M.S 120 yılında yaşamış Nil ülkesinin Kraliçesi Kleopatra’nın torusunuz. Tebrikler. Bu küçük hediyenin yanında üç tane de piramit kazandınız” diyorlar. Ya çıkarsa? Kazı kazan! Pardon! Tıkla Kazan! Mısır’da petrol kuyuları, Balkanlar’da verimli ormanlar, Girit’te turizm tesisi... Olamaz mı? Dedemizden, ninemizden kalan. Benimkilerden hiçbir şey kalmamış. Buradakiler de, oradakiler de sıradan, sade yaşayan insanlar. Gönül, İngiliz Kraliyet ailesine kandaş olmasa bile komşu olmayı ister tabii. Olmuyor. Bunu internet bile beceremez. Henüz o kadar gelişmedi. Bence binlerce insan böyle değilse de, yaklaşık beklentilerle saldırdı bilgisayara. Sanırsın cümle ülke bilgiye susamış bir an önce bilgiye kanmak istiyor. İnsanlar soyunu-sopunu öğrendikten sonra sanırım rahatladılar. Kutsal bilginin huzuru bu olsa gerek. İnternetin çalışma hızı olağan haline döndü. Her an aile kütüğü sohbeti biraz azalır gibi oldu. İnsan aradığını, umut ettiğini bulamayınca hüsrana uğrarmış. Ninemin hanımninesinin teyzesinin damadının üçüncü çocuğunun büyük baldızının halasının dede tarafından paşa amcasının Fatih ile akrabalığı kesinmiş. Peki bu derin aileye Fatih Sultan bir tek tuğ bile vermemiş mi? Ailemi ve kendimi seviyorum. Ülkemi ve insanlarımı, cümle dünya insanlarını seviyorum. İnternet bilgilerine göre benim soyum-sopum ne acaba? Takıldığım bir şey olursa anneme soracağım. Ya da kitaplara… KAYNAKÇA Beyatlı, Yahya Kemal. “Akıncılar.” 19 Şubat 2018 tarihinde erişildi.www.siirgen.tr UNUTMAMIZ GEREKENLER Beyin bugün gizemleri hâlâ çözülemeyen, bilimin sadece belli kısımlarına ışık tutabildiği insan vücudunun mükemmel bir parçasıdır. Beyin insan bedeninin yaşamını sürdürebilmesi ve var olabilmesi için hayati öneme sahip olmakla birlikte insan ruhunu da yeri geldiğinde tedavi etmektedir. Hep zannedilir ki yalnızca kalbin insan ruhu üzerinde etkisi vardır ama gerçekte yanlış bir algıdır bu. Beynin de en az kalp kadar etkisi vardır insan ruhu üzerinde. Düşünsenize beyninizin yaşadığınız her şeyi en ince ayrıntısına kadar hatırladığını? Ne hâle gelirdi acaba psikolojimiz? Zaman her şeyin ilacı olmaktan çıkar ve her an insana yaşadığı kötü anıları hatırlatır hâle gelirdi. Yaşantıları boyunca insanlar unutmaları gereken birçok anlara, olaylara tanıklık ederler, fakat zaman geçtikçe zihinlerimiz bizlere kimsenin yapamayacağı bir iyilik yapıp, bu hatıralarımızı silerler hafızamızdan. Ve biz de yeni başlangıçlar yapabilmek için kendimizde güç kuvvet buluruz. Yeni başlangıç demişken bu konu üzerinde biraz konuşmak istiyorum. Hayatta bazı anlarımız olur, olaylar düzeltemeyeceğimiz kadar kötüye gider ve işte o anda yeni ve bembeyaz bir sayfa açmamız gerekir. Her şeyi silip yeniden doğmuşuz gibi hayata başlamamız gerekir. Eski hayatımızın üzerine yeni bir hayat inşa etmeye çalışırsak eğer, temeli çürük olan bir binanın ayakta duramayacağı gibi yeni kurduğumuz hayatımız da ayakta duramaz ve dağılır gider. Eski hayatlarımızın üzerine sağlam bir yaşam kurmak istiyorsak eğer unutmamız gerekenleri hafızamızdan silmemiz gerekir. Açıkçası bir önceki yaşantımıza kelimenin tam anlamıyla ihanet etmemiz gerekir. Ne varsa o döneme ait yok etmeliyiz ki ömrümüzün geri kalanını yaşayabilelim. Mehmet Eroğlu Adını Unutan Adam adlı kitabında bu durumu çok iyi anlatıyor. Politik bir eylemde bir arkadaşı vurulan diğer arkadaşı da kendini bilerek feda eden Adını Unutan Adam her şeyini unutmak zorunda kalmıştır çünkü artık onun için yeni bir yaşamın var olabilmesi demek bir öncekinin yok olması anlamına gelmektedir. Bu uğurda adını bile unutmak zorunda kalır hatta. Belki bizler günlük yaşantılarımızda Adını Unutan Adam kadar etkisi büyük olaylar yaşamıyoruz ama şüphesiz ki unutmamız gereken anlara, olaylara bir şekilde tanıklık ediyoruz. Kötü geçen bir sınav ya da bozulan bir dostluk da unutulmayı hak eden anlar arasındadır bence. Anımsamaya devam ettikçe moralimizi bozacak her türlü hatıra unutulmalıdır aslına bakılırsa. Bu kadar “unutmaktan” bahsetmişken “hatırlamaktan” da bahsetmek gerekir diye düşünüyorum. Hatırlamak bir başka mucizesidir insan beyninin. Kapattığımızda kendimizi dış dünyaya bir tek hatıralarımız kalır bize. Kaybettiklerimizin hatıraları… Kaybettiğimiz güzel insanlar vardır örneğin, hep yanımızda olmalarını istediklerimiz, fakat sonsuza kadar yanımızda kalmaları mümkün değildir çünkü ölümlüdürler en nihayetinde onlar da. Özlediğimizde onları, hatıralarımıza sarılırız. Onlarla geçirdiğimiz güzel zamanları anımsamaya çalışırız ancak ve ancak bu şekilde onlara olan özlemimizi bir nebze olsun dindiririz. Bu açıdan bakıldığında da hatırlamak o kadar da kötü değil aslında. Özetlemek gerekirse, ruhumuz yaşamını devam ettirirken yalnızca kalbimizden değil aynı zamanda beynimizden de yardım almaktadır. Nasıl sağlıklı bir bedene sahip olmak istiyorsak yediklerimize dikkat ediyor ve düzenli spor yapıyorsak; aynı şekilde sağlıklı bir ruha sahip olmak istiyorsak eğer, beynimizi kötü anılarımızla değil anımsadığımızda yüzümüzü gülümsetecek hatıralarla beslemeli, unutmamız gerekenleri zihnimizde biriktirmeden hemen hafızamızdan silmeliyiz. Umarım yaşantılarımızda unutacak çok şeyimiz olmaz, aksine hatırlamak için binlerce güzel hatıralarımız doldurur zihnimizi. Son olarak da temenni ediyorum ki hiç kimse yaşamına yeniden başlamak, adını unutmak zorunda kalmasın. Burak SARI TURK-102 Yeterli Olmak Yetmez Hiç binalarla konuşmayı denediniz mi? Elbette benim bahsettiğim binalar dört bir yanınızda gördüğünüz, tamamen ütilitarist amaçlar güden, ortalama 15 katlı ve her katında birbirine özdeş daireler barındıran binalar değil. Ne yazık ki ülkemizdeki piyasa çoğunlukla bu tür binaların inşa edilmesini destekliyor. Bu mantaliteyle inşa edilen her bina, ruhunun bir parçasını kaybetmiş solgun hastalar gibi kambur ve hüzünlü dikiliyor şehrin siluetinde. Sonra şehirlerimiz de ruhsuz oluyor. Özdeş dairelerden oluşan özdeş apartmanların arasında egzoz dumanının gri buğusuna maruz kalan şehirlerimiz kimliklerini yitiriyor. Benim konuşmayı tercih ettiğim binalar tarihi veya geleceği olan binalar. Şimdiki zamanda var olup sadece şimdinin ihtiyaçlarını gidermek için tasarlanmış olan yapılar dün yoktular ve yarın da olmayacaklar. Anlayacağınız onların bana anlatabilecekleri veya benim dinlemeyi isteyebileceğim bir hikâyeleri yok. Tek amaçları onların, “ortalamayı” tutturup bize sadece “yeterli” olanı sunabilmek. Düşünün bir, hayatınızın çoğu 100 metrekarelik evinizin duvarları arasında geçiyor. Neden 100 metrekare? Çünkü ortalama bir insanın ihtiyaçlarını karşılamak için bu kadar alan yeterli. Güzelim dünyamızdan benim payıma sadece 100 metrekare düşüyor. Onun da hepsi benim değil. Alt katımda ve üst katımda oturan komşularımla paylaşıyorum payıma düşen bu naçizane alanı. Benim için yeterli olduğu varsayılan mutfağımda yemek yapıyor, salonumda vakit geçiriyorum. E peki ben şimdi böyle bir binaya gitsem bana bilmediğim ne anlatacak? Muhtemelen hayatı hacimlerle kısıtlanmış bir başka bireyin siyah beyaz monoton hayatını. Teşekkürler, almayayım. Öte yandan, doğru binayla konuşmayı denerseniz eğer, size işlevden çok daha fazlasını anlatacaktır. Size bir ideolojiyi tanıtacak, hiç aşikâr olmadığınız bir yaşam tarzını gösterecek ve hatta içinize çektiğiniz havada yaşanmışlıkları tatmanıza izin verecektir. Belki taşların 1 dizilişindeki bir değişimde, yapı üzerinde gerçekleştirilen bir restorasyon çalışmasının izlerini görecek ve yeniyle eskinin kesişimine şahit olacaksınız. Belki de devasa kolonlar ve modern cam cephenin görkemi arasında, sizin adım attığınız zeminde yürüyecek nesillerin hayalini kuracaksınız. Ben kendimi bildim bileli bu düşüncelerle konuşurum binalarla. Hatta kaldırımlarda yürürken önüme değil, yukarı bakarım genellikle. Ne var ki bir başkasının binalarla konuştuğuna hiç şahit olmadım şimdiye kadar. Geçen gün izlediğim Medici dizisinde, Cosimo de Medici’nin kubbesi henüz bitirilmemiş Floransa Katedrali’ne gidip orada kimi zaman kendini aramaya çalışması, kimi zaman da kendini binayla özdeşleştirerek düşüncelere dalması sizin de anlayabileceğiniz üzere oldukça derinden etkiledi beni. Dizide bina artık sadece statik kuralları üzerine bir araya getirilmiş materyallerden ibaret değildi. Çok daha fazlasıydı. Bir düşünce, bir politika ve hatta nefes alıp veren, ruhu olan bir bireydi. Cosimo’ydu Medici: Masters of Florence dizisinde betimlenen kubbesiz Floransa Floransa Katedrali. Katedrali Dizide Floransa Katedrali bir meydandı. Kubbesi, o kadar geniş bir açıklığı kapatmak için gerekli olan teknik bilgi henüz geliştirilmediğinden ötürü tamamlanamayan katedral, bir güç meydanıydı. Floransa’nın önde gelen ailelerinden hangisi katedrali tamamlarsa, o aile aynı zamanda siyasi gücünü de bu binanın fiziksel varlığı üzerinden kanıtlayacak ve yapının görkemiyle şehri kanatları altına alması misali şehirdeki iktidar ve otoriteyi elde edecekti. Yani kubbenin inşası sadece yeterlilikle değil, aksine yeterliliği aşıp sınırları zorlamakla ilgiliydi. 2 Günümüzde hala ayakta olan bu binayı ziyaret edebilir, kubbesinin altında durabilir ve önünde özçekim yapabilirsiniz. Bütün bunlardan ziyade, benim gibi sadece gölgesinde oturup bu gölgenin oluşması için tarihin nasıl şekillendiğini, Rönesans’ın temellerinin nasıl bu binanın temelleriyle birlikte atıldığını gözlemleyebilirsiniz. Sonra da katedrale istediğiniz herhangi bir soruyu sorup, sorunuzun cevaplarını onun devasa gövdesindeki ipuçlarında arayarak ufak bir muhabbet edebilirsiniz. Katedralin günümüzdeki hali ve Floransa’daki devasa konumu 3 Kaynak Medici: Masters of Florence. Perf. Richard Madden, Stuart Martin, Annabel Scholey. Nicholas Meyer, 2016. DVD. 4 ELEŞTİRİ VE DENEME AYRILMAZLIĞI Eleştiriyi benliğinden bir parça olarak görmek gerektiğini söyler tüm yazarlar. Eleştirinin; hayatın en önemli olgularından biri olduğu şüphesizdir. Yaptığınız işi daha iyiye, kusursuza en yakına, yaptığınız hataları düzelterek ulaştırabilirsiniz. İnsan gözü; yaptığı işi bir süre sonra objektif değerlendiremez. Yanlışları tekrarlayarak normalleştirir, aslında tamamen tersine işleyen bir durumu doğruymuşçasına sürdürebilir. İşte eleştiri; tam olarak burada devreye girer. İnsanı bakamadığı yerden görmeye iter, insana sahip olmadığı bir bakış açısı kazandırır. Böylece her açıdan kusursuzlaşma süreci başlamış olur. Bence; “İnsan eleştiriyi alabildiği ölçüde insandır, uygulayabildiği ölçüde de sanatçıdır.” Elbette her zaman eleştiriler aynı yapıcılıkta olmayabilir veya çok farklı sosyo-kültürel altyapıya sahip insanlar tarafından yapılmış da olabilir. Her dilin, her ulusun da; birikmiş kültürüyle ve diliyle birlikte yoğrulmuş bir eleştiri anlayışı vardır. T.S. Eliot’ın da değindiği gibi “Her ulusun yalnız yaratma biçimi değil, eleştirme biçimi de vardır kendine göre; hatta her ulus eleştiri alışkanlıklarının yetersizliklerine, sınırlarına yaratıcı dehasınınkilerden daha kayıtsızdır. Fransız dilinde yazıla gelmiş bir yığın eleştiri yazısından, Fransız’ın eleştiri yoluyla yöntemini biliriz, ya da bildiğimizi sanırız.” İşte denemenin en önemli özelliklerinden birisi de bu etkilerin hepsini benzersiz bir şekilde, yazarına has taşımasıdır. Denemelerin en güzel yanı; insana edebi sınırlar içerisinde dilediğince yaşama özgürlüğü verir. Roman farklıdır mesela; belli sınırlar içerisinde barınmak zorundadır; başında, sonunda mutlak bir bütünlüğü barındırmazsa roman olmaktan çıkar. Ancak deneme; insanı alabildiğine rahatlatan bir yazıdır. Benim düşünceme göre denemelerin ya kısa kısa ve anlaşılır ya da uzun ve karmaşık ve anlaması zor olmasının temel sebeplerinin başında bu gelir. İşte eleştirilerin en çok yakıştığı yer de denemelerdir bana göre. Çünkü yazar fikirleriyle oyuncak gibi oynar, evirir çevirir, sonunda bir tatlı şeklinde sunar okuyucuya. Hedef kitle de eleştiriyi daha iyi anlar böylece. Karışık gözükse de basit gözükse de anlatılmak istenen birkaç cümlenin şemsiyesi altında anlatılır. Hatta samimi bir itirafta bulunmam gerekirse; deneme yazılarını çok fazla inceleme fırsatım olmadığı zamanlarda içeriğini belli bir kısmını okuyarak çıkarırdım. Tembellik bir yana, insanın hayal dünyasını gerçek anlamda geliştirmeye zorlayan bir jimnastik yöntemi bu benim için. Eleştirinin bir başka güzel tarafıysa, yazdığınız her düşüncenin(tutarlı ve mantıklı olduğu sürece) içinden “Bu benim yorumum” diyerek sıyrılabiliyor olmanızdır. Bir yandan da okumayı keyifli yapan şey zaman zaman aşırıya kaçan eleştirilerdir. Öte yandan; en başta da değindiğim konuya dönersek, eleştiri bir yaşam tarzı yansımasıdır ve çoğunlukla gelenekten beslenip geleceği şekillendirir. Hayatta çok kez hataya düşebilir insan, ancak her defasında ders çıkardığı takdirde ilerleyebilir. Tıpkı tarih gibi… Uluslar; geçmişte yaşadıklarından pay çıkarıp, ona göre davranmalılardır, ulusların dilleri de yazıları da bu unsurları göz ardı edemez tabi ki. Bir bütün olarak ele alırsak eleştiri; insanın geçmişinden parçalar alır, bugününü gösterir ve geleceğini şekillendirir. İçerisindeki deneme ruhuysa bizleri rahat anlatmaya ve okuyanı da rahat anlamaya sevk eder. İçerisindeki mesafeleri yok eder, yaşandığı, gözlemlendiği dönemi yansıtır ancak asla o dönemle ilgili kesin bilgiler veremez. Denemeler; makale gibi tarihin keskin sayfalarında veya hukuki dosyalarda yer bulamaz, kişiseldir, belli bir kişi veya zümreye ithaf edilmiştir, ancak tüm insanlarının kendinden bir şeyler bulup ders çıkarabilmesine oldukça elverişlidir. Benim hayatımda denemeler; öyküden veya romandan çok sonra tanıştığım bir tür olmuştur. Ancak rahatlıkla söyleyebilirim ki kendimle ilgili özeleştiri kabiliyetimi, olaylara farklı açılardan bakmayı ve de birbiriyle alakasız bakış açılarına saygılı ve objektif olmayı denemeler sayesinde öğrenmişimdir. Emre Sarıgedik Kaynakça: <http://www.gelenektengelecege.com/gelenek-ve-bireysel-yeti-t-s-eliot/> MUTLULUĞUN ANLAMI Masumiyet Müzesi Nobel ödüllü yazarımız Orhan Pamuk’un romanlarından birinin adı. Kitap adı ile ilgimi çekmeyi başarmıştır. Masumiyet nedir, herkese göre değişken midir gibi sorular üzerine düşünmemi sağlamıştır. Ama kitap hakkında beni düşünmeye zorlayan asıl sorunun masumiyetin elle tutulur, gözle görülür bir şey olmamasına rağmen yazarın bunu müze hâline getirebilmesi. Bu gibi düşüncelerle kitabı okumaya başlarken ilk karşıma çıkan sözcüklerle daha çok meraklanmıştım. ‘Hayatımın en mutlu anıymış, bilmiyordum’(syf:11) kelimeleri kitaba başlayan birini hikâyeyi okumaya itecek kadar etkiliydi. Bir insan hayatındaki en mutlu anı bilebilir miydi? O anı yaşarken bunun farkında olamayız ancak daha kötüleri ile karşılaştıktan sonra o anın güzelliğini fark edebiliriz. Fakat zaman geçtikçe anıların bizdeki etkileri de azalır, unutulur. O zaman hissettiklerimizi hiçbir zaman bir daha o kadar güçlü bir şekilde hissedemeyiz. Bu da en mutlu anımızı kesin olarak bilemeyeceğimizi gösterir. İnandığım bu düşüncelerin tersine kitabın başkarakteri Kemal Basmacı tarafından söylenen bu söz beni çelişkiye düşürmüştür. 1975 yılında ana karakter Kemal ile uzaktan akrabası olan Füsun’un uzun bir süreden sonra bir dükkânda karşılaşmasıyla başlayan kitap Kemal’in takıntılı hâle gelen aşkını akıcı ve sıra dışı bir dille anlatmaktadır. Ağırlıklı olarak bu konu üzerinden ilerleyen romanda o dönem hakkında da çokça bilgi verilmiştir. İstanbul, o dönemlerdeki yaşayış tarzları çok güzel bir şekilde anlatılmıştır. Sadece güzel bir hikâye okumak için değil geçmiş hakkında da bilgi edinmek için güzel bir kitaptır. Beni şaşırtan noktalardan biri de gerçekten böyle bir müze olduğunu öğrenmem oldu. Kitapta masumiyet müzesine giriş bileti de bulunmakta. İstanbul Çukurcuma’da bulunan müze, kitapta Kemal’in Füsun adına sakladığı bütün eşyaları birebir görme imkânı sağlıyor. Kitapların sadece hayal dünyamızın bir ürünü olmasına alışkın olduğum için gerçekte böyle bir müzenin olması beni çok etkiledi. Araştırma yaptıktan sonra kitapla birebir aynı eşyaların olması orayı görme isteğimi artırmıştır. İstanbul’a gitme fırsatı yakaladığım zaman gezmem gereken yerler listesinde yerini çoktan aldı. Resimlerine baktığım müzenin beni en çok etkileyen noktası 4213 İzmarit Vitrini oldu. Kitapta Kemal’in saplantı hâline gelmiş aşkını Füsun’un içtiği izmaritleri bile toplamasından rahatlıkla anlayabiliyoruz. Kitap boyunca toplam 4213 izmarit toplayan Kemal bunları Füsun için yaptırdığı müzede saklamaktadır. Bunun imkânsız olduğunu düşünen ben gerçekte müzede böyle bir bölümün olduğunu öğrendiğimde kitaba olan bakış açım değişmiştir. Aşk kavramının eskisine oranla çokça değişti ve değersizleştiğine olan inancımdan dolayı kitaptaki takıntılı aşkı da gerçekçi bulmamıştım. Ancak Masumiyet Müzesi’nin gerçekte de var olduğunu bilmek hâlâ böyle aşkların olabileceğine olan inancımı artırmış. Sonunun hüzünlü bir şekilde bitmesi kitabın başından beri direk olarak verilmese de fonda hep hissedilmekteydi. Sonunun şaşırtıcı olmasını sağlayan nokta ise başkahramanın son sözleri oldu. ’Herkes bilsin, çok mutlu bir hayat yaşadım’(syf:586) diyor Füsun’un resmine aşkla bakarak. Tek taraflı bir aşk yaşamasına rağmen mutlu bir hayat yaşadığına olan inancı, kitabın sonunu benim için ilginç ve şaşırtıcı kılmıştır. Bu sonla beraber mutluluğun anlamının herkese göre değiştiği kanısına vardım. Bana göre adının aksine masumiyeti hikâyede barındırmayan bu roman aşk, sevgi gibi kelimelere yeni anlamlar kazandıran, sürükleyici bir eser. Arkadaşlık, aile ve mutluluk gibi konularda da düşünmeye iten roman akıcılığı ve dilinin ağır olmamasından dolayı severek okuyacağınız bir kitap. Her bir sayfası okunmaya değer olan bu kitabı kesinlikle tavsiye ederim. AVRUPA’DA BİR SOYKIRIM: İNCİR KUŞLARI “Takvim yaprakları 6 Nisan 1992’yi gösterirken bir bomba düştü beyaz zambakların açtığı yüreklere… Suada patlak veren savaşın estirdiği rüzgarda adeta savrulan bir yaprak gibiydi.(…) Sonra da kader onu bir zamanlar ‘hayır’ dediği genç adamın eline esir düşürdü. Genç adam, o gün ela gözlü ahusuna bakmış “Kader bizi ne inanılmaz bir şekilde birleştirdi, görüyor musun Suada?” demişti.” Yazıyor Avrupa’da yaşanmış bir soykırımı anlatan İncir Kuşları kitabının arka kapağında. Bir arkadaşımın elinde görüp okumaya karar verdiğim bu kitap “Hayatımda okuduğum tüm kitaplar bir yana İncir Kuşları bir yana.” dememe yetmişti. İki yıl önce okunmuş bir kitap olmasına rağmen neredeyse her detayı gözümün önünde hala. Kitabın dikkat çeken bir özelliği de kurgusal değil tamamen gerçeklere dayanıyor olmasıdır. Sinan Akyüz her ne kadar basit bir üslup kullanan, duyguyu aktaramayan bir yazar olarak görülse de bir gerçeği gözler önüne sermiş , tarihin bilinmeyen taraflarına ışık tutmuş İncir Kuşları’nı kaleme alırken. Kitabı okuduğum zamanı hatırlıyorum da normalde kitap okumayı çok seven birisi olmamama rağmen bu kitabı çok kısa bir süre içinde bitirmiştim. Kitapta beni çeken şey ne yazarın uslubü ne de yaptığı betimlemelerdi. Beni çeken şey olayın ta kendisiydi. İncir Kuşları 1992-1995 yılları arasında Yugoslavya’nın dağılmasıyla birlikte yaşanan bir vahşeti kadınlar yönünden anlatıyor. Kitabın baş kahramanı Suada bu iç savaşla birlikte hayatının dönüm noktasına gelmiş on binlerce kadından yalnızca bir tanesi. Suada ve diğer kadınların bu katliamın ortasında Sırplar tarafından ölmekten beter edilmelerinin, esir kamplarında aylarca sistematik bir şekilde tecavüz edilmelerinin tek sebebi müslüman oluşlarıydı. “ Savaş en çok kadınları ve çocukları vurur.” Sözünün ne demek olduğunu bu kitapta maalesef çok açık bir şekilde görüyoruz. Kitabı okurken duygulanmamak, sinirlenmemek, insan insana bunu nasıl yapabilir diye sorgulamamak elde değil. Hele ki baş kahramanın yaşıtı bir kadın olarak bu kitabı okumak insanın en içinde bir noktasını; vicdanını sızlatıyor, olayı kendi yaşıyormuşcasına dağıtıyor. Kitabın ana fikrinin savaş olmasına rağmen yazarın bunu hüzünlü bir aşk hikayesiyle harmanlayıp bize sunması biz duygusal kadın okuyucuları bir kez daha yıkıp yerlebir ediyordu. “ Aynı ırktan geliyorlardı. Aynı dili konuşuyorlardı. Bir tek dinleri farklıydı. Biri Müslüman Boşnak genci, diğeri ise Hıristiyan Sırp’tı. İkisi de konservatuardaki aynı Boşnak kızına aşık olmuşlardı. Ve bir gün bu iki genç, güzeller güzeli Suada’ya aşklarını ilan ettiler. Ancak gençlerden biri aşkına karşılık bulmuş, diğeri ise ‘’Kalbimde iki kişiye yer yok’’ cevabını almıştı.” Kitaptan aldığım bu cümleler bile yetiyordu yaşanan aşk hikayesini anlatmaya ve aynı zamanda aşkı da sorgulatıyordu biz okuyuculara.’ Kalbimde iki kişiye yer yok’ cevabını alan Vukadin savaş sırasında orduya katılır, buna kader mi denir talihsizlik mi bilinmez Suada ve Vukadin’in yolları bir esir kampında kesişir. Vukadin’in aşkının yerini intikam duygusu almıştır ve Suada’ya bir aşığın yapamayacağı şeyler yapar; aşkına karşılık vermemesinin bedelini Suada’yı kendi eğlencesi olarak kullanarak ve onu hamile bırakarak ödetir. Bir kızın başına gelebilecek en kötü şey, hayatta en çok nefret ettiği insanın soyundan birini dünyaya getirmek zorunda olmak, olsa gerek. Bu talihsiz hikaye aşka inananları yerlebir ederken inanmayanları ise doğru yolda olduklarına inandırıyordu bir kez daha. Bosna Savaşı’nı kitaplardan okumuş belgesellerden seyretmiş olabilirsiniz. İncir Kuşları’nı okumak bu bilgilere farklı bir boyut kazandıracak, hiçbir kaynakta kadınların acılarını yazmayan bu soykırımın bilinmeyen yönlerine ışık tutacaktır… KorkmazKaan Korkmaz21302173TURK 102-17Ebru OnayAyrıntıdaki ÖzenApple için bir gelenektir. Ne zaman yeni bir iPhone çıkarsa hep aynı şey olur. Insanlar günler önceden sıralarda beklemeye başlar. Bazıları ilk kendileri almak istedikleri için, bazıları alıp başkalarına satmak için. Sıraya girenler arasında, saatlerce orada beklerken, tanışmıyor olmasa da bir empati, bir iletişim vardır. Oradaki yetkililerin hevesi ve sırada yanındakilerle olan iletişim, birazdan bir telefon için yaklaşık üç bin lira vereceğini unutturur insana. Yani anlatılanlar bu şekildeydi, kendim gittiğimden değil. Bu seneye kadar Türkiye'de Apple Satış Mağazası yoktu. Bundan dolayı böyle ortamlar oluşmuyordu.Bu sene Haziran Ayında İstanbul'da açıldı Apple'ın ilk Türkiye mağazası. Ben de bu ortamı yaşamak için bir arkadaşımı da yanıma alıp gittim. Sadece bir telefon almak için İstanbul'a gidip üç bin lira verip gelecektik. Satış sabah 8:00'da başlıyordu ve büyük ihtimalle geceden sıra oluşmaya başlayacaktı. Bu yüzden önceki akşam otobüsle sabah 4:00'da orada olacak şekilde yola çıktık. Sıraya vardığımızda bizden önce oraya gelmiş olan yüze yakın kişi vardı. Sonuç olarak sırayı bekledik, içeri girdik telefonu alıp çıktık. Günün sonunda telefonlar açılmamış bir şekilde çantalarda dururken bizim için önemli olan telefon almak değildi. Çoğu insan bunu saçma buluyor. Bir telefon için beş altı saat sırada beklemeyi çok gereksiz ve hatta bir sorun olarak görüyorlar. Bizim için Ankara’dan oraya gitmenin amacı ise o ortamı yaşayıp nasıl bir duygu olduğunu anlamaktı. Oraya gidişi bir telefon almak olarak değil, bir deneyim olarak görüyorduk. Bunlarla da bitmiyordu yaşadığımız. Bir arkadaşla  1 /  3Korkmazyolculuk yapmak, özellikle de bu yolculuk çok uzun ve yorucuysa, birbirinizi daha iyi tanımanızı sağlıyor. Yorgunluk ve stres altında nasıl bir insana dönüştüğünü görüyorsunuz. Apple'ın bu mağazası İstanbul'un büyük ihtimalle en lüks alışveriş merkezinde bulunuyor. Ne burada mağazalar ne de sattıkları şeyler öyle her gün görüp alabileceğiniz şeyler değil. Bu mağazaların içinde Eataly adında bir lokanta da var. Bu lokanta lüks olmasının yanı sıra, bize samimi geldi ve sanki oradan birisiymişiz gibi hissettirdi. Lokantanın bir mağaza, bir de lokanta bölümü var. Mağaza bölümünde Türkiye'de kolay kolay bulamayacağınız yurtdışında yapıldığı yöreye ait biralar, yıllanmış şaraplar, çok lüks bir mahalle pazarıymış hissi veren doğal ürünler var. Lokanta bölümünde ise, bir alışveriş merkezinin içinde olduğunuzu unutturan, doğayla iç içeymiş hissi veren teraslar var. Her yemek çeşidi için farklı yapım yeri ve teras var. Burada yemek yedikten sonra, yediğiniz yemeğe değil, gösterilen ilgiye, samimiyete ve yaşadığınız deneyime ücret ödediğinizi anlıyorsunuz. Detaylara verilen bu dikkat sadece bu mağaza için değil bütün alışveriş merkezi için geçerli, Apple mağazası için de. Apple'a girerken gördüğünüz ilk şey yaklaşık on metre uzunluğunda tek parça camlar. Girdikten sonra ilk gördüğünüz şey ise kocaman bir parlayan Apple logosu oluyor. Cihazların sergilendiği masalar bile kalın ve geçme tarzı masalardan. Dokunmanıza bile gerek kalmadan kaliteli olduğunu anlıyorsunuz. Alt katına inmek için merdivenlere gittiğinizde ise gördüklerinize şaşırıyorsunuz. İşçiliğin mükemmelliğine ve parçaların sade ve aynı zamanda karmaşık olmasına hayran kalıyorsunuz. Tek parça camlardan oluşan asma merdivenler kaymasın diye mat ve otobüslerde olan o desenli kaplamanın bir arada olması ona sadece bir merdiven olarak değil, bir sanat eseri gibi bakmanıza neden oluyor. Özenin ne kadar önemli bir ayrıntı olduğunu anlıyorsunuz. Apple gibi bir şirketin mağazasını neden böyle bir alışveriş merkezinin içine açtığını mükemmelliyetçi olmasına bağlıyorum. Apple'ın cihazlarında; elde tutuluşundan, tuşlara bastığınızda çıkardığı sese kadar her ayrıntıya gösterdiği önemi, mağazalarında ve hatta o  2 /  3Korkmazmağazanın bulunacağı yerde bile görmek yapılan işe dikkatinizi vererek yapmanın ne kadar önemli olduğunu gösterdi bana. Apple'ın baş tasarımcısı Jony Ive'ın bir röportajında söylediği çok güzel bir cümle var: "Karmaşık görünen bir şeyi basit ve sade şekle getirmek için aslında daha karmaşıklaştırmanız gerekir." Şimdiki Apple ürünlerine baktığınız zaman hepsinin tek parça olduğunu ve üstlerinde tek vida bile bulunmadığını görürsünüz. Bu bakış açısını mağazasının da içinde görünce yaptıkları iş ne olursa olsun düzgün yapmaya çalıştıklarını anladım.Bizim için bu gezi bir telefon almak için başlayıp değişik bir tecrübeyle sonuçlanmış oldu. Apple'a karşı olan sevgim ve hayranlığım bu geziden sonra bir kat daha arttı. “Eğer Yaptığın her işe elinden geldiğince özen gösterirsen sonunda her şekilde başarılı olursun” dersini verdi bana.  3 /  3Unutulmuş Nota Doksanlarda doğmuş bir insan olarak bazı ayrıcalıklarımın olduğunu düşünüyorum. Bu ayrıcalıkların şu anki karakterimin, psikolojimin, düşünce şeklimin ve bilinçaltımın şekillenmesinde oldukça etkili olduğunu söyleyebilirim. Bu ayrıcalıklar tabii ki yalnızca 90’lar ve öncesinde doğmuş olan çocukların kolundaki aşı izi gibi şeyler değil. Bu ayrıcalıkların temeli, teknolojili yaşantı ve az teknolojili yaşantı olarak insanları etkileyen iki farklı dönemde de az çok yaşamamız. Bu ayrıcalıklar şimdiki çocukların unuttukları ve ihmal ettikleri fakat onlardan önce çocuk olmuşların ise bilmediklerinden doğar. Peki bu ayrıcalıklar nelerdir, nasıl kazanılmıştır, sebebi ve sonuçları nelerdir? İnsanlar hayatlarını bir şekilde devam ettirmek zorundadır. Bu yüzden yaşamak için bir amaç belirleyip hedefe doğru ilerlerler, amaçları olmasa bile geçim derdi gibi olaylar onlara bir şekilde zamanı geçirtir, fakat çocukken ne yapacaksın? Tabii ki keşfedeceksin, oyunlar oynayarak dünyayı, insanları tanıyıp analiz edeceksin ve öğreneceksin. Çocukluğu, elinde tabletle evde oturarak da geçirebilirsin tabii ki, hatta yine de bu aşamalar gerçekleşir. Bir sürü şey öğrenirsin ama bu öğrenmeler gerçek olmayan, reklam kokan sahte karakterleri izleyerek ve onları taklit ederek olur. Böylece yanlış rol modeller seçildiği için büyüdükçe sıkıntılar ortaya çıkar, çünkü rol modellerin yaptıklarını yapıp çevresinden onların almadığı tepkiler alınacaktır. Sonrasında bu durumlar, kendini sevmeme, bunu yerine insanlara kendini sevdirmeye çalışma ya da kişilik bozukluğu gibi sıkıntılara neden olacaktır. Halbuki rol modelleri gerçek hayattan seçilse, sanal yerine daha çok gerçek iletişimle büyüse çocuklar; sanal değil somut cisimlerle, insanlarla oynasalar bu iş böyle olmazdı. Zaten gerçek hayatın içinde yaşadıklarından dolayı kişilikleri daha düzgün şekillenir ve artık büyüyüp sanal alemden yavaş yavaş kopmaları gerektiğinde beklenmedik bir durumla karşılaşmazlar. Bu yüzden yazarın yaptığı gibi kendi mahallelerinin bahçelerinde oynayarak büyüyen, dutu ağaçlara çıkıp yiyen insanlar kanımca hayata daha önce başlıyor. Peki neden önemli olan 2000’den önce doğmak değil de 90’larda doğmak? 90’lı yıllarda doğan insanlar çocukluklarının birazını evden dışarıda gerçek hayatı yaşayarak geçirdikleri için gelişimleri güzel başlıyor ve hemen sonrasında, biraz daha büyüyünce, teknoloji ile tanışıyorlar. Bunu iyi bir sebep olarak görmemdeki neden bilgisayar oyunlarının ya da yalnızca küçük bir kutu içerisinden dünyaya açılabilmenin insana çok fazla şey kattığını düşünmem. Teknoloji bize; bilgiye ulaşma kolaylığı, oyun oynarken öğrenilen yönergeleri takip etme özelliği, herhangi bir kriz anında ani ve doğru karar verebilme yetisi gibi özellikler katar. Üstelik bunlar insanın ileriki hayatına artı katacak özelliklerdir. Bu düşüncelere zaten sahiptim fakat kitabı okurken aslında yazarın düşünmediği kadar şanslı olduğumuz kanısına vardım. İleride bu konuda yapılan araştırmalar sonucu teknoloji ile gerçek hayat etkileşimi dengelenecektir illa ki fakat hayatımıza bu kadar yeni ve çabuk girmiş bir zamanda bundan faydalı bir şekilde çıkmış olduğumuzu düşünmek beni rahatlatıyor. Sonuç olarak söyleyebilirim ki her çağın kesinlikle kendi adına güzel ve kötü yönleri vardır fakat teknoloji bu kadar yeni ve kontrolsüzken bu kadar haşır neşir olmanın pek de doğru olmadığı kanısındayım. Buna karşın teknolojisiz bir insanın da gelişimini tamamlaması veyahut istediği bilgi birikimine ulaşması biraz tesadüfi biraz da geç olacaktır. Tesadüfi olacaktır çünkü insanlar ne istediğini ya da ne istemediğini, o şeyle tanışmadan bilemezler. Bu yüzden hayat karşılarına ne çıkarırsa o kadar görebilecek o kadar öğrenebileceklerdir. Normalde bu durumu aşmak başka ülkelere gitmek gibi fazla çaba gerektirse de teknolojinin varlığında ufkunuzun genişlemesi ve farklı alanlardan, bilgilerden haberdar olup bunları tanımanız çok daha kolaydır. Berkay Yebrem Kaynakça: Ayyıldız Ayçe. Biz o Zamanlar Baaçede Oynardık. Doğan Kitap, 2016. Ahmet Kemal KAVİLLİOĞLU Frankfurt Ayakkabı Alemi Ahmet Haşim’in Frankfurt Seyahatnamesi’ni bu yazıyı okuduğunuza göre birçoğunuz biliyorsunuzdur. Haşim hastalığı için tedavi olmaya Frankfurt’a gider ve yaşadığı, gördüğü şeyleri bu eserinde bizlere kendi bakış açısıyla sunar. Peki bugün o İstanbul sevdalısı Haşim yerine onun ayakkabılarını konuşalım ve olaya onun açısından bakalım istiyorum. (Bu arada bu fikir sosyoloji dersi hocamın bir sorusu üzerine geldi ve ben de geliştirmek istedim.) İlk olarak yapmanızı istediğim şey Haşim’i tamamen unutmanız ve olayın kahramanı onun ayakkabılarıymış gibi düşünmeye başlamanız. Eğer Haşim’in ayakkabıları bu olayları dile getirse neler söylerdi? Gelin hep birlikte ona bakalım. Odanın içinde hareketli dakikalar yaşanıyordu. Ayaklarını rahat ettirme ve koruma görevini üstlendiğim sahibim, elbiselerini katlıyor bir yandan da odanın içinde kravatlarını aranıyordu. Büyük gün gelmişti sonunda. Sahip Frankfurt yolcusuydu ve en sevdiği ayakkabısını yani beni yurt dışına götüreceği eşyalar arasında en göze çarpan yere, aynanın tam önüne koymuştu. Akşam trenle Frankfurt’a doğru yola çıkacaktık. Sahip böbreklerinden rahatsız olduğu için bana çok büyük görev düşüyordu, ayakları kesinlikle üşümemeliydi çünkü ağrılarını iki kat arttırıyor sahibe çok fazla acı veriyordu. Acı çektiği zamanlar parmaklarının kasılmasını, ayağının titremesini en iyi ben biliyordum ve gönlüm bu manzarayı görmeye kesinlikle razı olmuyordu. Sahip yolculuk öncesi beni de güzelce temizletti ve cilalattı. Tren garında ilerlerken ilk defa tren görmenin heyecanını yaşıyor ve sahibimin rahat bir şekilde ilerlemesine vesile olmaktan aşırı derecede memnuniyet duyuyordum. Tren gıcırtılar içinde hareket etmeye başladıktan sonra benim de içim bir hoş oldu. Üstünde durduğum zemin titriyor, sarsılıyordu. Bu trenlerde yere neden cam yapmazlar hiç anlamadım. Dışarıyı göremiyor karanlık ve titrek zeminde rahatsız bir yolculuk geçiriyordum. Uzun süren yolculuğun ardından trenden indiğimizde alışık olduğumdan çok daha farklı bir ortamla karşı karşıyaydım. İstanbul’un o karışık, gürültülü ve yoğun yaşamının yanında daha sakin, huzur verici bir hava vardı Frankfurt’ta. Sahip çok yorgun ve bitkin düştüğü için direk otele geçtik ve ilk gün çevreyi etraflıca inceleme fırsatı bulamadım. Frankfurt sokaklarını detaylı görme fırsatı bulduğumda sahip, şehri keşfetmeye çıkmıştı ve gördükleri karşısındaki şaşkınlık ve heyecan yüzünden okunuyordu. Tabiki benim için en çok merak konusu olan şey şehrin mimarisi ve doğal güzellikleri değil, daha çok ayakkabıların ne tarzda olduğu ve Frankfurt yollarıydı. İnsanlar çok şık giyiniyorlardı ve daha önce ömrümde görmediğim ayakkabı çeşitleri kullanıyorlardı. Her biri birbirinden parlak ayakkabılar, her gün sahipleri tarafından boyanıp cilalanıyor, etrafa ışıltılar saçıyordu. Kendimi onların arasında kötü,eskimiş hissettim ve onlarla iletişime geçmeye çekindim. Sahibim müzedeyken muhabbet ettiği üniformalı adamın parlak ayakkabıları bana karşı çok sıcak ve samimi davranarak nereden geldiğimi, neden burada olduğumu sordu ve ardından güzel bir sohbete başladık. Bu arada tüm ayakkabıların ortak lisan kullandığını söylemem gerekiyor sanırım. 1 yıl önce bir fabrikada dünyaya gözlerini açtığını söyleyen Alman ayakkabı dostum, şu ana kadar bilmediğim bir olaydan bahsediyor ve çok kısa sürede yüzlerce ayakkabının dünyaya geldiğinden bahsediyordu. Ayakkabı ustaları tarafından emek verilerek alın teriyle yapılan İstanbul ayakkabılarından haberi olmayan arkadaşıma bu süreci ve ne kadar özen verilerek yapıldığımızı anlattım. İşte şimdi o parlak, süslü ayakkabıların yanında kendimi daha özel hissediyordum. Ahmet Kemal KAVİLLİOĞLU Diğer merak ettiğim bir konu olan yollar ise İstanbul’daki engebeli,çakıllı yollardan çok daha güzel, geniş ve tehlikesizdi çünkü İstanbul yollarındaki çiviler ve demir parçaları birçok arkadaşımın değerini kaybetme sebebidir. Frankfurt’ta kaldığımız süre boyunca çok rahat ve güvenli yolculuklar yaptık. Bunun yanında, park alanlarının çok olması nedeniyle sahibim çimenler üzerinde her yürüdüğünde yüzüme çarpan çimenler içimi gıdıklıyordu. Ayrıca, Frankfurt’ta yeni alınan ayakkabıya sahibin arkadaşları hayırlı olsun diyerek basmıyorlardı ve yeni ayakkabılar bu sayede daha ilk günden birçok zulüme maruz kalmıyordu. Anlatmak istediklerimi toparlayacak olursak, Frankfurt seyahati benim ve sahibim için çok güzel bir tecrübeydi. Birçok yeni kişilerle tanıştık (ikimiz de) ve özellikle ben birçok arkadaş edindim. Alman ayakkabıları süs ve pırıltılarına rağmen çok sıcakkanlı ve misafirperverdiler ve beni en iyi şekilde ağırladılar. Sahibimin sağlık durumunun iyiye gitmesini herkesten çok ben istiyor fakat ara sıra kontrol amaçlı Frankfurt’a gitmesini de iple çekiyordum. Elimden geldiği kadar Frankfurt Ayakkabı Alemi hakkında bilgi vermeye çalıştım sizlere. Kendinize iyi bakın. Hoşça kalın ve bizlere özen göstermeyi unutmayın. by AKK Sevim Coşkun 21202662 MAHZUN ŞÖVALYE http://missbaykus.blogcu.com/yasakli-kitaplar-don-kisot-kischot/10540449 Yel değirmenlerine karşı savaşıyordu Don Kişot, peşindeydi davasının. Onun için nasıl göründüğü değil, kendi amacı uğruna yapması gerekenler önemliydi. Böyle bir kahramandı o; kararlı bir savaşçı, centilmen bir beyefendi, çok âşık bir sevgili ve yüzü mahzun bir çılgın idi. Dilimizde “Don Kişot’luk yapmak”, “gereksiz kahramanlık yapmak” manasına gelse de, bana göre gerekli bir kahramandı o. Şehirli entel insanlarız biz; bunalımlı ve her an gitmeye hazır ama kalmaya mecbur olanlarız. İşte hayatımızın o görünmeyen, büyük sorunlarıyla başa çıkmaya çalışırken Don Kişot gelir aklımıza; bizim entel şövalyemizdir o. Yel değirmenlerine karşı savaş açmıştır, savaşırken yılmamıştır ve davasında ilerlemiştir. Romanın sonundan bağımsız, o savaşçı ruhunu bize ulaştırmıştır. Bu açıdan da yazarı olan Cervantes’e karşı büyük saygı duyarız. Bana güç veren ve onun adının geçtiği her şeye farklı bir gözle bakmamı sağlayan savaşçıdır Don Kişot. Hayatımın arka planında bir şarkı çalsın istediğimde bu, Redd grubunun yine Don Kişot isimli şarkısı olur ve iteleyici güç bulmak istediğimde mırıldanırım: “Don Kişot olsun ismim bu gece Rüzgârlara savaş açalım bu daha delice” ‘Hadi yapalım!’ ya da ‘Evet, yapabilirim!’ demektir Don Kişot’luk yapmak. Bu yüzden sırf felsefe eğitimi alabilmek için, tıp fakültesini bitirdikten sonra tekrar sınava girip felsefe bölümünü kazandım ve yeniden öğrenci oldum. Yine yel değirmenleri gibi yıldırmaya çalışan, önümde engel olan, benimle dalga geçen ya da bana inanmayan insanların karşısında büyük bir inançla karşı durmaya çalıştım. Yani, kendimce Don Kişot’luk yaptım. Ben boşa kürek çektiğimi düşünmek istemedim, ‘gereksiz kahramanlık’ yaptığımı da düşünmedim. Bu yolun sonunu da düşünmedim; iyi ya da kötü bir şekilde sonuçlanacaktı ama ben en azından istediğim şey için mücadele vermiş olacaktım. Hiç olmazsa ‘en azından denedim’ diyebilecektim. Don Kişot bir centilmendi, nazik bir adamdı. Günümüzde görmeye oldukça hasret kaldığımız insanlardan biri idi. Ben de hep kibar olmaya çalıştım insanlara karşı. Kimseyi ayırmadan, herkese saygı duydum. Acil serviste başımı kaldıracak vakit bulamadan hasta bakarken bile, bana karşı saygısız davranan kişilere karşı ‘siz’ demeye devam ettim; yine onların en iyi tedaviyi almaları için uğraştım. Hastalarım bana teşekkür edebilirlerdi ya da benden memnun olmayabilirlerdi. Ben yine de herkese karşı nazik ve saygılı oldum, onlar için elimden geleni yaptım ve yine boşa kürek çektiğimi düşünmedim. Çünkü birini sağlığına kavuşturmuştum belki, bu da bana yeterdi. ‘Doktor hanım fazla kibarsınız, çok çabalıyorsunuz, çok anlatıyorsunuz sadece yorulduğunuzla kalırsınız’ diyenler oldu, özveriyi anlamayanlar da… Yine de ben yaptığım işin bu şekilde doğru olduğunu düşündüm; yorulsam da, üzülsem de, kırılsam da arada gelen teşekkürler ve gösterilen takdirler yeterdi. Don Kişot oldukça inançlı ve seven bir adamdı. Dülsinya onun için dünyanın en güzel kadınıydı, onun için savaşırdı. Ben de inandım buna. Uğrunda savaşacak birini bulurdunuz ve onu çok severdiniz. Dünya bir yana, o diğer yana olabilirdi. Bu yüzden kısa süreli gönül maceralarıyla da işim olmadı benim. İnandım ve bekledim. Bu bence çok yüceydi ve çok güzeldi. Bir o kadar tutkulu ve saf buldum ben bunu. Hâlâ bekliyorum ama yine de boşa kürek çektiğimi düşünmüyorum. Çok savaşıyorsunuz ve kaybediyorsunuz belki ama o amaca bütün kalbinizle inanmak ve ona göre yaşamaktır bence esas olan. Artık evlenmem gerektiğini söyleyen ve bunun için girişimlerde bulunan yel değirmenlerine karşı duruyorum, kim olduğunu bilmediğim kişi için mücadele ediyorum. Hiç bulamasam da onu, gereksiz kahramanlık yaptığımı düşünmüyorum. Don Kişot’un ruhuyla donanmak, bu mahzun yüzlü şövalye olmak biz şehirli entelleri ayakta tutuyor belki. İşte böyle ehemmiyetsiz gibi duran ama içimizde depremler oluşturan meselelerle şehirli bunalımlarımızı yaratırken, o kırılgan fakat inançlı ruhu besliyor ‘modern Don Kişot’ olmak… Cemil Meriç’in cümleleri ise çok güzel açıklıyor anlatılmak istenenleri: “Don Kişot olun. Tek hürmet ettiğim adamdır. Kaybedilmiş bir davanın bu kadar fedakâr bir kahramanı olabilir. Öyle görmek ve inandırmak ihtiyacında. Dünya Şanso Panso’larla dolu.” BÜLBÜL ÖLDÜRÜLMEDEN Her ne kadar tüm insanlar eşittir görüşünü benimsemeye çalışsak da daha doğarken eşitliklerin bozulduğunun tüm dünya farkında olsa gerek. Bazılarımız bülbül olarak doğar, diğerleri ise bülbül avcısı ya da bülbül koruyucusu olmayı seçer. Ötekileştirilenleri, yani bülbülleri, ele alan Harper LEE, tüm insanlığın yüz yıllardır gözlerini kapattığı "ötekiler"e ışık tuttuğu bu tek yapıtıyla benim gibi pek çok insanın gözlerini açtığına inanıyorum. Kendimizden olmayanı, daha keskin bir ifadeyle farklı olanı, öteki yapmak hiç de zor değil sanki nasıl ve nerede doğacağımızı biz seçmişiz gibi... İnsanları renkleriyle, dilleriyle, engelleriyle değerlendirmeyi hep çok sevdi, beyaz olmayı üstünlük sayan insan. Eşitlik, özgürlük , adalet gibi insanlığın başından beri dikkat edilmesi gereken değerler hepi topu kaç yüz yıldır hayatımızda ki? Kadını erkekten, siyahı beyazdan, güçsüzü güçsüzden tanrı bile ayırırken insanları çok suçlamamak lazım belki de. Siyah doğduğu için suçlu ya da diğerlerinden daha düşük seviyede olamaz ki bir bebek. Fakat bunu insanlara anlatmak garip bir şekilde çok zor tıpkı Harper LEE'nin yarattığı avukat karakterinin siyahi müvekkilini ölüm cezasından kurtaramaması gibi. O bülbül koruyucusu olmayı seçmiş bir insandı. Bülbül değilsek ve elimizden bir şeyler gelebilme ihtimali varsa anında işe koyulmalıyız, bülbüllerin öldürülmesini engellemeliyiz. Renkleri, çeşitleri, farklılıkları olduğu sürece güzeldir dünya keşke görebilsek bu güzellikleri. Bu konuda çocuklar biz yetişkinlerden daha başarılı sanırım. Onlar farklı olandan korkmadan ellerini uzatıp o insanlarla arkadaş olabiliyor. Başta eminim çocuksu merakın bir getirisi olarak ortaya çıkan bu dostluk pek çok insana örnek oluyor. Ve hayatları bambaşka bir şekilde devam edebiliyor. Scout'un merakı olmasa herkesin nefret edip korktuğu Boo kurtaramazdı ki Scout ve abisinin hayatını. Çocuklar kadar saf ve iyi niyetli kalabilse keşke herkes, keşke biz ve onlar değil de hepimiz olabilsek. Hep çok merak ederim acaba ilk kim ayırmış insanları siyah ve beyaz diye ve neden siyahlar değil de beyazlar üstün ırk kabul edilmiş. Giydiğimiz tişörtler bile tek renk değilken neden insanlar tek renk olsun ki? Üstün beyaz insan (!) ortada bir fark olmadığı asla kabul etmedi. Mahallelerinde bir hırsızlık olduysa ilk siyahi olanları suçladılar, çocuklarının siyahi ailelerin çocuklarıyla oynamalarını yasakladılar, kadınları siyahi erkeklerden korumaya çalıştılar. Hep yanlış yaptılar. Ötekileştirerek onların da bu durumu benimseyip gerçekten kötü insanlarmış gibi davranmalarına neden oldular. Milyonlarca insana, biz daha alt tabakadan insanlarız, dedirtmeyi başardılar. Sporcularla gurur duymak yerine, koskaca Amerika Birleşik Devletleri'ni bir siyahi temsil edemez, dediler. Günümüzde modern insanın kendiyle olan meşguliyetinin artmasından olsa gerek pek dikkat etmez oldular renklere ki bu gerçekten çok güzel, şu an ABD'nin başkanı bir siyahi... Fakat sırf siyahi diye Afrikalı bir aileyi hayvanat bahçesinde sergileyen zihniyet hala renklerle uğraşmaktan kendini alabilmiş değil. Binlerce insan sadece siyahi oldukları için öldü. Yüz binlercesi köle oldu ve hala milyonlarcası açlık ve sefaletle boğuşuyor. Çok bülbül öldü bu zamana kadar. Avcılar dur durak bilmeden tek tek öldürmeyi denedi bülbülleri ve maalesef diğer insanlar durumun ciddiyetini henüz kavramaya başladı. Keşke bülbüller ölmeden anlasaydık renklerin, cinsiyetin, engellerin önemsizliğini... Keşke kurtulsaydı Harper LEE'nin bülbülü... Hep hayali kurulan modern ve çok gelişmiş o dünyaya henüz ulaşamadık ve biz insanları ötekileştirmeye bu denli hevesli olursak asla hayali kurulan dünyada yaşayamayacağımız çok aşikar. Bülbüllerin ölmediği rengarenk günleri yaşamak ümidiyle... REMZİYE ATABEK CEREN TORAMAN MUTLULUĞUN SIRRI Arkadaşlarımı, ailemi hatta tanımadığım insanları gözlemliyorum hep. Yüzlerine bakıp ne hissettiklerini, nasıl bir hayat yaşadıklarını tahmin etmeye çalışıyorum. Malesef mutlu, gülümseyen, etrafına ışık saçan gözler göremiyorum çoğu zaman. Ben de dahil olmak üzere, çevremdeki neredeyse hiçbir insan mutlu değil. Kimimiz işimizi sevmiyoruz, kimimiz okulumuzu, kimimizse toplumun bize dayattığı şeyleri en iyi şekilde yapmaya çalışırken oradan oraya savruluyoruz. İstemediğimiz,sevmediğimiz bir hayatı yaşıyoruz. Aslında hepimizin mutlu olması gerekirdi çünkü iyi bir eş olduğumuz zaman, iyi bir okul kazandığımız zaman bu kendiliğinden gelecekti. Ailemiz, öğretmenlerimiz bize böyle öğretmişti. Fakat tüm bunları elde ettiğimiz zaman da aradığımız mutluluğu bulamadık. Bir yerlerde hata yapıyor olmalıydık. Birçoğumuz ihtiyacımız olandan çok daha fazlasına sahibiz. Mesela benim dolabımda gerekenden çok daha fazla kıyafet var ama hala mağazaları gezmeye bayılıyorum. Açtığımda üzerime yıkılan dolaba yeni bir kıyafet eklemek beni mutlu edecek sanıyorum. İlk giyişimde, ya da ilk aldığımda tabi ki mutlu oluyorum fakat ertesi gün kendime neden daha fazlasına sahip değilim diye üzülürken buluyorum. Uzun zamandır hayatımda bir eksiklik hissediyorum. Mutlu olmamı engelleyen bir eksiklik. Bir süre bunun sebebinin şımarıklığım ve doyumsuzluğum olduğunu düşündüm. Tek sorun bu olmalıydı. Fakat tesadüfen gitmiş olduğum Nazım Hikmet Orotoryosunda mutsuzluğumun sebebinin bundan çok daha farklı olduğunu anladım. Şair ‘’ kocaman gözlüklerin, beyaz gömleğinle bir labaratuvarda insanlar için ölebileceksin/ hem de yüzünü bile görmediğin insanlar için/ hem de kimse seni buna zorlamamışken/ hem de en güzel en gerçek şeyin yaşamak olduğunu bidiğin halde.’’ diyordu. Durdum, düşündüm. Ben hayata bu açıdan bakmıyordum. Uğruna bedel ödenecek, ve bundan zerre pişmanlık duyulmayacak hayallerim yoktu. Bir şeyler için çabalamıyordum. Sadece bana öğretillmiş olan, yapmam gereken şeyleri yapıp yerimde sayıyordum. Kendimi çoğu zaman işe yaramaz hissediyordum çünkü üretmiyor, çılgınlar gibi tüketiyordum. Sorunum tam olarak buydu. Üretmekten kastım insanlığa faydalı olacak bir buluş kadar büyük değil. Benim üretmekten kastım çok daha basit. Köşe başında mendil satan çocuğu gülümsetebilmek, bana ihtiyacı olan bir insana karşılık beklemeden yardım etmek, hatta sabah karşılaştığım ve tek ortak noktamın aynı anda aynı yerde bulunmak olduğu insana içten bir günaydın demek aslında üretmekti. Çocukken izlediğim ve en sevdiğim çizgi film karakterlerinden biri olan Heidi’nin mutluluğunun sırrı da buydu. Küçük de olsa üretiyor olması. Daha büyük şeyler yapabilmeyi elbette herkes gibi bende istiyorum fakat hepimiz dünyada iz bırakmış insanlar kadar çalışkan, azimli ve şanslı olamayabiliyoruz. Mesela o etkilendiğim dizeleri yazan Nazım Hikmet kadar yetenekli değilim ama ona baktığımda görüyorum ki her zaman geleceğe umutla bakabilmek, uğruna mücadele edilecek hayallerimizin olması ve bir şeyleri kendi emeğimizle yapmak hayat şartlarımız ne kadar ağır olursa olsun mutluluğu getiriyor. Onun da başarısının, hala insanlar üzerinde büyük bir etki bırakmasının sebebi işte bu. Benim insanların zihinlerinde yer edecek şeyler yapmam çok güç, hatta belki de imkansız. Ama kendi çapımda hayaller kurarak, üreterek küçük dünyamın kahramanı olabilirim. Çok daha önemlisi bunları yapınca hayata gülümseyen gözlerle bakabilirim. Yarınlara daha umutlu bakabilmek, mutlu ve huzurlu olabilmek için çabalamak, hayallerimiz uğruna emek vermek ve küçük de olsa güzel şeyler üretebilmek gerekiyor. Ayrıca kendimize ya da başkalarına faydası dokunacak işlerle uğraşmak çünkü pahalı kıyafetler, lüks restorantlar ya da son model arabalar malesef bize mutluluğu getirmiyor bize sadece birkaç gün sürecek geçici bir tatmin yaşatıyor. Metroda karşımızda oturan hiç tanımadığımız insanın, sınıfımızdaki arkadaşımızın, annemizin ve babamızın mutlu olabilmesinin hiçbir yerde yazmayan, bize kimsenin öğretmediği sırrı işte tam olarak bu. KAYNAKÇA Hikmet,Nazım,’’Yaşamaya Dair’’ Aşk ve Arkadaşlık Beni yakından tanıyan insanların hiç tereddüt etmeden tanıklık yapabileceği üzere Jane Austen’ın yazar olarak bendeki yeri çok başkadır. Hâlâ dün gibi aklımdadır Aşk ve Gurur’u kitapçıda görüp aldığım gün. O gün tanışmıştım ilk defa Jane Austen’la ve bir daha da hiç kopamadım. Emma, Mansfield Park, İkna ve diğer eserleri, hepsi benim için birer mucizeydi âdeta. Ankara’nın soğuk ve gri yaşamından hayalini kurduğum İngiltere’nin yeşil kırlarına götüren bir köprüydü benim için. Uzun lafın kısası Jane Austen ve eserleri kalbimde çok ayrı bir yerdedir. Ne var ki gecen hafta bu hayranlığımı sorgulamama yol açan bir olay başıma geldi. Okul başladığından beri doğru düzgün kitap okuyamıyorum diye kendi kendime kızdığım bir anda, düşüncelerimi harekete geçirmeye karar verip kendimi bulabildiğim en yakın kitapçıya attım. Rafların arasında gözüme bir şeyler takılmasını bekleyerek gezinirken Jane Austen’ın Aşk ve Arkadaşlık adlı eserini fark ettim. Şaşırmıştım çünkü bu kitabı ilk defa görüyordum. Jane Austen’ın bütün eserlerini hatmettiğine inanan bir insan olarak şaşkınlığımın boyutlarını tahmin edebiliyorsunuzdur umarım. Tabi ki karar o anda verilmişti ve hemen kasaya koştum. Ve işte simdi de biraz utanarak da olsa Jane Austen’ın bu çok da bilinmeyen eserini sizlerle de paylaşmak adına bu yazıyı kaleme alıyorum. Jane Austen’ın daha on dört yaşındayken kaleme aldığı bir eser Aşk ve Arkadaşlık. Bu bilgiyi ilk okuduğumda yaşadığım şaşkınlık kitabı ilk gördüğümde yaşadığım şokla kıyaslanabilecek kadar yoğundu doğrusu. Benim daha çocuk diye baktığım bir yaşta, aslında neler başarılabileceğinin de canlı bir kanıtı doğrusu. Dolayısıyla dip not olarak kitabın farklı noktalardaki önyargılarımı da tekrar gözden geçirmemi sağladığını vurgulamam gerek. Konumuza dönecek olursak Jane Austen’ın o nüktelerle dolu romantizminin tipik bir örneği Aşk ve Arkadaşlık. Laura adlı karakterimizin 1700’lerin kuralcı evlilik anlayışına karşı eleştirel yaklaşımı Elizabeth Bennet’in o zeki nüktelerinin bir hazırlayıcısı konumunda. Mektup dizisi şeklinde yapılandırıldığından daha sonra yazdığı romanlarındaki üslubunun sağladığı akıcılığı yakalamak pek mümkün olmasa da Jane Austen’ın etrafını inceleme ve dalgaya almadaki ustalığının daha o zamanlarda var olduğunun ispatı yönünden her Jane Austen hayranının evinde bulunması gereken bir eser kesinlikle. Öte yandan bir Aşk ve Gurur ya da Emma’nın tadını yakalamak ise amacınız, hayalinizi gerçekleştiremeyeceğinizi en azından kendi beğenilerimden hareketle söylemeliyim. Bu tıpkı en sevdiğiniz içi fıstık parçalarıyla dolu çikolatanızı yedikten sonra fındıklı çikolata yemek gibi. Evet, çikolata çikolatadır ve her iki durumda da size zevk verir ama fıstığı tattıktan sonra fındık bir noktada çok yavan kalacaktır. Fakat pek tabi ki sırf aynı zevki vermeyeceğini bildiğinizden dolayı da çikolataya sırt çevirmek olmaz, en nihayetinde kim çikolataya hayır diyebilir ki? Jane Austen da benim için aynı bir paket çikolata gibi, Aşk ve Gurur gibi içi iri iri fıstıklarla dolu dünyanın en güzel çikolatalarına vücut veriyor, Aşk ve Arkadaşlık gibi sıradan bir fındıklı çikolataya da. Burada önemli olan Aşk ve Arkadaşlık’ın fıstıkla değil de fındıkla dolu olduğunu fark edip ona göre tadını çıkarmak zannımca. Böylece hayal kırıklığına uğrama ihtimalinizi de minimum seviyeye indirmiş olursunuz. Sonuç olarak, arada fındıklı çikolata yemek de lazım ne de olsa Jane Austen Cholatier’in ürünü diye bakarsanız; özellikle Jane Austen hayranları için koleksiyonlarında mutlaka bulunması gereken bir kitap. Hem Jane Austen’dan farklı bir lezzeti de tatmış olursunuz hem de ileride benim gibi kendinizi dünyanın en büyük Jane Austen hayranı olarak görürken biranda gözünüzden kaçan bir romanla tepetaklak olmazsınız. KAYNAKÇA Austen, Jane. Aşk ve Arkadaşlık. Alakarga, 2015. Austen, Jane. Aşk ve Gurur. Can Yayınları, 2007. Tekinbaş 1 Merve Nuran Tekinbaş 21401355 AMER Türkçe Blog 3 Final 1 ÇİMEN YAPRAKLARI Bir Amerikan Kültürü ve Edebiyatı öğrencisi olarak Walter “Walt” Whitman’ın şiir yapıtına değinmeden geçemeyeceğimi belirtmek isterim öncelikle. Sivil savaşlarda hastanelere ziyaretleri ile olsun ya da özgürlük destekçisi olması ile olsun hem bölümümden dolayı hem de insanî olarak Whitman ile kendimi ilgili hissediyorum. Walt Whitman ile karşılaşmam çok geçmişe dayanmıyor esasen. Benim çok sevdiğim bir dizi olan Breaking Bad’de karşılaşmıştım bu kitap ve yazar/şair ile. Hatta oradaki ana karakterin ismi de Walter White’dır. Bu dünyada sevdiğim bir yazının, filmin, vs. başka bir sevdiğim yazıya, filme vs. gönderme yapması kadar beni mutlu eden çok az şey vardır. Şiir kitapları genelde birbirinden bağımsızdır, tek bir konuda takılıp durmaz. Çimen Yaprakları da aynen öyledir. Konu bütünlülüğünün olmamasının en güzel yanı konu çeşitliliğin olmasıdır. Whitman’ın beni en çok etkileyen şiiri ise Kendi Şarkım’ın on sekizinci kısmındaki: “Gümbür gümbür geliyorum, borularım, davullarımla, Marşları yalnız yenenler için değil, yenilenler, öldürülenler için de çalıyorum. Günü üstün kapamanın iyi olduğunu duydunuz mu? Ben alt olmak da iyidir diyorum, savaşlar kazanıldıkları ruhla yitirirler. Davulumu ölenler için çalıyorum, Borularım bütün gücümle, sevinçle onlar için üflüyorum. Yaşasın yenilenler! Yaşasın savaş gemileri denize gömülenler! Yaşasın kendileri denize gömülenler! Yaşasın savaşları yitiren generaller, yenilen bütün yiğitler! Sayısız adı bilinmeyen yiğitler, bilinenlerin en yücelerine eşit olan!” şiiridir. Bu şiirde bir gerçeklik vardır; o da şudur ki; insanlar genelde kaybedenleri unutmaya öyle ya da böyle daha meyillidir. Hatta bırakın kaybedenleri, savaşı kazanan on binlerce askeri düşünün. Onları hatırlayamayız Tekinbaş 2 hafızamız da buna izin vermez zaten. Kazanılan savaşların sembolü ve önderleri oldukları için komutanları, generalleri hatırlayabiliriz sadece. İnsan algısı deyip geçebiliriz bu durumu fakat Whitman geçmiyor. Son derece bireyselci ve eşitlikçi bir insan olduğu için bu durumun üstünde duruyor. Yere düşmüş veyahut akmış tüm kanları içinde hissediyor adeta. En azından şiirlerinden ben bu hissiyatı alabiliyorum. Epiklerde, kitaplarda kahramanlara yeterince kredi verilmiştir ona göre. Tarih kitaplarında kazanılan savaşlar ballandıra ballandıra anlatılır; kaybedilmiş savaşlar ise kuytu köşede durur. Tüm uluslarda bu böyledir fakat hiç yazılmayan bir şey var ise o da tüm insanlığın kaybettiğidir. Yalnız savaşlarda kazanılıp kaybedilmez. Hayatın kendisi bir kazanma ve bir kaybetmedir. Kaybetmenin de hayatın bir parçası olduğunu tam anlamı ile öğrendiğimizde o zaman kazanacağız. Paradoks gibi gelebilir bu söz varsın olsun mantıkta da kaybedelim mühim değil. Mühim olan mesajı almak. Hayatımız boyunca itibar kazanmaya ve kaybetmemeye çalışırız. Gittiğimiz okullar ile, aldığımız eğitim ile, birlikte çalıştığımız insanlar ile ya da çalıştığımız kurumlar ile itibarımızı arttırmaya çalışırız her seferinde. Saygı duyulmaya çok meraklıyız bir önemi varmış gibi. Mutlu olduğumuz her yer ve her şey ile gurur duymalıyız aslında, fakat insanlar ne düşünür diye öyle saplantılıyız ki hiçbir şeyin tadını çıkaramıyoruz. Açgözlülük ile savaşmalıyken insanlar ile hatta kendimiz ile savaşıyoruz. Hangisi daha acı ondan bile emin değilim. Bireyselliğin üzerinden eşitçiliği savunması Whitman’ın çok sevdiği bir konudur. Whitman’ın Düşünce adlı şiirinde şöyle bir parçası vardır: “Eşitlik düşüncesi – kendime verdiğim fırsatları, hakları herkese vermenin, sanki bana bir zararı dokunurmuş – sanki herkesin eşit hakları olması, benim haklarım olması demek değilmiş gibi.” Bu konuda onunla tamamen hemfikirim. Şahsen kendimi herkes ile eşit görürüm. Kendisini sınıfsal ya da finansal olarak
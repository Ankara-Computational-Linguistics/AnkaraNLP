kendine duyduğu gururdan ayakları yerden kesilir ve beyninde dans eder, kimi zaman dünyadan nefret eder ve kendini beynindeki en köhne odaya kapatır. Kaçacak bir yer kalmayınca insan kendine saklanır. Her insan tek bedende binlerce kişilik taşır. Zaman zaman kendimiz bile karar veremeyiz iyi mi yoksa kötü mü olduğumuza. İnsan hatayı başkalarında aramaktan vazgeçip hatayı kendinde aramaya başladığı an olgunlaşır. Başkalarına kızmaktansa kendine kızmaya başladığı zaman daha doğru kararlar alır. Kendi kişilik analizimi yaptıkça kendimi eğitmeye çalıştığımı fark ediyorum. Bundan beş altı yıl önce kolejde okuyan bazı insanlarla arkadaşlık etmeyi kendine yakıştıramayan, kendini beğenmiş biriydim.Gülümsemeyi çok görüp çatık kaşlarla bakardım hayata. İnanmayacaksınız ama daha ilkokul birinci sınıftayken sınıf öğretmenim anneme benim insanlara tepeden baktığımı ve arkadaşlarımı küçümsediğimi söylemişti. O zamanlar annem çok üzülmüştü. Benimle konuşmayı denemiş ama nafile. Yıllar geçtikçe kendime duyduğum aşırı özgüvenin beni yalnızlaştırdığını ve insanların bana yaklaşmaya çekindiklerini fark ettim. İyi bir insanın böyle davranmaması gerektiğini ve insanın gönlünü alçalttıkça yükseleceğini keşfettim. Çatık kaşlarımı yavaş yavaş indirip yerini gülümsemeye bıraktım. Bütün insanlarla sohbet etmeyi ve bu sohbetlerin ne kadar yararlı olduğunu öğrendim. Mesela otobüs bekleyen bir amcayla sohbete dalıp alnındaki çizgilerin hikâyesini ondan dinlemek beni biraz daha olgunlaştırdı. Ben büyüdükçe bütün insanları sevmeyi öğrendim. Daha doğrusu ben büyüdükçe insan olmayı öğrendim. Zor durumda olan insanlara burun kıvırmaktansa onların acılarını paylaşmayı ve onlara yardım etmeyi öğrendim. Güzel cümleler kurmanın ve yüzünden tebessümü eksik etmemenin en büyük servet olduğunu öğrendim. Ben daha 23 yaşındayım ve önümde yürümem gereken uzun bir yol var. Biliyorum ki daha öğrenemediğim yüzlerce şey vardır. Her yeni yaş olgunluk katıyor insana. Eskiden oturduğum bir mekânda soğuk ya da dökülmüş gelen bir çay yüzünden oradaki çalışanları azarlayabileceğimi zannederdim ama şimdi bunun böyle olmadığını ve bütün insanları en az kendimi sevdiğim kadar sevmem gerektiğini öğrendim. Tatlı bir dille uyarmanın ne kadar kutsal bir şey olduğunu öğrendim. Benim inançlarıma göre bu hayatta bir insanı küçümsemekten daha büyük bir kötülük yoktur. Siz de deneyin! İnsanlara güler yüz gösterdikçe ne kadar çok sevildiğinizi fark edeceksiniz. İçiniz huzurla dolacak ve egolarınızdan arınacaksınız. İnsan hatalarıyla insandır. Kusursuz olmak mümkün değildir maalesef. Kötü düşüncelerinizden ve davranışlarınızdan kurtulmak sizin elinizdedir. Bir insanın en güzel eğiticisi yine kendisidir. Aynanın karşısına geçip kendinizle konuştuğunuzda bütün gerçeklerle yüzleşirsiniz çünkü insan kendisinden kaçamaz, kendisine yalan söyleyemez. Sizi sizden başka hiç kimse değiştiremez. En başta söylediğim gibi aklınıza yatmayan bir şey olduğunda kaçarsınız her şeyden ve herkesten ama kendinizden asla kaçamazsınız. Kendinizi eğitmeye öncelikle kendinizi sevmekten başlayın çünkü kendisini sevmeyen bir insanın başka insanları sevmesi beklenemez. Sonra yüzünüzden eksik etmeyeceğiniz bir gülümsemeyle devam edebilirsiniz. Gülümseyen bir insanın kendisine ve çevresine verdiği pozitif enerji bütün güzelliklerin başlangıcı olacaktır. Zaman değişiyor. Siz de değişin. Her gün biraz daha “insan” olmak dileğiyle… Fatma Sezgi ABAK ZEYTİN DALI OLARAK ÇOCUKLAR Superbowl'un kendisi kadar devre aralarında verilen konserleri de başta ABD olmak üzere hemen hemen bütün ülke vatandaşlarının çenesini yoruyor. Ben de en son performansı izledim ve sonra "Yine kimse Michael Jackson'ınkini geçememiş " dedim. Michael'ın performansında beni en çok etkileyen şey konser sırasında tribündeki herkesin birer kâğıt parçası tutarak bir resim oluşturduğu andı. O resimde Dünya'nın her yerinden çocuklar el ele tutuşmuşlardı. Yine "dünya barışı" mesajı çocukların üzerinden verilmişti. Peki, bize çocukların barış elçisi ya da masumiyet timsali olabileceğini gösteren şey nedir? Çocuklara küçük yaşlarına rağmen çok büyük sorumluluklar yüklüyoruz. Mesela bize göre hepsi masum olmalı . İnsanlar doğduklarında, çocuk olduklarında vicdanları ve belirli bir ahlak anlayışları olmuyor, çünkü bunlar sonradan öğrenilen, deneyime dayalı kavramlar. Bir insanın vicdanının olmaması demek sanıldığı kadar kötü bir şey değil aslında. Bu, sadece kişi kendi davranışlarını değer yargılarına göre muhakeme etmiyor demek. Annesinin çamaşır yıkarken ne kadar yorulacağını hesaba katmadan saatlerce çamurla oynayan bir çocuğun yaptığı gibi. Zamanla bu değer yargılarını öğreniyoruz. Büyüyünce vicdansızca yaptığımız davranışlarımız yadırganıyor. İster istemez içimizden geleni değil de toplumun istediğini yapmaya başlıyoruz. Birini kırma kaygısıyla kullandığımız kelimelere dikkat ediyor, konuşurken iki kere düşünüyoruz. Hâlbuki bir çocuğun aklındakini iki kere düşünüp söylediği hiç görülmüş müdür? Aklından geçeni pat diye söylemek çocukluğun hilkatinde vardır. Biz bunu masumiyet olarak tanımlarız, çünkü çocuklar bizim aksimize toplumdan dışlanmamak için belirli değerleri benimsemek zorunda değildir. Belirli değerlerle sınırlandırılmadıkları için de farklılıklara yetişkinlerden daha hoşgörülüdürler. Bir çocuk için diğer bir çocuğun ten renginin, dua ettiği Tanrı'nın, kilosunun farklı olması onunla saklambaç oynamaya engel değildir. Yetişkinlerin aksine farklılıkları göz ardı etmeleri karşısındakileri kırmamak için değil, gerçekten farklılıkları önemli görmedikleri içindir. Çocuklar kendilerinden farklı olanı toplum tarafından dayatılan düşüncelerden dolayı kabul etmek ya da etmemek zorunda değildir. Hiçbir çıkar göz etmeden yalnızca içlerinden geldiği gibi davranırlar. Bu yüzden barışı ve masumiyeti temsil etmeyi hak ederler, çünkü duyguları ve davranışları yapaylıktan uzak ve tertemizdir. Barış mesajının çocuklar üzerinden verilmesinin bir diğer sebebi de çocukları geleceğimizi sembolize etmekte kullanmamız. Yetişkinler deneyimlerinden dolayı biliyor ki kin, nefret, savaş, ayrımcılık gibi insanı olduğu yüzyıldan çok daha gerilere sürükleyen kötü duygular ve olaylar tarih boyunca bizi çok kötü bir şekilde yıprattı. Bunun farkında olan yetişkinler kendilerinin bunu artık değiştiremeyeceğini düşünüyor ve bu kötülüklerden uzak bir dünyada yaşamak umuduyla çocuklara bu kötülüklerle savaşmaları için asker üniforması giydiriyor. Çocukların ön yargısız duyguları hem bizim hem de çocukların daha güzel bir dünyaya olan inancını artırıyor. Biliyoruz ki yetişkinler de çocukken kötü duygulardan uzak yaşardı. “Bir kere böyle yaşadıysak neden devam edemeyelim? ” diye soruyor yetişkinler de kendilerine. Öte yandan şunu da biliyoruz ki yetişkinlerin başlattığı bir savaştan ya da yalnızca birilerinden üstün olduklarını kanıtlamak için doğada yarattıkları tahribattan en çok çocuklar etkileniyor. Çocukların bu durumlardan nasıl etkilendiklerini hepimiz çok iyi biliyoruz aynı barışa en çok onların ihtiyacı olduğunu bildiğimiz gibi. Böyle bir durumda barışa olan ihtiyacı onlar kadar etkileyici anlatacak birilerini düşünemiyorum. Çocukları tarih boyunca masumiyet ve barış timsali olarak gördük ama ne yazık ki bu masumiyeti ve barış arzusunu kaybetmeleri için her şeyi yaptık. Şimdi bırakalım bu çatışmaları da çocuklar dünyamızı daha güzel bir hale getirsin. “KÜÇÜK CADI” DİYEN BİR ADAMMIŞ, HABERİMİZ YOKMUŞ Bir ünlünün bize benzer hayatı olabileceğini hiç tahmin etmezdim hiç. Hele ki bu ünlü kişi bizden yüzyıl önce yaşamış bir bilim adamıysa. Albert Einstein’ı hepimiz küçüklüğümüzden beri okulda gördüğümüz derslerden, haberlerden etrafımızdaki insanlardan ve müzelerde sergilenen kitaplarından biliyoruz. Einstein gibi ürettiği teorilerle bilime damgasını vurmuş bir bilim adamını duymamak mümkün değil zaten. Herkes gibi ben de bu Alman adamı biliyorum ama iş aklımda canlandırmaya gelince ortalık çok karışıyor. Hayal edemiyorum, onun da bizim gibi bir insan olduğunu düşünemiyorum üstelik fotoğraflarını yüzlerce kez görmeme rağmen. Nasıl fotoğrafını gördüğüm bir insanı “insan” olarak algılamakta zorluk çekebilirim ki. Anlayamıyorum. Belki de kafamda Einstein’ı bir insan olarak canladıramamamın sebebi her yerde onun resmini çok fazla görmemden kaynaklanıyordur. O kadar fazla görmüşüm ki, artık o resimler yüzyıl önce yaşamış bir insanın fotoğrafı değil de, her yerde gördüğüm bir resim tablosu haline gelmiş. Artık o, insan olmaktan çıkmış, her yere basılan bu “tablo”yla bilimin simgesi haline gelmiş. Fotoğraflarına bakarak Einstein’ı kafamda canlandırmayı geçtim, onun yaşadığı yere, Princeton’a gitmeme rağmen bunu başaramadım. Okuduğu ve araştırmalarını yaptığı üniversitede bulunmak, kitap ödünç aldığı kütüphaneyi gezmek veya onun bulunduğu sınıflara girmek bile kitaplarda gördüğüm o adamı bir insan olarak hayal etmeme yeterli olmadı. Bunların üstüne yaşadığı evin önünden geçtim ve yine canlandırmakta başarısız oldum. Garip duygular yaşamıştım o sıralar. Onun bu teorileri o mekanlarda çalışarak bulduğunu kavramakta çok zorluk çekiyordum. Belki de o formüllerin bir insan zekası tarafından bulunma ihtimalini çok az gördüğümden bu karmaşıklıkla karşı karşıyaydım. Albert Einstein’ın sevgilisine ve sonra da eşi olacak kadınla mektup yazışmalarını okuduktan sonra ona çok farklı bir gözle bakmaya başladım. O mektuplarla beraber Einstein’ı, bir insanın tanınabilecek en insani yönüyle tanıdım: aşkla. Mileva Maric’e yazdığı mektupları okurken kitap kapaklarında gördüğüm adam sanki yavaş yavaş kitabın içinden çıkıp da canlanıyor gibiydi. Her sayfada daha çok bize benziyordu ve onu insan olarak düşünmekte hiç zorlanmamaya başlamıştım çünkü; onun da bizim gibi kütüphaneden ödünç kitap aldığını, sevdiği kıza derste not tuttuğu defterini verdiğini ve onu kapısının önünde beklediğini öğrendim. Yeri geldiğinde çok mutlu olduğunu, yeri geldiğinde de sıkıntılar yaşadığını fark ettim aynı bizim gibi. Einsten’ın yazdığı mektupları okurken onun bize benzediğini en yoğun şekilde hissettiren ve aynı zamanda beni en çok şaşırtan cümle şuydu: “Dün Zürich’te zamanım sıkışıktı ve fizik defterini evinize bırakma fırsatım olmadı. Suratınızı asmayın, küçük cadı!” Bu koca bilim adamının sevdiği kadına “küçük cadı” dediğini öğrendiğimde yüzümde minik bir tebessüm oluştu ve işte o an Albert Einstein’ın da herkes gibi duyguları olan bir insan olduğunu fark ettim. Şimdi tekrar Princeton Üniversitesini düşünüyorum ve bu sefer gittiğim yerler daha anlamlı geliyor. Daha önce orada Einstein’ı canlandıramazken şimdi çok net gördüğüm yerlerde çalışırken hayal edebiliyorum. Okuduğum mektuplar teker teker tamamlamış o yerleri de farkında değilmişim. Boş gördüğüm sınıfları, kütüphaneyi ve yurtları artık içinde insanlarla ve özellikle her yerde ismini duyduğum ünlü bilim adamıyla doldurabiliyorum. Önceden kendisini insan olarak bile kavrayamıyorken, hele ki aşık olabileceğini hiç düşünemezdim. Belki Einstein’ın günlüğünü okusam bu kadar etkilenmezdim; fakat aşk mektuplarını okumak ona tamamen farklı bir gözle bakmamı sağladı. Sadece hayatının bir kısmını öğrenmekle kalmadım; duygularını, aşık olduğu kadının duygularıyla beraber öğrendim. Yani onun için olabilecek en özel duyguları, onun kadar yakından tattım: Beraber bilim dergisi okumalarına, aileleriyle tanıştıkları anlara, evliliklerine ve nasıl birbirlerinin yanında olduklarına şahit oldum. Hatta birbirlerine isim taktıklarını da gördüm: Dollie ve Johnnie. Albert Einstein diye başlayan, Albert diye devam eden ve Johnnie diye biten bu mektup yolculuğunda yüzyıl önceye gidip onların duygularını paylaşınca tanıdım ben o mucizeler yaratan bilim adamını. Artık o benim gözümde kitaplarda yer alan bilimi temsil eden bir simge değil, deli gibi aşık olan hatta sevdiği kadına “küçük cadı” bile diyen bir Johnnie. Elif Gamze Dedeler Son Günümüzdür Belki Yarın Ne çok uzağız ölüme, ne de çok yakın. Her daim aklımızda olan bir şey olmadığı gibi hayatlarımızda da yeri yok diyemeyeceğimiz türden bir şey aslında. Biliriz çünkü her masal sonlanmadı mı çocukluğumuzda, her oyun sona ermedi mi? Tıpkı sona eren şeylerin olması gibi yaşamın da bir sonu; nihayete ereceği zaman vardır. Belki çok yakın, belki değil. Hazırlıksız da yakalayabilir bizi, en beklediğimiz anda da gelebilir. Bugün nasıl var isek, yarın o kadar yok olabiliriz. Bıraktığımız belki yarım kalmışlıklar ve parça parça anılardan ibaret gibi gözükecek olsa da her zaman daha fazlası olacaktır. Her ne kadar yaşamın tam ortasında, yaşamın sonunu düşünmek gereksiz gibi gözüküyor olsa da bu gerçeğe yakın yaşamanın da bana zararının olmayacağını, tersine iyi geleceğini düşünürüm. Ne göze güzel gözüktü, ne kulağa biliyorum fakat her aydınlığın bir karanlığı vardır elbette. Her mutluluğu da yarım bırakmış, kalp burkan bir üzüntüsü… Ne tamamen sona odaklanmalı, ne de hiç son gelmeyecekmiş gibi yaşamalıyız tam da bu sebepten dolayı… Enver Aysever, Bu Roman O Kız Okusun Diye Yazıldı adlı romanında tam da düşüncelerimi şekillendirmeme yardımcı bir cümleye yer vermiştir; “Ölümü düşünmek bir rüya görmek gibi desek yeridir. Bir dize kurmak gibi! Bildiğimiz yaşantıya ait değil, ama yine de tastamam göbeğinde yaşamın.” (56) İçinde bulunduğumuz yaşantıya, günlük hayatlarımızda daima yer vermeyi düşünmediğimiz, anmadığımız bir şey olarak gözükse de aslında hayatlarımızın merkezindedir ölüm. Görmezden gelmeye çalıştığımız kadar görünür olur ve bir anda karşımıza çıkıveriri belki de kim bilebilir? ‘Yarını son gününmüş gibi yaşa’ terimi de belki 1 de sona ne çok uzak ne de çok yakın olduğumuzun bilincinde kalınarak söylenmiştir. Her duruma karşı “keşke yapsaydım” diyeceklerimizin olmaması için aslında bugünü değerlendirmemiz büyük önem taşır. Değerlendiremediğimiz bugünler ve yapamadığımız her şey için bizi “keşke”lerle başlayan cümlelerden oluşan pişmanlıklar günbegün rahatsız edebilir… Doya doya yaşamaktan bahsedilir, hayatı ve yaşamı israf etmemekten… Kime göre neye göre israf olmaz hayatlarımız? Bana kalırsa keşkelere kadeh kaldıracağımız zamanlara tanık olmadığımız sürece hayatı verimli yaşamış sayabiliriz. Hayatlarımızın bu denli merkezinde yatan “son” bizlerden bir şeyler alıp götürmeden mesela, konuşmalı, paylaşmalı, dertleşmeli ve üzmeyi bildiğimiz kadar sevmeyi de bilmeliyiz. Her duyguyu sonuna kadar yaşamak vardır, bir de yarım yaşamış olmak. Biz sonuna kadar yaşayanlardan sayabilir miyiz kendimizi? Eğer öyleyse işte sona yakın olmamız bizden bir şey almaz, bizi eksiltmez fakat eğer yarım kalmışlıklarımız varsa aynı durum geçerlidir diyemeyiz. Yarım kalmışlıklarımızla birlikte bize yakınlaşan son her geçen gün artacak olan“keşke”lerimize sebep olacaktır… Gördüğümüz bir rüyaya dahil ettiğimiz sonlar. Ölümler, elimizdeki kayıplar… Görmemeye çalıştığımız zamanlar olduğu kadar gözümüzün önünden ayrılmadığı ve daima göz önünde olduğu zamanlar da vardır sonların. Ne çok göz önünde tutmak güzeldir, ne de hiç kale almamak. Gelgelelim en sonunda istesek de istemesek de sonla yüzleşecek oluşumuzdandır bu da. Varsın gördüğümüz bir rüya olarak kalsın, kurduğumuz bir dize gibi… Yatağa yatmadan önce müzik dinlerken kafamızda dönüp dolaşan klip sahneleri tadında olsun bizim için bu sonlar. Birer birer eksildiğimizin bilincinde olmak nasıl canımızı yakacaksa bizi de hayatımızın 2 merkezinde gözlerimizi kapattığımız zaman zoraki karşılaştığımız bu sona o kadar yaklaştıracaktır. Nefes aldığımız sürece var olmasının bizlerde yarattığı farkındalık ise bugünlerimize şükrettiklerimizin yansıması olarak dönüp dolaşacak, en sonunda yine bizde son bulacaktır… KAYNAKÇA Aysever, Enver. Bu Roman O Kız Okusun Diye Yazıldı. Doğan Yayıncılık, 2014, İstanbul. 3 En Mutlu İnsanlar, Deli Olanlar Değil Midir? Barış İnce’nin Çelişki kitabını okumayı bitirdikten sonra, aklım hâlâ cevaplanmamış sorulardaydı: Okuduklarımızın ne kadarı gerçekti? Savaş dışında da hayal ürünü olan başka bir karakter var mıydı? Gizem karakteri, ya da gerçek ismiyle Çisem, acaba gerçek miydi? Yoksa o da mı bir hayal ürünüydü? Kafama takılan çok fazla cevaplanmamış soru vardı ama aklım en çok Savaş’ta kalmıştı. O bana büyük bir sürpriz olmuştu. Kitabı okurken ara ara takıldığım bazı yerler olmuştu, özellikle de Barış’ın kendinden bahsederken hep “biz” kelimesini kullanmasına “siz?” şeklinde karşılık alması oldu. Buna rağmen “Fight Club (Dövüş Kulübü)” benzeri bir son ile karşılaşacağım, aklımın ucundan bile geçmemişti. Savaşa takıldığım gibi, bir o kadar da gerçeklik kafamı kurcalıyordu. Bizim kitabın başından sonuna kadar okuduğumuz bu olaylar aslında nasıl yaşanmışlardı? Bize Savaş bir olayı yaptı veya bir cümleyi söyledi diye aktarılan bölümlerde ne oluştu? Mesela Savaş ile olan sınav anıları, gerçekte var olmayan bir insandan nasıl kopya çekebilirsin ki? Çok merak etmiştim bu olayların nasıl yaşandığını. Bir taraftan da Barış adına üzülüyordum. Bunca zaman beraber olduğun, birlikte maceradan maceraya atıldığın bir insanın, aslında var olmaması ne kadar üzücü bir durum olsa gerek. Düşünüyorum da hâlâ görüştüğüm bir çocukluk arkadaşımın aslında var olmamasını. Beraber gülünmüş espriler, birbirine yapılan eşek şakaları, yaşanılan maceralar vb. Yazsan sayfalarca yazılabilecek onca yaşanmış anıların, hiçbirinin aslında yaşanmadığını, ne hissedeceğimi bilemiyorum. Sanki bütün hayatı boşuna yaşamışım gibi veya bütün hayatımın bir yalandan ibaret olması gibi. Kim bilir Barış, Savaş’ı kaç senedir görüyordu. Onun için ne kadar önemli bir yeri vardı hayatında. Her zaman çok korktuğum bir şeydi deli olmak. İnsanın gerçeklik algılarıyla oynayan kalleş bir hastalık. Ama aynı zamanda da bu hastalık düşündürüyor insanı, deli olmak her zaman kötü bir şey midir? Aramızdaki en mutlu insanlar, deli olanlar değil midir? Mesela oturduğum mahallede, mahalle sakinlerini her gün görüyorum. Aynı insanları bazen mutlu, bazen de üzgün görüyorum ama her seferinde yüzü gülen tek bir insan var, o da mahallemizin delisi. Belki de yanlış açıdan bakıyorum bu hastalığa, belki de insanın gerçeklik algısıyla oynaması iyi bir şeydir. İnsanı, etrafını daha az umursayan, toplum baskısından etkilenmeyen ve bu yüzden daha cesur, insanların da dediği gibi “deli cesareti” ve mutlu birer birey yapandır o. Belki de insanın hayatın tadını çıkarması için gerekli olan veya gerekli koşulları sağlayan unsurdur o. Bunun sonunda hayatı doruklarında yaşamak vardır belki de. Mutlu olmak için değil midir hayatımız boyunca aldığımız her nefes, attığımız her adım, yaptığımız her eylem. Deli olmak bu yolda bir kısayol olarak gözükebilir. Fakat bu yolu kullanamaz çoğu insanlar, uzun olan yolu seçmek zorundadırlar. Ancak bu demek değildir ki, bu uzun yolda ilerleyen herkes, yol boyunca mutsuz olacaktır. Bu yolda ilerlerken mutlu olmak için hayatı biraz daha az ciddiye almak lazımdır. Mesela Barış karakteri, kitapta neredeyse her zaman ciddi bir tavır içerisinde eleştiri yapmaktadır. Oysaki eleştiri yapmak insanı kendi içerisinde bir münakaşaya sokar ve bu münakaşa da insanın yaşam enerjisini söndürür. Yanlış anlaşılmak istemem, demiyorum ki hayatın boyunca koyun gibi otur, hiçbir eleştiride bulunma. Demek istediğim her zaman yapılan eleştiriler sana bir şey kazandırmaz aksine zamanını ve enerjini alırlar. Bu dengeyi bulmaktır mutlu olmak. Kaynakça: İnce, B. (2017). Çelişki. İstanbul: Can Yayınları Şevki Gavrem Kulkuloğlu 21201670 Giray Tandoğan TURK101-32 Aslı Uçar Vefa Bazen Unutmaktır Vefa kelimesinin anlamını bilen kişi sayısı bir elin parmağını geçmez denecek kadar azaldı günümüzde maalesef. İnsanlar, vefanın anlamını bırakın, vefa ile birleşerek güçlendirecek kelimelerin anlamlarını bile ne kadar doğru biliyor emin olamıyorum. Sevgi, dostluk, saygı ve bunları devam ettirecek olan güç gibi derin anlamları olan kelimeler, sözcük öbekleri... Birbirimize bağlılığımız azalırken bencilliğimiz git gide artmakta. Vefasızlığı sorgulamama sebep olan Haydar Ergülen’in “Vefa Bazen Unutmaktır” adlı denemesi de bu unutulmuş kavrama ışık tutarken çözümünün aslında vefanın zıt anlamına denk gelebilecek olan unutmak olabileceğini öneriyor. İnternet hayatımıza girdikçe kelimeler de anlamalarını yitirmeye, şekil değiştirmeye başladı. Vefa da bunlardan biri. Sosyal medya denen kavram internetle birlikte gündelik yaşamlarımızın bir parçası olmaya başladıkça bencillik seviyemiz de git gide artmakla birlikte kafalarımızı karıştırmaya başladı. Sosyal medya ortamında insanlar kendi fotoğraflarını yine kendileri çekerek en güzel hallerini diğer insanların görüp beğendiklerini belli edebilecekleri bir ortamda paylaşım yapmaya başladı. Belki de en çok sorgulanması gereken bencilliğe sebep olan bölüm burasıdır bu konuda. Ama benim burada değinmek istediğim esas mesele vefa gibi derin anlamı olan bir kavramın bu bencil ortamlarda yer edinmeye, tutunmaya çalışması. Kendi fotoğraflarını paylaşan insanlar beğeni sayısı denen bir mekanizma sayesinde fotoğraflarının kaç kişi tarafından görüntülendiğini ve beğenildiğini görmekte ve arkadaşlarından, değer verdiği insanlardan vefayı bu ortamda kendi fotoğraflarını beğenmeleri şeklinde beklemeye başladı. Karşılıklı arkadaşlık isteği göndermek gibi cümleler kurulmaya başlandı. Yalnızca birbirlerinin fotoğraflarını beğenerek arkadaşlık edenler türedi. Bu ortamlarda anlamını kaybeden vefa artık biri birinin fotoğrafını beğendiği zaman yerine getirilmiş gibi hissedilmeye, algılanmaya başlandı. Oysa ki eskiden bir iyilik yapıldığında karşılık beklenmezdi. Beklenmediği gibi karşılık gelmese dahi iyilik yapılmaya devam edilirdi. Buna rağmen insanlar kendilerine yapılan bu karşılıksız iyiliklere, vefakar bir şekilde, vefa borçları olduğunu hisseder ve bu borçlarını iyiliğe karşı iyilikle cevap vererek öderlerdi. Yani vefa borcu denen kavramlar vardı eskiden. Komşular komşularıyla selamlaşır, birbirlerine misafirliğe gider ve karşılaştıklarında birbirlerinin hatırlarını sorarlardı. Komşuya dolu giden tabak boş dönmezdi. Bunu bir kenara bırakalım komşuya dolu tabak giderdi. Şimdilerde insanlar bir selamı birbirlerine çok görmekteyken bu paylaşımların ilginç gelmesi de gayet doğal aslında. Vefa aynı zamanda çocukların kendilerini büyütmüş, yetiştirmiş olan ailelerine de duyduğu ve zamanı gelince onlara destek olarak ödediği bir borç, bir duyguydu. Artık maalesef çocukları bile onlara sınırsızca emek ve zaman harcamış ve bunu yine karşılık beklemeden yapmış olan ailelerine günü geldiğinde sırt çevirmekte, kendilerini düşünerek vefadan uzak bir şekilde yaşamaktalar. Eskiden bu kadar fazla huzur evi yoktu mesela. Aileler yaşlısı genci birlikte geniş aile şeklinde aynı çatı altında ömürlerini geçirirlerdi birbirlerine destek olarak. Şimdi evler küçük, aileler küçük, insanlar birbirlerine uzak, sevgi yok denecek kadar az düzeyde, saygı mecburiyetlerden ve hiyerarşik çalışma ortamlarında yapmacık şekillerde var ve bunların hepsinin birlikte var olduğu bir dünyada tabi ki vefa da yok. Varsa bile kabuk değiştirmiş, değerini kaybetmiş bir şekilde sanal ortamlarda yer edinmeye çalışacak kadar düştü. Peki çözüm nerede veya nasıl olmalı? Ne yapmalıyız da vefayı, vefa borcunu kurtarmalıyız? Belki de Haydar Ergülen haklıdır. Aslında zıt anlamlar olan unutmak ve vefa bir arada çözüme ulaşacaklardır. Yapmacık ilişkiler yaşayacağımıza, beklenti içinde olacağımıza hiç bunlara gerek kalmadan unutup vefa borcumuzu unutarak ödeyebiliriz samimi bir şekilde. Belki de vefa bazen unutmaktır... Sezernaz Sezer 21300554 TURK 102 - Şube 10 Aslı Uçar OTOMATİKLEŞTİRME BENİ! Toplum normlarına ters düşen insan davranışları, hiç kuşkusuz, edebiyat ve beyaz perde için daima meyve veren ağaç konumundadır. Sinemada yerleşik kalıpların dışına taşan Stanley Kubrick’in İngiliz romancı Anthony Burgess’in romanından cüretkar bir şekilde uyarladığı Otomatik Portakal da bu konuyu ele alan filmlerden biri. Hava karardığında dehşet saçmak için sokağa dökülen gençler, kapıları yardım için çalındığında bile açma konusunda tereddüte düşen kadınlar, günün yirmi dört saati gece karanlığının tedirginliğinde geçen bir atmosfer... Film, vizyona girdiği 1971 yılında bir distopya ise de şimdilerde geçmişten gelip gerçeğe dönüşmüş sosyal bir kehanet sanki. Toplumda genel kabul gören düşünce, insanların sistemin yarattığı kurallara ayak uydurabildiği ölçüde iyi, toplum faydasına aykırı düştüğü ölçüde ise kötü olduğu yönündedir. İnsanın toplumdan bağımsız olarak düşünülemediği gerçeğini göz önünde bulundurduğumuzda insan ruhunun eğilimi hangi yöndedir? Freud, insan bilincini üç ayrı ruhsal kategoride inceler. İlki cinsellik, saldırganlık, kin gibi hayvansal içgüdülerimizi ifade eden id; ikincisi doğayla id arasındaki denge unsuru ego; sonuncusu ise insanın içinde bulunduğu toplum tarafından yaratılan kural ve değerler bütünlüğü ekseninde insana yön veren süper egodur. İnsan, süper ego sayesinde toplumca kabul görmeyecek tutkularını ve hayvani içgüdülerini çoğunlukla bastırır, erteler ya da derinlere hapseder. Bu sayede topluma ayak uydursa da temelde değişmez. Temelde, kabuğundan sıyrıldığında ilkel insandan farksızdır. Bu yüzdendir ki ruhunda varoluşundan kaynaklı doyumsuz bir hayvan bulunan bir varlık için mutlak iyilikten bahsetmeyi ütopik buluyorum. Şayet mutlak iyilikten bahsedebilsek bile bu tür insanların bir elin parmağını geçmeyecek kadar az olduğu ortada. Asıl mesele sistemin çizdiği ahlak sınırlarına aldırmadan, sırf kendi doyumu adına hareket eden “kötü”ye, sistemin gösterdiği direncin şiddeti ve yol açtıklarıdır. Cevabı mutlak olmayan iyi mi kötü mü, doğru mu yanlış mı tartışmasının ötesinde üzerinde durulması gerekenler vardır: Suç, ceza, sistemin suçluyu topluma kazandırmak için sunduğu eğitimin etikliği, devlet ideolojisi uğruna yok edilen iradeler... Öyleyse suçun orijinini, nereden, neden geldiğini, sorumlusunu –aile, sosyal çevre...- bir kenara bırakalım da suçlunun karşısında duran sisteme bir göz atalım. Devletin, örgütlenme modeliyle topluma egemen olan düşünce sistemini şekillendirdiği su götürmez bir gerçektir. Kudretli(!) devlet, üstün buyurma gücünü ve bürokratik araçlarını devreye sokarak bünyesindeki insanları istediği forma sokar. İdeolojisini temel alarak yarattığı bu düzene aykırı düşen, kamu huzurunu bozan, varlığına tehdit olarak gördüğü “kötü”leri bir bir ayıklar ve onlar üzerinde kimi zaman “iyileştirme, topluma kazandırma” adı altında olsa bile baskı mekanizmalarını kullanmaktan çekinmez. Ötekilere -öteki değerlere, öteki yargılara, öteki davranışlara, öteki ideolojilere- tahammül etmez, kendi amaçları doğrultusunda asimile eder. Totalitarizme doğru emin adımlarla yelken açar âdeta. Amacı iktidar-birey çatışmasında galip gelip tek tip “iyi” birey yaratmaktır. Etik ya da değil, büyük oranda gerçekleştirir de bunu. Kurbanlar baskılanarak, iradeleri hiçe sayılarak “iyi”ye evrilmiştir şimdi. Peki, iradesi doğrultusunda kötü olmayı tercih etmiş hatta bundan ziyadesiyle zevk alan bir kişiyi iyi olmaya zorlamak ne derece iyidir? Bu baskılar neticesinde iyi olmak bir seçim olmaktan çıkıp bir mecburiyete dönüşmüşse iyi olmak hâlâ bir erdem midir? Nerede kaldı iyi ile kötüyü ayırt etmesi için yalnız insana bahşedilmiş irade? Evet, suçlu suçundan arınmıştır ancak artık ahlaki seçim yapabilecek bir varlık da değildir. Artık, “iyi” tanımına fazlasıyla uygun “yapay bir otomatik portakaldır” sadece. Ve unutulmamalıdır ki o portakal elbet bir gün soyulup başucuna koyulur. Görkem TürerKOŞMAKRomanlarını beğenerek okuduğum Japon yazar Haruki Murakami'nin Koşmasaydım Yazamazdım denemesi, yazarın özel hayatından ve deneyimlerinden geniş bir kesit paylaştığı “samimi” bir kitap. Beğendiğim bir yazarı edebiyat dünyası dışında bana tanıma fırsatı sunan bu kitabın, birçok Murakami takipçisi için de armağan niteliğinde olduğunu düşünüyorum. Kitap yazarın okuduğum diğer popüler romanlarından farklı olarak konusu ve anlatımı dolayısıyla büyük okuyucu kitlelerine hitap edemeyebilir. Ancak; sıkı takipçileri için, sadece yazı yazan “soyut” Murakami'nin yerini tüm içtenliğiyle hayat felsefesini okuyucularıyla paylaşan “samimi” yazar Murakami alıyor. Yazar, koşmak ve yazmak eylemlerinin kendisi için ne anlama geldiğini ve hayatındaki önemini sohbet havasında içtenlikle paylaşıyor.Murakami, ilk kez profesyonel olarak yazı yazmaya başladığı sıralarda düzenli olarak koşma antrenmanlarına başladığından bahsediyor. Sadece koştuğu müddetçe yazı yazabiliyor olmak aklayatkın bir açıklama olabilir mi? Benim cevabım: “Evet, neden olmasın!” olurdu. Kitabı okumaya ilk başladığım zaman bunun tuhaf bir rastlantı olduğunu düşündüm. Ancak; kitapta yazarın hayatında gerçekleşen gelişmeleri okudukça yazmak ve koşmak arasındaki bağlantının sıradan bir rastlantıdan ibaret olmadığını; aksine bu iki eylemin birbirini besleyen ve geliştiren kavramlar olduğunu fark ettim. Öyle ki; maraton koşmak, öncesinde iyi planlanmış birçok düzenleme gerektiren, uzun zamana dayalı bir egzersiz. Bu uzun zaman süresince, motivasyon ve kondisyon yeteneklerini kendisini sürekli geliştiren bir ritimde yarışa hazırlamak en önemli ayrıntılardan biri. Benzer şekilde, yazarlık da uzun bir hazırlık dönemi ve her bir sonraki yazı denemesinde edebiyat yeteneğini geliştirmeyi gerektirir; çünkü aksi hâlde okuyucu bulabilme zorluğu çekilir. Öyle görünüyor ki, koşmak veyazmak bir çok ortak gereksinime sahip iki eylem. Aynı şekilde doğaları gereği koşmak ve yazmak birbirini destekleyen ortak ideallere de sahip. Mesela, maraton yarışlarına hazırlanırken vücut dengenizi koruma, yazmakta olduğunuz hikâyeleri dikkatinizi dağıtan hiçbir şey olmadan düşünüp geliştirebilme imkânınız olur. Profesyonel bir yazar olarak yazarken edinilen sabır, disiplin gibi karakter özellikleri de maraton koşarken sizi “finish” noktasınataşır. Dolayısıyla; meslek olarak yazarlık yapan, her gün düzenli olarak koşma alışkanlığına sahip olan birisi için maraton yarışlarına katılmak, gayet tabii, mesleğindeki başarısının püf noktası olabilir.“Koşuyorum, öyleyse varım!” (Murakami, 112)Koşmak, yüzmek, resim yapmak gibi alışkanlıklar edinmek kişiyi değiştirir; ona nesneleri, olayları, kısacası hayatı daha farklı bir açıdan görme imkânı verir. Sporla ve sanatla daha uzun süre ilgilendikçe muhtemelen meslek hayatında da alışkanlıkların değişmeye başladığı gözlenir. Böylece, kişiliğimiz biraz daha şekillenmiş, karakterimiz biraz daha bize özgün hâle dönüşmüş olur. Başka bir deyişle; hobilerimizle gerçek anlamda “var” oluruz, bize özgü bir hayat duruşu ediniriz. Öyle olduğuna inanıyorum ki, Haruki Murakami de koşma alışkanlığı ile birlikte kendine has yazı üslubunu geliştirme şansına kavuştu. Düzenli olarak koşmaya başlamadan önce; muhtemelen yazmak istediği hikâyeleri bir düzen içinde kurgulayıp, yazmakta en azından profesyonel olarak yazarlık yaptığı bugünlerine kıyasla oldukça güçlük çekmiş olduğunu düşünüyorum. Üstelik, sporla ve sanatla daha çok uğraştıkça rekabete dayalı bu alanda başarıları ve başarısızlıkları deneyimleriz. Geliştirmeye ihtiyaç duyduğumuz özelliklerimizin üzerine daha çok düşeriz. Böylece, hayattaki inişleri ve çıkışları doğal olarak kabullenme, yapılan hatalardan ders çıkarma, yeni fırsatları daha iyi bir şekilde değerlendirebilme yeteneği kazanmış oluruz.Sözün kısası; koşmak sadece keyifli vakit geçirilen bir eylem olmayıp, mesleki yetenekleri geliştiren, kişinin hayata bakış açısını değiştiren, hayatı yaşanılır kılan bir aktivite. Başka bir deyişle, koşmak ve hayat arasında sağlıklı bir denge bulmak önemli. Koşmaya devam etmeli...KAYNAKÇAMurakami, H. (2013). Koşmasaydım Yazamazdım. Doğan Kitap.Görsel, D&R. < http://www.dr.com.tr/Kitap/Kosmasaydim-Yazamazdim/Haruki-Murakami/Edebiyat/Deneme-Yazin/urunno=0000000572947 > adresinden temin edildi.Makbule Berfin BAYDAR 21502463 BİR KATLİAMIN ÖYKÜSÜ: SEVGİ FOTOĞRAFI Geceleyin gökyüzünden göz kırpan yıldızların parlaklığı, bazılarının puslu ve soğuk bir kentten farkı olmayan kalplerinin kirini, pasını örtmeye yeter miydi? Ben ne zaman yastığa başımı koyup gözlerimi kapatsam Sidar'ın, Veysel'in ve nicelerinin masum gülüşleri ve bakışları karşıma dikilir. İşte o masum insanların kanları bir ekim günü şehrin kanalizasyonlarına karıştı. Öyle umutsuzuz ki şimdi; kahkahalarımızın arasında bile damla damla gözyaşlarımız var. Ama bir şey var bizi şimdiye bağlı tutan, tüm umutsuzlukların arasından yolumuza ışık olan; Tümay Berkin'in o kara gün çektiği fotoğraftaki sevgi. Fotoğraf 1 (http://www.diken.com.tr/wp-content/uploads/2015/10/baris-mitingi-patlama6.jpg) Dostlarımla omuz omuza barış için gittiğimiz yolun sonunun ölüme çıkacağını kim bilebilirdi ki? Hiçbir kelimeyle ifade edemeyeceğim kadar acı tüm halkımızın kanlarıyla sokaklara dökülmüştü o gün. Gençlerimizin, arkadaşlarımızın kahkahaları yerini yaşlılarımızın ağıtlarına bırakmıştı. Gözümüzü bir açıp kapattık ve gördük ki meydanlardaki halayların yerinde insanlarımızın parçalanmış bedenleri ve bedenlerinden ayrılmış uzuvları vardı. Nereye baktıysak kederdi, hangi hastaneye koştuysak umut olmak için daha çok yara aldık. Bir mahşer yeriydi sanki. Gözyaşlarımı akıtamadım, ne olduğunu bile anlayamadım. Gözlerim görmez, kulaklarım duymaz oldu sanki. O gün tüm bu cehennemin ardında belki hiçbirimizin göremediğini gördü sevgili Berkin. Bir başka baktı etrafındaki mahşere. Ve bastı deklanşörüne. Orada olmayan ve barışa inanmayan herhangi bir insana göre bu fotoğraf sadece birbirine korku ve dehşetle sarılmış iki insan olabilir ama ben barışa olan inancımla biliyordum ki bu fotoğraf onların gördüğünden çok daha fazlasıydı. İzzettin ve Hatice Çevik fotoğrafta birbirlerine öylesine sıkı sıkıya ve sevgiyle sarılıyorlar ki baktığınız an "Hayır, daha hiçbir şey bitmedi." diyebiliyorsunuz. Kızının cansız bedeninin yanında, kocaman alevlerin ardında, eşine acısını aşkla kavurup sunan bir koca adam var orada. O kocaman alevlerin ardından aklıma Adnan Yücel'in şu dizeleri geliyor: “bitmedi daha sürüyor o kavga/ve sürecek/yeryüzü aşkın yüzü oluncaya dek!". (Yücel, 1986) Bir halkın barışa olan inancını, umutlarını, sevgisini, hasretini ve kederini her şeyiyle apaçık gözler önüne seren bu fotoğrafa baktıkça sevgi acıdan da güçlü bir duygu demek ki diyorum kendi kendime. Hep yineliyorum bunu ve kendi kendime bir söz veriyorum. Geçtiğim her yolda, karşılaştığım her yüzü aklıma kazımaya, onları sevmeye ve öykülerini yazmaya. Kin ve nefret, intikamı besler. İntikam ise yeni intikamlara ve nefretlere gebedir her daim. Oysa sevgiden hiçbir kötülük doğmaz. İnsanlar birbirini sevdikçe çoğalır, barışır. Ben en kirli kalpleri bile merhametimle temizleyebileceğimi öğrendim bu fotoğraftan. Affetmenin, intikam almaktan çok daha zor ama bir o kadar da hafifletici bir duygu olduğunu da. Sevgimle, merhametimle ve affediciliğimle vicdanı bile olmayanları yenebileceğimi öğrendim. Umut etmenin başkalarının dediği gibi acı veren bir duygu değil, ayakta kalmamızı sağlayan bir değnek olduğunu öğrendim. Yüreğimin en köşesine, en derinine koydum bu ânı ki zalimlere karşı zalim olmaya kalktığımda bana bir vicdanım olduğunu hep oradan hatırlatsın diye. Bindiği otobüsler, yıllarca okuduğu sıralar, oturdukları banklar, koştukları bahçeler, buluştukları meydanlar ve tren garları bile ihanet etti bu şehrin insanlarına. Bir ardımıza bakıyoruz ve görüyoruz ki hepsi terk etmiş bizi hem de öyle alelacele bir çocuk telaşıyla. Biri öldüğünde çıkan gürültünün arasında tek gerçek ses var; kalplerimizin sesi. Bizi birleştiren, bütünleştiren ve barıştıran… Dilimiz, rengimiz, kökümüz ayrı olsa acılarda birleşiyoruz, ağıtlarımızın dili ayrı olsa da anlattıkları aynı. Gencecik bedenleri toprağa teslim etmenin acısını yaşıyoruz hepimiz. Ömrümüzün sınırlarını korkuyla çizmek isteyenlere inat, hep birlikte haykırmalı: “Seviyoruz birbirimizi ve korkmuyoruz çünkü halkız biz, biriz!”. Bizim asıl hikâyemiz biter gibi burada başlayacak. Ölümle, yıkımla ama sevgiyle… Affetmek ve sevmek, intikamdan ve kinden kat be kat zor olanıdır. Ama biz geride kalanlar, gidenlere barış borçluyuz, ömür borçluyuz. Bu karanlık memlekette ebemkuşaklarının gökyüzünü süslemesini sağlamalıyız. Günü aydınlatmalı ve hep birlikte nefes almalıyız. Veysel’in gülüşü, Sidar’ın kahkahaları olmak zorundayız. Bu fotoğrafta olduğu gibi birbirimize hep daha sıkı ve sevgiyle sarılarak barışlı günleri inşa etmek zorundayız ve inanıyorum ki başaracağız. Kaynakça Yücel, A. (1986). Yeryüzü Aşkın Yüzü Oluncaya Dek. Ankara: Yurt Yayınları. Zeynep Balıbek 21400644 KENDİMİZLE HESAPLAŞMAK “Özgürlük nedir? İnsanoğlu tam anlamıyla özgür olmak, özgür hissetmek için ne yapmalıdır?” bu gibi sorular kendimi bildim bileli zihnimi meşgul etmekte… Birçok yazarın, özgürlük kavramını farklı açılardan ele aldığını gördüm, ancak ilk kez Ellias Canetti’nin İnsanın Taşrası adlı eserinde, özgürlüğün aslında daha farklı olguları içinde barındırdığına şahit oldum. İnsanoğlu her ne kadar korksa da, yaratılışından itibaren sürekli bir değişim içerisindedir. Sürekli bir değişim içinde olmayı istemiş, hep bunun için çabalamıştır. Kendi tekdüze, monotonlaşan hayatına biraz renk katmak istemiştir bu sürekli değişim içinde olan dünyada… O sıradan hayatını değiştirme çabaları başarısız olduğunda ise, özgürlük demiş, üzerinde türlü tartışmaların döndüğü özgürlüğü istemiştir. Kısıtlanmaktan, sorgulayamamaktan ve bir robot gibi bize dayatılan komutları aksatmadan yapmaktan daralmıştır. İşte tam da bunu fark ettiklerinde gerçek özgürlük üzerine düşünmeye ve onun için mücadele etmeye başlamışlardır. Bu mücadelenin ilk aşaması ise “kendini okumak” veya “kendinle hesaplaşmaktır.” Ellias Canetti’den İnsanın Taşrası tamamı kişisel notlardan oluşan, bana göre bir uyanış, hesaplaşma ve bilinçlilik eseri… Kendi ruhumuzun sınırlarını ve egolarımızı aşarak kendimizle hesaplaşmak veyahut kendi dünyalarımıza dışarıdan bir gözmüş gibi bakmak zordur. İnsanoğlunun özü ve özgürleşmesi budur aslında… Çünkü insanoğlu bunu yapma cesaretini gösterdiğinde daha da özgürleşir ve bu özgür olma durum karşısında daha da bilinçlenip gelişir. İşte bu kitapta da Canetti, “İnsanın Taşrası” ismindeki taşra kelimesiyle bu kişiselleşmeyi, bilinçlenmeyi tanımlamıştır. Yazar böyle düşünüp kendisiyle hesaplaşmayı ve bilinçlenmeyi amaçladığında, doğal olarak okur da kendisiyle hesaplaşma içine giriyor. Bu sebeple olacak ki oldukça içten, samimi ve okuru da düşündürüp farklı dünyaların kapılarını açan bir kitap çıkmış ortaya… “Kentlerin adları yanık et kokuyor.” En çok aklımda kalan ve beni en çok etkileyen cümledir bu kitaptaki… Dünyevi şeyler uğruna nesneleri yok etmek artık olağan karşılanmaya başlandı ve bu düzende insan git gide makineleşip adeta “nesnelere” dönüşmekte… Hayatımızın merkezindeki nesnelere göre yaşamakta ve onlara tapmaktayız ve nesne olmayanın gözümüzde bir değeri yok. Canetti’nin en çok üzerinde durduğu ve beni düşünmeye zorlayan konulardan biridir bu makineleşme… Her açıdan yozlaşan ve körleşen bu dünyada, insanı ve insanlığın anlamını kaybediyoruz, her geçen gün bir makine, bir nesne olmaya daha da yaklaşıyoruz. Belki de bu yüzdendir özgürlüğün bu kadar önemli oluşu. İnsanı bu makineleşmeden, bu körlükten koruyabilmenin tek yolu… Nesnelere dönüşüp körleştiğimiz hayatlarımızda, özgürlük en önemli olgulardan biridir, bir çıkış kapısıdır. Özgürlük, insanı içinde bulunduğu kalıplardan dışarı çıkartır, farklı açılardan bakmayı ve insanın kendisiyle hesaplaşma imkanını sağlar. En başta düşündürüp ufkumuzu genişletir, kendimize güvenimizi kazanmada ve korkaklık durumundan arınmamıza büyük ölçüde katkı sağlar. Fakat maalesef çevreme baktığımda bu durumun tam tersini gözlemliyorum. İnsanlar özgürleşip korkaklık ve çekingenlik durumundan arınmak yerine, kendileriyle hesaplaşmaktan ve gerçeklerden kaçıyorlar adeta… Bu kaçma hali insanı daha da karanlığa sürüklüyor, daha da çıkmaz bir sokağa sokuyor. Eğer hepimiz Canetti gibi kendimizle hesaplaşma cesaretini gösterip onun gibi büyük bir cesaretle bu hesaplaşmayı kağıda dökebilsek daha aydınlık bir yolda yürüyeceğimiz düşüncesindeyim. Bizleri insan yapacak, cesaret verecek ve makineleşip körleştiğimiz hayatlarımızdan çekip çıkaracak tek koşul ise şudur; özgür olmak… Özgürlük kendimizle hesaplaşmadan geçer. İnsanın toplum tarafından konulmuş bütün kurallara ve sınırlara baş kaldırıp onların dışına çıkması, kendini özgür olma yolunda bilinçlendirmesi gerekmekte… Kendi içimizi ve kendi potansiyelimizi keşfetmenin tek yolu budur. Bazen hayatlarımıza dışarıdan bir gözmüş gibi bakıp öyle değerlendirmeli ve bu makineleştiğimiz dünyalarımızı özgürlükle yıkmaya çalışmalıyız. Kaynakça Canetti, Elias. İnsanın Taşrası. İstanbul: Sel Yayıncılık, 2015. Baskı. Tank   1Irmak TankVedat YazıcıTURK 101-4021302283DALİ’NİN ZAMANIDali denildiğinde akla iki şey gelir. Bunlardan ilki ince bıyıklı, uçuk kaçık, İspanyol bir adamken diğeri onun uçuk kaçık, herkes tarafından bilinen o ünlü tablosudur. Bizler bu tabloyu genellikle “Eriyen Saatler” olarak biliriz. Tablonun asıl adı ise “Belleğin Azmi”dir. 1931 yılında, henüz 27 yaşındayken yaptığı bu tablo Dali’nin dünyaca en çok bilinen tablosudur. Aynı zamanda tablo sürrealizm akımını en iyi yansıtan eserlerden bir tanesidir.Resme baktığımızda gözümüze ilk çarpan kuşkusuz eriyen saatlerdir. Cep saatlerinin bu şekilde resmedilmesi zaman kavramının katılığına bir başkaldırış olarak görülür. Dali, aynı zamanda zaman kavramının yapaylığını gözler önüne serer. Arka planda gördüğümüz kayalıklar ne kadar gerçekse, zaman da o kadar yapaydır. Yine arka planda bulunan kumsal, deniz ve gökyüzü bize sonsuzluğu anımsatır. Sonsuzluğun var olduğu bir dünyada, zaman kavramına bu kadar önem Tank   2vermek kısmen absürt olur. İşte cep saatlerin erimesi de bu yüzdendir. Dali onları eriterek bize bir bakıma “Zaman büyüttüğünüz kadar da önemli bir şey değil.” der.Bu noktada resmin ortasında yer alan insan ﬁgüründen söz edecek olursak, bu ﬁgürün gözlerinin kapalı olduğunu fark ederiz. Bunu uyku hâli olarak yorumlarsak karşımıza şu soru çıkar: Bilincimizin kapalı olduğu zamanlarda, zamanın bizim için herhangi bir önemi kalır mı? Zaman, tüm insanlar tarafından değişmez ve katı bir kavram olarak görülmesine rağmen aslında insanın kendi yaratısıdır, yani insan bilinci tarafından yaratılmıştır. Bu yüzdendir ki insan ﬁgürünü uyur durumda, yani bilinci kapalı olarak resmeden Dali, saatleri de görünüş olarak bozuk, yani erimiş resmeder. Uykuya dalıp bilinçaltımız harekete geçtiğinde zaman kavramı bozulur. Bu tablonun da kendisinden etkilendiği sürrealizm akımında amaç bilinçaltındaki gerçekliği vermektir. Öyleyse bir kez daha Belleğin Azmi’nin sürrealizmi oldukça doğru kullanan bir tablo olduğunun altını çizmek gerekir.Öte yandan gözleri kapalı bu insan ﬁgürünü ölümle bağdaştırmak da mümkündür. Bu şekilde düşündüğümüzde resimdeki canlı varlıkların sadece turuncu cep saatinin üstündeki karıncalar ve onun yanındaki cep saatinin yelkovanına konmuş bir sinek olduğunu görürüz. Böcekler ölümden sonra çürüme ve yok olmayı akla getirir. Yani yine bilincin kapanması ve zaman kavramının da bununla birlikte yok olması durumu vardır. Buna ek olarak resimde bir cep saatinin asılı olduğu zeytin ağacının kurumuş olduğunu görürürüz. Zeytin ağacı çoğu zaman huzur, barış gibi iyi olguları simgelese de Dali’nin bu tablosunda kurumuş oluşu yine bizi ölüm kavramına yönlendirir.Dali, Belleğin Azmi hakkında çok fazla konuşmamıştır. Hatta sadece tek bir açıklamada bulunmuş ve bu açıklamasında bu resmi için güneşin altında erimekte olan bir Camembert peynirinden esinlendiğini dile getirmiştir. Yine de bu açıklamaya tamamiyle inanmak doğru olmaz. Çünkü Dali’nin bu tarz kafa karıştırıcı açıklamaları, sarkastik kişiliğinin doğal bir sonucudur.Genel anlamda baktığımızda oldukça sade görünen bu tablodan böylesine derin anlamlar çıkarmamız kuşkusuz Dali’nin sürrealist bir ressam olmasındandır. Dali bu nedenle bilinçaltının Tank   3dışavurumuyla oldukça ilgilidir. Aynı zamanda bilinçaltı konusundaki çalışmalarıyla tanınan Sigmund Freud’un büyük bir hayranıdır. Yani her ne kadar kendisinden uçuk kaçık olarak bahsetmiş olsam da, kesinlikle deli olduğu söylenemez. Aksine, Dali aslında oldukça ciddi eserler ortaya çıkarmıştır. Hatta kendisinden alıntı yapacak olursak “Bir deliyle benim aramda tek bir fark var. Deli aklının yerinde olduğunu sanır. Bense deli olduğumu biliyorum.” sözleri durumu oldukça güzel özetler. Dali, kısmî deli kimliğinin arkasına saklanarak oldukça değerli eserler üretmiştir ve Belleğin Azmi bunların arasında en önemlilerden biridir.Nilhan OLGUN İNSANIZ NİHAYETİNDE Bir insanın hayatı ne kadar farklı yollardan oluşabilir? Her seçimimizin nelerden vazgeçiş olduğunu görsek aldığımız kararlardan ne kadar memnun oluruz? Bu soruların cevaplarını bilemiyor oluşumun sebebi insan oluşum. İnsanız nihayetinde, bizim de bilgimizin bir sınırı var elbet fakat bu durum beni bu konular üzerinde düşünmekten alıkoymuyor kesinlikle. Bunun sebebiyse öncekiyle aynı; insan oluşum. İnsanoğlu cevabını bulamadığı soruların peşini bırakmaz, yaradılışı gereği düşünür durur ve bir cevap bulmaya çalışır. Ben de okuduğum Mahalleden Arkadaşlar isimli kitaptan sonra bu sorular hakkında düşünmeye başladım. Yazar kendi hayatını anlatmış kitapta, çocukluğundan bahsediyor. Kitabın ana karakteri, aynı zamanda yazarı, Selçuk öyle farklı yollardan geçiyor, öyle bir yere ulaşıyor ki insan kendi hayatıyla kıyaslamadan edemiyor. Okurken bir yandan gülmekten gözümden yaşlar gelirken, bir yandan da yazar nasıl yollardan geçmiş diye bakıyorum. Çocuk aklı gerçi, sonunu çok da düşünmeden hareket ediyor çoğunlukla ama seçimleri onu her seferinde farklı bir yola itiyor. Asıl amacı –hayran olduğu- İsmet’in çetesine katılmakken kendini İsmet’e meydan okuyan bir çete lideri olarak buluveriyor. Bu maceraların sonunda ise nasıl oluyorsa sinema alanına yöneliyor. Normalde de düşünmüyor değilim bu konular hakkında tabii ama dünyevi meşgaleler insanı bu tarz sorgulayıcı, araştırıcı tavırlardan uzaklaştırıyor çoğu zaman. Durdum bir süre ve dönüp kendi hayatımı gözden geçirdim. Bugünümü, kendimi bildiğim ilk günümü, bu iki zaman kavramı arasında kalan; büyüklerin: “Senin ömrün daha ne görmüş ki?” diyerek küçümsediği ama bütün yaşanmışlıklarımı içerdiği için bana göre hatırı sayılır bir dönem olan ömrümü düşündüm ve kendi kendime sordum, kızdım, üzüldüm, gurur duydum, motive oldum, kararlılıkla doldum. Gözlemlediğim şeyler; seçtiğim yollar, verdiğim kararlar oldu. Hangi durumlarda nasıl bir tavır takınmış ve bunun sonucunda ne yaşamışım diye düşündüm. Genelde seçtiğim şeyler ve sonuçları ne olursa olsun pişman olmamaya çalıştığımı fark ettim. Eğer attığım adımlardan zarar gördüysem, bunun bana verdiği zarardan çok beni ne kadar büyüttüğünü görebildiğimi anladım. Kendi kararlarımın sonucu alnıma bir çentik attığında hissettiğim acı; beni, hayatın hoyratça esen rüzgârıyla savrulurken yüzüme çarpan kurumuş ağaç dallarının kesiklerine hazırlamış meğer. Kimilerine göre şanslı, kimilerine göre talihsiz bir çocukluk yaşadım. Sıradan bir hayatın içinde, zor zamanlarımın sebebi genelde kendi kararlarım olabilecekken; hayat beni aldı ve yüksek bir binanın terasından boşluğa bıraktı. Bu, hayatın bana: “Sana böyle bir yol çiziyorum, sonuçlarına katlanıp katlanmamak senin elinde. İster bu yolda büyü, ister kaldırıma otur seni kurtaracak bir yardımı bekle.” deme şekliydi. İşte tam burada, bunun benim için bir şans mı talihsizlik mi olacağına karar vermem gerekiyordu. Nasıl oldu bilmiyorum ama sanırım ben bu işi şansa çevirmeyi başarabildim. Hasarı en aza indirmeye çalıştım ve bütün gücümle bu yolda koşmaya başladım. Benim serüvenim bu yolda oluşmaya başladı. Bu, hayatın bana seçim hakkı sunmadan önüme çizdiği yolda başladım bir şeyler öğrenmeye. Kimi seçimimin sonucundan en az hasarla kurtulabilmeyi, kimi zaman da en doğru kararı seçtiğimi görüp kendimle gurur duymayı bu yolda öğrendim. Peki, soruyorum kendime: Hayat beni o binanın terasından boşluğa bırakmasaydı, nasıl bir hayatım olurdu? Bu soru aklıma çok sık geliyor ama en çok da zorluklarla pençeleştiğim dönemlerde meşgul ediyor kafamı çünkü, başta da söylediğim gibi, insan olmanın getirdiği bir içgüdü beni bu soruya yöneltiyor. Bu içgüdü, insanın zor anlarında suçlayacağı bir kavram bulma ihtiyacından geliyor ve ben ne zaman bir engelle karşılaşsam her seferinde yeniden pişirip önüme koyarak başıma gelenlerin hayatın bana sunduğu mecburi yol yüzünden olduğunu düşünmeye itiyor. Ben ise bu içgüdüyle mücadele edip birilerini ya da bir şeyleri suçlayarak hiçbir yere varamayacağım sonucuna varıyorum. Ne yazık ki, suçlama ihtiyacından doğan bu sorgulama sürecinde her seferinde “Keşke!” diyorum, “Keşke hayat beni o binanın tepesinden atmasaydı. En üst katına çıkarsaydı, korkuluklarını kaldırıp, en uca koyup gözümü korkutsaydı, iter gibi yapıp son anda elimden tutsaydı ama beni oradan atmasaydı.” Biliyorum, “Keşke!” diyerek yaşanmaz ama insanız işte, insanız nihayetinde. Kaynakça: Aydemir, Selçuk. Mahalleden Arkadaşlar. İstanbul: Sayfa6 Yayınevi, 2017. Baskı ve Cilt. Yargı ve Hümanizm Adar UÇAR 22 Aralık 2014 Pazartesi Öfke, özellikle de geçmişi ve altyapısı olan öfke, olgunun kendisinden daha tehlikeli ve etkilidir. Öfke öyle bir duygudur ki insanın zihninde, kalbinde ve damarlarında birikir ama karşıdaki insana patlar…ki bu da aslında hüzün vericidir. Öfke asıl ne zaman tehlikelidir biliyor musunuz? Masum, yaftalanmış ve haksızlığa uğramış birine patladığı ve mâl edildiği zaman. Bir yargılama sahnesi düşünün… Hâkim, jüriyi ve onun “sayın”, “onurlu” mensuplarını bir odaya, sizin varlığınız ve yokluğunuz arasındaki ince çizgiyi çekmesi beklentisiyle gönderiyor ve jüri, sizin gözlerinizin içine bakarak, usulca bir odaya süzülüyor. Aslında, “12 Öfkeli Adam” filminde bence eksik olan da bu; sanık, yani Latin Görsel 1: Henry Fonda'nın canlandırdığı sekiz numaralı gencin, jüri odadayken yaşadığı bunalımlı ve bir o jüri, vicdanın sesi olmuştur. kadar da ürkek hali, izleyicinin yorumundan mahrum bırakılmıştır. Bir insanın canına, üçüncü bir kişi tarafından son verilmesi, varlık durumundan yok olma durumuna geçilmesi veya geçileceği hakkında bir şüphe bile olması, o belirsizlik, insanın korkması için yeterlidir. Filmin ilk on dakikasında, filmin aynı odada, saatlerce süreceğini anlamıştım, bu da bir hayal kırıklığı yarattı kaçınılmaz bir şekilde. On iki jüri üyesinin, bir odada saatler boyunca bir çocuğa elektrik verilmesi suretiyle hayatına sonlandırılması ihtimalini tartışacağı fikri, midemde bir bulantı, başımda bir ağrı yarattı desem, çok da abartmış olmayacağım muhtemelen. Önyargı, azmin gücü ve kararlılık… Bir insanın kaderinin, bu iş için para alan ve çok “değerli” zamanlarından önemsiz bir kesit ayıran, mutlulukları ve hüzünleriyle, zayıflık ve güçlü yanlarıyla on iki insana bırakılması trajedi değil de neydi? İnsanlık, yüzyıllar boyu, ölümler ve mücadeleler sonucunda bu noktaya gelmiş olamazdı… Eser, idam cezasından, yargılamanın her aşamasını tartışan, argüman dolu bir filmdi. Asıl ilginç olan, kendiliğinden gelişen empati duygusuydu belki de... Düşünülenin aksine ben, 1 yargılanan, buna yargılanmak denirse, çocuğun ruh haliyle meşguldüm. Hem film hem de ülke olarak seyirci olduğumuz bu film bize yalnızca bir “Hollywood Etkisi” olarak geliyordu ama ne acı ki, bunlar devam etmekteydi. Bir çocuğun kendi babasını vahşice katletmesi, analize açık bir konu değildi de neydi? Peki, nedendi jüri üyelerindeki bu sorumsuz acelecilik? Film sırasında, sekiz numaralı jüri üyesinin ileri sürdüğü fikirlere ve deliller üzerinde yaptığı profesyonel görünen ama içi boş çürütmelere karşı çıktım. Gerçekten, duruma baktığımda, çocuğun bu suçu işlemiş olabileceği inancındaydım. Film beni, beklediğimden farklı bir yere sürükledi. Suçlu olduğunu bilmeme rağmen Latin çocuğu, sanık özelinde bir insanı, kurtarmış olmayı diledim. Henry Fonda’ya, yani sekiz numaralı jüriye bilinçsizce hak verdim. Bilemiyorum: acaba Reginald Rose gerçekten burada bize hümanizmi ve insanın canını almanın hiçbir koşulda kolay ve doğru olmadığını mı empoze etmeye çalıştı? Yoksa bu, sadece bir yanılsama mıydı? Şimdi baktığımda, ilk düşünce karmaşama, yani yukarıda belirttiğim kendi fikrime, kendim katılıyor ve bu yolla da bir iç çatışma yaşamış oluyorum. İdam cezası veya ne kastla olursa olsun insan canına son verilmesi ne kadar acı ve ahlâksızca bir şey… Olaya dini boyutuyla yaklaşmanın ötesinde, ortak insan paydasında buluşup incelemek yetiyor durumun Görsel 2: Üç Numaralı Jüri'nin bağlılıkla savunduğu tezlerinin, savunması kolay olsa da vahimliğini anlamak için… İnsan, bir başka insanın başarısız olması, adaletin varlığı şeklinde bir inanç yaratmıştır. canını nasıl alabilir? İşte bu gerçekten sosyolojik analize muhtaç bir konu… Filmin belki de en önemli sahneleri, karakterlerin önyargıları ve onların kökenlerini itiraf ettikleri bölümlerde yer aldı. En son kalan üçüncü jürinin itirafları ise “Ah be adam, bu kadar zaman direnilmeseydi, sırf kendi hırsların için bir çocuğun canını mı alacaktık?” dedirtti. Gelecekte mesleğim ve hayatımın büyük bir kısmını “esaret” altına alacak yargının bu kadar sübjektif olması, bir korku yarattı doğrusu. Ne mutlu bize ki, ülkemizde jüri sistemi yok-kendimize has adalet sorunlarımız mevcut-yargıçların da insan oldukları ve kusurlarının olabileceği fikri rahatsız ve huzursuz edici. Peşin hükümlü, ön yargılı olmak; daima zayıf olmak demektir. 2 Samuel Johnson Nitekim önyargılı olanlar da bu filmde zayıflıklarına yenik düşmüş ve kaybetmişlerdir. 3 Faydalanılan Eser 12 Öfkeli Adam. Yazan Reginald Rose. Yön. Sidney Lumet. Haz. Henry Fonda. Prod. Henry Fonda ve Reginald Rose. 1957. CD. 4 Masumiyet Sarısı Fark ettim ki ben masumiyeti farklı anlıyormuşum. Viyanalı bir ressam bana çok yardım etti bu konuda ki rastlantılara bile o kadar inanmazdım. Hep bu yanılgıya düşerdim, keşke en başında anlasaymışım. Bir kadınla bir adam arasındaki, belki bir kediyle bir adam arasındaki basit ilişki kadar masummuş aşk. Mükemmeliyet aranmazmış, aranmamalıymış aşkta ve masumiyet sadece bir hikâye kurgusundan ibaret değilmiş. Anlam veremeyeceğiniz cümleler kuruyorum çünkü geç kurulabilmiş cümleler bunlar. Cesaret edip, “masumiyet sadece güzel sonlarda oluyor” veya “ilişkide masumiyet mi olurmuş” diyememiştim daha önce. Cesaretimin olmamasının sebebiyse bir açıklamamın olmamasıydı, hepsi birer aptalca önyargıdan ibaretti. Peki, ne denilebilirdi bunun hakkında? Öncelikle önyargılarım var, her insanın olduğu gibi ve bunlar kırılabilirler. İkincisi yaşadığımız çağdan dolayı, “inanıyorum” diyebilmek öylesine bir söylem haline geldi. Benimki de öylesine bir söylemdi ve her âşıktan özür diliyorum. Artık, inanıyorum, kelimenin tam anlamıyla inanıyorum, masumiyet tablolardan okunsa dahi yalnızca, yine de var. Masumiyet, kirlenmiş bir kavramdı benim için. Bir kadının böyle teslim olduğunu görmedim çünkü daha önce… Ayrıca kadının güçlü görüldüğüne inanmadım o dönemde çünkü daha önce bir kadının teslim olurken yine de ortaya koyduğu bir yumruğun, narin bir yumruğun olduğunu görmedim tablolarda. Ama gramerden de anlaşılabileceği gibi, hepsi geride kalan yıkılmış önyargılar! Masumiyetten bahsediyordum, bu tablodan sonra benim için sevginin bir sonucudur. Sevgi her türlü karşımıza çıkabilecekken ne yazık ki masumiyet her şekilde karşımıza çıkmıyor, çıkamıyor. Keşke dedirtiyor o anda, hepimiz sevdiğimiz adama veya kadına sarılırken, böyle masum durabilsek… Sarının her tonu tenimizdeyken aynı zamanda aşkımızda, bitirmesek kendimizi yavaşça dünya dertleriyle. Sarı bu kadar mutlu onları sararken, niye ben, hatta beni boş verin, insanlık sarıyla donanamıyor? Keşke dedirtiyor yine, insanlık adına iç çekişin nefesiyle beraber ağızdan çıkan bir keşke. Sarılmak, yine sevginin getirdiği bir eylemdir ne kadar kolay görünse de. Kolay değildir içten sarılmak, adam* gibi sarılmak, öylesine aşık ve huzurlu, öylesine masum ve onurlu… Masumiyetten bahsediyordum, aynı sarılmak gibi işte, öyle karmaşık ama yine öyle gurulu. Bahsini açtığım şeyden korkup kaçıyorum, farkındayım. Haksız önyargıma kızıyorum, gördüğüm şeyi yadırgıyorum ve yine ondan söz hakkımın ne kadar az olduğunu biliyorum. Bu nedenle yalnızca elimden belirli kelimeler çıkabiliyor. Cümle şekline getirebilmem için yine cesaret gerekiyor. Korku değil, korkaklık da değil fakat korkunun sonucu aynı masumiyetin sevginin bir sonucu olduğu gibi. Sarının tonlarının hepsinde görülen mutlulukla bağırıyor bana bu tablo, “Ben” diyor, “Ben sadece aşk değilim, ben sadece teslimiyet de değilim. Daha fazlasıyım, düpedüz masumiyetim”. Gerçekten de öyle, bana o güzel günleri anlatırken hüzünden kısmen çatlayan keman sesini, gitar sesini hatırlatıyor. Dire Straits veya Satriani çalarken hatırladıklarım, Bulutsuzluk Özlemi veya Ezginin Günlüğü çalarkenki çocukça neşem aklıma geliyor baktığımda. Bir kadının adamına, bir adamın kadınına teslimiyetinin masumiyeti ve belki ahkâm kesercesine yazdığım sözlere bir cevap niteliğinde bunların bütününün aşk olduğunu görüyorum her anında bakışımın. Fark ettim ki, belki de ilk defa bir tabloya bakmaktan daha fazlasını yapıyorum, görüyorum. Söylediğim her şeyi görüyorum, ister bir cahilin aydınlanması ister yanlış anlamış birinin alelade tespiti diyin, görüyorum işte. Bana kalırsa kırılan önyargının ayağımın altında çatırdaması bu. Belki de daha fazlası. Bir şalın, belki de masumiyet şalının altındaki öpücük bu, o zor zamanda verilen öpücük bu; öylesine bir eylem de değil, masumiyet dolu. Bağın masumiyeti deyin ister, ister dokunuşun. Sonuçta masum ve masumiyetse o güzel bağın adının “aşk” konulmasından doğuyor. Bir kediyle bir adam arasındaki karşılıksız sevgi gibi… Bal gibi hoş ayrıca bal gibi de sevgi! Kahramanlarımız ve Çocukluklarımız Süper kahramanlar çocukluklarımızın kendisiydi. Her sabah erkenden kalkıp izlediğimiz çizgi filmler, okuldan gelir gelmez televizyonun başına koşmamıza neden olan süper kahramanlar sadece filmlerin değil çocukluklarımızın da ana karakterleriydiler. Superman de bizdik Batman de. Örümcek Adam gibi en iyi biz uçardık ve iş dünyayı kurtarmaya geldiğinde kimse elimize su dökemezdi. Çocukluğumuzun hayali şimdiki gerçekliğimizden daha güzeldi belki de kim bilir? Sunay Akın Türkiye’nin sayılı emekçilerinden. Ünlü olurken dişe dokunur, insanlara yardım edecek uğraşlar bulan insanlara rastlamak kolay değil maalesef ülkemizde. Sunay Akın gibi bir anlatım ustası karşısına çıkınca, karşısına oturup dinlemekten kendini alıkoyamıyor insan. Sunay Akın hep çocukluğu canlandırır benim gözümde. Oyuncak Müzesi’nin kurucusu olması yüzünden olsa gerek anlatımlarında hep kendimi, çocukluğumu buluyorum. Ne de heyecanlıydık kahramanlar dünyasında yaşarken! Gerçeklikten bağımızı koparmış, izleyici olmaktan çıkmış kahramanın kendisi olmuştuk. Çocuklar gerçeklikle bağlantıyı henüz kuramamış oldukları için kendilerini hayal dünyaları içine atarlar. Hayali arkadaşlar, kahramanlar, yaratıklar… Hep iyiler kazanır o dünyada. Kötüler günün sonunda daima mağlup edilir, dünya kurtarılır. Delilik ile dahilik arasında ince bir çizgi varsa çocuklar mutlaka bu çizginin dahilik tarafına yakın olmalılar. Gerçeklikten uzak olmaları, onlara dünyayı kimsenin göremediği bir bakış açısıyla görmelerini sağlıyor. Mantık bizi belli bir noktaya götürebilir ama hayal gücü bizi istediğimiz her yere ışık hızında götürür. Çocukların dünyası bunun için özeldir. Üst insan diye bir kavramdan söz edeceksek belki de çocuklar için kullanmalıyız bu terimi. Maalesef dünya insanı kirletiyor. Büyüdükçe sadece hayalleri değil kendi de küçülüyor. Yapacaklarının önüne sınırlar koyuyor. Sınavlardan istediği puanları alamayacağından, istediği mesleği yapamayacağından, hayallerini gerçekleştiremeyeceğinden emin bir tür haline geliyor insanlar. Gidin ve bir yetişkine bir dilek hakkı olsa ne isteyeceğini sorun. Cevabın büyük paralar, evler, arabalar, prestij ve güç olacağına şüphe yok. İstedikleri ne olursa olsun belli sınırlar içinde dile getirirler istediklerini. Peki ama bir çocuk nasıl cevaplar bu soruyu? Uçmayı isterdi bir çocuk, bir diğeri istediği hayvana dönüşmeyi dilerdi, bir tanesi şeker ve çikolatalarla dolu bir dünya isterdi kesinlikle! Yetişkinlerle çocuklar arasındaki fark bu kadar büyük işte. Çocukların hayallerinde hiçbir sınır yok, ne istiyorlarsa onu söylerler. Zaman, mekan ve mantık önemli değil onlar için. Süper kahramanların hepsi de birer çocuktur aslında. Hiçbiri sınırlamalar içinde yaşamaz. Superman’in uçmak için kanatlara ihtiyacı yoktur mesela. Hiç kimse Red Kit’den hızlı değildir. Hayalet Casper duvarların içinden geçebilir. Temel Reis sadece ıspanak yiyerek dünyanın en güçlü adamına dönüşebilir. Tıpkı çocuklar gibi onlar için sınırlama denen bir şey yoktur. Belki de bu yüzden çok sevdik süper kahramanları. Kendimizi gördük onlarda. Yetişkinlerin mantıksız bulduğu şeylerin hepsi vardı onlarda. Küçükken Superman’ın Clark Kent haline özendiğimi hiç hatırlamıyorum mesela. Superman’in gerçek olabilmesi için Clark Kent’e ihtiyaç yoktu ki. Clark Kent sadece Superman’i yetişkinlerin de benimsemesini sağlayacak bir sınırlandırmaydı. Çocukluğumuzu özlüyoruz belki ama ondan kaçmak yerine onu sahiplenirsek özlemimizi dindirebiliriz belki. Kendimize sınırlar koymaktan, önümüze engeller çıkarmaktan vazgeçersek bir nebze olsun bir çocuğa veya süper kahramana dönüşebiliriz belki. Unutmayın bütün süper kahraman fikirleri bizlerden çıktı ve onları hayallerimizde yaşatanlar da yine bizleriz. Dünyayı çocuklar kurtaracak, hayal güçleriyle ve fikirleriyle. İyilikle kurtaracaklar, engelleri yok sayarak. Hepsi birer süper kahraman onların. Umalım da içimizdeki süper kahramanı yani çocuğu bir gün biz de kurtarırız. Çağrı ÇAVUŞ Selin Şahin Belki Sen de Bir Hırsızsındır Küçük bir çocuk size gelse ve en büyük günahın ne olduğunu sorsa ne derdiniz? Adam öldürmek, yalan söylemek ya da hırsızlık ? Eminim herkesin bir cevabı vardır bu soruya ama Khaled Hosseini’nin Uçurtma Avcısı adlı eserinde bu soruya çok farklı bir yanıt buluyoruz. Kitaptaki, Baba karakteri oğlu Emir’in sorduğu bu soruya şu sözlerle; “Yalnızca bir günah vardır, tek bir günah. O da hırsızlıktır. Onun dışındaki bütün günahlar hırsızlığın bir çeşitlemesidir. Bir insanı öldürdüğün zaman, bir yaşamı çalmış olursun. Karısının elinden bir kocayı, çocuklarından bir babayı almış. Yalan söylediğinde, birinin gerçeğe ulaşma hakkını çalarsın. Hile yaptığın, birini aldattığın zaman doğruluğu, haklılığı çalmış olursun.” (19) cevap verir. Yedi kısa cümleden oluşan bu ifade, kitabın başlarında geçmesine rağmen kitabı okurken beni gerçekten en çok etkileyen kısımlardan birisi oldu ve bu bakış açısıyla karşılaştıktan sonra günümüz dünyasında şahit olduğum olaylara karşı yaklaşımım tamamen değişti. Nasıl mı ? Yazarın vurguladığı bu “hırsızlık” kavramından sonra kendi yaşamıma, etrafıma ve dünyaya baktım ve aslında hepimizin birer hırsız olduğunu düşünmeye başladım. Evet! bizler gerçekten de birer hırsızız. Neden mi ? Mesela buna en basit ve en masum örnek olarak neredeyse hepimiz hergün bir arkadaşımızı, eşimizi veya herhangi bir insanı bazen dakikalarca bazen da saatlerce bekletebiliyoruz ve aslında bilmeden onların elinden zamanlarını çalıyoruz. Fakat maalesef ki her zaman böyle masum hırsızlar olmuyoruz. Biz insanlar, kendimizi geliştiriyoruz, büyük başarılar elde ediyoruz ve bazen bir kurumun veya bir devletin başına gelebiliyoruz ama işlerimizi yaparken kendi çıkarlarımız için hileye, yalana ve ayrımcılığa göz yumarak diğer insanların ellerinden doğruluğu, haklılığı ve gerçekliği çalıyoruz. Hatta sadece bununla kalmayıp yaptığımız bu hırsızlıkların bir sonucu olarak yüzlerce insanın hayatını saniyeler içinde çalıp onları karanlığa iterek ailelerin umutlarını çalıyoruz. Bu söylediklerim maalesef sizlere de tanıdık geliyor dimi ? Şu an öyle bir dönemde yaşıyoruz ki hem kendi ülkemiz hem de çevremizdeki birçok ülke de bu anlattığım hırsızlıkları görüyoruz. Çok yakın tarihlerde malesef bu hırsızlıkların örneklerine şahit olduk. Mesela 13 Mayıs 2014’te gerçekleşen Soma ve 28 Ekim 2014’te Ermenek ilçelerinde gerçekleşen maden kazaları(?) sanırım bizlere yetkili kişilerin bazı şeylere göz yumarak maden işçilerinin yaşamlarını nasıl çaldıklarını gösteriyor. Bir başka örnek ise sürekli haberlerde gördüğümüz, gazetelerde okuduğumuz hatta Türkiye’de yaşayan insanlar olarak bazen şahit olduğumuz Suriye’ de, Irak’ta, Filistin’de ve dünyanın bir çok yerinde olan savaşlar. Ülkelerin başındaki insanlar, çıkarları için halkın yaşama hakkını, çocukların okula gitme, aileleriyle yaşama ve özgür olma gibi haklarını çalıyorlar. Peki bu durumları izleyen ve bazen sessiz kalan bizler de olanlara göz yumarak, bu düzeni değiştirmeyerek gelecek nesillerin daha iyi bir dünyada yaşama hakkını çalmıyor muyuz? Sizce bizler de bu durumda birer hırsız değil miyiz? Evet! Maalesef ki hepimiz çeşitli nedenlerle birer hırsız olabiliyoruz ama unutmayın ki Uçurtma Avcısı’nın başında Rahim Han’ın, Emir’e dediği gibi “ Yeniden iyi biri olmak mümkün”( 2 ). Bizler bu dünyayı, bu çıkarlar üstüne dayalı sistemi değiştirebiliriz yeterki isteyelim ve birer hırsız olmak yerine doğruluğu, dürüstlüğü, eşitliği, özgürlüğü ve insanların haklarına saygı göstermeyi seçelim. Kaynakça Hosseini, Khaled. Uçurtma Avcısı. Çev. Özgören, Püren. İstanbul: Everest Yayınları, 2008 (7. Basım). TEKNOLOJİ İYİ HUYLU MU KÖTÜ HUYLU MU? İnsanın varoluşunu incelemek bana her zaman ilgi çekici gelmiştir. Sanırım bu benim biyolojiye olan ilgimle alakalı bir durum. Genler ve bunların işlevi, kalıtsal hastalıklar, genlerle hastalıkların tedavi edilişi vs. Sonuçta sağlık hepimiz için önemli bir konu ve genler de bu konuda gözardı edilemeyecek bir kavram. Doğada nasıl bir denge varsa, tıpkı doğanın bir unsuru olan insanın da genlerin de böyle bir uyumu var. Tıpkı DNA’ daki Adenin ve Timin bazlarının arasındaki bağın iki olması ve Guanin ile Sitozin bazlarının arasındaki bağın üç olması gibi. Bir gün yeni film arayışlarına girdiğimde, mutlaka izlenilmesi gerekenler arasında olan bir film ilgimi çekti ve adı Evrim. İlk başta isminden dolayı aklıma gelen ilk kavramlar yukarda bahsetmiş olduğum biyolojik kavramlardı ama filmin bu kavramlarla alakası yoktu. Filmin türünün bilim kurgu ve teknoloji ile alakalı olması oldukça ilgimi çekti. Başrolünde Johnny DEEP vardı ve bu tabiki diğer bir unsur oldu ilgimi çekmesine sebep olan. Günümüzde hepimiz ‘network’ kavramına aşinayız. Çok karşıyım İngilizce kelimelerin dilimize girmesinden ve bu sebepten ötürü network’ den ağ olarak bahsetmek istiyorum. Teknoloji hızla gelişiyor ve eğer örnek verecek olursak teknolojinin bir parçası olan bilgisayarlarımız hemen hemen hayatımızın her alanının merkezi olmuş durumda. Özellikle de iş hayatında müthiş bir iş ağı ve günlük hayatta da sosyal ağ var ki istediğimiz zaman dünyanın öbür ucundaki insanla bile irtibata geçebiliyoruz. İş görüşmeleri yapabiliyoruz. Araştırmalar,incelemeler vs. Ne istersek yapabiliyoruz ağlardaki bilgi verileriyle ve her geçen gün yeni veriler ekleniyor. Film de Johnny Deep Dr. Wil Caster adında ve büyük buluşlara adını yazdırıyor ve aynı zamanda yapay zeka projesini yürütüyor. Öyle bir bilgisayar ve öyle bir sistem tasarlanmış ki sistem dünyanın her noktasıyla bağlantı ağı kurabiliyor, suçlular yakalanabiliyor, hastalıklar insansız bilgisayar tarafından yönlendirilen makinelerle tedavi edilebiliyor,yaralar çok kısa bir sürede iyileştirilebiliyor, hatta doğuştan görme engelli bir insana görme kabiliyeti bile kazandırılabiliyor. Bu gibi olanaklar hayatımızda tam anlamıyla olsaydı eminim sağlık konusu çok da endişelenmeyeceğimiz bir kavram olurdu ama ne yazık ki teknoloji bu kadar gelişmiş durumda değil ama bu filmin yapılmış olması eminim ki ilerde bu gelişmelerin olacağının habercisi. Şu ana kadar hep teknolojinin gelişmesinin yararlarından bahsettim ama gelişmesi ile beraberinde olumsuzluklar getireceğinden de eminim. Mesela radyasyon insanların sağlığını olumsuz etkilemekte ve ameliyatlar da bile makinelerin kullanılıyor olması ilerde yeni sağlık problemleri yaratabilir mi ? Ya da sosyal ağlar yüzünden insanlar birbirleriyle olan iletişimini büyük ölçüde yitirebilir mi? Ya da bu teknolojik gelişimler bir güç unsuru olarak görülüp daha acımasızca silahlar tasarlanabilir mi ? Bana soracak olursanız eğer bu gelişimler ülkelerin çıkarlarına bağlı gelişirse çok acımasız silahlar tasarlandığı gibi dünyadaki dengeyi de altüst edecek durumda. Yani sonuç olarak demek istediğim şey teknoloji insana hizmet için gelişiyorsa her zaman bir adım ötesi hayal edilerek geliştirilmeli. Eğer çıkar ve menfaatler uğrunaysa gelişmesin daha iyi. Eskiden insanlar nasıl yaşıyormuş ! Şimdi filmin gerçek olduğunu düşünelim ve bu teknolojik gelişimlere karşı birtakım radikal gruplar olsun, tıpkı filmdeki gibi. Zaten hayatın hemen hemen her konusunda da böyle değil midir ? Her zaman karşı görüşü savunan insanlar olacaktır. Karşı görüşlerin olması bana göre her zaman iyidir tıpkı eleştirilmek gibi. Çünkü bu durum insanların kendilerini geliştirmesine, yeni fikirlere açık olmasına ve karşı görüşlerin gelişimle birlikte çürütülmesine sebep oluyor. O zaman biraz düşünelim sizce teknoloji iyi huylu mudur yoksa kötü huylu mudur ? Benim fikrimi merak ediyorsanız eğer, teknoloji insana hizmet ettiği ve zarar vermediği ölçüde iyi huyludur. Melis BAYRAK En Sevdiğim Renk: Yeşil Aşk nedir? Aşkı hisseden, ancak hiçbir zaman sebebini ve kaynağını bulamayan bir ırkın mensuplarıyız. Aşk olgusunu ancak âşık olduklarımızda yarattıklarımız, hissettirdiklerimiz ve ortaya koyduklarımızla gösterebiliyoruz. Peki, bu kadar gerçek ama bu kadar gözden uzakta olan aşk neden en büyük ilham kaynağımız? Tarih boyunca yapılmış tüm tablolarda, bestelenmiş tüm şarkılarda ve insanoğlunun neredeyse yarattığı her eserinde aşkın etkisi kendini göstermektedir. Ayrıca aşk ile yapılan bu eserler bakıldığında aşkı hissettirebildikleri güçte insanlar üzerinde bir etki oluşturabilirler. Almanya’nın Frankfurt şehrinde rastladığım Gustav Klimpt’in The Kiss adlı tablosu insanın içinde kaybolmuş olan umut duygusuna tutunan ve bu duyguyu tekrar hissettirebilen sayılı eserlerden. Kimi insan işine, kimi insan sanata, kimi insansa güzelliğe âşık olur. Klimpt güzelliğe âşık bir sanatçı idi. Resminde yer verdiği çiftteki güzelliği görebilmiş ve bunu kendi aşk yorumundan geçirip bir esere dönüştürebilmişti. Eser insanda aşk duygusunu uyandırsa da, âşık insanlara hissettirdikleri çok farklı. Çünkü dünya üzerinde zaman ve boyutları aşabilen, ölümden sonar bile devam eden yegâne duygudur aşk. Bir insanı paradan, nefretten ve hatta korkudan daha fazla etkileyen tek duygu. Hırs bir insana daha fazlasını başarma gücü verebilir, ancak aşk, bunu zorunlu kılar. Örneğin işine aşık olan bir adam ile yaptığı işten hoşlanmasa da yüksek geliri olduğu için yapan adamın yarattıkları arasında büyük farklar göze çarpmaktadır. İşine âşık adam için bu iş dünyanın en önemli meselesidir. Çünkü yaptığı işe daha fazlasını kazandırmak, geliştirmek ve güçlendirmek için kendinden bir şeyler verebilmektedir bu adam. Öte yandan işinden hoşlanmayan ancak kazanç hırsını desteklediği için bu işi yapan insanda, önlenemeyen bir sabitlik ve gelişememe durumu söz konusudur. Mevcut konum bu insanlar için yeterli olup karınlarını doyurmaktadır çünkü. Bu farklılık, aşkın insanda yarattığı motivasyon ve pozitif düşüncelerden kaynaklanmakta, başarılı insanların ve başarılı şirketlerin başarının sırrı olarak sözünü ettiği birinci olgu olmaktadır. Sanatçılarda ise aşk kendini gizliden gizliye değil apaçık ve korkusuzca göstermektedir. Sanat ve sonucunda yaratılan eserler sanatçının iç dünyasının bireysel filtrelerden geçirilmiş hali olduğundan sanatçının hissettiği her duygu yarattığı eserde bir parça haline gelmektedir. Bu duruma verilebilecek en gerçekçi örnek te, halkına âşık olan sanatçı Pablo Picasso ’dur. İspanyol katliamları sırasında halkına duyduğu aşkı yaralanmıştır Picasso’nun ve onu dünyaca ünlü eseri olan Guernica’yı resmetmeye itmiştir. Eğer Picasso böyle bir aşk duymasaydı bu eseri yaratabilir miydi? Cevap: İmkânsız. Çünkü aşk, yaralandığında acıtır. Âşık olduğunuz varlığa bir zarar geldiğinde bu size dünyanın sonuymuş gibi gelir ve kabiliyetiniz doğrultusunda sizi yaratmaya iter. Fakat aşkın yaralanışı herkeste farklı etkiler doğurmaktadır. Kimi sanatçılarda, Picasso da olduğu gibi yaratıcılığa dönüşürken, kimilerinde öfke ve ölümle sonuçlanabilmektedir. Bu sonuçlara da insanın içinde yatmakta olan ve insanların günlük hayatta “öz” dedikleri bir olgu yol açmaktadır, çünkü aşk insanın içindeki bastırılmış olanı dışarı çıkartmasıyla ünlenmiştir yıllarca. Kimi severken yere göğe sığdıramazken, kimileri öldürür sevdiğini. Ölüm bizi ayırana kadar sözüne inat. Aşk savaş başlatır, isyan çıkarır, dostu düşman, düşmanları ise dost yapar. Böyle bir güç hayatımızın içindedir her an, her dakika. Ancak modernleşen dünyada insan göremez hislerini. Düşüncelerle dolup taşan kafasında onu kurtarabilecek tek olgu olan aşkın orda olduğundan bile habersizdir. Herkes de kolay kolay âşık olamaz. Çünkü aşk zannedilenin aksine ilk görüşte değil ilk güvende oluşur. Peki, sizin il güvendiğiniz insan kimdi? Dertlerinize koşan mutluğunuzda ve hüzünlendiğiniz zamanlarda ilk aklınıza gelen kişi kimdi? Bir tabloya bakarken, bir şarkı dinlerken aklınızda adeta bir resim gibi canlanan o yüzü hatırlamaya çalışın. Neydi adı? Belki Ayşe, Ahmet, Esin… Benimkinin adı İrem’di. Ne toplumuna, ne sanata, ne spora âşık olan bir insan olarak bana aşkı öğretebilecek tek kişi olduğu gerçeği Klimpt’in resmettiği gençler arasında gördüğü bağ kadar saf ve güçlüydü. Üniversitenin ilk yılının ilk günü tanıdım onu. Kıvır kıvır saçları omuzlarından dökülürken arkasını döndüğünde ilk kez baktım yemyeşil gözlerine. Başta aşk kokusu olmasa da işaretçileri her yanımı sarmıştı sanki. Birlikte vakit geçirdikçe bu işaretçiler gerçeklere dönüştü. Bir hayatı paylaşır olmuştuk, bir bütün gibi. İşlerimizi beraber yapıyor, beraber ağlayıp beraber seviniyorduk. Kalabalığın içinde yalnız kalmış bir birey olarak hissettiklerim yepyeni bir pencere açmıştı sanki bana. Her sabah daha neşeli uyanıyor, onu görme arzusuyla okula koşuyordum. Aşk karşıma yeni bir umut olarak çıkmıştı. Benden beklenenin çok daha fazlasını yapabileceğim, birlikte başarmanın verdiği duyguları tadabileceğim bir umut. Umut ışığım dedim ona. Tüm tercihlerinde arkasında dururken, daha iyisini elde etmesi için çalıştım ve en önemlisi mutluluğu ve iyiliği için her şeyi göze aldım. Çünkü aşk bunu gerektirir. Aşk, gereksinimleri olan, empati ile beslenen, gerçek ve dünyanın en güzel duygusudur. Aşk insanın kişiliğini şekillendirebilecek belki de en güçlü ve tek duygudur. Âşık olmaktan korkmayın. Âşık olun. Canım yanar diye korkup kaçmayın. Cesaret edin, çünkü âşık insanın cesareti her zaman ödüllendirilir. Peşinden gidin, çünkü ancak inandığı şey uğruna savaşanlar hafızalarda kalır. Ve çok sevin, çünkü sevmek ve emek harcamak tüm dinlerde kutsaldır. Aşkın dili, rengi, ülkesi yoktur. Aşk insan olmaktan bize kalan en kıymetli hazinedir, iyi koruyun. Naci Arda Şahinoğlu Mahsume Zeynep YAYCILI ID:21202316 Türkçe 101-1 Ödev 2- Roman Başak Berna CORDAN 22.06.2015 İÇİMİZDEKİ GÜÇ Halide Edip Adıvar’ın kitaplarından olan Vurun Kahpeye Aliye adındaki İstanbullu genç bir öğretmenin, Anadolu topraklarında yaşadığı içler acısı bir durumu anlatır. Romanı okuduğum zaman aşkla karışık olan vatan sevgisini ve inanılan doğrular uğruna gösterilen çabanın ne kadar önemli olduğunu anladım. Kimsenin gitmek istemediği Anadolu topraklarında topraklarını toprak, evlerini
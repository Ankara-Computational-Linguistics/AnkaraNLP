dönüyor sivri dişli hayat çarkı ve biz o arada sıkışıp kayboluyoruz. “İnsan her gün bir parça müzik dinlemeli, iyi bir şiir okumalı, güzel bir tablo görmeli ve mümkünse birkaç mantıklı cümle söylemelidir2.” Böyle buyurmuş Goethe, hayatlarımızın bir köşesini rengârenk boyayabilmek için, belki de bizi gerçekten büyütmek için. Kaçımız yapıyoruz ki bunları kaçıp giden günleri kovalama telaşında? Zamanımız yok ki büyüdük çünkü. Ciddi işlerimiz var artık durup ruhumuzun konuştuklarını dinlemeye vaktimiz yok. Mungan’ın değerli kitabında kastettiği büyümek de ruhumuzun çirkinleşme ve duyarsızlaşma evresi olsa gerek. Dizleri parçalanana kadar top oynaması, midesine ağrılar girene kadar şekerleme yemesi, hayal kurması kısacası çocuk olması gerekenlerin nasıl bir gecede büyümek zorunda bırakıldığının hikâyeleri toparlanmış Büyümenin Türkçe Tarihi’nde. Bir anda büyümesi gereken çocuklar hiç büyümezler çünkü hayatları boyunca. Kitapta yerini almış ve en sevdiğim yazarlardan Sabahattin Ali’nin eseri olan “Ayran” beni en çok etkileyen öyküdür. Hikâyenin sonuna geldiğinizde hayatın acımasızlığının suratınıza inen tokadını hissetmemek mümkün değildir. Duyarsız bir çevrenin içinde anne baba desteğinden uzak kardeşlerine bakmaya çalışan ve müthiş bir yalnızlık içinde kalmış bir çocuktur Hasan. Onun tercih etme şansı yoktur, büyümek zorundadır. Zorunlu büyümenin bir başka nedeni olan annesizliğe değinen “Kaşağı” eserine değinmeden olmaz sanırım. Bu öyküde anne vardır ama yoktur. Burada anne güzel umursamazlığıyla özdeştirilmiş Fatih Özgüven tarafından. Annenin vefasından, şefkatinden uzakta olan çocuk daha kolay iftira atar kardeşine. Bu acımasızlık anne şefkatinin eksikliğidir belki de. Katı ve otorite olan baba ise yargısız infaz yapar ve çocuğu enine boyuna düşünmeden cezalandırır. Başkarakterimiz belki de suçtan kurtulmanın rahatlığına kapılır ve vicdanının sesine kulaklarını tıkar. Ve vicdanına kulak vermeye karar verdiğinde de her şey için geç olur ve kardeşi ölür. Merhamet duygusunun ön planda olduğu bir hikâye olan “Çikolata” için de çok farklı şeyler söyleyemeyiz. Yine anne figürünün yoksunluğu söz konusudur. Fakat burada öne çıkan merhamet duygusudur. İlk başta yoğurtçunun kızının durumunu anlayıp üstüne gitmez kardeşler hatta onun yanında babalarının “imrendirmek günah” sözünü hatırlayarak çikolata bile almazlar. Daha sonra ise çocukluğun verdiği acımasızlık duygusu baskın gelir merhamete ve kırmızı kâğıtlı çikolatalarını yoğurtçunun kızının önünde afiyetle yerler. Bazıları şanslı doğar, pastanın büyük dilimini alır; bazılarının yazısı ise baştan belli diğerlerinden arta kalanlara mahkûm… Bu yüzden son satır okuyanın boğazında takılı kalır: “Gümüşten topu açtı, çikolata bulaşıklarını yaladı yaladı.” (s.9) Büyümek bazen ıssız bir sokakta bazen de bir mezarlık başında ansızın çıkıyor karşımıza. Ona karşı koymak mümkün bile değil. Geceleri altına kaçırmak, sokakta boş boş gezmek lüksünü kaybetmek sanırım büyümek. Çocukken her şey daha bir güzel olur; hayal dünyanla gidemeyeceğin 1 Ziyan, Hakan Günday 2 Wilhelm Meister’in Çıraklık Yılları, Goethe Zeynep Yanıkömeroğlu 21400348 yer yoktur çünkü. Çocukların büyüklüğünde ezilmemek için onlara çocukluklarını doyasıya yaşayabilme, tam anlamıyla çocuk olabilme imkânını tanımalı, onlar için elimizden geleni yapmalıyız. Pınar Türkmen 21502292 TURK102-009 Kocaman Bir Kalpte “O” Olmak Mektup, zarfa konulmuş yazılı bir kağıttır. Biz bunu böyle biliriz değil mi? Peki ya o zarfa sadece kağıt parçası koymadıysan veya o kağıda sadece yazmakla kalmadıysan ? Bütün benliğini dökmüşsen o kağıt parçasına, kalbinin en derin sırlarını, sevgini, nefretini dökmüşsen oraya, ne olur? Aşk olur. Tutkunun yanında nefret, buzun yanında ateş olur. Hele bir de o kuru kağıdın üstüne, belki de elin titreyerek ve gözlerin dolarak, içten yazılırsa cümleler o kadar aşk olur. Ne daha fazla ne daha az. Sanattır mektup yazmak.Bazıları sözleriyle, bazıları çizerek bazıları ise yazarak ifade eder kalbinden geçenleri. Bazıları da susar bilir misiniz? Yazamaz da çizemez de bu insanlar ama sanatkar olmadıklarından değildir bu çünkü her insan aslında sanatın çocuğudur. Onlar susar, çünkü karşısındakinin onu anlayamacağını zaten bilir. Acımasızca tecrübe etmişlerdir bunu çok önceden. O, konuştuğunda anlayabileceği insanı bekler umutsuzca.Tabii bir de çoktan ruh eşini bulmuş insanlar vardır. Onlar yazmasında bu mektupları kimler yazsın. Peki kolay mıdır bu? Hiç de bile. İnsan nasıl anlatsın kendi bile çözemediği bu sevgiyi... Ama bazılarımız içinde tutamaz bu duyguyu ve yazmaya başlar. Elinden geldiğince duygularını tasvir etmeye çalışır, hissettirmeyi dener. Bu o kadar içtenlik dolu ve kalp sızlatıcıdır ki biz o aşkı sadece tahmin edebiliriz. Her cümleyi okurken kalbimize ağrı saplanır bir de o aşkı biz yaşasak aşkımızdan yaşayamayız deriz. Orhan Veli tarafından Nahit Hanım’a gönderilmiş bu mektuplar dizesinde tek samimiyetsiz bulduğum mektup Nahit Hanımınkidir bana göre. Orhan Veli kadar aşık olmadığından mı veya onun kadar duygularını kağıda dökemediğinden mi bilmem. Zaten Nahit Hanım’ın Orhan Veli’ye gönderdiği mektupları göremesek de Orhan Veli’nin mektuplarından çoğu şey anlaşılıyor. Orhan Veli ‘’Senden son aldığım mektuba çok üzüldüm.’’ diye başlıyor bazı mektuplarına. Ben bu havayı sezdiğimde bu sevginin karşılıksız olduğunu düşünmeye başladım ve Orhan Veli’nin de bunun farkında olduğunu sezdim. Ama hani derler ya aşık olacağın kişiyi seçemezsin diye Orhan Veli’nin bu durumu da bize büyük bir örnek oluşturuyor. Orhan Veli bu tutkudan vazgeçemiyor bir türlü. Gözü görmüyor bana göre, yoksa insan istemez mi hep yanında olan birini onu anlayan ve aynı şekilde seven birine aşık olmayı? Kitabı bitirdikten sonra şunları düşündüm ‘’Acaba Orhan Veli’nin aşkına karşılık bulamamasının nedeni neydi gerçekten?’’ Nahit Hanımın başkasıyla evli olması mı? Zannetmiyorum. Eğer Orhan Veli cebinde üç kuruşu olmayan palto almaya gücü yetmeyen biri olmasaydı yine de sevgisi karşılıksız kalır mıydı? Ayrıca Nahit Hanım’ın ekonomik gücü oldukça yerinde bu kadar seviyordu ise Orhan Veli’ye neden birazcık para yollamadı. Bence Orhan Veli aynı durumda olsaydı Nahit Hanım’a bütün servetini yollardı. Üzücü. Orhan Veli’nin bu kadar içten ve samimi sevgisine karşılık bulamaması üzücü. İnsanın aklından belki de sevgisine karşılık gelmediği için mi bu kadar peşinden koşuyor çabalıyor aşkından ölüyor gibi düşünceler gelmiyor değil. Burada bu düşüncelerimin küçük de olsa kaynağı olan bir cümleyi kitaptan alıntı yapmak istiyorum ‘’Ayrıca benim muhitime giremeyeceğinden bahsediyorsun. Benim hiç muhitim yok. Binaenaleyh o endişen yersiz.’’ Bana göre Nahit Hanım Orhan Veli’ye aşık değildi, belki de Orhan Veli’nin ona aşık olduğu kadar değildi demeliyim. Ama sevse de sürekli bahaneler uyduruyordu ve belki de Orhan Veli zaten sevdiği ancak ulaşamadıkça daha da yandığı bu kadına istemsizce yokluğuna ve olmayışına aşık oluyordu. Ecem Karahan 21603442 Dünya adında bir gezegenden geliyorum Sonsuz sayıdaki galaksilerin içinde, kendi küçük Güneş Sistemi’mizde yaşayan insan nesliyiz temelde. Evrenin bu kısmında Dünya denilen bu küçük gezegende yaşayan uzaylılarız aslında. Ya da daha bilimsel söylemek gerekirse; dil, din, ırk ve hayat tarzı gözetmeksizin homo sapiens sapiens’iz de diyebiliriz kendimize. Dünya üzerindeki diğer canlılardan farklı düşünebiliyoruz ve yazılı bir insanlık tarihimiz var. Bu özelliklerimiz sayesinde de Dünya’nın yönetimini ele geçirdik ve binlerce yıldır kendi isteğimize göre bu eşsiz gezegeni değiştiriyoruz. Özellikle son iki yüzyıldır endüstrileşen üretim ve gereksiz hızlı tüketim yüzünden Dünya’daki doğal yaşam dengesini bozduk ve belki de gelecek nesillerimizin bu gezegende yaşamlarını sürdürmeleri bu yüzden imkansız olacak. Şimdi de insanlık olarak gözümüzü farklı rotalara diktik ve kendimize yaşayabileceğimiz yeni bir gezegen arıyoruz. Diyelim ki bu hayalimizi gerçekleştirdik ve insan nesli uzayda yaşamına devam edecek. Hala biz kendimizi insanlık olarak tanımlayabilecek miyiz? Geçmişimiz, bizi bugüne getiren akıl mirasımız ne olacak? Kendimizi uzayda nasıl tanımlayacağız? Bu sorular eminim ki hepimizin aklının bir köşesinde yer ediyordur. İşte tam bu noktada 2014 yılında Christopher Nolan tarafından çekilen Yıldızlararası adlı film bence bütün sorularımıza kurgusal da olsa yanıt veriyor. Uzay ve bilinmezlik hep ilgimi çekmiştir ve son yıllarda artan çevre sorunları beni bu konularda daha fazla düşünmeye itiyor. Her sabah okula gelirken yaşadığım şehrin üzerindeki kahverengi tabakayı görüyorum. Sabahın erken saatlerinde daha belirgin oluyor bu renk değişimi. Mavi olması gereken gökyüzü, kahverengi ve yoğun görünüyor. Her sabah bu manzarayı gördüğümde aldığım nefes bana kirli ve yapay geliyor. Size de öyle gelmiyor mu? Çevremdeki insanlar da bu durumdan şikayetçi ama bu kirliliği biz yaptık. Hep daha fazlasını isteyerek, daha fazla tüketerek biz neden olduk bu kirliliğe. Fabrikalar, rezidanslar, alışveriş merkezleri ve yollar inşa edildi insan neslini mutlu etmek için. Peki ya ormanlara, parklara ve masmavi denizlere ne oldu? Neden o bu güzelliklerle mutlu olmak yerine materyalizmin getirdiği geçici mutluluklara takıldık? Sanırım bu soruların cevabını asla tam olarak bulamayacağım çünkü ben de tıpkı diğer insanlar gibi, alışveriş yapmaktan çok hoşlanıyorum, geri dönüşüme yeteri kadar önem vermiyorum ve su, doğalgaz gibi kaynakları bilinçli tüketmiyorum. Ama daha da kötüsü; benim de dahil olduğum yeni neslin en büyük problemi de şu: bütün bunları önemsemiyoruz. Teknolojiye o kadar çok güveniyoruz ki, bir gün bir cihaz icat edilecek ve hepimizi alıp yeni bir gezegene götürüp, bizi kurtaracak sanıyoruz. Ama en yakın yaşanılabilecek koşullara sahip gezegen bile o kadar uzakta ki, oraya gidebilecek teknolojiye sahip olsak bile, bizi taşıyan uzay gemisi yeni evimize ulaştığında hala hayatta olabilecek miyiz? Ben bu konuda biraz umutsuzum. Biraz gerçekler hakkında düşünüp aslında hiç gelmez sandığımız o sona geldiğimizi Ecem Karahan 21603442 farketmemiz gerek. Yıldızlararası’nın beni bu kadar etkilemesinin nedeni de bu sanırım. Bu günden geleceği gösterip önlem almamız gerektiğini söyledi. Dahası, filmdeki zaman vurgusu da beni düşünmeye sevk etti. Zaman göreceliyse ve değiştirilebiliyorsa, bunu yapabilecek teknolojiye geldiğimiz zaman geçmişe dönüp değiştirmek istediğim olayları düzeltmek isterim. İnsan doğası işte. Yaptıktan sonra pişman olduğum hatalarım var herkes gibi. Belki de zamanı doğru kullanabilmek ve yönetebilmek insan olmanın getirdiği bir yükümlülüktür. Bu Dünya’da ne kadar zamanımız kaldı bilmiyoruz. Sevdiklerimizle zaman geçirmek, kendimize ve gezegenimize iyi davranmak ya da birini seviyorsak ona “seni seviyorum!” diyebilmek için hala ne bekliyoruz? Zaman her saniye alehimize işlerken hala birbirimizi üzmek, gelecek nesillerimizin sağlığından çalmak, Dünya üzerindeki en zeki yaşam formu olan insanlığa yakışmıyor bence. İnsanın yapısından gelen bencilliği ve umursamazlığı bırakıp, doğayla barışmalıyız. Kendimi de eleştirmek gerekirse Dünya’yı güzel yapan şeylere daha sıkı sarılmalıyım ki etrafımı da güzelleştirebileyim. Sevgiye, insanlara, yeşile, hayvanlara ve yaşama daha sıkı sarılmalıyım ki gelecek nesillere en azından eskiden yaptığım hataları düzeltmeye çalıştım, bu Dünya’yı daha güzel, daha yaşanılası bir yer haline getirmeye çalıştım diyebileyim. Ve bence, hepimiz de bunu denersek, eskiden yaptığımız hataları düzeltemesek de gelecekte aynı hataları yine yapmaktan kaçınmış oluruz. KÜRKÇÜ DÜKKÂNI İnsanın evim dediği yer neresidir? Doğup büyüdüğü yer mi, ailesinin olduğu yer mi, gittiğinde huzur bulduğu yer mi? Yani bir şehri mi özleriz, oradaki insanları mı, yoksa oranın bize hissettirdiği duyguları mı? Üniversiteye geldikten sonra bu soruyu kendime çok kez sorarken buldum kendimi. On sekiz yaşıma gelene kadar evimden hiç orayı özleyecek kadar uzak kalmamıştım. Aslına bakarsak yaşadığım yerden nefret ediyordum; insanlarından, kaldırımlarından, sokaklarından, kokusundan... O şehirden gidip bir daha hiç dönmemek hayalimdi. Bazen bunu aileme karşı çok kırıcı bir şekilde dile getirdiğim zamanlar oldu, öyle ki sonradan duyduğum pişmanlığım nefretimi yenecek kadar fazlaydı. Fakat şimdi buradayım, evimden uzak, farklı bir şehirdeyim ve oraya geri dönmemi gerektiren hiçbir şey yok iken sabırsızca evime dönmeyi düşlüyorum. Hala çözemedim orada neyi özlediğimi, hala cevap veremedim başta sorduğum sorulara… Fakat şunu öğrendim ki insan bütün ruhuyla nefret ettiği bir yere bile hasret kalabiliyormuş. Ulaştığı yer çok güzel bir yer olsa bile, imkânları kat kat artsa bile, özgürlüğe ulaşsa bile insan alıştığı, bağlandığı yeri delicesine özlüyormuş. Sanırım asıl mesele ‘alışmak, bağlanmak’ o yere, anladım ki ne kadar sevmese de orada geçirdiği yıllar insanı bağlıyormuş o şehre, hayatı boyunca bırakmamak üzere. Çünkü orada bastığı her kaldırım taşında, geçtiği her dükkân önünde, girdiği her sokakta, gördüğü her yüzde, soluduğu her nefeste anısı vardır. Bisiklete binmeyi orada öğrenmiştir, ilk kez orada düşmüştür, orada öğrenmiştir ayağa kalkmayı, belki de ilk kez orada âşık olmuştur; unutulmaz, kazınmıştır hafızasına. Oraya her dönüşünde teker teker tekrar yaşar o anıları, geçmişe döner… Ve insan hayatında hangi konuma ulaşırsa ulaşsın, ne kadar büyük başarılar elde ederse etsin, nasıl birine dönüşürse dönüşsün; tıpkı kendisine yeni oyuncak alınan çocuğun hevesle oyuncağını arkadaşlarına göstereceği zamanı beklemesi gibi yetişkin biri de sonunda başından geçenleri anlatmak, kime dönüştüğünü göstermek için evine dönmeyi kalbi çarpa çarpa bekler. O şehre mi anlatmak ister kendisini, babasına mı ispatlamak ister emeklerinin boşa gitmediğini, annesine mi göstermek ister küçük oğlunun büyüdüğünü, yoksa arkadaşlarına mı göstermek ister ne kadar geliştiğini, bilinmez. Belki de bunların hepsi içindir geri dönme isteği, belki de kendine bazı şeyleri hatırlatmak için döner başladığı yere; kibre kapıldığı sıralarda ‘’Eğer çalıştığım gibi çalışmamış olsaydım, eğer kendimi geliştiremeseydim burada kalırdım, başladığım yerde biterdim.’’ deyip kendine gelmek için… Seneler geçse de hep somut bir hatırlatıcı olarak kalır doğduğumuz, büyüdüğümüz şehir. Sonunda hep oraya döneriz nedenini tam anlamasak da. Tamamen terk edemeyiz orayı çünkü bizden biri hep kalır orada ziyaret edilmeyi bekleyen. Neden bilinmez, oraya geri döndükten bir süre sonra yine hissetmeye başlarız terk etmeden önce hissettiğimiz duyguları; çıkmak isteriz oradan bir an önce, eziyet oluverir bize kısa bir ziyaretten fazlası, zindan olur şehrin havası. Tekrar terk etmeye koyuluruz o şehri fakat dalga geçer gibi tam yola çıktığımız sırada camdan gökyüzünü izlerken bir duygu kaplar içimizi. Tarif edilemez bir duygu: ya pişmanlık, ya yalnızlık, ya özlem… İşte orasıdır ‘evim’ dediğimiz yer: Sürekli burnumuzda tüten, yana yana geri dönmeyi beklediğimiz, hasret kaldığımız, bizi bekleyenlerin olduğu; fakat geri döndükten kısa bir süre sonra kaçmayı istediğimiz, tekrar terk edince de yine inatla özlediğimiz yer… Her gece gördüğümüz rüyalar gibi, bazen kâbuslar gibi peşimizi bırakmayan, hayatımız boyunca gölgemiz gibi bizi takip eden yerdir evimiz… Selim Alp ARSLAN Umut Koçak Şişmanlığın Önüne Geçilebilir mi? Fransız tarihçi Georges Vigarello’nun Ortaçağ’dan 20. Yüzyıla Şişmanlığın Tarihi isimli kitabının sonunda vardığı sonuçlara göre kesin olan tek bir gerçek var: Giderek şişmanlıyoruz. Şişmanlık yayılıyor, bedenlerimizi, dünyamızı istila ediyor. Şişmanlık insan bedeninin karşılaştığı tehditlerin en güncel olanlarından. Artık söz konusu olan bedenin güzelliğini bozduğu için kınanan şişmanlık değil, sağlık riskine dönüşmüş olan şişmanlık. Şişmanlık öylesine yaygın ki “Şişmanlık Çalışmaları” başlığı altında toplanabilecek tezler yazılıyor ve bu tezler yalnızca tıbbi alanın sınırları içerisinde kalmayarak, sağlık sigortası şirketlerinin istatistiksel çalışmalarına, maliyet analizlerine, şişmanlığın neden olduğu kültürel ayrımcılıkların uzun listesine kadar geniş bir çerçeveye uzanıyor. İnsanlık kültürünün şimdiki zamanına damgasını vuran konulardan biri ne yazık ki şişmanlık. Yeni bir normalleştirme rejimi şişmanlık çerçevesinde oluşturulmakta. Her an bir yenisi keşfedilen diyetler, besinlerin içerisindeki kalori oranlarının seyreltilmiş şekliyle piyasaya sürülmesi, “fitness” adı altında toplanabilecek olan aktivitelerin inanılmaz oranda yoğunlaşması, sağlık yetkililerinin uyarıları, tavsiyeleri, şişmanlığa karşı yürütülen kampanyalar... Her şey bu yeni uygarlık düşmanına karşı savaşmak için. Hiçbiri yeterli olamasa da. Belki de yakın gelecekte devletler şişmanlığa karşı yasalar çıkarmak durumunda kalacaklar kim bilir. Tıpkı günümüzde çocuk sayısını sınırlayan yasalara sahip ülkeler ya da göçmenlerin akışını denetleyen başka ülkeler gibi, gelecekte de şişmanlık yasal bir soruna dönüşebilir. Çünkü tüm dünya genelinde durum gerçekten vahim. Küreselleşme çağının başlangıcı ve hızla genişlemesiyle birlikte şişmanlığın da giderek artan oranda bir risk oluşturduğu fikrindeyim. Küreselleşen dünyaya ayak uyduran insan bedeni de kıvrımlarını, ölçülerini yuvarlaklaştırma eğiliminde. Şişmanlığın en fazla sorun haline geldiği A.B.D aynı zamanda küresel güçlerin de en büyüğü. Bu bağlantı fazlaca kaba görünse de teknolojinin egemenliği anlamına gelen küreselleşme çağında fiziksel emeğin yerini alan akli emek, oturarak çalışma, ağır işçiliğin ucuz işgücüne sahip ülkelere ihraç edilmesi gibi etkenler sonucunda şişmanlıkla küreselleşmeyi birlikte düşünebiliriz diye düşünüyorum. Küreselleşen canlılar, içlerinde barındırdıkları enerji fazlasını kullanamadıkları anda o enerjiyi depolamaya ve bunun neticesinde de şişmanlamaya başlıyorlar. Obez bir beden enerji fazlasını kullanamadığı için bu fazlalığı yağ halinde depolar, obezleşir ve bunun doğurduğu hantallık yüzünden de kullanım olasılıkları kısıtlanır. Nedenler ve sonuçların etkileşiminin yol açtığı basit bir döngü bu. Kullanılmayan ya da aşırı derecede alınan enerjileri kanalize edecek bir alan bulamayan vücut çareyi hacmini artırmakta bulur. Demem o ki giderek küreselleşen ve teknolojinin esiri olan dünya insanları şişmanlatıyor çünkü insanlar enerjilerini kullanamıyor veya atamıyor. Enerjilerin ne zamandan beri kullanılamaz hale geldiğiyse gelişmiş ve gelişmemiş ülkeler arasındaki ayrımı oluşturan soru bence. Birinci dünya ülkelerinde insan enerjisinin yerini teknolojik aygıtların, sistemlerin enerjileri almış durumda. Teknolojik gelişmişlikleri sayesinde katma değer yaratan ülkelerde insan emeğinin önemi giderek azalmakta çünkü pahalı bir emek burada söz konusu olan. Katma değerin azalmaması için emeğe dayalı sektörler ucuz iş gücüne dayanan ülkelere kaydıkça gelişmiş ülke vatandaşlarının fiziksel enerjilerine duyulan ihtiyaç da azalmakta. Teknolojinin de insanlığı şişmanlattığı düşüncesindeyim. Gün boyu bilgisayarları başında çalışan insanlar çok yoruluyor olsalar da beynin harcadığı kalori miktarı tüm bedene kıyaslandığında pek de fazla sayılmayacaktır. Yorgunluk var ama bu zihinsel bir yorgunluk. İnsanlar artık bütün gün ofislerde ya telefonlarıyla ya da bilgisayarlarıyla ilgileniyor. “Fitness” kültürünün yaygınlaşması ve ofislerdeki rahatlama egzersizlerine artan ilgiyi de buna bağlıyorum: Bedeni çalıştırmanın yollarını arıyoruz hep birlikte. Peki çözüm ne? Küreselleşmenin durdurulması gibi bir seçenek zaten ihtimaller dahilinde değil. Hatta yavaşlaması bile imkânsız. Küresel ölçekteki hızlanma devam ettikçe şişmanlık da önüne geçilmez bir şekilde büyümeyi sürdürecek. Şişmanlığın kısa vadede çözümsüz sorunlardan biri olduğunu düşünmekteyim. Şişmanlık artacak ve onun karşı kutbunu oluşturan bedeni “fit” tutma uğraşları da dünyada trend olmaya devam edecek gibi gözüküyor. KAYNAKÇA Vigarello, Georges. Ortaçağdan 20. Yüzyıla Şişmanlığın Tarihi. Doğan Kitap, 2016. NİHAN MERVE KAÇAR ÖLDÜRMEYEN ŞEYLER GÜÇLENDİRİR Düşünün, bir ilişkiniz var ve bir anda ikinizden biri daha uzak bir yere, bir şehre, hatta bir ülkeye gidiyor. Nasıl hissedersiniz? Bir film izledim ve üstüne o filmi tecrübe ettim. Önce yaşadım, sonra da kendimi izledim. Seni Uzaktan Sevmek filminden bahsediyorum ve hayatıma yansımasından. Birini sevdiğinizde dünyadaki tüm ışıklar kararır ve sadece sevdiğiniz aydınlanır. Tüm müzikler susar ve kalbiniz konuşmaya başlar. En önemlisi de birisini sevince hayattaki her şey onun gerisinde kalır. Sanki yaşadığınız tüm güzel anlar yetersiz, en heyecanlı anlarınız sönmeye yüz tutmuş bir muma dönüşür. Bunun sebebi ne biliyor musunuz? Aşk. Bir insanın hayatına kattığı en büyük değerdir bence aşk. Her şeyden büyüktür. Sevgiden, kinden hatta nefretten. Yaşadığınız her şey âşık olduğunuz için tat vermeye başlar. Yediğiniz yemeğin bile kokusu değişir. O sevmediğiniz pırasa yemeği bile onun yanında baldan tatlı hâle gelir. Her şey mükemmeldir ta ki ayrılık vakti gelene kadar. Okul, iş, hastalık, bazen bir sebep çıkar ve sizi hayatınızın en karmaşık sorusuna götürür. Uzaktan bu ilişkiyi yürütebilir miyim? İlk bakışta nesi var bu sorunun diyebilirsiniz. Ama bence bu sorunun altında yatan ve sorulmayı sabırsızlıkla bekleyen başka sorular var. Birini görmeden de sevebilir misin, gözden ırak olan gönülden de ırak olur mu, nasıl yürür bu ilişki? Daha nice sorular… Eskiden bu soruları kendime sorduğumda cevabı bir türlü net veremiyordum. Ama şu an buradan geçmişe bakınca o zaman ki şüphemin yersiz olduğunu görüyorum. Aşkın mantıkla değil, hislerle yürüdüğünü anladığımdan beri bu tip soruların yersiz, sevgilerin gerçek olduğunu görüyorum. Aşkın gücüne inanıyorum. Birine âşıksak; zaman, mekan, durum her şey değerini kaybeder. Erin ve Garrett’ın da inandığı gibi aşk; görmekten, dokunmaktan fazlasıdır. Aşk ruhlarla alakalıdır. İki insanın bir ilişkiyi devam ettirebilmeleri için tek gerekli olan şeydir aşk. Ben mesafe ayrılıklarının aşkları bitirdiğine değil de, kalp ayrılıklarının ilişkiyi bitirdiğine inanıyorum. Sevgilinizin gülüşünü, gülmesinden değil de sesinin heyecanından anlarsınız, illa görmenize gerek yoktur. İnsan hiç görmediği şarkıcıya da çok sevebilir mesela. Bunun sebebi müziğin de ruha hitap etmesidir. Tıpkı aşk gibi. Mesafeler, karşınıza hiç zorluk çıkarmayacak demiyorum elbette. Bazen hıçkıra hıçkıra ağlayacaksınız. Bir kazağın kokusundan kendinize bir sığınak yapacaksınız. Bir omuz aradığınızda, diz üstü bilgisayarın başında uyuyakalacaksınız. Tüm insanlar size yağmurda ıslanmış köpek muamelesi yapacaklar hatta sizi yargılayacaklar. Böyle bir ilişkinin imkânsızlığından bahsedecekler. Bazen aslan kesilip savunacaksınız ilişkinizi bazen de uğraşmaya tenezzül dahi etmeyeceksiniz. Bazı günler onu çok daha fazla özleyeceksiniz. Kalbinize akupunktur yapılıyormuş gibi iğneler batacak. Acıtacak fakat öldürmeyecek. Öldürmeyen şey güçlendirir derler ya işte o misal. İlişkiniz günden güne güçlenecek. Uzaktan bir ilişkiyi yürütmenin en zor kısmı ayrılıkları sanırım. Her ayrılık bir öncekinden daha zor gelir insana. Alışacağınızı sanırsınız ama alışamazsınız. Önce kalbinizin durduğunu ve öldüğünüzü sanırsınız ama hayır ölmezsiniz, ölemezsiniz. Hayat bir bir size onun yanınızda olmayışını hatırlatır. Sokakta yürürken duyduğunuz bir şarkı da, bazen onun kullandığına benzer bir parfümde. Hep o gelir aklınıza ve siz kilometrelere söylenirken bulursunuz kendinizi. Her gün bu duruma biraz daha fazla kızar biraz daha fazla özlersiniz. Artık sinirlerinizin bozulduğu, onsuzluğa tahammül edemediğiniz bir anda sevdiğiniz yanınızda beliriverir. İşte o an tüm ışıklar yanar, karanlıklar aydınlanır ve çok mutlu olursunuz. Aylardır süregelen öfke bir anda yok olur, her şey tozpembe görünür. Aşkın en gerçek hâlini işte tam o anda görürsünüz. Nerede mi? Tabii ki mutluluk gözyaşlarında. Damlalar akarken gözlerinizden, onu neden sevdiğinizi bir kere daha anlarsınız. Varlığı için Allah’a şükredersiniz. En önemlisi de bir daha asla gelmeyecek olsa bile onu daima seveceğinizden emin olursunuz. KÜNYE: Burstein, Nanette. Seni Uzaktan Sevmek. 2010. Warner Bros Turkey. Film. Elif Şeyma Kayır KENDİNE BİR İYİLİK YAP İnsan, bazen kaçmak ister kendinden, hayatın meşgalesinden, belki de sevdiklerinden bile çünkü yorulur kendi içinde, yaşamak için mücadele etmesini sağlayan kudreti yakalayamaz içinde, kendi içinde sıkışıp kalmıştır, huzursuz ruhtur içindeki. O, bedenini hapishaneye benzetir, huzursuz ruhu kısıtlayan, kaçmasına izin vermeyen kalın ve demir parmaklıklardır bedeni, yahut onun için, bedeninin içinde yaşamı devam ettirmek, klostrofobiye sahip bir insanın karanlık bir asansörde kapalı kalması gibidir. Gitmek ister. Ama nereye? Deneme türünün kurucusu olan Michel de Montaigne, ‘’ Denemeler ’’ adlı eserinde, ‘’ Yalnızlık ‘’ başlığı altında bu huzursuz ruhtan bahsediyor. Çoğu insan belli bir yaşa geldiğinde, huzursuz bir ruha sahip olabiliyor ve yalnızca kaçmak istiyor çünkü, hayatı sadece bir mücadele olarak görüyoruz ve yazarımız da hemfikir. Hayat mücadelesinden kaçmanın mümkün olmadığını, çünkü kaçarken kendimizden kaçmanın imkansız olduğunu ama bazen yalnızlığın bir çözüm olduğunu savunuyor, ‘’Kendi içine çevrilebilen bir ruhumuz var; kendi kendine yoldaş olabilir; kendi kendisiyle, çekiş, dövüş, alışveriş edebilir. Yalnız kalınca sıkılır, ne yapacağımızı bilmez bir hale geliriz diye korkmamalıyız. Yalnızlığımız bizim kendi içimize bakmamız demek olmalı,’’ diyerek.( Montaigne 85-86) Fakat ben, yaşamın sadece mücadeleden ibaret olduğu görüşüne ve yalnız kalmanın ya da yalnızlığı kendi içinde taşımanın yardımcı olacağı fikrine katılmıyorum. Bence yaşamak, mücadele etmenin, hayatta kalmanın ötesinde bir şey. Neden insanlar yaşamı katlanılması gereken bir savaş olarak görüyor? Hayır, yaşam denilen şey mücadeleden ve savaştan ibaret değil, ben öyle düşünmüyorum. Bence yaşam, keyif alınması gereken bir gemi seyahati gibidir. Gemide seyahat ederken, geminin batma ya da alabora olma ihtimalini düşünmeyeceğimiz gibi, yaşamdaki mücadeleler de tıpkı bunun gibidir. Gemideyken sadece denizin o eşsiz, o dinlendirici dalgalarını dinlerken, bir yandan denizin havasını soluyup keyif alırken, yaşam da tıpkı bu deniz seyahati gibi keyif alınacak tarafları ve hediyeleri vardır. Eğer yaşamı bir ‘’ mücadele ’’ kelimesi içinde kısıtlarsak, hapsedersek, ona haksızlık etmiş oluruz bence. Huzursuz ruhu, bana göre insanların hayatı tanımlayış biçimleri yaratmıştır. Bence huzursuz ruh yoktur. Sadece bu deniz seyahatinde, geminin batma ihtimalini düşünen, bu yolculuktan keyif almayı bilmeyen yolcu vardır. Bu yolculuktan keyif almayı öğrenmek, geminin batma ihtimallerini saymaktan daha kolaydır fikrimce çünkü bu ihtimalleri düşünmek, bulmak ve saymak yorucudur ve meşakkatlidir. Fakat, keyif almayı öğrenmek, kolaydır, çünkü bir ihtimal veya başka bir şey bulmanıza gerek yoktur, her şey açıktır. Denize bakmak, dalgaların sesini dinlemek, deniz kokusunu solumak yeterlidir. Yazarımızın dediği gibi, kendinden kaçmak, elbette zor. Fakat, neden kendimizden kaçalım? Neden bedenimiz, ruhumuz için demir parmaklıklar olsun? Bence bedenimiz bizi bu gemi seyahatinde, keyif almamız için bir araç olmalı. Ayrıca yalnız olma fikri ve ruhumuza yoldaşımız olma iznini vermek yararlı değildir. Çünkü insan kendini dinledikçe, daha çıkılmaz bir hale gelir. Dış dünyayı dinlemek, kendini dinlemekten daha az gürültülüdür. Bundan dolayı yalnızlık, iyi bir fikir, iyi bir çözüm değildir bence. Sonuç olarak, her şeyden kaçtığını düşünen insan, aslında üzüntülerini, sevinçlerini, hayallerini, kaygılarını, özlemlerini kendiyle birlikte götürür. İnsanın yalnızlığı asıl kendi içerisinde hissettikleridir, huzursuz ruhu yaratan yine insandır kendi içinde. Bu nedenle, hayat yalnızlıklar içerisinde kaybolunmayacak kadar güzel, mucizelere açık ve çok kısadır. Bence bu kısa yolculuğu güzelliklerle, sevdiklerimizle mutlu bir şekilde geçirmek kendimize yapacağımız en büyük ‘’ iyiliktir’’. Kaynakça: Montaigne. Denemeler. İstanbul: Turna Yayınları, 2009. Baskı O zan KÖSE 21102412 TURK102-20 REÇELİ KİM SEVMEZ Kİ? Blog yazılarımın beşincisi için daha önce izleme fırsatı bulamadığım İncir Reçeli filmini izlemeye karar verdim. Bu filmi seçmemin başlıca nedenlerinden biri yakın zamanda çıkan devam filminin hakkında duyduğum güzel yorumlardı. Filmde beni en çok etkileyen noktalardan biri AIDS hastalığına, filmdeki Duygu karakterinin deyişiyle HIV pozitife ve bunun duygusal ilişkilerdeki etkisine dikkat çekilmesiydi. Yazımın devam eden kısmında filmin bende uyandırdığı duygulara değineceğim. Film, izleyicinin Halil Sezai’nin canlandırdığı bir skeç yazarı olan Metin isimli karakterin rutin hayatına şahit olmasıyla başlıyor. Bir o kadar içine kapanık ve hayatı çok umursamaz gibi gözüken bu karakter, aslında hayalleri peşinde koşan bir insan ilk sahnelerde anlıyorum. Aslında bu skeç yazarlığı onun ölümsüz senaryo yazma isteğine bir paravandı. Metin, kendi senaryosunu yazmak ve buna ölümsüz bir film çekmek istiyordu. Fakat öyle ki hayatta acıyı, aşk acısını tatmamıştı insanlara dokunacak, onların içini titretecek bir senaryo yazamamıştı. Sonra bir gün barda içkisini yudumlarken Duygu ile karşılaştı. Aslında öyle basitti ki tanışmaları, karşılaşmaları bunun büyük bir aşka, engellerle dolu bir aşka dönüşmesini kim hayal edebilirdi? Önce küçük notlarla başladı, küçük cilveleşmelerle, zaten bir ilişkinin en heyecanlı, en tatlı anları bunlar değil midir? Gülümsetti beni bu dakikalar yaşadığım aşkları ve onların “cicim ayları” olarak nitelendirilen o heyecanların, tutkuların yaşandığı ilk zamanları hatırlattı bana. Bulamadı bizim Metin bir türlü Duygu’nun izini, niye böyle davranıyordu bu kız acaba diye düşündüm içimden, acaba aynı duyguları paylaşmıyor muydu? Öyle ki Duygu’nun bu gizemli tavırları filmi daha istekli izlememe neden oldu. Merak ettim neydi acaba bu Duygu’nun derdi? Sonra o acımasız gerçekle karşılaştırdı İncir Reçeli beni. Düşündüm, eğer ben Metin olsam ne yapardım, Duygu olsam ne yapardım. Arkamı dönüp gider miydim böyle bir ilişkiye, 1 yaşayabileceklerimi bir kenara itip başka bir yöne mi bakardım. Ya da ben AIDS olsaydım, böyle bir şeye cesaret edebilir miydim? Sevip dokunamamaya, o tutkunun ve duygu selinin içinde boğulacağımı bilmeme rağmen sevdiğim insanın yanında olmayı göze alabilir miydim? Onlarınki o kadar tutkulu ve güzel bir ilişkiydi gözlerim doldu, bir sahne vardı ki o mumların ortasında çırılçıplak birbirlerine kenetlendikleri, ilişkinin o tutkusunu benim içme işlemeyi başardı. Konuşuyorlardı, ikisinin de gözleri doluydu, yavaş yavaş birbirlerinin tenini okşuyorlardı. Başka ne yapabilirlerdi zaten, böyle büyük bir engele rağmen aşklarını yaşamaktan korkmuyorlardı. Öyle ki gerçek aşk bu değil miydi zaten? Dokunmalarına gerek yoktu sadece birbirlerinin yanında olmaları yeterliydi. Sonra her şey biranda altüst oldu, Metin sinirine yenik düştü ve Duygu’yu kaybetti. Ama nereden bilebilirdi hikâyeyi, neye inanmak istiyorsa ona inandı. Sonrası tamamen acıyla ve ıstırapla geçen günlerdi. Hayattaydı belki Metin ama yaşadığını hissedemezdi nasıl hissetsin, yaşamla olan tek bağını, ona sonunda gerçekten yaşadığını hissettiren tek şey kaybetmişti. Fakat her şey daha bitmemişti, ölümsüz yapacaktı bu aşkı Metin, Duygu’nun tek isteğini hayata geçirecekti. Her zaman yazmak istediği o senaryoyu yazmıştı sonunda Metin ve Duygu ile olan aşkını ölümsüzleştirmişti. Öyle ki sonunda Duygu’nun izini buldu Metin, son nefesinde yanında oldu, Duygu Metin’in omuzlarında son nefesini verdi. Öyle acı bir sahneydi o kanım dondu, gözlerim doldu ama ağlayamadım, sadece gülümsedim gözlerim dolu dolu. İncir Reçeli filmi bana güzel ve duygulu bir 90 dakika geçirtti. Öyle ki bu blogyazısının da duygularımı dışa vurmama yardım ettiği için mutluyum. Güzel duygularla ve anılarla yazdığım bu yazıyı yazarken çok sevdiğim MFÖ grubundan “Vurgun Yedim” şarkısı duygularıma eşlik etti. Okuyanlara da tavsiyem yazımı aynı şarkı fondayken okumalarıdır. KAYNAKÇA - Ağırlar, Murat Aytaç, yön. İncir Reçeli. Sen. Murat Aytaç Ağırlar. Oyun. Halil Sezai, Melike Güner. DVD. Kanal D Home Video, 2012. (23 Kasım 2014) Hakan Geçer Bazen Birlikte Bazen Yalnız Sizlerden gözlerinizi kapatmanızı ve aşk denildiğinde aklınıza gelen ilk kişi ya da kavramı düşünmenizi istiyorum. Bekleyin, siz daha başlamadan ben ufak bir tahmin yapayım. Çok yüksek bir ihtimalle şu anda bir sevdiğiniz, eşiniz, onsuz olmuyor dediğiniz kişiyi hayatınızın anlamını düşlüyorsunuz. Yine büyük bir ihtimalle, bu kişi ile birlikte geçirdiğiniz anıları, birlikte iken nasıl mutlu hissettiğinizi anımsayacaksınız. Peki hiç düşündünüz mü ya olmazsa olmaz, benim diğer yarım, yaşama sebebim dediğiniz kişiden herhangi bir sebepten ötürü ayrı kalmak zorunda kaldığınızı? Belki de hiç kavuşamayacağınızı hiç düşündünüz mü? Ya da aklınızın ucundan geçti mi onu kaybetmenin ne demek olduğunu? Tüm bu soruları siz düşünürken ben kısaca okuduğum kitaptan bahsedeyim. Öncelikle Bir Gün Beni Ağlayacaksın adı kitabımızın çıkış hikayesi bahsetmek istiyorum. Çünkü çok ilginç ve herkesin ilgisini çekeceğine inandığım bir hikayesi var. Kimin gönderdiği belli olmayan bir paket ile başlıyor bu hikayemiz. Pakette ise bir mektup ve bir defter karşılıyor bulanları. Ve hiçbir harfine dâhi dokunulmadan bu defteri roman olarak basıyorlar. Kitabımızın içeriği ise birisine aşık olmuş ama bunu kendisine söyleyemeden belli bir sebepten ötürü onun gitmesine izin veren adamınızın duygu ve düşüncelerini anlatması ile ilgili. Peki niçin ben bu kadar etkilenmiştim bu kitabı okurken? Neden gözlerim doluyordu kitabı her elime aldığımda? Bunun bir nedenini size söyle açıklayayım. Ben de sevdim birisini hiçbir karşılık beklemeden. Tertemiz duygularımla ve apak kalbim ile sevdim onu. Aramıza mesafe koymak isteyenlere inat mesafe koymadan sevdim. Ta yürekten ve en yoğun duygularla sevdim. Kısacası, bildiğiniz gibi sadece sevdim işte. Kimi zaman sadece sevmek yetmedi, âşık oldum. Gözlerim ondan başkasını görmedi, zihnim hep onun ile doluydu ve başkasına yer yoktu orada, olmadı, olamazdı. Gecelerimi onu düşleyerek aydınlatıyordum, gündüzlerime onunla anlam katıyordum. İçinde senin adının geçmediği hiçbir cümlem yoktu. Hatta adının ne anlama geldiğini bilmeyenlerle muhatap olmadım. Gözlerimi kapattığımda onu hemencecik gözümün önünde canlandırabiliyorum. Tek bir nefeste adını tam tamına yirmi yedi kez söyleyebiliyorum. Her gün aynı saatte, onunla sürekli oturduğumuz ağacın gölgesinde oturuyorum ve gözlerimizin içine bakarak söylediğimiz şarkıyı bu sefer tek başıma söylüyorum. Bu kadar şeyi bize niye anlattı diyorsunuz belki de. Yazarımızın bana hissettirdikleri birkaç şey sadece burası. Aynı duyguları yaşadığım için çok iyi anlıyorum ve hak veriyorum. Onsuz yaşamanın ne kadar boş ve ne kadar anlamsız olduğunu bir kez daha hatırlıyorum. Hiçbir şey tat vermiyor artık, hiçbir şeyden tat alamıyorum içinde o olmayınca. Herkes sıradan birbirinin kopyası. Ne kadar sıradan sen olmayınca sabahlar ve akşamlar. Sabah, akşam ne olacağını söylüyor. Akşam sabah ne yaşanacağını anlatıyor. Daha ne kadar dayanabilirim bilmiyorum. Ne kadar katlanırım onsuzluğa onu da bilmiyorum. Bilmekte istemiyorum.Onsuzluğa alışmak mümkün değil, alışmış gibi yapmakta. Haftalar, aylar belki yıllar geçti ama gözlerim hep ve yine onu arıyor. Demek istediğim insan biri kaybedince anlıyor onun değerini. Tamam, belki benim için çok geç ama siz önem verdiğiniz şeyleri bir insanı ya da bir nesneyi kaybetmeden sizin için ne kadar önemli olduğunu hatırlayın. Ben şimdiye kadar içime atmıştım kimselere anlatamamıştım bu duygularımı. Kimselere bahsetmemiştim. Belli ki yazarımız kendini daha fazla tutamamış ve böyle yaratıcı, özgün bir yola başvurmuş. Hikâyeler gerçek yaşanmış bir olay mı bilinmez ama yaşanmışlık hissini bana fazlasıyla verdi. Ve bu kitabı okuduktan sonra ben de içimi dökmek istedim. Şu anlık bir nebze olsun rahatladım ama hayatımda nasıl bir etkisi olur zamanla göreceğim. Oyun / İrem YILMAZ Şu adam bir susmadı gitti. Adı Einstein mıdır nedir? O bilim adamı değil miydi? Bu durmadan şarkı söylüyor. “Tenörist” miydi neydi? Başka bir şeydi sanki adı. Aman adı bana lazım değil ki! Ha bilim adamı ha tenör sonuçta akıllıları içeri tıkıyorlar, sonra da başına da benim gibi sarhoşları dikiyorlar. Ben içkimi yudumlamaya devam edeyim. Nasıl olsa yılbaşı bugün, gelen giden olmaz. Aaa, merhabalar! Geldiğinizi duymamışım şu “Tenörist”in sesi yüzünden. Lütfen buyurun oturun. Size bugünün hikâyesini anlatacağım. Akıllı geçinenlerin kendilerini ne hale getirdiklerinden bahsedeceğim. Bugün hapishane müdürü pek bir aceleyle geldi. Birini tutuklaması gerekiyormuş, tutuklayacağı kişinin öneminden mi ne bizzat kendisi tutuklayacakmış. Nerede gördünüz tutuklamaların hapishane müdürü tarafından yapıldığını? Neyse bizim müdür şu içerdekini tutuklayacaktı. Adı da Eins.. Yok, o değildi. Hatırladım! Eisenstein işte adı! Sonra da bir baloya davet edilmiş ona gidecekti ama bilmediği bir şey vardı müdürün. İçerideki Eisenstein gerçek Eisenstein değil, bizim “Tenörist”. Asıl Eisenstein ile hapishane müdürü baloda tanışacaklardı. Üzüldüm bizim müdüre aslında. Eisenstein’ın arkadaşının oyununa gelmişti. Eisenstein balodan sonra teslim olmaya geldi, müdürle birbirlerine baktılar ve şarkı söylemeye başladılar. Önce anlamadım ne olduğunu. Meğer bunlar baloda başka kişiler olarak birbirlerine tanıtılmışlar. Bir de tiyatro oyuncusu vardı, yok yok tiyatro oyuncusu değildi hizmetçiydi sanki. Oyun karman çorman olunca benim gibi sarhoşun oyunu hatırlaması da zor oluyor. Bu hizmetçi de bizim müdüre vuruldu. Gerçi müdürün kendisine mi vurgun yoksa rütbesine mi vurgun bilmiyorum. Ona da siz karar verin. Hizmetçi çok da önemli değil aslında. Güzel kadındı aklıma geldi. Benim gibi sarhoşa bütün kadınlar güzel o da başka mesele. Olan biteni bir tiyatro oyunu izlermiş gibi izliyordum. Tam sonra ne olacak derken asıl hanımefendi geldi. Eisenstein’ın eşi tabi ki de asıl hanımefendi ve içerideki tenörün de eski sevgilisi. Avukatıyla görüşmek istedi. Avukat önce geldi ufak biriydi, sonra bir baktım adam irileşmişti. Nasıl olduğunu ben de anlamadım. İçkinin etkisiyle biri iki olarak görmek yerine ufak insanları iri olarak görmeye başlamıştım belki de. İçerdeki mahkûmun hanımefendinin eski sevgilisi olduğunu duyunca avukat küplere bindi birden. Anlamsız geldi bana açıkçası. Seni ne ilgilendiriyor efendi dedim içimden. Ben bunu içimden söylerken avukat birden Eisenstein oldu. Meğer kıyafetlerini değiştirmiş. Gerçi eşine kızamadı. Kadın bir saat çıkardı, Eisenstein’ın nutku tutuldu. O saati Eisenstein yeni tanıştığı kadınları tavlamada kullanıyormuş meğer. “Tenörist” de gerçekten tenör çıktı, meğer Devlet Opera ve Balesi’nde çalışıyormuş. Nasıl üzüldüm o öyle deyince. Parası yoktur, açtır diye birkaç lira koydum cebine ve gönderdim onu. Gerçekler açığa çıkınca bizim Yarasa yanımıza geldi. Yarasa kim mi? Daha önce Eisenstein’ın arkadaşından bahsetmiştim. İşte ta kendisi. Eisenstein tarafından oyuna getirilmiş başka bir yılbaşı partisinde. Kostümü yarasaymış, adı da buradan geliyor zaten. Eisenstein sarhoş olan arkadaşını yarasa kostümüyle Yarasa’nın çalıştığı hastanenin bahçesinde bırakmış. O günden beri hastanedeki herkes onu Yarasa olarak biliyor. Yarasa da intikamını almak için hali hazırda bekliyormuş zaten. Bu yılbaşını ve Eisenstein’ın tutuklanmasını Eisenstein’a oyun oynamak için fırsat olarak görmüş. Yarasa gelince çevirdiği oyununu anlattı, bizim hapishane müdürünün kont değil gerçekten müdür olduğu söyledi, Eisenstein’in de tutuklanması gereken kişi olduğu o zaman ortaya çıktı. Eisenstein önceden Yarasa’ya yaptıklarından utandı açıkçası. Sonra yılbaşı olduğu için herkes gülmeye başladı ve şarkılar söylenmeye başlandı. Her şey bir yana bu olaylar başlamadan yeni yıla girdik. Ben öyle sandım en azından. “3, 2, 1 ve yeni yıl!” dedim. İçkimden bir yudum aldım ve takvime gidip sayfayı yırttım. Karşıma “32 Aralık” çıktı. Çok bozuldum açıkçası. Yeni yıl geldi, ikramiye alacağız derken karşıma gelen şeye bak. Devlet para vermemek için yeni yılı bile getirmiyor. Hadi bana para vermiyorsunuz, onu anladım. Yaptığım iş ülkenin düşünenlerinin başında durmak. Onların da bana ihtiyacı yok gerçi, akıllı uslu adamlar hepsi. Hapishanenin adını mı değiştirsek? Hapishanelikten çıktı artık, içeride aydın kesim bekler durur. Böyle hareketli bir yılbaşı geçirdim işte. Gerçekten yaşıyor muydum yoksa bir sahnede tiyatro oyunu mu izliyordum belli değildi. Belki de her ikisi birdendi. Arada bizim hapishaneye, pardon sahneye uğramayı unutmayın. Hikâyemi en son söylediğimiz şarkı ile bitirmek istiyorum: “Yaşa yaşa yaşa opera yaşa/ Yaşa yaşa yaşa tiyatro yaşa/ Yaşa yaşa yaşa bale yaşa...” Kaynakça Strauss, Johann II. Yarasa. Berke Asil Yalnızlık Sahip olduğumuz hayatların, ilişkilerin kontrolü bizim elimizde mi yoksa ipleri çekilen kuklalar gibi oynatılıyor muyuz? Birini sevdiğimiz ya da ona âşık olduğumuz zaman biz miyiz onu seçen yoksa karşımızdakinin davranışları mı bizi istemsizce ona iten? Kadınsız Erkekler kitabında insan ilişkilerinin en karmaşık olanına değiniyor Haruki Murakami; kadın erkek ilişkilerine. Kendimizi hiç beklemediğimiz anlarda içinde bulduğumuz çıkmazlar ve kaoslar geri dönmesi mümkün olmayacak durumlara gebe oluyor. Bu durumların sonunda yalnızlıkla yüzleşmek zorunda bulabiliyor insan kendini. Yaşadığımız yalnızlık korkusu yüzünden ilişkilerden uzak durup kendimizi zaten parçası olduğumuz ve alıştığımız yalnızlıktan oluşan bir fanusa hapsediyoruz. Çünkü zaten yalnızsan ve alıştıysan o yalnızlığa, bir ilişki bittikten sonraki düşüşü yaşamaya korkarsın. İlişki bittikten sonraki ya da ilişki sırasındaki düşüşü incelerken kadın erkek arasındaki ilişki dinamiklerini dikkate almak gerekiyor. Günümüzde, ne kadar kadın erkek arasındaki eşitlikten bahsetsek de en ufak noktalarda bile eşitsizlik ortaya çıkıyor. Örneğin, kitapta araba kullanma konusu ele alınıyor. Kadınların erkekler kadar iyi araba kullanamaması ya da gerçekten iyi araba kullanan kadınların havalanıp bu yüzden araba kullanımlarının kötüleşmesi gibi şeylerden bahsediliyor. Kendi hayatımıza baktığımız zaman da bu durumun böyle olduğunu kabul etmemiz gerekiyor. Trafikte yanlış bir hareket yapan sürücü hakkında hemen kesin kadındır diye bir genelleme yapılır. Belki gerçekten doğru bir çıkarımdır, gerçekten kadınlar bu konuda başarısızlardır ama bunu kadın erkek arasında bir uçurum yaratmak için kullanmak ne kadar doğru? Kadın erkek arasındaki uçurumlar, varlığını sadakatsizlikle perçinler aslında. Toplumlarda genel bir bakış açısı vardır aldatmak ya da sadakatsizlik söz konusu olduğu zaman. Erkeklerin böyle bir durum içine girmeli normal ve sıradan karşılanırken, aldatmayan erkekler için üretilen fikirler nedense daha kırıcı ve zedeleyicidir. Çapkınlık kavramı erkeğin doğası olarak nitelendirilirken, kadınlar söz konusu olduğunda ahlaksızlık olarak nitelendiriliyor. İşte bu çifte standartlar sonucu, genelde, biz erkekler daha da cesur oluyoruz. Toplumda var olan normlar, tabular kadınlar için daha sert gösteriyor kendini. Murakami, hikâyelerinde, bu duruma daha çok kadınların cesareti açısından yaklaşıyor. Aldatan kadınların, inzivaya çekilen adamları hayata döndüren kadınların ya da terk eden kadınların, bir insanın hayatını ne ölçüde şekillendirebileceğini sorgulamamıza sebep oluyor bu hikâyeler. İnsanların birbirlerinin hayatlarını etkileme hızları inanılmaz. Nefret ettiğiniz, intikam almak istediğiniz biriyle yakın ilişkiler kurunca ve onu tanıyınca sevmeye başlayabiliriz. Karısının onu aldattığı adamdan nefret eden ama tanışınca arkadaş olan öykü karakterlerimizden biri gibi hayat insanların hayatını hiç beklenmeyecek yönlere çekiyor. Belki de yalnız kalma korkusudur insanlara bu yapmam dedikleri şeyleri yaptıran. Çok sevdiği insanları kaybetmemek için onlara ters gelen şeyleri kabullenmek, sadece onları hayatlarından çıkarmak zorunda kalacaklarını bildikleri için susmak, insanların kendileriyle verdikleri en büyük savaştır belki de. Bazılarımız hayatı zorla yaşıyor aslında. En basit konularda bile savaşmak, uğraşmak zorunda kalıyorken kimileri, diğerleri sahip oldukları şeyin ne kadar önemli olduğunu bilmeden umarsızca tüketiyor bazı şeyleri. Etrafımdakiler nasıl olsa beni terk etmez güvenine sahip olanlar yalnızlık korkusu nedir bilmezler, o yüzden de bundan korkanları anlamazlar. Eğer bir adam ya da bir kadın hayatındaki kişiyi aldatıyorsa veya terk ediyorsa bu durumu kendince haklayacak bir sürü sebebi vardır. Ama karşısındaki için aynı şey geçerli değil, empati yapmak böyle bir durumda zordur. O yüzden karşıdakini suçlamak ve kendini olası diğer hayal kırıklıklarını önlemek için yalnızlığa alıştırmak yapılacak en mantıklı şey olarak çıkar ortaya. Kaynakça Murakami, Haruki. Kadınsız Erkekler. Çev. Ali Volkan Erdemir. Doğan Egmont Yayıncılık. 2016. SON BİR DENEME İLE SON KEZ SORGULAMACA Siz bu yazıyı okurken ben çoook uzak diyarlarda olacağım. Çünkü dönemin son yazısını yazıyorum ve maalesef bundan sonra yazacak gücü kendimde bulamıyorum. Ayrıca yazdım farz edelim, yine de yazdıklarımı öldürmek, katletmek, gömmek dışında bir yol bilmiyorum. Siz biliyorsanız eyvallah ama ben bilmiyorum. Gerçi siz de bilmiyorsunuz. Neyse yeni bir yazı daha işte… Russell gibi onu bunu sorguluyorum yine. İnsanlar da sorguluyor, sorgularken de düşünüyor. Düşünsünler, düşünedursunlar. Siz bu yazıyı düşünün, bu yazıyla devam edin sevgili okur. Yazıda bir günümü, gördüklerimi ve düşündüklerimi sorguluyorum, hadi artık başlıyorum. Hava pırıl pırıl, güneş şıkır şıkır, deniz bir içim su… Bir de yürümek bu kadar zor olmasa… İlkbahara girer girmez attım postalları bir kenara. Dış dünyaya bez ayakkabılarımla atıyorum ilk adımı. Atıyorum ama içimde bir sıkıntı, bir tatsızlık var. Ayakkabılarımın topuğu yok. Yarı yolda yürüyorum, yarı havada. İki megapiksellik tanrısal bakış açımın yakınlaştırma özelliğini kullanarak arkadan nasıl görünüyor diye bakıyorum saçıma. Kör yoluna girip kapatıyorum gözlerimi. Kapatmaz olaydım gözlerimi. Gördüğüm bir metro kapısı, bir de tekleyen yürüyen merdivende göz göze geldiğim ve gerçekliğini bir türlü inkar edemediğim, bütün hatlarıyla hafızalarda yer eden bir tekel levhası. Hemen dinden çıkıyorum ve böyle yürüyeceğime koşarım deyip deparı basıyorum. Yeni dinim otobüs durağı… Başına ödül koyulmuşçasına günbegün arttırılan maktu vergisi ile zat-ı şahanemiz, devlet babamızın yüce gönüllülüğüne su serpen ölümcül ve süründürücül sigaramı çiğneyerek beklemeye koyuluyorum Mesih’i (otobüsü). Gelmiyor da gelmiyor. İmanım takatimden sönük, yine de bekliyorum; yüzüm Mesih’in geleceği yöne dönük. Aniden sırtıma dokunan erkek torunu sahibi dayımsı dedemsi beliriyor. Suratı güneşten sararmış, acımsı ekşimsi bana bakıyor. “Kartın var mı canikom?” diye soruyor. “Var.” cevabını alır almaz çatık kaşları yerini gülen kaşlara bırakıyor. Zıplayıp topuklarını birbirine vurması ve çaça dansı ile üstüme üstüme gelmesi, bende “Hönk!” nidasıyla salya sümük ona katılma isteği uyandırıyor. Maalesef, babamın Ulus’da üçü on yedi liraya satılan (kendi bedenine göre aldığı) gömleklerden bana verdiğini; boğazıma kadar iliklediğim ve bu sıcakta cebinde tespih çektiğim deri ceketimi üstüme giydiğim için adi mimiklerim istifini bozmama kararı alıyor. Ben de dayımsı dedemsiyle karşılıklı çaça yaparak gösteremediğim sevgimi, kurtarıcımdan (otobüsten) ayrılıp dini oyumu ondan yana kullanarak manen sergiliyorum. Zaten otobüs geciktikçe devlet babamız kazanıyor. Ya gelirse ve ya devletümüz zarar iderse diye endişeleniyorum. Yeni Mesih, dayımsı dedemsi olsun diyor ve son vergileri de ciğerime çekip otobüse (yani Eski Mesih’e) ağır adımlarla biniyorum. Kartı basıyorum. Dayımsı dedemsi beş lira uzatıyor. Üstünü verecek bozuk param olup olmadığını el yordamıyla kontrol ediyorum ve fakat olmadığını görüp zaten vereceğimi düşündüğüm cevabı veriyorum. “Helali hoş olsun.” Dayının alter egosu, sırıtan suratımı tokatlamaya başlıyor. Anneciğime küfredip benim ne denli adi olduğuma dem vuruyor. Bir deme vuruyor, bir bana vuruyor. Ben de dayanamayıp ona vuruyorum. Bu sırada şoför, ritmik olarak kornaya basıyor ve her tokata minik bir selam çakıyor. Bu sevimli tokatlaşma oyunumuz yavaş yavaş sona eriyor ve dayımsı dedemsiyle aynı durakta iniyoruz. İnmeden katkıları için şoför beyimize bir yakuza selamı çakıyor ve dayımsı dedemsiyle yollarımızın ayrıldığını meşrulaştırıyoruz. Bu olanlar beni derinden yaralıyor ama bedenim hâlâ ruhumun inanç ve ibadet ihtiyacını karşılamaya can atıyor. Bu açlığı, dökülen lokmaları yiyemeden döküp çimlere tıkıyor ve açılış dininin yepyeni elçisini dinlemeye koyuluyorum. Ama dinlemeye dayanamayıp ayrılıyorum ve imansız ruhum, dermansız vücudumu bar taburesine adeta sürüklüyor. İlişkiler bitiyor, bakışmalar başlıyor. Heveslendikçe değil, sindirildikçe bu son dinin tadı çıkıyor. Ve bu sefer de aforoz ediliyorum. Çünkü cılkını çıkarıyorum inanarak yaşamanın. En Eski Mesih’de (otobüste) Yeni Mesih (dayımsı dedemsi) yanı bir koltukta, yepyeni elçinin afişlerini izleyerek yolculuk ederken hiç eskimeyen dinin etkisi omuzlarıma bindiriyor ve ev yolunda uyukluyorum. Uyanıyorum. İçimde bir sıkıntı, bir tatsızlık… Kapıya vardığımda anlıyorum. Meğerse evden çıkarken her zamanki gibi önce sağdaki bağcıkları bağlamış ve fakat onu da gevşek bağlamış, sonra da eşitsizlik olmasın diye soldakini, sağdakine göre ayarlamış ve sonunda bir çift gevşek bağlı topuksuz ayakkabıyla dış dünyaya adım atmıştım. Bunu yaparak zamansızca, kuralsızca ve ahlaksızca dünyaya atılmıştım. Kendimi kendime kaptırmıştım. Russell gibi onu bunu sorgulamıştım. İnandıkça kaptırmış, sorguladıkça yalnızlaşmıştım. NOT: Yazıdaki parantez zayiatı için özrü bir borç bilirim. Ama açılan parantezlerin yazı boyunca olduğu gibi sürekli kapanmak zorunda olmadığını da vurgulamak isterim. Tüm bu parantezler ışığında, son bir parantez daha gerek bu yazıya. O halde aç parantez, muziplik tamamlandı. Kapama açık kalsın parantez. Dönemin son selamı da Ferhan (Şensoy) Abi’ye olmuş oldu böylece. Parantezler için… Sami Uğur BERKSUN (TURK 102-44) / 21300935Gitgide Yalnızlaşıyor muyuz? Hakan Yanık 21502348 sec-060 Günümüz toplumunda iletişim kurmak çok kolay gibi gözüküyor. Özellikle sosyal medya ve internet sayesinde insanlar kendi yaşantılarını başkalarıyla paylaşıyor, dünyanın diğer ucundaki birçok insanla haberleşip sohbet ediyor. Kimse yalnız değil gibi gözüküyor. Herkes 7/24 sosyal, aktif ve mutlu, herkesin hayatı mükemmel ve işler yolunda. Bu durum sizce de biraz garip değil mi? İşte sanal dünyadaki yaşamımızın görüntüsü böyle, masal gibi güzel ama bir o kadar da aldatıcı. Görünürde gayet güzel olan bu tablo sanal dünyadan gerçeğe doğru geçildiğinde bozulmaya başlıyor. Milyonlarca insanla birlikte olduğumuzu sanıyoruz ama aslında bilgisayarın önünde tek başına hareketsiz ve sessiz oturduğumuzun farkında bile olmuyoruz. Bireyselliğin ve monoton hayatın etkisine öyle kapılıyoruz ki yalnızlığın farkına bile varamayacak bir duruma geliyoruz. Bu yalnızlığın farkına vardığımızda ise çoktan iş işten geçmiş oluyor ve insana hasret, asosyal, psikolojisi bozuk bireyler olarak aciz bir halde oluyoruz. “Tek Kişilik Şehir” adlı tiyatro oyununu izlerken ne kadar kötü ve acınası yaşama doğru yöneldiğimizi anladım. Sosyal hayatımızdan uzaklaşmanın nedeni özellikle bize dayatılan hayat stili, yani diğer adıyla yaşadığımız şehir hayatı. Tiyatrodaki adam gibi hayatımızı al-sat şeklinde kullanamadan, hevesimizi alamadan yaşıyoruz. Para kazanmak, iyi notlar almak, göze girmek için sürekli bir koşuşturmaca içindeyiz. Kendimize ve diğer insanlara zaman ayırmak yerine değerli zamanımızı objeler, rakamlar ve ekranlara harcıyoruz ve bu materyallerin bizi mutlu etmesini umuyoruz. Hayatımızdaki bu materyalist yaklaşım bizi insan doğasından uzaklaştırıyor ve nihayet kendimizi bu adam gibi aciz ve insana hasret bir durumda buluyoruz. İçinde bulunduğumuz bu hayatta mutluluğun insanların arasında olduğunu bir türlü anlayamıyoruz. Bu durum özellikle sosyal hayatımızı kötü yönde etkiliyor ve bizi diğer insanlardan uzaklaştırıyor, yalnızlaştırıyor. Tiyatrodaki adam gibi, zamanının çoğunu bilgisayar başında geçiren biri olarak bu durumu kendimde görebiliyorum. Can sıkıntısını gidermek amacıyla sarıldığım bilgisayar oyunları bana sanal bir eğlence sağlıyor. Alınan puanlar, yok edilen düşmanlar bana anlık olarak mutluluk sağlıyor ama bu gerçek mi? Oyun bitince ya da her şey saatler boyunca tekrar edince mutlu hissediyor muyum? Hayır, hissetmiyorum. İşte zaman geçirmeyi, eğlenmeyi materyallere bağlamanın sonucu sadece kısa süreli bir tatmin duygusu, sonra ise içine düşülen bir boşluk ve can sıkıntısı. Bu durum hem günlük hayatımı hem de psikolojimi kötü etkiliyor. Kısa süreli gerçekleşen duygu değişimleri insanı depresif bir hale getiriyor, hayattan tat almamı engelliyor. Saate bakıp bilgisayar başında geçirdiğim zamanı görünce ise daha da kötü oluyorum çünkü geçen o zaman boşu boşuna yitip gidiyor. Zamanımızı böyle geçirmek yerine insan içinde konuşarak, tartışarak, duygu ve düşünceleri dile getirerek geçirmek hem yalnızlığımızı giderecek hem de materyalist hayat stilimizin bizi içine hapsettiği kafesten kurtulmamızı sağlayacaktır. Sonuç olarak çağımızın yaşam stili sayesinde sosyalleşiyoruz adı altında toplum olarak bireyselleşmeye ve yalnızlaşmaya doğru yol alıyoruz. İnsanlarla yüz yüze görüşmek, konuşmak yerine kişisel benliğimizi yansıtmayan sanal yansımalarımız üzerinden sosyalleşerek kendimizi kandırıyor gitgide insanlığımızdan uzaklaşıyoruz. Beynimiz geriye doğru evrimleşiyor, bilgisayar başında erittiğimiz sosyal zekamız gerçek hayata gelince bizi yarı yolda bırakıyor, bizi psikolojik anlamda çökertiyor. Tiyatroda bu durum abartılı bir şekilde anlatılmış gibi gözüküyor fakat ben bunun çok gerçekçi olduğu kanaatindeyim. Gerçekten de bu yaşam stilini devam ettirirsek ileride tiyatrodaki adam gibi insanlara hasret kalabiliriz ya da hayatın bize yaşattığı sahte mutluklar mutsuzluğa dönüştüğünde acınası yaşamlarına son vermek isteyen insanları görebiliriz. Bence bu vahim durumdan kurtulmak için tek yol insanlığımızı tekrar hatırlamak, bizi insan yapan duygularımızı ve sosyal ilişkilerimizi tekrardan oluşturmak; para, güç, teknoloji gibi materyallerin kişiliğimizi ele geçirerek bizi yalnızlaştırmasını engellemektir. Ömer Uras Ölmekte Olan Bir Edebiyat Türünün Ölümsüz Başyapıtı Öncelikle şunu söyleyerek başlamak isterim: “Mihver Devletleri 2. Dünya Savaşı’nı kazansaydı nasıl bir dünyada yaşardık?” sorusuna yanıt aramış ve bu soruya kendince cevap vermiş çok sayıda kitap var. En büyük ateiste bile “Allah korusun!” dedirtebilecek derecedeki bu distopik dünyayı anlatan bunca kitap içinden açık ara farkla Yüksek Şatodaki Adam benim favorim. Bu konuyu da bu kadar iyi işleyebilmiş başka bir kitap da an itibariyle mevcut değil. Açıkçası Philip K. Dick mezarından kalkıp bu konu üzerine başka bir kitap yazmadığı sürece de böyle bir kitap olacağını düşünmüyorum. ‘Mihver Zaferi’ konusunun popülerliği artıyor olsa bile günümüzde bu konu üzerine yazılan kitapların (birkaç istisna dışında) hepsi benim gözümde başarısız eserler. Bir de bu yeni kitaplar sanki yaraya tuz atar gibi yok olmakta olan alternatif tarih türünün hem kalitesini düşürmekte, hem de zaten dar olan konu yelpazesini giderek daha da daraltmakta. En sevdiğim tür olan alternatif tarihin günümüzdeki durumunu göz önüne aldığım zaman hem üzülüyorum, hem de Yüksek Şatodaki Adam’ı daha çok seviyorum. Bu kitabı bu kadar fazla sevmemin birçok nedeni var. Bunlardan hiç şüphesiz en önemlisi bir tarih hayranı olarak Philip K. Dick’in çok ufak tefek ve önemsiz gibi görünen olaylar üzerinde değişiklikler yaparak gerçekçi bir bir evren yaratmış olması. Alternatif tarih (ve fantezi) romanlarının en ilgi çekici yönünün o roman için yaratılmış olan evren olduğunu düşündüğüm için Yüksek Şatodaki Adam benim listemdeki yarışa bir adım önde başlıyor. Aynı konuyu işleyen diğer alternatif tarih kitaplarıyla karşılaştırıldığı zaman Yüksek Şatodaki Adam aslında sanıldığı kadar korkunç bir dünyada geçmiyor, en azından bana 1984 kadar rahatsız edici gelmiyor. Yüksek Şatodaki Adam’ın kendine özgü olduğununun ilk kanıtı olayların hepsinin Nazi Almanyası yerine Japon kontrolü altında olan bölgelerde geçiyor olması. Dick “bu kitabı 2. Dünya Savaşı’nın sadece Almanya’ya karşı yapıldığını sanan cahillere adıyorum” diyerek bir önsöz yazmış olsaydı kitabın benim gözümdeki tek eksiği de yok olmuş olurdu. Daha egzotik bir kültürü ele almış olması ‘kitabın evreni’ temasını büyük derecede zenginleştiriyor ve bu yüzden tartışmasız olarak kitabın en önemli taraflarından biri. İçinde “İkinci Adam” olan Japonya’nın da olduğu bir ‘Mivher Zaferi’ kitabı bana her zaman daha ilgi çekici görünür. Alternatif tarih romanlarının öncüsü ve şahı Yüksek Şatodaki Adam’ın da bunu ihmal etmemiş olması beni mutlu ediyor. Sanırım şimdiye kadar hiçbir zaman okumaktan sıkılamadığım, her okuyuşumda sanki ilk defa okuyormuşçasına zevk aldığım tek kitap Yüksek Şatodaki Adam’. Bu kitabı elime her aldığımda sevinç ve heyecan duygularını sanki ilk defa gibi yaşıyorum ve tek bir solukta okuyabilecek olmayı umuyorum. Olayları sırasıyla ezbere biliyor, karakterleri sanki en yakın arkadaşımmış gibi tanıyor olsam bile bu kitap her seferinde bir Avatar etkisi yaratmayı başarabiliyor (eseri her izleyişte/okuyuşta daha önce orda olduğunun farkına bile varmadığınız yepyeni birşey keşfetmenin yarattığı etki). Bu yüzden de benim kütüphanemdeki yeri çok ayrı. Yüksek Şatodaki Adam’ın üzücü bulduğum yanı ise çok kısa olması ve yaratmış olduğu harika alternatif evreni hakkında çok az bilgi vermiş, bizi gölgede bırakmış olması. Dick’de zamanı olduğu halde kitabın devamını getirmeden bu dünyadan göçüp gittiği için de bu yara hiçbir zaman kapanmayacak gibi. Ama tabii ki böyle önemli bir çıkmaza rağmen Yüksek Şatodaki Adam benim için her zaman alternatif tarih edebiyatının gözbebeği olarak kalacak. Bu yazıdan da anlaşıldığı gibi bu kitabı bütün tarih hayranlarına, edebiyatseverlere ve bir kayanın altında yaşamak istemeyen her insana şiddetle tavsiye ediyorum. Orjinal dilinde anlaşılması biraz zor olsa bile kısa bir kitap olduğu için herkesin okumasını öneriyorum, pişman olmayacağınıza inanıyor ve bu yazıyı okumaya vakit ayırdığınız için teşekkür ediyorum. İyi okumalar. Mehmet Öncü MODERN DÜNYA MAHKUMLARI Bu dü(cid:374)(cid:455)a üzeri(cid:374)deki e(cid:374) (cid:271)ü(cid:455)ük değer (cid:374)edir? Bu soru(cid:455)u her (cid:271)ire(cid:455) ke(cid:374)di (cid:271)akış açısı(cid:455)la değerle(cid:374)dire(cid:272)ektir. Birçok i(cid:374)sa(cid:374) huzur di(cid:455)e(cid:272)ektir, (cid:271)azıları ise sağlık, (cid:271)azıları adalet di(cid:455)e(cid:272)ektir, (cid:271)azıları ise mutluluk. Neden ha(cid:455)atı(cid:373)ızı(cid:374) te(cid:373)eli(cid:374)de (cid:455)er ala(cid:374) (cid:448)e hepi(cid:373)izi(cid:374) düşü(cid:374)düğü (cid:271)u te(cid:373)el soru(cid:374)u(cid:374) (cid:272)e(cid:448)a(cid:271)ı (cid:271)u kadar su(cid:271)jektiftir? Ce(cid:448)ap aslı(cid:374)da i(cid:374)sa(cid:374)ları(cid:374) ke(cid:374)disi(cid:374)de gizli. Bu soru(cid:455)a (cid:448)erile(cid:374) (cid:272)e(cid:448)apları(cid:374) hepsi, kişideki eksikleri(cid:374) dile getiril(cid:373)esidir aslı(cid:374)da. Hasta ola(cid:374) sağlık, stresli olan huzur, üzgün olan mutluluk diyecektir. Ancak daha temel, ha(cid:455)atı(cid:373)ızı(cid:374) (cid:373)erkezi(cid:374)de hepsi(cid:374)de(cid:374) daha ö(cid:374)e(cid:373)li (cid:271)ir değer (cid:448)ardır; özgürlük! Çü(cid:374)kü her (cid:271)iri(cid:373)iz sağlıklı, (cid:373)utlu (cid:448)e(cid:455)a huzurlu ola(cid:271)iliriz a(cid:373)a hiç(cid:271)iri(cid:373)iz özgür değiliz. Özgürlük (cid:373)utluluğu gara(cid:374)ti et(cid:373)ez. Aslı(cid:374)da ta(cid:373) zıttıdır özgürlük. Çü(cid:374)kü fiziksel olarak (cid:374)e(cid:455)i(cid:374) ze(cid:448)kli (cid:374)e(cid:455)i(cid:374) ze(cid:448)ksiz olduğu(cid:374)u (cid:271)e(cid:374)liği(cid:373)iz değil, toplu(cid:373) (cid:271)elirler. “ade(cid:272)e (cid:373)utlu ol(cid:373)ak de(cid:373)ek değildir özgürlük. O, (cid:373)utlu (cid:448)e (cid:373)utsuz ol(cid:373)ak arası(cid:374)da seçi(cid:373) (cid:455)apa(cid:271)il(cid:373)ektir. Şu a(cid:374) toplu(cid:373)sal olarak (cid:373)utlu olabiliriz çünkü Brazzers por(cid:374)o fil(cid:373)leri izli(cid:455)oruz, Ne(cid:449) York Ti(cid:373)es (cid:271)estseller kitapları oku(cid:455)oruz, Holl(cid:455)(cid:449)ood fil(cid:373)leri(cid:374)i ke(cid:374)di si(cid:374)e(cid:373)a(cid:373)ızda(cid:374) daha i(cid:455)i (cid:271)ili(cid:455)oruz. Bu(cid:374)ları(cid:374) hepsi (cid:373)utluluk (cid:448)eri(cid:272)i şe(cid:455)ler, fakat hiç(cid:271)iri ke(cid:374)di irade(cid:373)izle (cid:455)ap(cid:373)a(cid:455)ı seçtiği(cid:373)iz etki(cid:374)likler değil. Bu(cid:374)lar (cid:271)ize (cid:373)oder(cid:374) toplu(cid:373)u(cid:374) da(cid:455)at(cid:373)aları ola(cid:374) (cid:373)utluluk e(cid:374)jektörleridir. A(cid:455)(cid:374)ı şekilde (cid:271)irçok toplu(cid:373)da çalış(cid:373)ak da kutsal sa(cid:455)ılır. Hatta Türk toplu(cid:373)u(cid:374)da (cid:862)işsiz erkeğe kız (cid:448)er(cid:373)e(cid:455)iz(cid:863) derler. Hiç(cid:271)iri(cid:373)iz ke(cid:374)di se(cid:448)diği(cid:373)iz işi (cid:455)ap(cid:373)ı(cid:455)oruz. Sadece daha fazla para kaza(cid:374)a(cid:271)ile(cid:272)eği(cid:373)iz işe odakla(cid:374)ı(cid:455)oruz. İ(cid:374)sa(cid:374)ları, (cid:374)e iş (cid:455)aparlarsa (cid:455)apsı(cid:374)lar o(cid:374)u(cid:374) kutsal olduğu(cid:374)a i(cid:374)a(cid:374)dır(cid:373)alı(cid:455)ız ki o(cid:374)lar da gü(cid:374)ü(cid:374) (cid:271)iri(cid:374)de (cid:271)aşkaldır(cid:373)ası(cid:374). Çalış(cid:373)a(cid:455)a, para kaza(cid:374)(cid:373)a(cid:455)a, kaza(cid:374)dıkları(cid:374)ı hafta so(cid:374)ları alış(cid:448)eriş (cid:373)erkezleri(cid:374)de har(cid:272)a(cid:373)a(cid:455)a de(cid:448)a(cid:373) etsinler. Çalış(cid:373)alı(cid:455)ız ki, tükete(cid:271)ile(cid:272)eği(cid:373)iz para(cid:373)ız olsu(cid:374). A(cid:373)a (cid:271)u para(cid:455)ı üret(cid:373)ek değil tüket(cid:373)ek içi(cid:374) kulla(cid:374)alı(cid:373). Çalış(cid:373)alı(cid:455)ız ki (cid:271)ili(cid:373), sa(cid:374)at, felsefe gi(cid:271)i (cid:862)kafa karıştırı(cid:272)ı(cid:863) uğraşlara za(cid:373)a(cid:374)ı(cid:373)ız kal(cid:373)ası(cid:374). Kutsal ola(cid:374) çalış(cid:373)ak değil, kutsal ola(cid:374) sa(cid:374)atçı ol(cid:373)ak, (cid:271)ili(cid:373) i(cid:374)sa(cid:374)ı ol(cid:373)ak, filozof ol(cid:373)aktır. Kutsal ola(cid:374) (cid:373)utlu ol(cid:373)ak değil, kutsal olan özgür olmaktır. A(cid:374)(cid:272)ak özgürlük de sade(cid:272)e özgür irade(cid:374)i(cid:374) (cid:448)arlığı(cid:374)da, (cid:271)ahsedil(cid:373)e(cid:455)e değer (cid:271)ir konu haline gelir. Özgür irade(cid:373)izi(cid:374) (cid:374)asıl olduğu(cid:374)u ka(cid:448)ra(cid:455)a(cid:271)il(cid:373)e(cid:373)iz içi(cid:374) o(cid:374)u (cid:373)ate(cid:373)atiksel bir fonksiyona (cid:271)e(cid:374)zete(cid:271)iliriz. Fo(cid:374)ksi(cid:455)o(cid:374)larda her (cid:271)ir (cid:454) girdisi içi(cid:374) (cid:271)ir f(cid:894)(cid:454)(cid:895) so(cid:374)u(cid:272)u (cid:448)ardır (cid:448)e (cid:271)u so(cid:374)uç fo(cid:374)ksi(cid:455)o(cid:374)u(cid:374) kuralı(cid:455)la ö(cid:374)(cid:272)ede(cid:374) (cid:271)elirle(cid:374)(cid:373)iştir. Ya(cid:374)i (cid:454) (cid:455)eri(cid:374)e (cid:1006) (cid:455)azarsak ha(cid:374)gi so(cid:374)u(cid:272)u, (cid:1006)(cid:1008)(cid:1007) (cid:455)azarsak ha(cid:374)gi so(cid:374)u(cid:272)u (cid:448)ere(cid:272)eği(cid:374)i biliriz. Özgür irademiz de (cid:271)ö(cid:455)ledir. Bize (cid:455)ala(cid:374)a karşı (cid:374)asıl (cid:271)ir tepki (cid:448)er(cid:373)e(cid:373)izi, alkollü ara(cid:271)a kulla(cid:374)(cid:373)a(cid:455)a karşı (cid:374)asıl (cid:271)ir tepki (cid:448)er(cid:373)e(cid:373)iz gerektiği(cid:374)i, (cid:271)ir sa(cid:374)at eseri(cid:374)e karşı (cid:374)asıl (cid:271)ir tepki (cid:448)er(cid:373)e(cid:373)iz gerektiği(cid:374)i, güzelliğe karşı (cid:374)asıl (cid:271)ir tepki (cid:448)er(cid:373)e(cid:373)iz gerektiği(cid:374)i öğretirler (cid:448)e bundan sonra da (cid:455)apa(cid:272)ağı(cid:373)ız sade(cid:272)e öğre(cid:374)diği(cid:373)iz tepkileri (cid:448)e düşü(cid:374)(cid:272)eleri hatırla(cid:373)ak ola(cid:272)aktır. )(cid:455)g(cid:373)u(cid:374)t Bau(cid:373)a(cid:374)’ı(cid:374) Özgürlük isi(cid:373)li kita(cid:271)ı(cid:374)daki pa(cid:374)optiko(cid:374) ör(cid:374)eği ta(cid:373) a(cid:374)la(cid:373)ı(cid:455)la (cid:373)oder(cid:374) dü(cid:374)(cid:455)adaki özgürlüğü(cid:374) görselleştiril(cid:373)iş halidir. Pa(cid:374)optiko(cid:374)da mahkumlar çember halindeki hücrelere ko(cid:455)ul(cid:373)uşlardır (cid:448)e ortadaki gardi(cid:455)a(cid:374) herkesi göre(cid:271)il(cid:373)ektedir. A(cid:374)(cid:272)ak gardi(cid:455)a(cid:374)ı hiç(cid:271)ir (cid:373)ahku(cid:373) görememektedir. Herha(cid:374)gi (cid:271)ir (cid:373)ahku(cid:373) kurallara a(cid:455)kırı (cid:271)ir hareket (cid:455)aptığı(cid:374)da gardi(cid:455)a(cid:374) tarafı(cid:374)da(cid:374) (cid:272)a(cid:455)dırı(cid:272)ı (cid:271)ir şekilde (cid:272)ezala(cid:374)dırıl(cid:373)aktadır. Bu şekilde (cid:373)ahku(cid:373)lar (cid:271)ir, iki (cid:448)e(cid:455)a üç kere kurallara karşı gele(cid:272)ekler daha so(cid:374)rası(cid:374)da ise (cid:271)ütü(cid:374) tutu(cid:373)ları(cid:374)ı gardi(cid:455)a(cid:374)ları(cid:374) istedikleri gi(cid:271)i şekille(cid:374)dire(cid:272)eklerdir. O (cid:374)oktada(cid:374) so(cid:374)ra da (cid:373)ahku(cid:373)ları(cid:374) özgür iradeleri(cid:374)de(cid:374) (cid:271)ahsedile(cid:373)ez. Mahku(cid:373)lar artık (cid:374)e (cid:455)ap(cid:373)aları gerekiyorsa o(cid:374)u (cid:455)apa(cid:374) (cid:271)irer i(cid:374)sa(cid:374) ör(cid:374)eği(cid:374)e dö(cid:374)üşe(cid:272)eklerdir. İşte (cid:271)izi(cid:373) de pa(cid:374)optiko(cid:374)u(cid:373)uz aileler, okullar, hastaneler ve adli(cid:455)elerdir. Gardi(cid:455)a(cid:374)ları(cid:373)ız ise, e(cid:271)e(cid:448)e(cid:455)(cid:374)leri(cid:373)iz, öğret(cid:373)e(cid:374)leri(cid:373)iz, hakimlerimiz ve doktorları(cid:373)ızdır. O(cid:374)lar (cid:271)ize (cid:374)e(cid:455)i(cid:374) doğru (cid:374)e(cid:455)i(cid:374) (cid:455)a(cid:374)lış olduğu(cid:374)u sö(cid:455)ler (cid:448)e u(cid:455)(cid:373)azsak da (cid:271)izi (cid:272)ezala(cid:374)dırarak toplu(cid:373)sal (cid:455)aşa(cid:373)a u(cid:455)gu(cid:374) hale getirirler. Bizde(cid:374) ko(cid:455)dukları kurallara u(cid:455)(cid:373)a(cid:373)ızı (cid:271)eklerler fakat (cid:271)u kuralları ko(cid:455)arke(cid:374) (cid:271)izlere da(cid:374)ış(cid:373)ak da akılları(cid:374)a gel(cid:373)ez. Biz de hiç iste(cid:373)ediği(cid:373)iz bir evrende, hiç istemediği(cid:373)iz (cid:271)ir toplu(cid:373)da, iste(cid:373)ediği(cid:373)iz kurallarla (cid:455)aşa(cid:373)a (cid:271)ırakılırız. Bunlara u(cid:455)a(cid:374)lar (cid:373)utlu (cid:448)e u(cid:455)u(cid:373)lu, u(cid:455)(cid:373)a(cid:455)a(cid:374)larsa (cid:373)utsuz, farklı (cid:448)e a(cid:374)or(cid:373)al olarak (cid:374)itele(cid:374)dirilirler. U(cid:455)(cid:373)a(cid:455)a(cid:374)lara (cid:374)asıl (cid:373)utlu ola(cid:272)akları(cid:374)ı sor(cid:373)azlar, eğer (cid:271)u(cid:374)lara u(cid:455)(cid:373)azlarsa (cid:373)utsuz ola(cid:272)akları(cid:374)ı (cid:862)Padişah’ı(cid:373) çok (cid:455)aşa(cid:863) der(cid:373)işçesi(cid:374)e ha(cid:455)kırırlar. Yap(cid:373)a(cid:373)ız gereke(cid:374) şe(cid:455) fo(cid:374)ksi(cid:455)o(cid:374)u(cid:373)uzu(cid:374) kuralı(cid:374)ı toplu(cid:373)u(cid:374) (cid:271)elirle(cid:373)esi(cid:374)e izi(cid:374) (cid:448)er(cid:373)ede(cid:374) ke(cid:374)di(cid:373)iz (cid:271)elirle(cid:373)ektir. Belki (cid:271)u sa(cid:455)ede sade(cid:272)e u(cid:455)uşturul(cid:373)uş (cid:448)e ez(cid:271)erletil(cid:373)iş (cid:271)ir (cid:373)utluluk değil gerçek hakiki (cid:373)utluluğa ulaşa(cid:271)iliriz (cid:448)e (cid:271)elki sade(cid:272)e (cid:373)utlu değil a(cid:455)(cid:374)ı za(cid:373)a(cid:374)da özgür ol(cid:373)a(cid:455)ı da (cid:271)aşara(cid:271)iliriz. Sena Bağdat KAPADOKYA Kapadokya tarihi ve bugünü içinde en güzel şekilde yaşatan yerlerden biri. Araştırmalara göre yüzlerce yıl öncesindeki insanlara ev sahipliği yapmış ve bugün İç Anadolu bölgesindeki çoğu insanın seve seve yaşamayı tercih ettiği bir bölge Kapadokya. Her köşesi tarih kokan yapıları bugün görmek mümkün. Yer altı şehirleri, dağların içinde yer alan mağaralar, sıcak günlerde yiyecekleri korumak amacıyla yapılmış doğal buzdolapları, volkan patlamaları oluşan peribacaları ve orijinalliğini mümkün olduğunca koruyan Hıristiyanlık inancının ilk kiliseleri. Peki, gerçekten zor mu farklılıklara rağmen beraber mutlu bir şekilde yaşamak? Eğer öyle olsaydı yani eğer zor olsaydı Kapadokya bugün güzelliğini ve tabiki huzurunu koruyabilir miydi? Bir yanda yerli halkın herkesten sakındığı, koruduğu, saygı duyduğu Hıristiyan kiliseleri bir yanda sabaha kadar kapısı açık olan mahalle camileri ve güvenle açık bırakılan dükkanlar... Kapadokya: İnsanlık tarihinin en eski yerleşim alanlarından biri… Peribacaları, kaya oyma yapılar… Hıristiyan kültürünün temelleri; kiliseler, duvar resimleri… Farklılıklarla birlikte yaşama… Doğa, tarih, kültür ve coğrafya... Benzersiz bir renk cümbüşü… Doğu ile Batı’nın eklemlendiği, halkların, dinlerin, dillerin ve kültürlerin birbiri içinde eridiği çok özel bir coğrafya olan, UNESCO’nun “Dünya Mirası Listesinde de hem doğal hem kültürel miras olarak kendine yer bulan Kapadokya, adeta bir “masal ülkesi” diye anlatmaya başlıyor Faruk Pekin Nevşehir'in en eski incisi olan Kapadokya'yı. Madem bu kadar kolay farklı dinleri, dilleri, kültürleri bir arada yaşatmak biz neden zormuş gibi davranıyoruz? Madem kolay saygı göstermek neden saygısızlığı tercih ediyoruz? Neden herkes Kapadokya halkı kadar sevgi dolu olmayı başaramıyor? Oysa aynı kültürün insanlarıyız aynı kanı taşıyoruz. Tarihin verdiği bir şey olduğuna inanıyorum ben. Tarihin duvarlara sinmiş olan ruhu olduğuna inanıyorum. Kapadokya sokaklarında yürürken ya da balonla göğe yükselirken sonuna kadar hissedilen sinmiş tarihi ruh, insanlık sevgisi Kapadokya'yı ve oradaki insanları güzel yapan tabiki bir de Kapadokya'yı masal ülkesine çeviren peribacaları. Eskilerde daha kolaymış sanki insanları sevmek, dinine, diline göre ayırmamak. Yemek ya da bölgesel üstünlüğü elde etmekmiş savaşların sebebi. Hatta belki sadece yemek ya da üstünlük savaşları yüzünden inşa edildi Kapadokya'daki yer altı şehirleri. Kimse kimseyi ondan farklı bir dil konuşuyor diye sevmemezlik etmemiş. Bugün öyle mi? Yolda farklı bir dil konuşan insan hemen ötekileştirilir çoğu yerde hatta işin içine milliyetçilik girecek olursa düşman olarak görülür kocaman bir önyargının eseri olarak. Çok yazık. Sevmek hiç zor değilken Kapadokya'daki gelmiş geçmiş insanlar gibi olmak hiç zor değilken neden sevgisizlik? Pekin'inde dediği gibi "Farklılıklarla birlikte yaşama " seçeneğimiz varken neden farklılıkları sevmemek? Önceleri daha kolaymış sanırım Kapadokya gibi olmak ama bugün imkansız değil o güzel masal ülkesi gibi olmak. Halkları, dinleri, dilleri ve kültürleri birbiri içinde eritmek zor değil ya da zor olmamalı eritebilmek. Sevmeli insan, saygı duymalı. Sevmeli saygı duymalı ki Kapadokya misali huzurlu ve güzel olsun. Yüzlerce yıl koruyabilsin taşıdığı ruhu. Peribacaları gibi eşsiz ve hayal gücünü zenginleştirebilen olmalı insan sevgisiyle. Farklı farklı kültürleri bağrına basmalı, ayırmamalı, beraberken de güzel olunabildiğini unutmamalı. Üzerinden yıllar, savaşlar geçse bile dost kalmanın, beraber nefes almanın zararın aksine yarar olduğu bilmeli insan. Her şeyden önce sevmeli insan sevebilmeli. Dünyayı, ülkemizi daha güzel yapmak için sevmeli, sevmeyi gözünde çokta büyütmemeli çünkü bize Kapadokya insanları gibi insanlar lazım. Kilise çanıyla ezan sesini ayırmayan insan lazım. Sevmek neden zor gelir insana sevgisizlik bu kadar çirkinken... Kapadokya misali sevgi dolu olmalı insan, olabilmeli. Orda yaşamış ve yaşayan insanlar gibi, olanı olduğu gibi kabul etmeli. Farklılıklar düşmanlıkla, sevgisizlikle cezalandırılmamalı... Kaynak: Faruk Pekin, "Kapadokya - Kayalardaki Şiirsellik" Yağız Ak TURK 102-2 12.7.16 KONTROL SENDE Mİ? Yaşadığınız hiçbir şeyin sizin kontrolünüzde olmadığını düşündünüz mü hiç? Aslında verdiğiniz kararların hiçbiri sizin değil, etrafınızda gelişen olaylar aslında hep önceden planlanmış ve sizin bunların üzerinde hiçbir etkiniz yok. Genişçe düşünüldüğünde verdiğimiz kararların çoğunu birçok baskı altında veriyoruz. Kimimiz aile baskısı sebebiyle sevmediği bir bölümde okuyor, kimimiz farkında olmadan küçüklükten beri yönlendirildiği şekilde bir hayat çiziyor kendine. Bizi birileri etkiliyor, biz de başkalarını etkiliyoruz. Yani aslında yaptığımız çoğu şeyin arkasında sadece kendimiz yokuz, yüzlerce etken var verdiğimiz her kararın görünmeyen yüzünde. Oysaki kafamızda hepimiz özgürüz. İstediğimizi yapar, istediğimiz yere gider, istediğimizi yeriz. Farkında değiliz ki gittiğimiz yerler aslında hep çevremizdeki birilerinin gittiği yerler, yediklerimiz çoğunluğun yediği yemekler. Bilinçaltımıza biz farkında olmadan kazınıyor bunlar. “Geçenlerde Mert oraya gitmişti” düşüncesi bizi oraya gitmeye yönlendiriyor aslında. Mesela en yakın arkadaşlarımdan birinin hedefi kendini bildi bileli makine mühendisliğiymiş. Nedenini sorduğumda sevdiğini, ayrıca babasının da makine mühendisi olduğunu söylemişti. Doğduğundan beri örnek aldığı babasından etkilenmiş yani, sadece sevdiği için burada değil. İşte bunun gibi neredeyse tüm hayatımız aslında temelde birilerinden ya da bir şeylerden etkilenmemizle şekilleniyor. Her ne kadar ruhumuzu özgür hissetsek de farkında olmadan onu kalıplara hapsediyoruz. Ahmet Erhan “Çaresizlik” şiirinde diyor ki; “Her şey benim dışımda olup bitiyor ve beni katıyor kendine” (34). Kendisi şiirin öncesinde buna rüzgârı, yağmurları örnek vermiş ancak o kadar derin anlamlar içeriyor ki benim için. Okuduğum en güzel ve anlamlı dizeler olabilir bunlar. Aslında çok fazla dışarıdan müdahale var hayatımıza, hayatımız tamamen bizim değil gibi. Tabularla, kurallarla, yaşanmışlıklara şekillendiriyoruz kendimizi. Farkında olmadan aslında yönlendiriliyoruz. İstek ve arzularımız aslında birileri tarafından seçilmiş ve önümüze sunulmuş, biz de onları gerçekten bizimmiş gibi benimsiyoruz. Gerçi buna şaşırmamak lazım, dünyaya bile anne ve babamızın isteği sonucu geliyoruz. Doğum sonrası yaşamda da birilerinin kararları ve fikirleri doğrultusunda yaşamamız gayet doğal. Buna kendimden verebileceğim en güzel örnek, küçükken annem bana hep toprak alanda değil çimlerde oynamamı söylerdi. Sebebi muhtemelen düşersem canımın daha az acıyacağıydı. O zamandan beri yeşili çok severim ve kıyafetlerimin yarısı yeşildir. O zamanları şöyle bir gözden geçirdiğim zaman yeşili sevmenin benim seçimim olmadığını, aslında annem beni yeşile yönlendirdiği için onu sevdiğimi fark ettim. Annemin amacı bu değildi tabii, o sadece oğlunun canı yanmasın istedi ama bu tavrı benim bilinçaltıma işledi ve yeşil vazgeçemediğim bir renk oldu. Yani ne hayatımızı yönlendiren kişi ne de biz farkında oluyoruz aslında özgür bir hayat yaşamadığımızın. Sadece biraz düşünürsek anlayabiliyoruz bunu. Demem o ki, aslında hepimiz belirlenen hayatları yaşıyoruz. Ben yaşamıyorum demeyin, düşünün; yapmayı sevdiğiniz şeyleri, bunları aslında neden yaptığınızı, karşınıza çıkan seçeneklerden hangisini neden seçtiğinizi. Bütün bunların sonucunda fark edeceksiniz ki aslında siz hayatı yönetmiyorsunuz, aksine hayat sizi yönetiyor. Dünya sizin için dönmüyor, onun dönüşüne hiçbir etkiniz yok. Sizin sandığınız ömür de sizin değil, onun bunun şunun. Kimse kendine ait değil aslında, kendinizle baş başayken bile yalnız değilsiniz çünkü düşündüğünüz her şeyde biraz çevre etkisi var. Yıllar geçiyor, kişiliğiniz yerleşiyor ve kendinizi ne kadar eşsiz zannetseniz de birçok şeyin sentezi haline geliyorsunuz. Hepimiz o hale geliyoruz. Özgün hissettiğimiz her saniye aslında birden fazla kişinin taklidiyiz. Dünya bir sınav ve sanki hepimiz bu sınavı geçmek için farkında olmadan birbirimizden kopya çekiyoruz. Sonuç mu? Sonucun ne olacağını henüz bilmiyorum. Sadece kopya çekmemenin bir yolunun olmadığını biliyorum. Kaynakça: Erhan, Ahmet. Burada Gömülüdür. İstanbul: Kırmızı Kedi Yayınevi, 2015. Kitap. En Güzel Yıllarım Geçenlerde bir arkadaşım lisedeyken yaşadığım en güzel anının ne olduğunu sordu. Epeyce düşünmeme rağmen bu soruya bir türlü cevap veremedim. Çünkü lise hayatım benim için sınırlı zamana sınırsız güzel anı ve insan sığdırmak demekti. Nasıl olurdu da aralarından bir tanesini seçip en güzelinin o olduğunu iddia edebilirdim? Eminim ki çoğunuz için de duygularınızı doruklarda yaşadığınız, kalbiniz yerinden sökülecekmiş gibi âşık olduğunuz, hiç gülmediğiniz kadar güldüğünüz, hiç acı çekmemiş gibi ağladığınız ve hayatınızın ilklerini yaşadığınız yıllara dönüp en güzel anınızı seçmek zor olacaktır. Bir de benim gibi lise hayatınızı yatılı bir okulda geçirdiyseniz, okulunuz aynı zamanda eviniz kadar sıcak ve öğretmenleriniz ebeveynleriniz kadar yakın olduysa işiniz çok daha zor olacaktır. Fakat hayatınızın en güzel yıllarının lise yıllarınız olduğundan da hiçbir şüpheniz olmayacaktır. Babamın beni yurda bıraktığı ilk günü hatırlıyorum da sekiz saatlik bir yolculuğun sonunda Kayseri’den Eskişehir’e gelmiştik. İlk düşündüğüm şey bu yol bu kadar uzun sürüyorsa eve nasıl ve ne sıklıkla gidip geleceğim olmuştu. Birbirimize fark ettirmeden hem babam hem ben akşama kadar ağlamıştık. Akşam olup ayrılık vakti geldiğinde babam beni Eskişehir’de bırakmaktan vazgeçsin de Kayseri’ye geri döneyim diye çok beklemiştim ama öyle bir şey olmamıştı. Eski püskü bir yurdun daracık koridorlarından yeni odama çıkmıştım. Küçücük odada benden başka tanımadığım beş kişi daha vardı. Gıcırdayan yatağıma sessizce oturup dört yıl bu odada ve bu insanlarla nasıl geçer dercesine etrafımı izlemiştim. O gece hiç uyumayıp tavanı izlemiştim. Sonrasında nasıl oldu bilmiyorum ama bir anda yurduma ve okuluma alışıverdim. Hepsi on dört yaşında memleketlerinden okumaya gelen yüzlerce insan bir aile olduk. Kan bağı olmadan kardeş edinmenin ne demek olduğunu öğrendik. Gece yarılarına kadar oturup sohbet ettik, en sevdiğimiz filmleri beraber izledik, en sevdiğimiz oyunları beraber oynadık, bilmediğimiz o şehri hep birlikte keşfettik. Öyle ki şehrin her noktasına bizden birer anı bıraktık. Şehrin tiyatro sahnelerini, opera binasını, piknik alanlarını, dershaneler sokağını, üniversitelerini, Porsuk Çayı’nı ve sokak sanatçılarını hep birlikte tanıdık. Çok güldük. Hatta bazen o kadar çok güldük ki başkalarının ders çalışmasına engel olduğumuz gerekçesiyle disiplin kurulunun karşısına çıktık. İlk defa âşık olduk. Hoşlandığımız çocuğa kendimizi göstermek için elimizden gelen her şeyi yaptık. İlk defa aşk şiirleri okuyup şarkılar dinledik. Kalbimizin varlığıyla tanıştık. Kimi zaman duygularımıza karşılık bulduk kimi zamansa sevgimiz karşılıksız kaldı. İlk defa birini çok sevip sevilmemeyi öğrendik. Bu defa da hep birlikte ağladık. Birbirimizin acısını dinleyip birbirimizin yerine üzüldük. Bazen de hastalandık. Gece başımızda annemiz yerine öğretmenlerimiz bekledi. Sıkıntılarımıza çözüm bulmaları için yine öğretmenlerimizin kapısını çaldık. Fazlı Hoca ikinci babamız, Halil Hoca dedemiz, Ahmet Tekin ağabeyimiz ve Birtan Hoca annemiz oldu. Bir küçük koru, eski bir yurt binası, okul ve lojmandan oluşan minicik alan bizim için kocaman bir dünya oldu. En sonunda her güzel şey gibi lise de bir gün bitti. Ayrılık günüm hayatımın en berbat günüydü sanırım. Boğazıma hüzünden bir yumruk oturmuş konuşamamıştım, veda ederken herkesin boynuna beni bırakmayın dercesine sarılıp dönüş yolu boyunca ağlamıştım. Bir daha hiçbir günümün oradaki kadar güzel geçmeyeceğini yine de gerçek dostlukların daimi kalacağını bilerek hayatımın lise sayfalarını kapatmıştım. Ne mutlu ki hâlâ o arkadaşlarımın çoğuyla görüşüyorum. Eski günlerdeki gibi olmasa da birileriyle o zamanları yâd etmek insana garip bir huzur veriyor. Çok iyi biliyorum ki hiçbir şeyle kıyaslanamayacak
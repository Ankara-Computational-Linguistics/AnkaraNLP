bir bakımdan hiçe saymakta, cd almamakta ve konserlerine gitmemekte ve sanal ortamda kalmayı tercih etmektedirler. Özellikle yurt dışında bulunan çok katlı müzik dükkânlarının birer birer kapanmış ve artık yerlerini farklı mağazalara bırakmış olmaları da bize farklı bir döneme girildiğinin mesajlarını kuvvetle vermekte. Bunu yıkmak adına takip ettiğim sanatçıların, sevdiğim filmlerin cd ve dvdlerini almaya gayret gösteriyorum, arkadaşlarıma ve aileme de hediyeleri bu yönde alıyorum. Çünkü emeğe saygı gösterilmesi gerektiğini düşünüyorum. Sanatın başlangıcının insanlığın başlangıcına kadar uzanan bir hikâyesi olduğunu hepimiz biliyoruz. Müzik, resim, dans, heykel, el sanatları, şiir, roman gibi bir sürü ayrı dalları olan sanatın kişilerin ve toplumların kendilerini ifade etmelerinde üstlendiği görev de hiç şüphesiz çok önemlidir. Bu nedenle konserlere, imza günlerine gidilmeli sanatçılarla birlikte onlara destek olunmalı fırsat buldukça bale, modern dans, tiyatro gibi her türden gösterilere gitmeliyiz. Teknoloji çağının birey ve toplum olarak bizi ele geçirmesine izin vermemeli sanatsız bir dünyanın var olamayacağını bilmeliyiz. Nazlı Damla DEMİR 21601992 TÜKENMEDEN TÜKETMEK Hemen sağ tarafınıza bakın ve kaç tane obje gördüğünüzü sayın. İki elin parmaklarını aşıyor değil mi? Neden aldınız yatağınızın başında duran o gece lambasını? En son ne zaman kullandınız ki onu? Ya aynısının dört farklı rengine sahip olduğunuz o pahalı özel tasarım çantalar? Onları gerçekten kendinizi mutlu etmek için mi aldınız yoksa etrafınızdaki insanlar tarafından beğeniyle karşılanmak için mi? Kendinize asla itiraf edemezsiniz gereksiz şeyler aldığınızı, kullanırken toplum tarafından beğenileceğini umduğunuz bir şeyi almanın size acı verdiğini…Hayır, yanlış anlamayın. Sizi suçlamıyorum. Aksine; ben de böyleyim. Bir şeyi çok isteyerek alıyorum, tonlarca para veriyorum. Ama bir kez kullandıktan sonra bir üst modelinin çıktığını görüp hüsrana uğruyor, bir kenara atıyorum onu. İki sene önceye kadar çok düşünmezdim bu davranışımın üstünde. Şımarığım biraz derdim kendime. Fakat David Fincher’in yönetmenliğini yaptığı, Chuck Palahniuk’un aynı isimli kitabından uyarlanan bir film olan Dövüş Kulübü’ nü izledikten sonra etrafımdaki insanlara ve maalesef içinde yaşadığımız bu tüketim toplumuna olan bakış açım tamamen değişti. Aranızdan kaç kişi film izlerken not alır? Ben hiç almazdım, fakat Dövüş Kulübü’nü izlerken aldım. Hem de sayfalarca! Karakterlerin her repliği hayata karşı bir yakarış niteliğinde ve oldukça düşündürücü. “Evet, biz tüketiciyiz. Tutkulu bir yaşam tarzının yan ürünleriyiz. Cinayet, suç, fakirlik bunlar beni ilgilendirmiyor. Benim için önemli olan magazin dergileri. Beş yüz kanallı televizyonumun olup olmadığı, iç çamaşırımda kimin adının yazdığı…” Örneğin bu alıntıdaki söz gerçekten kimsenin kendine itiraf edemediği şeyleri içeriyor. Toplumumuz öyle bir yola giriyor ki kimse kimsenin umurunda değil. Metronun önünde yanıma gelen dilencinin suratına bile bakmadan geçiyorum. Onun fakirliği beni etkilemediği sürece umurumda değil. Nasıl olsa ben eve gidip bir ailenin iki ay geçinebileceği paraya aldığım bilgisayarımda Türkçe dersim için felsefe kasacağım, dünya umurumdaymış gibi davranacağım. Bana ne o dilencinin aç olmasından, babasının onu her gece dövmesinden. Ne kadar kötü biriyim değil mi? Hepimiz böyleyiz. Hepimiz bile bile gözlerimizi kapitalizmin bize aşıladığı tüketim bağımlılığı sonucu aldığımız ürünlerle kör etmişiz. Tyler Durden adlı karakter film boyunca o kadar suçlayıcı, dobra konuşuyor ki gücenmemek elde değil. Kendisini Brad Pitt canlandırıyor olmasına rağmen… “Dinleyin Sürüngenler! Sizler özel değilsiniz, sizler güzel ya da eşi benzeri olmayan kar taneleri de değilsiniz, sizler işiniz değilsiniz, sizler paranız kadar değerli değilsiniz, bindiğiniz araba değilsiniz, kredi kartlarınızın limiti değilsiniz, sizler iç çamaşırı değilsiniz, sizler herkes gibi çürüyen birer organik maddesiniz! Bizler bu dünyanın şarkı söyleyip dans eden pislikleriyiz! Hepimiz aynı pisliğin lacivertleriyiz!” Ne kadar utandırıcı bir söz ama! Hadi itiraf edelim. Aşırı pahalı ürünler satan bir dükkana girdiğimizde daha iyi bir servis alabilmek için hangimiz kolumuzdaki özel tasarım çantayı görevlinin gözüne sokmadık ki. Neden daha iyi bir servis almak isteriz? Özel hissetmek için tabii ki. “O çantaya o kadar para verdim, zenginim ben, özelim ben, bana iyi davran, eşsiz hissettir bana.” demek isteriz. Ama Tyler’ın da dediği gibi; elimizdeki telefonun ne kadar pahalı olduğuyla toplumdaki seçkinliğimiz arasında bir doğru orantı yok. Bir insan nasıl kabul edebilir para ile satın aldıklarının kendisinin önüne geçmesini? Hayatının odağına tüketmeyi koyan insanoğlu, farkında değil ki tükenirken tüketiyor. İnsanlar biriyle tanışırken kendi kişiliğini değil de sahip olduklarını öne çıkararak önemsenmeyi seçiyor. Farkında mı ki kendini yerin en dibine soktuğunun? Tyler Durden’ın da dediği gibi ne bu boşa çaba? Hepimiz aynı pisliğin laciverti değil miyiz? Burak Erkılıç Silahlar, Savaşlar ve Masum İnsanlar Gölgelerin yönettiği aydınlık bir dünyada bizim rolümüz nedir ki? Son yazımı Mızraklar, Mızraklar, Tüfekler, Tüfekler gibi ağır bir kitap hakkında yazarak bitirmek isteyip istemediğimi sorguluyorum bu konu hakkında yazarken. Bu tür konular yazamamdaki asıl sebep sanırım zekamın daha çok mantıksal açıdan çalışmasından dolayı olabilir. Hayatım boyunca hiçbir zaman kendimi asıl özne olarak görmedim. Her zaman etrafımda ve dünyada dönen düşünceler benim için daha önemli ve ilgi çekici olmuşlardır. Duygularımı hiçbir zaman önemsemedim, ne kadar da çok istesem de önemsemeyi beceremedim. Sanırım bu beni bir tür canavar yapıyor ama bunu kim sorgulayabilir ki? Bundan dolayı birçok kişinin yaptığı gibi aşk, mutluluk veya acı çekmek gibi duygusal konular hakkında yazamadım. Yazılarımda en azından standartlaştırılmış düşünce sisteminin biraz dışına çıkıp yeni dünya düzeninde öldürülmüş toplumsal düşünce modelinde yazmak istedim. Her şey ve herkes artık sadece kendimiz hakkında düşünmemiz gerektiğini veya önceden hazırlanmış düşünce modellerinin dışına çıkmamak şartıyla bu toplumsal tabulara bağlı kalıp sanki herkesten farklı düşünceye sahip olmuş hissene kapılıp bu tabulara inanmak gerektiğini gösteriyor yaşadığımız bu dönem. Mızraklar, Mızraklar, Tüfekler, Tüfekler kitabını seçmemin nedeni yaşadığımız dünyayı aslında öğrenmememiz gereken bilgiler hakkında ipuçları verdiği için tercih ettim. Yazdığım konular çoğunlukla dünya ve etrafımda gelişen olaylar ile ilgiliydi. Aldığımız bu dersin ölçülerinden birinin de kendi anılarımızın buraya aktarılması olduğunu biliyorum ama bence benim düşüncelerim yirmi sene içinde yaşadığım anılardan çok daha fazla değerli olduğuna inanıyorum. Tabii ki bu öznel görüşüm ama ben dünyayı daha büyük bir pencereden izlemeyi daha çok seviyorum. Evet, bu yazım ne yazık ki kendi anılarımı çok fazla kullanabileceğim bir yazı olamayacak ne yazık ki. Biraz da kitaptan bahsetmek gerekirse kitap Ispanyol iç savaşında silah sanayisinin oynadığı rol ve oynadıkları pis oyunları biz okurlara gösteriyor. Kitap ne yazık ki tamamlanmış bir eser değildir. Jose Saramago kitabını yazarken ne yazık ki vefat ediyor. Onun için eseri sadece yarım bir şekilde okuyabiliyoruz. Silah sanayisi en ilginç sanayi tiplerinden biridir benim için. Ölüm satan bir sanayi ve kazancını insanların başına gelen kaostan sağlayan bir sektörden ne beklenebilir ki başka? Savaşlar, silahlar ve masum insanlar bu başlığı seçmemin asıl sebebi bu üç kavramın arasındaki bağlantıyı gösterebilmek için. Biz büyük bir ihtimal masum insanlar kategorisine giriyoruz. Savaşın modasını kaybetmesine rağmen dünyanın nasıl işlediği hakkında bilgi sahibi olabilmek için önemli bir faktör olduğuna inanıyorum. Savaşlara halk karar verir ve fabrika sahipleri halk için silah üretir. Ne kadar inanmak istesem de bu masum düşünceye dünya tarihi beni her seferinde yanıltmıştır. Halk kendine verilen bilgi kadar bilir ve daha fazlasını öğrenmek isteyen insanları da yanıltır. Ben de bana verilen bilgi kadar biliyordum ta ki dünyayı gezmeye başlamadan önce. Diğer ülkelere gidip insanlarıyla konuştuğumuzda aynı konu hakkında sahip olduğumuz bakış açılarının ne kadar farklı olduğunu gördüm. Bizim iyi ve şahane olarak tapındığımız konular onlar için mide bulandırıcı ve şeytani olabiliyor. En basitinden örnek göstermek gerekirse bize Osmanlı tarihi şahane ve şanlı olarak anlatılır ve dünya savaşında ne kadar başarılı olduğumuzu vurgular. Ama gerçekten öyle miydi? Çoğu insan Türkiye’nin neresi hatta ne olduğunu bile bilemiyor bu çok önemsediğimiz Avrupa ülkelerinde. Sanki onlar bizi Afrika’nın kıyılarında egzotik bir ülke olarak görüyorlar. Savaşların asıl sebebinin bu cahillik olduğunu görebiliyorum. Farklı diller bizi diğer propagandalardan uzak tutup bize verilen bilgiler doğrultusunda düşünüyoruz. Bu da sebepsiz öfkelere ve icabında savaşlara yol açıyor. Peki neden bu propaganda yayınlayan insanlar savaş istiyor. Ülkelerindeki insanların daha rahat bir hayat sürebilmeleri için mi? Savaşın kazananın da kaybedenin de kaybettiği ve zarar gördüğü bir olay olarak görmek çok yanlış değil bence. Ülkeler vatandaşlarının daha rahat hayat sürmeleri için savaş açıyorsa neden vatandaşlarını ölüme yolluyor? Neden fabrikalar halkın ihtiyacı olan temel hammaddeleri üretmek yerine sonu olmayan ölüm makineleri üretiyor halk fakirlikten ve açlıktan sürünürken? Belli ki bazı insanlar bundan kâr ediyor. Belki devletlere kredi veren bankalardır belki de devletin nüfus sayısını kontrol altında tutmak için bir politikadır veya kaostan yararlanıp güç kazanmak isteyen bir grup insandır bunu bilmez ne yazık ki bu işin içinde olmadan öğrenebileceğimiz bir doğru değildir. “Dünya kurulalı beri silahlar vardı ve bu yüzden daha fazla insan ölüyor değildi, sadece ölmesi gerekenler oluyordu, asla daha fazlası değil.” Ne yazık ki görünen dünya ile aslında olayların oluş tarzı hayallerimiz bile ötesinde olmasıyla birlikte çok farklı. Tabi ki yazımı destekleyebileceğim kitaplar ve kaynaklar yoktur. Çünkü dediğim gibi bu bilgileri bilmememize gerek yok ve bilmememiz bizim için daha iyidir. Belki de benim de bu konular hakkında düşünmemen gerekiyor ve kendimi bize dayatılan bilgileri en iyi şekilde kafama kazımaya bakmalıyım. Belki bunu yaparsam derslerimde fazladan birkaç puan fazla alabilirim. Sonuç olarak benim için bir tercih söz konusu. Ya gölgelerden uzak durup aydınlık sahte dünyada bir rüyada gibi yaşayacağım ya da gölgeleri benimseyip onları kabul edeceğim. Kimse için kolay bir tercih olmadığına eminim ama en azından gölgeleri görüp böyle bir seçim hakkına sahip olduğum için mutluyum. Her yazımı bitirdiğim gibi keşke daha güzel bir dünyada yasaydık ama bunun doğru olmadığını aklı ve gözü açık herkes anlayabilir sanırım. En azından bu dünyayı daha güzel bir yapmam gerektiğine inanıyorum. Ama asıl soru kimin için daha güzel bir dünya olduğu. Benim güzelim başkası için kötü olabilir. Onun için en iyisi bir köşeye çekilip kendimle ömrümü geçirmem daha doğru olur. Olur mu acaba?KARAKTERİMİZİ OLUŞTURAN HARİKA İNSANLAR “Bazen de barışmadığımız zamanlarda annem beni senden gizlice koruyormuş gibi yapar, bana gizlice bir şeyler verir, yaptıklarıma gizlice göz yumar, sonra ben gene çekingen, görünmekten çekinen halimle suçunu bilen bir dolandırıcı gibi, bir hiç olarak karşında yerimi alırdım. Hiç oluşum, hak ettiklerimi bile dolaylı, arka yollardan almama neden olurdu. Elbette ki ben aynı yoldan hakkım olmadığına inandığım şeyleri de almaya çalışırdım. Buysa benim suçluluk bilincimi daha da artırırdı?” Öyle dikkat çekici bir başlığa ihtiyacı yok bu yazının. Baba kadar önemli bir unsuru anlatacak pek bir terim de yoktur zaten. O sadece babadır, zor anında yanında olmasını istediğin kişi, hayatının her alanında örnek aldığın kişidir. Çocukken ondan güçlü kimse olmaz etrafta, tüm çocukları babanla korkutabilirsin. “Benim babam senin babanı döver!” bu cümleyi çocukken kurmadınız mı gerçekten de? Yalan söylemeyin! Her çocuk babasına sonsuz bir güven duyar. Önemli olan o güveni hayatın diğer kısımlarında da muhafaza etmektir. Baba gibi büyük bir rolde oynayan o adam, istemediğimiz şeyler yapıyorsa peki? Bizi disipline etmek için saçma kurallar koyuyorsa, hiç yapmak istemediğimiz şeyleri dayak zoruyla yaptırıyorsa ne yapardık? Kaçmak mı çözüm, yoksa hepsini anlatmak mı? Kafka anlatmak istemişti. Her şeyi mektubuna yazıp babasına verecekti. Yazdı da, peki neden veremedi, bu mektup neden babasına hiç ulaşmadı? Saygıdan da olabilir korkudan da. Gençliğinde, o iğrenç ergenlik döneminde, herkesin iyi ya da kötü anıları olur. Bunlar hayatımıza şekil verirler ileride. Genellikle aile ve arkadaş kaynaklı olur bu olaylar. Benim düşünceme göre bu dünyada en çok önem vermemiz gereken insanlar aile üyeleri. Kafka’nın yaşadığı travmaların bu derece büyük olmasının sebebi de, kaynağının babası olmasıdır bence. Arkadaşlarını, örnek aldığın kişileri değiştirebilirsin ama aileni değiştiremezsin. Hayatındaki en büyük değişikliklere onların sebep olması da o yüzden hiç şaşılacak bir durum değil. “Benim, yani kölenin, yalnızca benim için icat edilmiş ve üstelik bilmediğim bir nedenle asla tümüyle yerine getiremediğim yasaların boyunduruğu altında yaşadığım bölüm, sonra senin, yöneterek, emirler yağdırarak ve bunlara uyulmadığında öfkelenerek yaşadığın ve benimkinden alabildiğine uzak bir ikinci dünya ve nihayet tüm diğer insanların, emirler ve itaatten bağımsız, mutlu yaşadıkları üçüncü bir dünya.” Kafka’ya göre babaya duyduğun korkuyu yenmenin yolu kaçış. Arkanı dönüp uzaklaşılan kaçış değil, baba otoritesinden kaçış. Kafka’nın durumunda bu evlenmek oluyor. Babasının onaylamadığı o kızla evlenmesinin tek sebebi olabilir, baba otoritesine sahip olmak. Şüphesiz evlilikte erkek olduğu için evde bir otoritesi olacaktır, çocuk sahibi olunca da hep istediği güce erişmiş olacaktı sonuçta. Babası, kızı onaylamayınca olayların başlamasının sebebi ise apayrıdır. Kafka o kızı gerçekten sevmedi, henüz Milena ile tanışmamıştı. Kafka’yı esas üzen şey babasının düşüncesini, kararlarını yok saymasıydı. Köle-sahip gibi terimlere de bu yüzden bu kadar yüklenmişti. Babası otoriteydi, sahipti ve diğer herkese kölesi gibi davranırdı çünkü. Benim en çok kafamın takıldığı durumsa şu: Kafka bu zorlukları yaşamasa Kafka olur muydu? Gerçekten kendine has bir tür oluşturan bu dahi var olabilir miydi? Babası böyle bir zorba olmasaydı Kafka’mız bu kadar güzel yazabilir miydi? Bu tür sonuçların var olması için sebepler gerekir. Kimisi kötü sebepler olsa da harika sonuçlar doğuramaz diye bir kural yok. Kafka, yakın geçmişin efsanesidir benim gözümde. Babasıyla sorunlar yaşamış, sadece bir kez gördüğü bir kadına delicesine âşık olmuş bir zavallı… Tüm bu üzücü şeyler yaşanmasa Kafka gerçeğine sahip olamayacaktık ama. Evet, tüm bunlar üzücü olsa da bize Kafka’yı kazandırdığı için minnettar olmalıyım diye düşünüyorum, belki de tüm bu düşünceler benim kötü tarafımdan kaynaklanıyordur… Hancan1 İlayda Hancan 21501816 BİLİNMEZLİĞE DOĞRU: ÖLÜM Ölüm bilinmezliğiyle yarattığı o gizemli havasından dolayı geçmişten bugüne insanoğlunun kafasını en çok karıştıran kavramlardan biridir ve belki de bundandır ki genellikle insanlar yaşamları boyunca ölümün olmadığı bir dünya düşlerler. Peki bu düşler gerçek olsaydı ve ölüm kavramı hayatlarımıza hiç girmemiş ya da ortadan kalkmış olsaydı dünya nasıl bir yer olurdu? Hayatlarımız kolaylaşıp güzelleşir miydi yoksa José Saramago’nun da bahsettiği gibi bir kaosun ortasında mı bulurduk kendimizi? Yoksa ölüm gerçekten korkulması gereken bir şey midir ya da tam tersine olması gereken ve dünya üzerinde yaşamın devam etmesi için şart olan mıdır? Belki tahminler yürütebiliriz ancak kafamızın karışıklığına ve soruların çok yönlülüğüne bakılırsa ölümün gizemini uzun bir süre daha çözemeyeceğiz gibi görünüyor. Kimine göre ölüm, zamanı geldiğinde bizi içine çeken gözlerimizin algılayamayacağı kadar karanlık ve korkutucu bir karadelik; kimine göre ise artık yorulmuş bedenlerimizi ve ruhumuzu aydınlığa çeken bir kurtarıcı… Ölüm nasıl kurtarıcı olabilir dediğinizi duyar gibiyim… Fakat insan, hayatında öyle üzücü durumlarla karşılaşabiliyor ki ölümün bile bazen mutlu son olduğunu düşünebiliyor. Ben mesela… Geçenlerde çok sevdiğim bir insana veda etmek zorunda kaldım. Yakalandığı hastalık, çağımızın hastalığı olarak adlandırılan kanser, günden güne eritiyordu onu gözlerimizin önünde, yaşamanın onun için artık acı çekmekten başka bir şey olmadığını söylüyordu doktorlar ve o zaman anladım ki bazen ölüm de bir kurtuluş olabiliyormuş. Elbette üzülüyor insan, keşke böyle olmasaydı diyor ama aynı zamanda o sevdiği insanın çektiği acılardan kurtulup huzurlu bir yolculuğa çıktığını düşünerek teselli ediyor kendini. Gelelim ölümün olmadığı bir dünyanın varlığına, daha doğrusu var olsaydı nasıl olacağına… İlk başta herkes sevinecekti belki, sevdiklerine veda etmek zorunda kalmayacaklardı veya ölümsüzlüğün verdiği güvenle maceradan maceraya atacaklardı kendilerini fakat ya sonra? Ölümün olmamasının dünyaya ne gibi zararlar verebileceğini düşündünüz mü hiç? En basit yönüyle düşünmeye başlasak mesela… Zaten doğal kaynaklarımızı yeterince hızlı tüketmiyormuşuz, dünya yeterince ekolojik sıkıntılarla çevrelenmemiş gibi bir de üstüne hiç eksilmeyen, hatta sürekli artan, bir tüketici kitlesi eklenecekti. Ekolojik sıkıntılar bir kenara dursun, insanların birbirlerine gösterdikleri tahammül yetmeyecek ve bireyler arası anlaşmazlıklar baş gösterecek hatta belki bu anlaşmazlıklar giderek yayılarak dünyayı yeni bir savaşa sürükleyecekti ki dünyanın böyle bir savaşı, şu anki politik, ekonomik ve ekolojik durumuna bakılınca, kaldıramayacağı da çok açık… Bütün bunları düşününce ölümün her ne kadar hayatın üzücü bir gerçeği olsa da gerekli olduğu da aşikar. Hancan2 Ölümün bir diğer gizemi de zamansız oluşudur. Kimse ne zaman, nerede ve ne şekilde can vereceğini bilemez. Eğer öleceğimizi bilseydik nasıl yaşardık hayatlarımızı? Belki bize verilen süreyi ölçüp biçer hayatlarımızı ona göre planlar ve bu plana sadık kalarak hayatın heyecanını kaçırıp ani gelişen olayların bizi etkilemesine izin vermezdik hiç, belki de tamamıyla kendimizi bu heyecana kaptırıp hayatın gerçeklerinden kendimizi soyutlayarak sadece eğlenmeye adardık yaşamlarımızı. İkisinin de iyi bir yol olduğunu düşünmemekle birlikte insanların ölümlerinin ne zaman geleceğini bilmemesinin aslında yaşamlarımızı biz nasıl şekillendirmek istersek öyle yapabileceğimize olanak sağladığını düşünüyorum. Ölüm kavramı doğumdan sonra hayatımızın ikinci en kilit kavramı ve hala çözülememiş olandır. Belki de çözülmemesi gereken… Hayatın üzücü ama yaşanması dünyadaki denge açısından gerekli olan bir gerçeği olduğunu da unutmamak gerekir. Ölümün kapınızı erkenden çalmaması dileğiyle… KAYNAKÇA: Saramago, José. Ölüm Bir Varmış Bir Yokmuş. Çev., Mehmet Necati Kutlu. İstanbul: Kırmızı Kedi Yayınları, 2016. EKİN TEPE FANUSTAN ÇIK Zihnimizin gerçek, hayal ve sanal kavramlarını karıştırmaya çok müsait olduğu söylenir. Zaman zaman bir uykudan uyandığımızda gördüklerimizin rüya olduğuna şaşırır, bazense yaşadıklarımız sanki gerçekte yaşanmamış da bir rüyaymış hissine kapılabiliriz. Böyle olaylar algı sistemimizde oluşan problemlerden dolayı gerçekleşir. Kötü geçtiğini bildiğiniz bir sınavın notuna bakarken aldığınız notu daha düşük okuyabilir, o an çok başka bir yerde olan arkadaşınızı yan masanızda gördüğünüzü zannedebilir veya buzdolabında aslında olmayan sütü ilk baktığınızda varmış gibi görebilirsiniz. Beynimiz görmek istediğini görür ve algılamak istediğini algılar. Gerçek olan algıladığımızdır. Hissetmek istediğimiz şekilde algılar ve algılamak istediğimiz gibi hissederiz. Fanusta beslediğimiz japon balıkları, camın yapısından ötürü hiçbir zaman normal bir görüşe sahip olamıyorlar. Çevreyi ömürleri boyunca olduğundan farklı görüyorlar ve muhtemelen gerçek dünyanın kendilerinin gördükleri şekilde olduğuna inanıyorlar. Bir nevi bir yanlış, farklı bir perspektif onların gerçekleri haline dönüşüyor. Biraz düşününce, belki bizler de içinde bulunduğumuzun farkında olmadığımız ve bize gerçeği yansıtarak gösteren bir fanusun içerisindeyizdir. Bu fanus içinde bulunduğumuz sosyal, kültürel, toplumsal değerler de olabilir; kendimize koyduğumuz sınırlar da, başkalarının bize dayattığı çizgiler de; bağımlılıklar da... Kendimizi zaman zaman bağımlılığı olan insanlara üzülürken bulabiliyoruz. Sigara içmeden yarım saat dayanamayan arkadaşınız, elinden telefonunu bir türlü bırakamayan kuzeniniz, alkol tüketmeden duramayan bir tanıdığınız sizde acıma duygusu uyandırabilir. Onların bu hayatta hep kaybedeceğini düşünür, zihinlerinin esir alınmış olduğuna inanırız. Fakat itiraf edilmeli ki, herkesin bir bağımlılığı vardır. Uzak kaldığımızda içten içe paniğe kapılıp, bir an önce geri dönmek istediğimiz olgular; yokluğunda sürekli düşündüğümüz kişiler, yerler, olaylar ve durumlar mevcuttur.. Bizim için çok da sağlıklı olmadığını bazen fark edebildiğimiz, bazense en doğrucumuzun bile tüm absürdlüğüne rağmen normalleştirdiği alışkanlıklarımız olabiliyor. Otel ​Paranoya’da da karakter oteldeki tüm saçma olaylardan ötürü odasından ayrıldıktan sonra ​“Otelden ayrıldığımdan beri otelden ayrı kalmak beni paniğe sevk eder olmuştu. Odama çıkamasam da otelin koridorlarında dolaşmak, lobisinde oturmak, yemek katını ziyaret etmek EKİN TEPE bana iyi geliyordu” (s.33) diyor. Yani bizi kendine bağlayan garip şeylerden bile kolayca kopamayabiliyoruz. İşte böyle bir durumda, fanustaki japon balıklarından pek de bir farkımız kalmıyor. Şu an iyi ya da kötü, akışı az çok belli hayatlarımızda düzene bağladığımız olgular, mutlaka gittiğimiz yerler, görüşmeden duramadığımız kişiler, rutinler, alışkanlıklar mevcut. Tüm bu monotonluk da aslında bir nevi bizi cam bir fanusa hapsediyor. Dışarıda olduğumuzu ve kendi bulunduğumuz ortam hariç diğer ortamları görebildiğimizi, bulunduğumuz yeri kendimizin seçtiğini düşünüyoruz fakat biz o fanusa girmişiz çoktan. Artık dışarıya bile o fanusun dışbükey camından bakıyoruz ve gerçek sandığımız gerçeklerle yaşıyoruz. Belki de gerçeklerin fanustan göründüğü gibi olmayacağından korktuğumuz için bağımlıyız fanusumuza. Kendi güvenli alanımızda yanlışlarla beraber de olsa risksiz bir hayat sürmek varken, fanusun dışındaki hiç bilmediğimiz hayatla tanışmak çok fazla tercih edilmiyor. Kendimizi bazı doğrulara inandırıyor ve bu doğrultuda yaşıyoruz. Bu risksiz ama sıkıcı hayat da itiraf etmeye korktuğumuz bağımlılığımız. Böyle yaşanmış bir hayatta da ne birisine dokunabiliriz ne de bir hayat yaşadığımızı öne sürebiliriz. Ne kadar korkutucu olursa olsun, kendi doğrularımızın doğru olmayabileceğini kabul etmeli, güvenli alanımızdan çıkmalıyız. Asla yapmam dediklerimizi fanusun içerisindeyken dediğimizi kabul etmeli, fanusun dışına çıkıp yapabileceğimizi keşfetmeliyiz. Bize hep aksi öğretilse de çizgileri geçmeli, sınırlarımızı geçmeliyiz ki bir hayat yaşadık diyebilelim. Eğer risk almazsak, incinmeyi göze alamayacağımız kadar büyütürsek hep bir şeylere bağımlı ve bir yerlere kapalı kalmaktan kurtulamayız. Sıradan bir japon balığı olarak kalıp bir fark yaratmamak da bir seçim fakat yaşamı anlamlı kılabilmek için bırakılması gereken bağımlılıklar ve kırılması gereken camlar var. Kaynakça: Bıçakçı, Hakan. Otel Paranoya. İletişim Yayınları, 2017. ​ ​Murat Mert ALICIASLAN 21301020 TURK 102 – Sec.02 Eser GÜLER 25.11.2014 - Salı Özgür Kanatlar Martı Jonathan Livingston, okuyucusunun, gerçekten yapmak istediği şeylere odaklanmasını sağlayan, özgürlük ruhuyla dolu bir kitap. Yapılan işlerin, zevkle yapılırsa daha güzel sonuçlanacağını, azim ve sabırla çalışanların önlerine çıkan engelleri aşabileceğini ve başarıya ulaşabileceğini gösteren bir rehber. Kitap, sizleri, kendiniz ve istekleriniz hakkında düşünmeye itiyor, gerçekten ne istediğinize karar vermenizi sağlıyor. Bu nedenle, sadece uçuş üzerine kurulu, tek yönlü bir kitap değil. Kitabı okurken kendinizi Jonathan ile özdeşleştirecek, özgür olabileceğiniz bir mekâna -kendi cennetinize- ulaşmak için neler yapabileceğinizi düşüneceksiniz. Kitabı okuduktan sonra öğrenecek, keşfedecek, becerilerinizi ve zekânızı kullanarak özgür olmak yolunda büyük adımlar atacaksınız. Kendisi küçük ancak konusu oldukça kapsamlı bir kitap olan Martı Jonathan Livingston, 1972 yılında Richard Bach tarafından kaleme alındı. Bach, hem yazar hem de pilot olduğu için yazdığı pek çok eserinde uçuş tutkusu ile ilgili satırlara rastlamak mümkündür, Martı Jonathan Livingston, bu tutkuyu görebileceğimiz en iyi örnektir. Kitap çok uzun olmamasına rağmen etkili olmayı başarabilmiş, çok fazla okuyucuya ulaşmıştır. Kişinin kendisini geliştirmesinin mümkün olduğunu gösteren, bu konuda ne kadar başarılı olunursa olunsun, bir sınırın olmadığını söyleyen kitap, herkesin zincirini kırıp özgürlüğe kanat açması gerektiğini vurgulamaktadır. Martı Jonathan Livingston, diğer martılardan farklıdır ve uçmayı bir yaşam biçimi hâline getirmiştir. Yazar ve Jonathan’da ortak olan uçma tutkusu, yazarın bu kitabı çok akıcı ve güzel bir anlatımla süslemesine olanak sağlamıştır. Jonathan, karşılaştığı zorluklara rağmen, çalışmaktan asla vazgeçmemiş ve sıradan martıların aksine kendini özgürlüğe ulaştıracak yolu seçmeyi başarmıştır. Yaşadığı toplum onu dışlamış olsa bile, tutkusundan asla vazgeçmemiş, daha iyiye ulaşmak için sürekli yeni denemeler yapmıştır. Bu, biz insanların, gündelik hayatında da karşılaşabileceği bir durumdur. Yaşadığımız toplum, bizim özgürlüğümüzü kısıtlayacak pek çok kurala sahip olabilir ancak kendini geliştirebilen ve bunun bir sınırının olmadığını bilen herkes kendi özgürlüğünü yaratabilir. Özgürlüğü elde etmenin yolu, “En doğru yasa, bizi özgürlüğe götürecek olandır” (1999: 83) düşüncesini benimsemek ve bizi kısıtlayan, öğrenip gelişmemize engel olan tüm toplum kurallarına başkaldırmaktır. Bu başkaldırı, kurallarına karşı çıkılan toplum tarafından çok büyük bir tepki görebilir. Toplum, acımasız bir şekilde sizi dışlayabilir ancak hayatınıza anlam kazandırmak için kendinizi geliştirmeniz, kendinize yapabileceğiniz en faydalı yatırım olacaktır çünkü "En yüksekten uçan martı, en uzağı görendir" (1999: 63). Bunun farkına varan Jonathan, tüm baskılara rağmen hayalinin peşinden gitmesini bilmiş ve uçuşu, beslenmek için bir araç olarak değil, bir yaşam amacı olarak benimsemiştir. Bu konuda gelişerek kendini mutlu kılmayı bilmiş, hayatına anlam kazandırmıştır. Kendini geliştiren insan, toplumdaki gelişmemiş düşünceler ve bu düşüncelere sahip insanlar ile uyumlu bir şekilde yaşayamaz. Geliştikçe, daha fazlasını isterler ve bu gelişimin bir sonu olmadığını bilirler. Bu insanlar kendilerini sürekli geliştirirler ancak bu gelişimin bir sonu olduğunu düşünenler toplumun alt düzeylerinde, gelişmemiş düşünceler ve kurallar arasında yaşamaya mahkûmdurlar. Bu yüzden insanlar, kendilerini geliştirirken, yeni kararlar alırken bir tercih yapmak zorunda kalırlar: “Şimdi tercih senin. Ya burada kalıp öncesine göre biraz daha yüksek olan bu bilinç düzeyini öğreneceksin ya da geri dönüp sürüyle çalışmaya devam edeceksin” (1999: 86) . Yollarına devam etmeyi seçenler, toplum tarafından dışlansalar bile tıpkı Jonathan gibi, bir süre sonra, kendisi gibi gelişmeyi tercih etmiş olanlarla karşılaşacaklardır. Böylece aynı düşünce tarzına sahip olanlar, kendi toplumlarını oluşturacak ve birbirlerinin gelişimlerine destek olacaklardır. Öykü ile gerçek hayat arasında kurulan bağ oldukça kuvvetlidir. Hayat dersleri çıkarabileceğimiz bu eserin, kısa ve öz bir dille yazılmış olması, pek çok insanın, onu kendine rehber edinmesinde önemli bir rol oynamaktadır. Bu kitap, çalışmaktan asla vazgeçmeyenlerin, başarıya odaklananların, bilgi ve deneyimlerini paylaşarak zaferi tadanların kitabıdır. Umutsuzluğa kapılmadan tekrar tekrar deneyenlerin mutlaka okuması gereken, baskın karakterler ve harika tasvirlerle donatılmış, küçük ama kocaman özgürlük ruhu ile yazılmış bir öyküdür Martı Jonathan Livingston. KAYNAKÇA Bach, Richard. Martı Jonathan Livingston. Çev. Kader Ay Demireğen. İstanbul: Epsilon Yayıncılık, 1999. İÇİMDE ÖLEN BİRİ VARDoğduğumda 3 kilo 350 grammışım ben. Zamanla büyüdüm, yaşadım, ağırlaştım şimdi bilmem kaç katıyım. Ben ağırlaştıkça dünya ağırlaştı taşıyamaz oldu artık beni, dünya ağrıdı. Ben ona yük olaya başladım o da bana. Sanıyorum ki siz de bilirsiniz, zaman zaman içimizi kaplar böyle bir dünya ağrısı. Acıların, yıkımların, psikolojik bunalımların arkasından hiçbir umut ışığı, seçim şansının olmaması değil, yapılabilecek herhangi bir şeyi yapmaya hâl bırakmayan bir ağırlıktır içimizde taşıdığımız. Ve yağmurun geleceğini hissettiren romatizma ağrısı gibi, bir sonraki güne uyanmanın ağrısıdır dünya ağrısı. Doktorun, ilacın çözüm olabileceği bir şey değildir pek, saç uçlarımızdan tırnak uçlarımıza kadar uzanır, iç organlarımızdan daha içerdedir; parça parça yahut olduğu gibi “içim[iz]de ölen biri var”dır.¹ Ayfer Tunç Dünya Ağrısı kitabında Mürşit’in sancılarına ve içinin yosun tutmuş yanlarına beni öylesine ortak etti ki kendimi bir okuyucu gibi değil Mürşit’in dert ortağı madenci gibi hissettim. İçinde dinmeyen acılar barındıran ve söz ona gelene kadar Mürşit’i dinleyen madenci gibi… İşte onu dinlerken kendi yaralarımla da yüzleşme fırsatı buldum. Ailemle ya da çok sevdiğim, değer verdiğim arkadaşlarımla yaşadığım sorunlarda içimin sıkıntıyla ne denli kaplandığı geldi aklıma. Bilirsiniz içinizi saran bir sıkıntınız olduğunda sanki tonlarca yük bindirilmiş gibi hissedersiniz üstünüze. Nefes almak bile zorlaşır, göğüs kafesiniz sizi koruma işlevi görmez de bir kelepçe gibi davranır. Sıkar, sıkar, nefessiz kalmanız için uğraşıyormuş gibi, sanki bunun için varmış gibi. Baskı öylesine artar ki bir yerden sonra kemikleriniz içe çöküyor ve organlarınıza batıyormuşçasına bi hisse kapılırsınız. Her hareketinizde kemikleriniz de oynar ve durmadan içinizi kanatmaya devam eder. Ben böyle sanıyordum ama değilmiş işte. Aslında kemiklerimiz içe çökmüyor, ağrımız büyüyor da kemiklerimize çarpıyormuş. İçimiz daralmıyor, içimiz dar geliyormuş.Kitapta işlenen pek çok güncel unsurun içinde beni en çok çeken Mürşit’in hayata karşı kırgınlığı oldu. Umduğunu bulamamaktan ibaret koca bir hayatın öyküsü bu. Tam da bu noktada gerçekten kırıldığım ve üzüldüğüm zamanlarda hissettiğim duyguları karşılıyor bu öykü ve bu sebeple de karakteri kendimle özdeşleştiriyorum. Yorulunca kenara geçip oturan sonra oynamaya devam edecek bir çocuğun öyküsü değil, oyunun ta kendisine kırgın olduğundan oynamayı bırakmış bir çocuğun öyküsü. Ne var ki oynamasa da izlemeye devam ediyor, öylece bırakıp gidemiyor, sanırım “içinde intihar korkusu var”². Ve aslında hiç de şaşırtıcı olmayacak şekilde en çok koşan çocuktan bile daha çok yoruluyor, bu oyun varlığıyla onu yormaya yetiyor. Soruyorum kendime “Yaşlanmak ne?” diye, yaşlanmak işte bu yorgunluk. Yaşlanmak tüm dünyanın ağırlığını omuzlarına almak, yaşlanmak artık bu oyundan sıkılmak, yaşlanmak hissettiği ağırlığın her gramında doğrultamadığı belini toprağa yaslamayı arzulamak. “İnsanın yaşlandıkça kısalmasının nedeni bu, kemiklerin kısalmasıyla ilgisi yok, yerçekimi denen şey dünyanın yorgunluğu aslında, bizi yere çeken şey dinmeyen bu yorgunluk.” (Tunç 111)11: Ahmet Kaya- İçimde Ölen Biri Var²: Ahmet Kaya- İçimde Ölen Biri VarİÇİMDE ÖLEN BİRİ VARSorunlarla karşılaştığımızda, acıların, sırların, yaşanmışlıkların altından kalkamadığımızda kendimizi öylesine güçsüz hissederiz ki dış dünyaya objektif biçimde bakıp acılarla fokur fokur kaynayan denizde tek olmadığımızı anlayamayız bazen. Sonunun geleceğine dair hiçbir umut bulundurmayan bu sızılardan muzdarip tek kişi olduğumuzu düşünmek acıyı özel mi kılar, iyi mi gelir yoksa yarayı daha fazla mı derinleştirir, açıkçası bilmiyorum. Ancak ağırlığa tek başıma göğüs germeye çalışmadığımı bilmek, kendimi yalnız ve tek hissetmemek bu konuda beni rahatlatıyor. İster yıkık dökük bir otelde ister göz kamaştıran bir bağda bahçede yaşansın acı tekil değildir. Nefes almak herkesi en az bir kere ağrıtır. “Benim de ağrıyor… herkesin az çok ağrıyor içi (…) Yaşamak böyle bir şey değil mi zaten… dinmeyen bir ağrı.” (242)Beste YILMAZKaynakça:Kaya, Ahmet. Dokunma Yanarsın. İçimde Ölen Biri Var. Aşanlar Müzik Yapım. 1992. CD. TUNÇ, Ayfer. Dünya Ağrısı. İstanbul: Can Yayınları, 2014. Baskı. Merve SAĞYATANLAR Hayatımızı Değiştiren Kararlar Siz hiç hayatınızı tamamıyla değiştireceğini bildiğiniz bir karar vermek zorunda kaldınız mı? Ayrıca verdiğiniz bu karar sizi daha önemli kararlar vermeye itti mi? Bu soruların cevabı çoğu insan için evettir muhtemelen. Çünkü yaptığımız her eylem, sonucunda yenilerini doğurur ve bu da bizi yeni seçimler yapmaya zorlar. Her seferinde de içgüdüsel olarak en ayakları yere basan kararı vermeye çalışırız, bunun nedeni de sanırım önümüze çıkacaklardan korkmamız çünkü insan bilinmeyenden her zaman korkmuştur. Ancak hayat değiştiren kararlar, bizim var olan konumumuzu korumaktan öte daha ileriye götürmemiz için bir fırsattır. Hayat değiştiren kararlar neler midir? Hemen söyleyeyim, üniversitede bölüm seçmek, bir anda işi bırakıp bavulu alıp dünyayı turlamak, dünyevi hayatı bırakıp bir anda Himalayaların tepesinde Budistlerle beraber her gün yoga yapmak ya da işi değil de okulu bırakıp sırta çantayı atıp ülke ülke dolaşmak. Yazının başından beri sizin aklınızda belki de şu soru oluştu: kararlardan bu kadar bahsettin fakat sen hayatını değiştirecek bir karar verdin mi ? Cevap veriyorum, evet. Hem de tam bir sene önce. Verdiğim çılgınca bir kararla bir anda okulu bırakmış olsam ve dünya turuna çıkmış olsam gerçekten etkileyici bir yazı ortaya koyabilirdim ancak o kadar da sıra dışı bir karar vermedim. Ben sadece iç mimarlık bölümünden, bilgisayar mühendisliğine geçiş yaptım. Bence kendim için hayati bir karar vermiş oldum. Bu “hayat değiştiren” kararı vermemin nedeni, okuduğum bölümde hapse tıkılmış gibiydim ve hayatta kalmak için en ideal yolu bulmam gerekiyordu. Bu yol da değişmek ve kurtulmak için çabalamaktan geçiyordu. Fakat dürüst olmak gerekirse biraz çaresiz hissediyordum. Sanki beni tamamen yabancı olduğum bir ülkeye hatta biraz daha abartmak gerekirse, farklı bir gezegene bırakmışlar gibiydi. Bu terkedilmiş hissiyatını, yaklaşık olarak aynı zamanda, Mark da bize tamamen yabancı bir gezegende yaşıyordu. Mark, Marslı ‘da NASA’nın ekibi ile Mars’a gider fakat grup, bir kum fırtınasına maruz kalır ancak diğer arkadaşları kurtulmanın bir yolunu bulurken Mark Mars’ta mahsur kalır. Oradan kurtulmak ve kaçmak için her şeyi yapmaya hazır haldedir. Yaşamını sürdürmesi gerektiğini fark eder oradan kaçmak için, bu yüzden de bir çözüm yolu geliştirir ve Mars’ta patates yetiştirmeye başlar. Sonucunda da Mark, onları yiyerek hayatta kalmaya çalıştı ve sonunda oradan kurtulmak için hayatını ortaya koydu. Ben bölüm değiştirme kararımı verirken hayatımı ortaya koymadım ancak “patateslerimi” ektim. Orada kastettiğim patatesler derslerim. Bölümden kurtuluşumun o bölümdeki derslere uyum sağlamak olduğunu keşfetmiştim çünkü. Derslere ağlayarak gidiyordum, tam bir hapishaneye dönmüştü benim için bu durum ancak sabrettim ve bir gün oradan kurtulacağım inancını hiç kaybetmedim. Bu arada derslerim gerçekten de çok iyi gidiyordu hatta bölüm değiştirme kararıma insanlar çok anormal tepkiler veriyorlardı, zaten başarılı olduğumu ve bölüm değiştirip yıl kaybetmemin saçma olduğunu söylüyorlardı. Fakat ben yılmadım ve bu isteğimin arkasından koşmaya devam ettim. Çabalarım sonuçsuz kalmadı, Mark’ın Mars ikliminde bile patatesleri yeşertebilmesi ve bir kaçış planı oluşturması – bir nevi imkansızı başarmıştı- gibi ben de kesin kararımı verip kaçışım için bir yol buldum. Sonunda tıkılıp kaldığım o hapishaneden kurtulacaktım. O kadar mutluydum ki sanki Mars’tan kurtulmuştum. Bununla birlikte yeni bölümümde herkes benim türümden ve şu an kendimi uzaylı gibi hissetmiyorum. Hayatta verdiğimiz kararlar, iyi veya kötü bir şekilde bizi etkiler. Bazıları bizi yeni bir yaşama sürükler, bazen çok isteyerek bir işe başlarız ve bir bakarız ki aslında hiç de olmak istemediğimiz bir yere gelmişiz. O yüzden bu tip kararlar verirken iki kere düşünmek gerekiyor. Ben bölüm konusunda iki kere karar vermek zorunda kaldım ve şu anki halimden gayet de memnunum fakat ikinci şansımda yanlış bir karar da vermiş olabilirdim ve tıkılıp kaldığım o gezegenden kaçarken bu yanlış karar sonucunda uzay boşluğunda yanarak yok olabilirdim. Fakat başardım ve hayatta kaldım. Umarım her zaman kararlarımız hayatımızı en iyi şekilde değiştirir. DOĞUŞ AKBOĞADEĞİŞTİRİLEMEZ BİR NESNELLİK VAR MIDIR ? İnsan yaşadığı doğanın temellerini açıklamaya takıntılı bir varlıktır. Bunun içinvaroluşumuzdan beri kendi varlığımızın amacını keşfetme ve ifade etme konusu bizim için enbüyük bilinmeyen olmuştur. Bireyler olarak kendi doğamızı ve yaşadığımız Dünya’nın fizikyasalarını açıklamak için modeller oluştururuz ve bu modelleri deneyler yoluyla test ederiz.Bir Temel Bilimler öğrencisi olarak bu modellemelerin nesnelliğini anlama isteğim beniVaroluşçuluk felsefesiyle tanıştırmıştır ve bu konuda yazılmış bir sürü eser olmasına rağmenSartre’ın ana argümanı benim için her zaman daha aydınlatıcı olmuştur, özellikle ÖznellikNedir isimli kitabı. Sartre’ın bu kitabı Marksizm içerisindeki öznellik tartışmalarına müdahalebulunma amacını güder. Kitabın hacmi az olsa da içeriği bir hayli ağır çünkü konu öznellikolduğundan, kitaba felsefi argümanlar hakim ve tartışma her ne kadar Marksizm odaklı birkonumlanmaya sahipse de Sartre’ın genel felsefi yaklaşımı olan Varoluşçuluk, kitaptakiöznellik tartışmalarında da belirleyici konumda.Varoluşçu felsefe, esas olarak, her türlü önyargının yadsınmasına dayanır. Tüm derdiözgürlüğün imkanını ortaya koymak olan bu felsefe için, önyargıların yokluğu özgürlüğün endeğerli koşuludur. Bu anlamda Sartre’ın varoluşçuluk felsefesinde, ‘varlık’ı belirleyen bir özyoktur; oluş söz konusudur: İnsan doğar, varolur, özünü gerçekleştirir. İşte tüm bu süreçlerde,kendilik, bilinç ve öznellik kavramları önemli yer tutar.Benim düşünceme göre kendi doğamız gereği oluşturduğumuz bilimsel teoremler vesistematik oluşumlar insanlararası ilişkilerin oluşturduğu kümülatif bilgi birikimleridir vebilinçsizce gerçekleştirdiğimiz olaylardır. Yani, nesnel olarak belirttiğimizi sandığımız herbetimleme ve olgu aslında o ana kadar yaşadığımız olayların ve tanıştığımız insanlarınetkileriyle ortaya konur. Bunu anlamak benim için çok önemliydi çünkü hayatımı teoriler vebu teorilerin pratik anlamda test edilmeleriyle geçirmek üzereydim. Bu yüzden araştırmama,öznellik kavramının nispeten daha kolay bulunabileceğini düşündüğüm sanat ve tarih ilebaşladım.Tarih, asla yadsınamaz ve günümüzü etkileyen gerçeklerle doludur. Ancak tarihçibunları kendi yorumlarıyla belirtir. Örneğin; bir Türk tarihçi ‘1453’te İstanbul fethedildi’kelimelerini kullanırken bir Yunan tarihçi aynı olayı, ‘1453’te İstanbul işgal edildi.’ şeklindeifade edebilir. Fark barizdir çünkü tarihçiler doğdukları topraklardan ve etnik geçmişlerindenetkilenir. Ancak bilimsel yasalarda bu farkı ayırt etmek tarih kadar kolay değildir. Bunun içindaha sonra, çevremizi inşa ederken temel aldığımız gerçekleri ele aldım. Yaşadığımız Dünya’yı değiştiremeyeceğizi ve yanlışlayamayacağımızı düşündüğümüzyasalarla idame ettiriyoruz; yerçekimi, termodinamik ya da elektrostatik yasaları gibi. Bugerçekliklerin nasıl işlediğini öğrenmek ve uygulamak kadar onların hangi koşullarda hangipsikolojilerle meydana getirildiğini anlamanın önemli olduğunu düşünüyorum. Bu bağlamda, Sartre’ın kitabında en önemli belirlenimi öznellik konusunda yaptığıayrımdır: ‘bilmezlik’ ve ‘olmak zorunda olmak’. Bilmezlik, düşünme temelli özne kavrayışınaters düşen bir kavramdır. Yani, bilincimiz hareket ederken bir bilgi oluşturmaz. Olmakzorunda olmak başlığı ise insanın yaşanan herhangi bir dışsal olay, an veya değişimi kendininvarolma sürecine katması ve onu içselleştirmesidir. Bu iki olgu birlikte bilincin öznekavramının yerine geçmesini temsil eder. Bununla birlikte takıldığım ve kafa yorduğum enönemli noktalardan biridir. Çünkü bilim adamının psikolojisini ve onun hangi olaylarıiçselleştirdiğini anlamak Sartre’ın felsefeye kazandırdığı bu kavramlarla mümkün olabilir.Aklıma bu konuda gelen ilk örnek Newton’un ve Robert Hooke’un, uzay fiziğini köktendeğiştiren iki bilim adamının, bir iddia sonucu gezegenlerin Güneş etrafında dönme hızınıkeşfetmeleridir. İkisi de uzun süredir bunun üzerinde çalışmaktadır ancak iddia sonucu süreçbir anda kısalmıştır. Çünkü ikisi de bu olayı içselleştirmiş ve yaptıkları çalışmalardabirbirlerine üstünlük sağlama gayesi belirmiştir. En sonunda çıkardığım sonuç şu ki, varoluşumuz deneysel kanıtlarla desteklenmişbilimsel yasalar bile olsalar bir tarih yapıtı ya da bir edebi eser kadar öznel oldukları ortayakonabilir. Geriye tek bir soru kalıyor. Avusturyalı filozof Wittgenstein’ın da sorduğu gibi tümbu öznellik içerisinde gerçeği bilebilir miyiz ?KAYNAKÇASartre, Jean P., Öznellik Nedir?. Çev. İnci Malak Uysal, İstanbul: Can Yayınları, 2015.1.Wittgenstein, Ludwig, Tractatus Logico-Philosophicus. İstanbul: Metis Yayıncılık, 2013.2.Mert ERKUL 21602106 İstediğimiz Kişi Olabilmek İnsanoğlu, karar verme mekanizması olarak öteki varlıklarla karşılaştırıldığında güçlü, fakat yine de zayıf bir mekanizmaya sahip bir varlık türü. Çoğu insan aslında olmak istediği bireyden tamamen farklı bir birey olarak yaşamını sürdürüp ölüyor. Bunun nedeni her insanın içinde belli bir oranda baskıladığı iç dünyası. Yani insanlar içten içe olmak istedikleri kişiler olamıyor. Baskılanan taraf, aile baskısı, toplum baskısı veya başka bir baskılama biçimi tarafından dışarı çıkamıyor bu nedenle insanlar aslında olmak istedikleri kişi olmadan yaşıyorlar. İşte insanoğlunun karar verme mekanizmasının zayıflığı buradan geliyor. Eğer istediğimiz gibi biri olamıyorsak mutlu yaşamak mümkün müdür? Yönetmen David Fincher’ın filmi “Fight Club”, ana temasını bu paradokstan almıştır. Filmin baş kişisinin aslında Tyler Durden olma isteği ve şizofreni hastalığı, kendisinin Tyler Durden’a dönüşmesine neden olur ve uykusuzluk ve şizofreni sayesinde aslında olmak istediği kişiye dönüşmüştür. Olmak istediğimiz kişi için uykusuzluk çekmemiz veya şizofreni hastası olmamız mı gerekiyor? Bu sorunun cevabı tabii ki hayır, olmak istediğimiz bireye dönüşmek tamamen bizim elimizde. Mutlu bir hayata sahip olmak, kaliteli bir hayata sahip olmaktan daha önemli. Olmak istediğimiz bireye dönüşüp mutlu olabiliriz, bizi daha ünlü veya daha zengin yapacak bir durumdan kaçmak mantıksız değil çünkü olmak istediğimiz kişiyle çelişiyorsa eğer bu durum, mutlu olmadan zengin veya ünlü olmanın bir anlamı yok bana kalırsa. Mesela çok yakın bir arkadaşım üniversite sınavına bir daha hazırlanıyor sırf bu nedenden dolayı. Kendisinin puanı mimarlığa yetiyordu ve inşaat mühendisliğinin ona daha az bir gelir getireceğini bile bile sırf orada mutlu olacağına inandığı için sınava bir daha hazırlanma kararı aldı. Yalnızca meslek seçimi için değil başka olaylar için de geçerli bu durum. Hayatımızı şekillendirmek iyisiyle kötüsüyle bizim elimizde. “Fight Club” filminde Tyler Durden kişiliğine dönüşen baş kişi, önceden kapitalist sistem içerisinde sistemin çarklarından biri iken, bu sırada kapitalizmden içten içe nefret ederek, kapitalizmi yıkan anarşist bir kişiye dönüşür. Bu dönüşümü tetikleyen şey hastalığı olabilir fakat en sonunda olmak istediği lider vasıflı, sisteme karşı bir kişi haline gelmiştir. Biz de istediğimiz bireye dönüşme azmini ve isteğini içimizde barındırmaktayız. İnsanoğlu kendisine farklı gelen ideolojileri, kişilikleri kabullenmekte zorluk çeken bir yapıya sahip, bu nedenle bu farklılıkları baskılama taraftarı. Bu baskı da bireylerin olmak istedikleri kişiye dönüşmelerini engellemekte. Başka kişilerin bizim hakkımızda düşündüklerini önemsemediğimiz zaman kendimizle barışık bir biçimde yaşayabiliriz. Bu özelliğimiz de bizi özgürlüğe ulaştırabilecek başlıca özelliğimiz konumunda. Özgürleşebilmek toplumun bize dayattığı tabuları yıkarak olabilir. Bu tabuları yıkmanın en kolay yolu ise kendi karakterimize kendimiz karar verip kendi yolumuzu kendimiz çizerek olabilir. İstediğimiz birey olmak özgüvenimizi artırarak daha güçlü bir karaktere sahip olmamızı sağlayacaktır, zorlukların üstesinden gelmemize kolaylık sağlayacaktır. “Fight Club” filminde baş kişi, destek gruplarına katıldığında olmak istediği kişiyi anlatır ve bir süre uyuma düzenini yakalar, çünkü kendi olmak istediği kişinin destek gruplarında yadırganmaması ona huzur verir. Bir süre sonra olmak Mert ERKUL 21602106 istediği yapmak istediği şeyleri yapmak üzere alternatif kişiliği devreye girer, çünkü bu hayat onun için daha huzur doludur. Huzura kavuşmanın, mutlu olmanın ilk yolu, kendimiz ile barışık olarak hayatımızı istediğimiz yolda şekillendirmektir. Toplumun baskıları, ideolojileri bizi kabullenmeyişi, biz dışlanışı reddedene kadar geçerlidir, çünkü bizim hayatımıza bizden başka kimse müdahil olmamalıdır, olamaz da. Kendi yaşamımızı kontrol altına alıp istediğimiz bireye dönüşmek için kendimizi kabul etmek ve kararlı olmak yeterli. Kendi hayatımda kendi tercihlerimden ben sorumluydum, istediğim hayatı sürdürdüm, kimi kararlarım çevre tarafından baskılanmaya çalışıldıysa da kararlılık gösterdim ve kendi yolumu olabildiğince kendim çizdim. Kendi kişiliğimizle barışık olduğumuzda mutlu, huzurlu ve özgür olabilme şansına sahip olduğumuzu biliyorum ve bu çizgiden şaşmamaya çalışıyorum. Bir İnci Bir Hayat / Çağıl KOKOL İnsanoğlu ne kadar açgözlü ne kadar doyumsuz… Ben insanların ne fakir ne de zengin, hiçbir ayrım yapmadan doyumsuz olduklarına inananlardanım. Eğer bir insan istediği bir şeyi elde ettiyse bir sonraki aşamada çok daha fazlasını isteyecektir. Bu durumu hepimiz için oldukça tanıdık öyle değil mi? Belki de bu, yaşadığımız dünyanın bir kanunu ya da kamçılayamadığımız duygularımızdır. Geçtiğimiz günlerde bir kitap okudum. Yazarı John Steinbeck ve kitabın adı İnci. Romanı rafa kaldırdıktan sonra bir süre daha etkisinden kurtulamadığımı fark ettim. Bu kitap sayesinde yaşadığımız dünyayı kafamda hatta kalbimde her yönüyle bir kez daha sorguladım. İnci adlı bu kitap diğer romanlara göre oldukça kısa fakat anlatmak istediği şeyler, vermek istediği mesajlar o incecik sayfaları arasında devleşmiş âdeta. Okurken sanki okumuyorum da kitabı yaşıyormuşum gibi bir ruh halindeydim. Daha da ötesi beyaz perdede duygusal bir film izliyormuş tadı… Beni bu kadar etkilemesinin sebebi belki de yaşanılan olayların gerçeklikle bağlantısıdır. Kitap hakkında söylemem gereken bir şey daha varsa o da kitapta yer alan tasvirlerden müthiş bir haz alıyor ya da alacak oluşunuzdur. Yazar betimlemeleri öyle güçlü yapmış ki kendinizi her sayfasında renkli baskılar, renkli resimler bulunan bir kitap okuyormuş gibi hissediyorsunuz. Roman Kino adında yoksul bir denizci ve ailesinin bugüne kadar eşi benzeri görülmemiş bir inci bulması ile hayatlarının ne denli değiştiğini anlatıyor. Kino’nun akrep tarafından sokulan bebeğini daha önce fakirler diye tedavi etmeyen bir doktorun, inci bulunduktan sonra ailenin ayaklarına kadar gelişi kadar gerçek ve acımasız bir dünya anlatılmış. Doktorun “Yerli çocukların akrep ısırmasını tedaviden başka işim mi kalmadı? Doktorum ben, baytar değil.” sözleri kitabı okuduğum süre boyunca aklımın bir köşesinde hep takılı kaldı. Maddi durumu iyi olmayanların ya da daha kaba söylemi ile fakir insanların veya çocuklarının insan olarak görülmemesi, tüm insanlık adına ne kadar yıkıcı ve üzücü bir durum öyle değil mi? Bu kitapta gözünü para hırsı bürümüş insanların en güçlü silahlardan daha tehlikeli olduğunu görüyoruz. Roman sürükleyici olduğu kadar okurken insanın içinde ince bir sızı bırakacak kadar da etkili. Buldukları inci ile bebeklerini tedavi ettirip gelecek için çok güzel hayaller kuran Kino ve ailesinin başına gelmeyen kalmadı maalesef. Eseri okurken birçok bölümde olaylara müdahale etmek de istiyorsunuz aslında. Kapitalizm ve sınıf ayrımını gözler önüne seren bu güzel eser okuyucuyu derinden etkilemek için yazılmış gibi. Mesela kitapta yer alan zengin doktor üst sınıfı nitelemekte. “Karıncalar çalışmaya başlamışlardı bile. Kimileri büyük, parlak ve kapkara gövdeli, ötekiler küçük, daha açık renkli, ama hepsi tez canlıydılar. İri bir karıncanın kazarak hazırladığı kum tuzağından kaçıp kurtulmaya çalışan küçük bir karıncayı izlerken Kino düşünüyordu. Tanrı karıncaları yaratırken bile ayrım gözetmişti.” satırlarından da anlaşılacağı gibi sınıf ayrımı o dönemde çok büyük bir sorun. Belki de insanları bu derece hırslı yapan unsur da bu ayrımdır. Aslında her şey doktorun hırsı ve açgözlülüğü yüzünden yaşandı. Bu yüzden kitabı okurken doktor karakterinden nefret etmekten alıkoyamıyorsunuz kendinizi. Kitabın sonlarına doğru aile her şeyden kaçmak ve yeni bir hayat kurmak için yola koyuluyor ama nafile… Para hırsı içinde yanıp tutuşan, kapitalizmin pençesine yakalanmış zalim insanlar ailenin peşini bırakmıyor ve kitap bebeğin ölmesiyle birlikte trajik bir şekilde bitiyor. Birçok okuyucu kitabın mutlu sonla bitmesini bekliyordu belki de fakat gerçek dünyanın acımazlığını tokat gibi yüzümüze vuran bu romanın mutlu son ile bitmesi gerçeklik çizgisinin dışına çıkıldığını gösterirdi böylece de eser vuruculuğundan ödün vermiş olurdu. Bu inci insanlara umutla beraber yıkım da getirmişti aslında. Kitapta verilmek istenen asıl mesajı kitabı okuyan herkes rahatlıkla anlayabilir. Bu incecik romanın sayfaları arasında yaşanan dünya gerçek ve bir o kadar da zalim. Monotonluktan sıkılıp yepyeni dünyalara yelken açmak isteyenler için masal tadında atıştırmalık bir kitap. Ünalacak Sedat Ünalacak Section 01 Başak Berna Cordan 11 Temmuz 2015 Konu: Deneme Bir Kahramanlık Destanı: “Eğil Dağlar” Zaman, insanlığın en büyük sermayesidir. İnsanlar ve toplumlar için her an önemlidir ve değerlendirilmelidir ancak her an bir değildir. Milletlerin ve insanların yapmaları gerekenler zamana ve şartlara göre değişebilir, ayrıca yapılması gerekenler yapılmadığı takdirde doğabilecek sonuçların ağırlığı da aynı olmayabilir. Eğil Dağlar, Yahya Kemal Beyatlı’nın sonuçlarıyla ve zorluklarıyla bizim milletimiz için en kritik zamanlardan biri olan Millî Mücadele yıllarına tanıklık eden bir eseridir. İnsan birçok açıdan bencil bir varlıktır. Kendini düşündüğü kadar başka bir insanı düşünmeyi bırakın, birçok insana yarar sağlayacak ancak kendine küçük bir zararı dokunacak bir şeyi bile çoğu insan kabul etmekte zorlanır. Bununla birlikte insanın sosyal ve etrafındaki insanları da düşünen bir yönü de vardır. Hepimiz içimizde birlik olma ve diğer insanlarla dayanışma isteği taşırız. Bununla birlikte diğer insanların da iyiliğini düşünebilme ve dayanışma içinde olma duygularımız her zaman aynı miktarda olmaz, zorluklar ve topluca çekilen sıkıntılar bu duyguları kuvvetlendirir. Bu durum Millî Mücadele yıllarında da gerçekleşmiştir. Kendi içinde fakirlikten doğan sıkıntılarla ve siyasi kavgalarla bölünmüş olan millet ortak düşmana karşı birlik olmuş ve sıkıntılara birlikte göğüs germiştir. Dışarıdaki ortak düşman içerideki düşmanlıkları unutturmuş, milletimize birlikte yaşama ve farklılıkları hoş görme kültürünü yeniden kazandırmıştır. Geçmişte yaşanmış olan bu kardeşlik tablosu aslında bugün için de çok şey ifade etmektedir. Dedelerimizin, ninelerimizin omuz omuza savaşmış ve ortak bir hedef için bir araya gelmiş olmaları bugünkü nesiller için birleştirici bir sebeptir. Bugün sıcak bir savaşın içinde değiliz ve olmak da istemeyiz, ancak birlikte olmamız ve farklılıklarımızı hoşgörüyle karşılamamız için illaki büyük bir felaketle karşı karşıya olmamız gerekmiyor. Ayrıca fakirlik, açlık ve gençlere yönelik uyuşturucu tuzağı gibi birçok tehditle adeta savaşıyoruz. Hâl böyleyken farklılıklarımızı ayrışma sebebi yapmadan aynı atalarımızın gerçekeştirdiği gibi kavgasız gürültüsüz bir şekilde birlikte yaşamayı öğrenmeliyiz. Bir bireyin kişilik özellikleri ve karakterinin oturması için zorluk ve sıkıntılara ihtiyacı vardır. Zorluklarla mücadele etmek bireyi olgunlaştırır ve karakteri oturtur. Benzer durum toplumlar için de söz kunusudur. Savaş gibi olaylarla milletler toplu bir olgunlaşma ve gelişme dönemi geçirir. Milletimiz buna güzel bir örnek olmuştur, kişilerin fedakârlık ve emeklerinin birlik ruhuyla bir araya gelmesiyle millet çapında bir şahlanma gerçekleşmiş ve yedi düvele meydan okunabilmiştir. Tarih sadece olayların, savaşların ve antlaşmaların sebep sonuç ilişkisi içinde incelenmesi olmamalıdır. Hiçbir olayın gelişimini insan faktörünü dikkate almadan tam 1 Ünalacak olarak anlayamayız. Objektif bir biçimde büyük olayları kabaca ele almanın yanında doğrudan insanla ilgili bazı kısa hikâyeleri bilmek doğru bir analiz yapabilmemizi sağlayacaktır. Hayat kesitlerinin subjektif ve duygularla yoğurulmuş bir biçimde aktarılması, hele ki bunun sıcağı sıcağına yapılması çok önemlidir. İnsanlar bir olayı diğerlerine aktarırken ancak kendi anlayabildiklerini aktarabilirler, onu da genelde tam aktaramazlar. Bu nedenle tarihi mümkün olduğunca o tarihe tanıklık etmiş, anlama ve anladığını aktarma kabiliyeti yerinde olan birinden öğrenmek çok önemlidir. Eğil Dağlar adlı eserinde Yahya Kemal’in yaptığı gibi, tarihi yaşayan birinin yazması ve gelecek nesillere aktarması çok önemlidir. Tarihimizi öğrenmek, milletimizin millet şuurunu kazanması ve geçmişten ibret alması adına çok önemlidir. Bizi birlikte tutacak ve gelecek hakkında sağlıklı tahminlerde bulunmamızı sağlayacak olan şey tarihimizi iyi bilmek ve yorumlamaktır. Geçmişten ibretlik kareleri aktarırken verdiği mesajlarla Yahya Kemal, bize “biz” duygusunu aşılamakta ve gelecek nesillere en faydalı bir yolla tarih dersi vermektedir. 2 Yusuf YILMAZ Savaşın Bilinmeyenleri “Gözlerindeki o korkuyu hiç unutamam. Şimdi hepimiz sağ salim olsak da kalbim çok buruk.” dedi. Kendi eşinden bahsediyordu. Çok da düzgün olmayan Türkçesiyle bana içini dökmeye çalışıyordu. Yüzündeki bütün çizgilerden hüzün ve savaşın acıları okunuyordu. Bir an o odadan uzaklaştım ve kendimi onun yerine koydum. Sadece düşündüğümde bile gözyaşlarımı tutamadım. O da beni bekliyormuş. İkimiz de ağladık bir süre ve sonra sarıldık. Bahsettiği bu anları şimdiye kadar kaç kere düşünüp ağlamıştır bilmiyorum ama sadece kendimi onun yerine koyunca düşündüklerim bile beni birçok kez hüzünlendirdi. Suriye’deki savaşı anlatıyordu. Yaşadıkları şehre bomba yağarken eşi ve çocuklarıyla kaçışından ve eşinin geride kaldığı için ne kadar korktuğundan bahsediyordu. “Hâlâ yaşadığımıza inanamıyorum. Gerçi çok da yaşıyor sayılmaz ya.” deyip hüzünlü bir tebessüm ediyordu. O güne kadar savaşın bu yanını hiç düşünmediğim fark ettim. Çocukların savaşla büyümesi ve belli bir evlerinin olmamasını düşündüm. Savaşın askeri tarafında ne kadar acı çekiliyorsa sivil tarafında da o kadar acı çekiliyormuş. Korkuyla büyüyormuş bazı çocuklar. Mavi gökyüzü görmüyorlarmış günlerce. Karınları acıktığı için değil de bomba sesleriyle uyanıyormuş bebekler. Savaş yaşayan ülkelerde bebekler annelerine nazlanamıyormuş. Anne ve babalar her gece yataklarına girdiklerinde, hala çocuklarıyla birlikte olabildikleri için şükrediyorlarmış. Ne kadar da acımasızmış insanlar, ne kadar da karanlık ve insafsız bir dünyada yaşıyormuşuz. Suriyeli bu adam bana hikâyelerini anlatmaya devam ettikçe Hayat Güzeldir (1997) geliyordu aklıma. Çok benzettim bu adamın hayatını o filme. Belki de bu yüzdendir bana bu kadar uzak olması. Böyle şeylerin sadece filmlerde olduğunu düşünürdüm, ne yazık ki gerçek hayattan esinlenirmiş filmler. Aradan aylar geçmişti ve bir gün Kızılay’da arkadaşımla buluştuk ve yeni bir restoran açacak olan arkadaşımıza yardım için Konur Sokak’ta yürüyorduk. Uzun süredir görmediğim Kızılay o gün bana ayrı bir güzel ve rengârenk gelmişti. Restorana gireceğimiz sırada bomba patladı ve o andan itibaren Suriyeli adamı eskiden hiç anlamadığımı fark ettim. İnsanlar kaçışıyordu, herkes ağlıyordu ve bana çok uzak gelen savaş 1 ayaklarımın altını titretmişti. O gün fark ettim ki yaşadığımız dünyada hiçbir zaman savaş bitmeyecek. Her an dünya üzerinde bir mazlum ağlayacak ve zaman ne olursa olsun bir babanın kalbi buruk kalacak. Ben 21 yaşına gelmiştim ve 100 metre uzağımda bomba patlayınca eve gidene kadar elim ayağım titremişti. Savaşla büyüyen kadınlar, çocuklar ve babalar nasıl unutabilirlerdi ki o günleri? Bir gün savaşın bittiğini düşünsek bile bu insanların kendi kalplerindeki enkazı kaldırması nasıl mümkün olabilir ki? Bu olayları araştırmaya başladıktan sonra anladım ki Batılı ülkelerdeki insanların rahatı için Orta Doğu’da doğan insanlar enkaz yığınına çevriliyor. Filmde de gösterildiği gibi savaşlarda en çok ölen değil de yaşayan zarar görüyor. Çocukluğunu tozpembe geçirebilmiş ve en azında savaş görmemiş bizler, savaşın bize çok uzak olduğunu düşünüyoruz. Bazılarımız benim gibi ümitsiz olup dünya üzerinde her zaman savaşın olacağını düşünüyor ve bazılarımız ise bitmesi için çaba sarf ediyor. Bu olaylara hangi açıdan bakarsak bakalım; savaş görmüş, birçok günler bombayla uyanmış ve kalbinde kocaman bir enkaz olan insanlara yardım etmekle başlamalıyız. Başka ülkelerden gelen insanların keyfimizi bozduğunu düşünüp karşı çıkmak yerine duygudaşlık yapmalıyız. Savaşı durduramasak bile, sebep olduğu enkazı kaldırmalıyız. Bu yazıyı kaç kişi okur bilinmez; fakat o Suriyelinin yüzündeki acıyı herkes okuyabilirdi eminim. Sena Gökkuş 21401356 TURK 101-17 22.12.2014 Başak Berna Cordan Özgürlük Bunun Neresinde? Bir toplum hayal edin. Hiçbir yasak yok, insanlar sınırsız bir biçimde özgür, ayıp karşıladığımız şeyler şimdi çok normal karşılanıyor. İlk duyduğunuzda hoşunuza gitti değil mi? Tabii bu kadar özgür olmanın bir bedeli var. Bizim oluşturduğumuz bu toplumda insanlar belli kısıtlamalarla doğuyor, sonrasında o doğduğu sınırlar içerisinde “sınırsız” bir özgürlüğe sahip oluyor. En kötüsü ise kimse doğduğu sınırları ve kapasitelerini sorgulamıyor, sorgulamanın ne demek olduğunu bilmiyorlar bile. Peki şimdi nasıl geliyor kulağa? İlk okuduğumda gerçekten garip karşıladım Aldous Huxley’in Cesur Yeni Dünya adlı eserindeki düşünceleri. Tamam, olması mümkün olaylar anlatılmıyor bu yüzden “ütopya” diyoruz yazarın yazdıklarına ama gerçekleşmesi mümkün olan ögeleri de barındırıyor kitap. Bilmiyorum insanları yapay yollardan çoğaltmak ve belli kalıplara göre eğitmek size nasıl gelir, bana pek olası gelmiyor ancak günümüzdeki toplumların gidişatına bakarak şimdi ayıp ve yasak olarak gördüğümüz şeyleri kısa bir süre sonra normal karşılayacağımıza çok eminim. Kitap insan doğasına aykırı olarak oluşturulmuş. Bir kere “herkes herkes içindir” durumu bizim doğamıza tamamen ters. İnsanın içindeki en temel duygulardan biri aidiyet duygusudur. İnsanın çevresinde pek çok arkadaşı olur ama kendisini sadece bir kişiye daha yakın hisseder. Onu daha çok sever, üzgün olduğu zaman onu görmek ister, sevincini onunla paylaşır; kısacası hayat sadece o kişiyle güzelleşir. Çokeşlilik zaten insan doğasına aykırı bir olgudur, kitapta olduğu gibi tekeşliliğin garip karşılanması hatta bir noktaya kadar yasak olması insanın sahip olduğu en önemli duygulardan birini içinden söküp atar. Hele anne ve babalığın ayıp görülmesi bir toplumu yıkıma uğratan bir olaydır. Aile oluşturmak ve çocuk yetiştirmek doğanın bir kanunudur. Özetlemek gerekirse sevmek, sevilmek, sadece bir kişiye ait olmak ve sağlam bir aile kurmak bizim zaten içimizde olan duygulardır. Bu duygular kolay kolay bastırılamaz, kontrol altına alınamaz. Herkes, herkes için değildir. İnsanları doğduğu andan itibaren, hatta doğmadan önce bir kalıba sokmak onların en temel haklarından birini ellerinden almaktır. Sınıfların ve ayrımcılığın olduğu bir toplumda insanların özgür olması çok küçük ve önemsiz bir detaydır. Bir kere siz o insanı istediğiniz kalıba sokarak onu kendinize ait bir nesne haline getirmişsinizdir, o saatten sonra o insan istediğini söylese ne fark eder? Böyle göstermelik bir özgürlük resmen insanların beynini yıkamaktır. Kitapta asıl olan olay budur. Herkes belli bir sınıfa ait doğar ve o sınıf içerisinde mutlu olmaları sağlanır. Üst sınıftan insanlar bile neden böyle bir sistem olduğunu sorgulamaz, alt sınıftaki insanlardan nefret etseler bile onlara muhtaç olduklarının ve “herkesin herkes için” var olduğunun farkındadırlar. Gökkuş, 2 Kitaptaki gibi yozlaşmış ve bozulmuş bir toplumda yaşadığımı hayal edince tüylerim diken diken oldu. Tamam, mevcut toplumumuzda da belli başlı sıkıntılar mevcut ancak en azından bilinçli olarak yaşıyoruz. Ne olmak istediğimizi, ne için var olduğumuzu kavrayabiliyoruz; bir şey aklımıza yatmadıysa sorgulayabiliyoruz. Düşündüğümüz şeyleri açıkça söyleyemiyoruz belki, çok fazla yasak koyuyoruz insanlara ama en azından düşünebiliyoruz. Bir makine gibi yaşayıp özgür olduğuma inanmaktansa çevremde olup biten olayları sorgulayıp kendime saklamayı tercih ederim. Bana göre sorgulamak ve yanlış giden şeyleri fark etmek en büyük özgürlüktür çünkü. Biliyorum, toplumumuz çok iyi bir yöne gitmiyor ama ütopyamızdaki hale de gelmemeli. İnsanlarımızı her konuda bilinçlendirmeliyiz, onlara özgürlük tanımalı ve ne düşündüklerine değer vermeliyiz. Aksi halde yaşayacaklarımız, kitapta olanlardan daha kötü bir hale gelecektir. Kaynakça HUXLEY Aldous (2013). Cesur Yeni Dünya, İstanbul: İthaki. ERTUĞ SAĞMAL KADININ GÜCÜ 2013 yılı yapımı Hükümet Kadın filmini önce sinemada daha sonra da televizyonda izledim. İlk izlediğimde çok gülmüştüm, ve daha sonraki izlenimimde günümüzle kıyaslayarak düşündürücü yanlarını gördüm. Okuma yazma bilmeyen, yaşamını eşine ve çocuklarına adayan bir kadının istediği zaman ne kadar güçlü olabileceğini anlatan bu filmden yola çıkarak çok şeyler anlatılabilir. Kadın, anne ve dolayısıyla her şey. Kadın, sevgi, şefkat, merhamet, güç ve dolayısıyla her şey. Dünyayı güzelleştiren varlıklar. İlk tanıdığım kadın annem. Onun sevgisinin yüceliği, söz konusu ben olunca, hiç düşünmeden en zor işleri bile yapması...benim için elbette çok önemli. Hastalanınca hiç uyumadan başımda beklemesi, çok az yemek yediğim için yaşadığı sıkıntıları şimdi anlayabiliyorum. Meğer benim için ne kadar çok üzülmüş. Eminim bütün anneler de benim annem gibidir. Çocuklarının üzülmesi, canlarının yanması demek annelerin iki katı üzülmesi, iki katı canının yanması demektir. Tanrı'nın kadınlara bahşettiği özellikler sayesinde, yaşadıkları sorunlar karşısında nasıl davranılması gerektiğini biliyor olmaları, onlara verilen en büyük güç. İçgüdülerine göre hareket ettiklerinde, yaşanan olayda "ben demiştim" le biten cümlelerinin sonunda haklı çıkmış olmaları da bunun kanıtı olsa gerek. Biz erkekler hayatımızdaki kadınları ne kadar tanıyoruz. Onlara hak ettikleri değerin ne kadarını veriyoruz. Oysa annemden biliyorum maalesef vermiyoruz. Yani çok benciliz. Hâlbuki çok küçük şeylerle mutlu olan annelerimiz bu değeri hak etmiyor mu? Başarımızla sevinen, ama başarısız olduğumuzda içinden çok üzülse de "canın sağ olsun" diyerek bizi güçlendiren yine annemiz değil mi? Çağdaş toplumlarda artık kadın erkek eşitliği varken, ülkemizde kadına verilen değerin gün geçtikçe daha azaldığını görmek, gerçekten çok üzüntü verici. Her başarılı erkeğin arkasındaki kadının, artık erkeğin arkasında durmaktan çıkıp, erkeğin önüne geçmeye başladığı için, bazı cahil insanlar bunu hazmedemeyip halâ kadınlara zarar vermekten geri kalmıyorlar. Onların hayatlarına son vermeye kadar her türlü zulmü onlara reva görüyorlar. Toplumların yaşam politikaları belirlenirken, kadınların temel düşünceleri çok önemli bir yer tutmaktadır. Yetenekleri, güçleri, duyguları ve fikirleri ya da kısaca varlıkları yeter. Evini başarıyla yöneten, çocuklarını yetiştiren, bunları yaparken her türlü fedakârlığa göğüs geren kadın, ülke yönetiminde de çok başarılı olabilir, yeter ki onlara bu eşitliği tanıyalım. Çünkü evdeki ve toplumdaki mutluluğun kaynağı olan kadındır. Sevgilerine diyecek tek kelime yok bence. Onlar eşleri, çocukları, yakınları için yapamayacakları hiçbir şey yoktur. Nerede olursa olsun, köyde kentte her koşulda, sevgisiyle her türlü zorluğa göğüs gerer. Sevginin açamayacağı hiçbir kapı yoktur. Bazen sevgi, en güzel tatlıdan daha güzeldir. Bazen sevgi en güzel yemekten daha doyurucu gelir insana. Biz erkeklerin hayatındaki kadınlar: Anne, kız kardeş ya da abla, eş, öğretmen. Sevmeyi, birlik olmayı, öğrenmeyi ve öğretmeyi onlarda öğreniyoruz. Karşılığında da onlara saygılı, sevgili olarak görevimizi yerine getirmekle görevliyiz. Çünkü onlar hak ettikleri değerleri verildiğinde daha da değerlenirler. Anne ise daha mutlu, kardeş ya da abla ise daha mutlu, eş ise daha mutlu, öğretmen ise daha da mutlu olacaktır. Çünkü hayatımızdaki en değerli hazinemizdir onlar. Hazineler korundukça değerlenir, çoğaldıkça güçlenir, temiz tutuldukça daha da parlarlar, göz kamaştırırlar. Kadına biçilen görev ne olursa olsun, her türlü üstesinden gelir. Günümüzde her yerde, her adımda kadın vardır. Ve kadının başarısı vardır. Bir bütünün en önemli parçasıdır o. Evin, toplumun, ülkenin ve dünyanın. Kadını göz ardı etmeye çalışan zihniyet, önünde sonunda bunun cezasını çekmeye mahkûm olacaktır. Eğitimli olsa da olmasa da bu yüce varlıkların, sahip oldukları en büyük özellikleri olan duyguları ile tecrübelerini bir araya getirdiklerinde, toplumlara yeniden yön verecek kadar güçlü yarınların oluşmasında etkin rol oynayabilirler, yeter ki onlara fırsat verilsin. Toplumlar ne kadar eğitimli olursa, yarınları da o kadar güçlü ve aydınlık olur. Bu nedenle toplumların kadına bakış açıları, geniş olmalı ki, kadınlar sosyal ve siyasal açıdan ülkelerin gelişmesinde, düşünceleri ile katkıda bulunabilsinler. Kadınların daha "kadınca" diye düşünülen alanlarda olmaları yerine, buna karşın karar verici pozisyonlarda olmaları, ülkelerin olumlu yönde gelişmelerinde yararlı olacaktır. Türk Medeni Kanunu ile kadınlara verilen haklarla, kadın erkek eşitliği konusunda toplum içerisinde kadının yeri belirlenmiştir. Kadın aile içinde köprü görevini üstlenmiştir. Toplum içinde olduğu gibi aile içinde de sosyal işleyişin anahtarı olmaktadır. Kadın isterse dünya değişir. Dünyayı değiştirecek kadar güçlüdür çünkü. Bunun için kadınların gücünden korkanlar, onları geri plana atmaya çaba gösterirler. Onları kirletmeye, onları yok etmeye, zarar vermeye devam ederler. Ama bu tür toplumlar, geleceklerini yok ettiklerinin farkına vardıklarında çok geç olacaktır. Sonuçta, anne olan varlık çok güçlüdür, çünkü başka bir canlıya can vermiştir. Daha sonra da yüreğini, sevgisini, merhametini ve gerektiğinde canını vermeye hazırdır. Üstlendiğim her görevde, onun sevgisi ile onun verdiği güç sayesinde başarılı oluyorum. Annem için yüreğimdeki sevginin tarifi yok. Ama biliyorum ki o beni çok çok daha çok seviyor. Özgan 1 Ezgi Özgan TURK 102-17 Dördüncü Blog Yazısı Finali 16 Aralık 2019 Bir Başına Suçlama İşte yine yaptım. Oysa ne kadar çok yemin etmiştim kendime, çenemi tutacak konuşmamam gerektiği yerde söylememem gereken şeyleri söylemeyecektim. Açtım başıma belayı! Şimdi uğraş dur. Dert anlat millete, “Yok efendim, ben öyle demek istememiştim. Yanlış anlıyorsunuz.” gibisinden birkaç cümle sarf et. Sonra bekle ki birileri seni anlasın, sen de içini kemiren o anlaşılamama duygusundan kurtul. Hoş olmaz mıydı, söylediklerin kısa ve öz olsa? Sağa sola çekilmeyecek dümdüz konuya odaklı konuşmalardan hani, öylelerinin çok zararı dokunmaz ya (Plutarkhos, Gevezeler ve Meraklılar). Yani demiyorum ki herkes hak verirdi ama, biri de olsa gerçekten dinlerdi yahu! En azından seni anlamaya çalışan olurdu; öyle boş boş, kendi kendine bir şeyler geveleyip “Aman yanlış anlaşılmadım inşallah.” diye düşünerek kendi kendini de yiyip bitirmezdin. Fakat dur, kendini boş yere boğma bu bilinmezlikle. Hele cevap son derece ortadayken: Tabii ki yanlış anlaşıldın. Herkes senin gevezeliklerinden öyle bıkmış ki, kimse oralı bile olmadı. Seni duymadılar bile, nasıl asıl kastını fark etmiş olsunlar? Hepsinin zaten senin hakkında süregelen kesin yargıları varken, her dediğin kafalarındaki karakterin olumsuz yönlerini yeşerten birer kova su serpti sadece (Plutarkhos, Gevezeler ve Meraklılar). Bir sırrı bile saklayamadın, hem de kendi kendinin sırrı bu. Öyle başkası kulağına eğilip de söylemedi yani. Meraklı hırçın doğan seni yeni denemelere sürükledi, eline yüzüne bulaştırdın, bir de bunu en son anlatılması gereken insanlara anlatıverdin (Plutarkhos, Gevezeler ve Meraklılar). Çok güven bekleme derim. Nasıl güvensinler artık sana? Özgan 2 Arkalarından iş çevirdiğini bile düşünmüşlerdir vallahi! Bir de korkağa bak ki, hikâyeyi de değiştirip anlatıyor. Evet! Şimdi her şey yerine oturdu. Anlamsız detaylar, kaşınan bir sır ve sana deli gibi kızmış o çok sevdiğin insanlar... Bu kadarına da pes doğrusu, inanır mısın beni bile şaşırtıyorsun bazen. Üstelik sen ben iken. Ah be kızım! Ne vardı o gün oraya gidecek. Merak insanı öldürmez mi (Plutarkhos, Gevezeler ve Meraklılar)? Çok merak ettin de baktın, gördün, mutlu mu oldun? Hani diyelim bir an oldun, sırf yapabildiğini bilmek sevinci o da. Sonrası buz gibi korku. “Bir şeyler yaşadım ya, kimlere kimlere anlatırım şimdi ben bunu. Oh oh, bana da iyi malzeme çıktı doğrusu. Dur bakalım, ben bunu üç ay konuşurum.” diye düşünmediysen ben de bir şey bilmiyorum. Komik, artık beni bile kandırabiliyorsun, o kaşınan gevezeliğini rahatlatacak tırnakları etine geçirirken ruhun duymasın diye neler neler düşünüyorsun. Bu nasıl bir hastalık? Yöneltsene enerjini daha faydalı bir işe (Plutarkhos, Gevezeler ve Meraklılar), bunca zaman kaybettiğinle kaldın bir de. Üstüne üstlük şimdi bana karşı yapmaya başladın şu gevzelikleri. Olayları tekrar tekrar anlatıp duruyorsun. Ben senin yüzünden uyuyamamak zorunda mıyım? Bari bana yapma. Hani severim seni de, gün boyu dinleyince çekilmez olduğunu söylesem yeridir. Bak sözüm akıl dolu derin konulardaki uzun vakit geçirmelerin değil. Fakat daha doğru dürüst tanımadığın birinden duyduklarını arkadaşlarına anlatıp anlatmamışsın, bana ne? Çöz işte şu derdini. Beni uğraştırma artık. Bazen başımıza dert açma sebebinin bile düşünüp konuşacak bir şeyler bulma çabası olduğunu düşünüyorum da hadi neyse. Senin çocukluğunu da biliyorum, yine böyleydin sen. Dinletme açlığı ver sende (Plutarkhos, Gevezeler ve Meraklılar). “En çok ben konuşayım, en çok benim sesim çıksın.” aşkı bu sadece. Artık çok sıkıldım. O yüzden lafı eveleyip gevelemeyeceğim. Bırak, herkes nasıl yaşıyorsa öyle yaşasın. Ondan aldığını buna götürme. Sen sana bak, yani bana demek Özgan 3 istiyorum. En azından bir tarafımızın mantığı çalışıyor da çürüyen parmağı görebiliyor. İşte kes onu. Geriye sen ve ben kalalım... biz... ben... Belki de susmayı öğrenmeliyim. Kaynakça Plutarkhos. Gevezeler ve Meraklılar. Çev. Güzin Aker. İstanbul: Kırmızı Kedi Yayınevi, 2016. Kemal Görkem Çepni AŞK ÇEŞMESİNDEN BİR YUDUM ŞARAP Ne güzel bir şehirdir Roma değil mi? Rönesanstan kalan ya da rönesans döneminin etkisiyle ortaya çıkmış sanat eserleridir belki de Roma’yı bu kadar güzel yapan. Say say bitmezler. Gerek Pieta heykeli gerek Bacchus heykeli, hepsinin kendine has anlamları ve özellikleri vardır. Lakin en çok takıldığım eser ise bunlar değildir. Trevi Çeşmesi ya da biz Türklerce bilinen adıyla Aşk Çeşmesi yer edinmiştir içimde. Tek bir heykelden ibaret değildir; aksine birden çok heykelle daha farklı bir yapısı vardır. Hepsi birbirinden güzeldir. Tâbii ki hangisinin daha güzel olduğu değişir kişiden kişiye. Ben genele bakmayı tercih ediyorum. Oradaki bütün heykelleri bir bütün olarak görüyorum. Ne de olsa amacı bu değil midir sanatın, sanatçının? Her insan farklı bir fikir, farklı bir bakış açısı demektir. Aşk Çeşmesi’nin bu kadar ünlü olmasının sebebi de budur belki de. Sonuçta her bir köşesi birbirinden değerli sanat eserleriyle dolu bir şehirden bahsediyorum. Aşk Çeşmesi diyince havuza para atan insanlar gelir aklıma. Hepsi ayrı dilekler tutarak atarlar paralarını. Belki de asıl olay para atmak değildir. Bir kıvılcım tutuşur ve onu büyütmek isteriz. Tıpkı bir çiftçinin ektiği tohuma benzer. O da büyütmek, yetiştirmek ister. Bizim yaptığımız da tam olarak budur. Düşüncemizi yetiştirme isteğimizi fiziksel bir forma çeviririz. Motive oluruz bu şekilde. Daha farklı bir benzetme yapmam gerekirse atasözlerimizi de kullanabilirim. “Söz uçar, yazı kalır.” çok güzel bir örnektir. Bir düşünceyi kalıcı kılmak için fiziksel bir forma çevirmemiz gerektiğini anlatır. O parayı atarak temel atmış oluruz büyüyecek, bir parçamız olacak düşüncemize. Gerçekleşmesini bekleriz ve inanırız ona. Hatta saklarız herkesten söylenirse gerçekleşmeyeceğini belirterek. Somut bir hâle getiririz. Bir vücut bahşederiz düşüncemize. Düşünmeye devam ediyorum Aşk Çeşmesi’ni. Heykelleri -aşkla oyulmuş, işlenmiş taşları- adıyla bağdaştırıyorum. Aşkı arıyorum kendimde heykelleri izledikçe. Bu muhteşem duyguya kaptırıyorum kendimi. Sular akarken heykellerin arasından, ben de eşlik ediyorum duygularımla. Sıyrılıyorum olumsuz düşüncelerimden. Hedefime ilerliyorum engel tanımadan. Gerekirse çarpıyorum onlara. Yıkıyorum, aşındırıyorum onları. Nasıl olsa sevgi engel tanımaz. Deviriyorum sevgimin, aşkımın gücüyle hepsini. Engelleri aştıktan sonra ulaşıyorum gitmek istediğim yere. Artık olmak istediğim yerdeyim. Havuzun para atılan kısmına ulaşıyor su; ben ise, bir şekle giren düşüncelerime ulaşıyorum. Aşkla birleşiyorlar orada. Mutlu olmanın şartı da bu değil midir zaten? Olumsuz düşüncelerimden kurtulup mutlu düşüncelerimle, duygularımla iç içe olmak… Peki yolun sonuna mı geldim? Bitti mi her şey? İstediğim şeye ulaşana kadar mıydı maceram? Engelleri aşıp istediğime ulaştıktan sonra ne bekliyor beni? Hepsinin cevabı bende saklı her zamanki gibi. Artık ben ne istersem o olacak. Kendi zirveme ulaştım ve inmeye de pek niyetim yok. Saf bir mutluluk yaşama zamanı geldi. Bunları hak ettiğimi düşünüyorum ve keyfime bakıyorum. Aşk şarabından bir yudum alıyorum arkama yaslanarak. Sallanan sandalyemde oturuyorum ve şöminede yanan ateşi seyrediyorum. Aşk Çeşmesi’nden aldığım ilhamla iyice kayboluyorum duygularımın içinde. Gerek bedensel olarak gerekse ruhsal olarak birleşiyoruz. Ateşin sıcaklığı tenime vururken ve aşk şarabını yudumlarken aldığım hazzı tanımlamak ise pek mümkün gözükmüyor. Duygularımı somutlaştırmak önemli ve gerekli bir olay. Bunun farkındayım fakat elimden gelmiyor. Aynı zamanda düşünüyorum o kadar zorluklar atlatmışım bu noktaya gelmek için, bunu mu başaramayacağım? Tâbii ki de baaşaracağım. Sonuçta zirvemdeyim, duygularımla bir olmuşum. Kim ya da ne durdurabilir ki beni? O hâlde başlamalıyım tanımlamaya. Ateşin tenime temas edişini, Aşk Çeşmesi’ndeki suyun havuzun dibine vurmasına benzetebilirim. Su, havuzun dibinde atılan paralarla buluşuyorken ben de ateş bana vurduğunda aşkımı, sevgimi, güzel duygularımı anımsıyorum. Aşk şarabını yudumlarken boğazımdan geçişini ise daha farklı bir şekilde yorumlamak isterim. Yağmurlu bir Roma akşamında yağmur damlaları nasıl Aşk Çeşmesi’ndeki heykelleri ıslatmaktaysa, aşk
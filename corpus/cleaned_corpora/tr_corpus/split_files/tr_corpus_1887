bilimlerde sınırlayıcı olan kavramsal açı dır toplum bilimlerinde sınırlayıcı öğeler daha da derine, bazı konulardaki duygularımıza, toplumun bize çocukluğumuzdan beri kabul ettirdiği öğelere gidiyor. Kaba anlamda mantık dışı deyişim de şundan dolayıdır insanların duygu mekanizması anlaşıldığı zaman, belirli bazı toplumsal olaylara ne gibi değerler bağladıkları belirdiğinde, bunların da bir mantığı olduğu anlaşılır, fakat bu mantığı bilmek için önce mekanizmayı anlamak gerekir. Tıpkı Arapça'yı öğrenmek için salık verilen usul gibi Arapça bir cümleyi okumak için önce anlamını bilmek gerek... Toplum konusundaki bilgilerimizin türetilmesinde matematik mantık nisbeten az bir yer tuttuğu için, mantıksal pozitivizm toplum olaylarını aydınlatmakta az başarılı olmuş, ve bu yazara göre toplum bilimlerinin ilerlemesine bayağı engel olmuştur. Bu da yukarıda belirttiğimiz, mantıksal pozitivizm'in asıl sorun unun ikinci yönünü oluşturuyor. Zira, mantıksal pozitivizmin bir özelliği çok arınmış , soyut bir dile dayanarak sonuç aramasıdır. Kullandığı dil tamamen sun'î önermelerden oluşan sembolik mantık tır. {89} Oysa, günlük hayatımızda yaşantımız hiç de soyut olmayan günlük konuşmaya dayanır. Örneğin, kapitalizm batacaktır ifadesinin bu soyut, matematiksel dile uyan bir tarafı olmadığı için sembolik mantıkla ne doğruluğu ve ne de yanlışlığı ifade edilebilir. Sorun bilim felsefesinin kullandığı dil de ifade edilemeyen ifadelerin günlük hayatımızda önemli bir yer tutmasından ileri geliyor. Örneğin, bizi toplum hayatında harekete geçiren Din insanı kurtarır , Kapitalizm batacaktır , Sömürüye son gibi ﬁkirlerdir. O zaman bunları felsefeci olduğumuz için saymamak toplum hayatının önemli bir yönünü inkâr etmek anlamını taşıyor. Bu sonucu, daha derin ve dil olanaklarının sınırlandırdığı bir planda mantıksal pozitivistlerle bir zamanlar beraber çalışmış olan ve belki de yüzyılımızın en önemli felsefecilerinden olan L. Wittgenstein görmüştü. Başlangıçta sembolik mantıkla doğruyu saptayabileceğine inanan Wittgenstein, hayatının sonuna doğru felsefe problemlerinin sembolik mantık problemleri olarak ortaya konmadan önce, daha tabanda olan bir düzeyde, günlük dilimizin -ve beraberinde getirdiği yaşam çerçevesi- katında çözümlenmesi gereğine inanmaya başlamıştı. Dorothy Emmet, Rusel, Roles and Relations adındaki kitabında, kullandığımız günlük dilin bizi hakikati yanlı bir şekilde algılamaya götüren bir diğer unsuru üzerinde durmuştur. {90} Emmet'e göre, toplum hakkındaki görüşlerimizin çoğunluğunun normatif bir içeriği vardır. Zira, başbakan sözcüğü vatandaşlara hizmet etmekle yükümlü bir kişi anlamını içerdiğine göre, Bülent Ecevit başbakandır dediğimiz zaman Bülent Ecevit halka hizmetle yükümlüdür diyoruz. Emmet'in üzerinde durduğu konu bize ideoloji kavramını incelerken yeni bir kapı açıyor günlük dilimizdeki kavramların bazılarının bir ahlâki sorumluluk yükü taşıdıklarını hatırlatıyor. Sözcüklerimizin bu yükü bazen de duygusal olabiliyor. Duygusal yük taşıyan bu kelimelerin bir kısmı yuh kelimeleri, bir kısmı da yaşa kelimeleridir. Bir kısmı belirli bir ortamda kendinden olumlu bir yük taşır örneğin Türkiye'de bayrak , Atatürk gibi. Fakat Emmet'in üzerine parmak bastığı konudan daha mühim olan bir özellik, kullandığımız kelimelerin bir dünya görüşü içinde yeraldıkları ve o açıdan bakıldığı zaman çok önemli bir toplumsal fonksiyon meydana getirdikleridir. İnsana etrafındaki kâinatı algılamaya yarayan bu görüş'e kültür diyoruz ve kültürün oluştuğu parçalara da simge diyoruz. {91} Simge ler bize toplumun iki alanında rehberlik eder, birincisi bilgi lerimizi sistematikleştirmemizi mümkün kılan bilişsel çerçeveyi sağlar Üzüm le bağcı yı birbirinden ayırmamıza yarar ikincisi, ahlâkî ve duygusal hayatımıza bir düzen verir hırsız ı aziz den, iyi'yi kötü den ayrı tutmamızı sağlar. Şimdi bu konuyu ele alalım. {92} Bu bulgu aklımıza şöyle bir soru getiriyor Acaba kullandığımız kavramların hangileri bu şekilde yüklü kavramlardır. Bunu da anlamak için Simgesel (sembolik) sosyolojinin bazı yönlerini gözden geçirmemiz gerekecek. Bir kere Türkiye'de genellikle üzerinde durulmayan bir noktayı ele alalım simge ile işaret arasındaki farkı. {93} İşaret toplum içinde kullanılmakla beraber anlamı nötr olan bir soyutlaştırmadır. Asfalt yolun üzerinde bazı yerlerde, tarlalardan hayvanların birden otomobil sürücüsünün karşısına çıkması ihtimali karşısında, onu uyarmak için yol kenarına çerçeve içine bir inek resmi koyarsak, bu bir işa- ret tir bir ineğin mevcudiyetinin yerine geçen inek le eş anlamlı bir simgedir. Kırmızı traﬁk ışığı bir işarettir. Fakat kızıl ihtilâl bayrağı bir işaret değil bir simge dir bu bayrağın beraberinde getirdiği birçok karışık ve uzantılı çağrışımlar vardır. Bazıları için bu bir sevinç vesilesidir, bazıları için hüzün. Millî bayrak bir iftihar, sevinç ve katılma simgesidir, beraberinde bu çağrışımları getirir. Böylece, toplum içinde kullandığımız tüm kavramlaştırmaları bu iki ana grup içine koyabiliriz. Bunlardan bir kısmı işaret tir, bir kısmı simge dir. Toplumsal hayatımızda kullandığımız kelimelerin büyük bir bölümü simge tipindedir. Örneğin parti , ilericilik , din , Kıbrıs gibi. Bunun yanında, işaret niteliğini taşıyan bazı kelimeler de zaman zaman simge olabilir emek , toprak , deniz , ufuk gibi. Demek oluyor ki, insanlar yaşadıkları ortamı algıladıkları zaman onu tarafsız bir çağrışımla değil, çok zaman taraﬂı bir çağrışımla nitelendiriyorlar. Kur'an kelimesi yalnız bir kitaba değil mukaddes bir kitaba çağrışım yapar. Vatan yalnız toprak parçasının tariﬁ değildir, ahlâkî bir yük taşıyan bir kelimedir. İsimler için bu daha da geçerlidir örneğin Rusya'da Lenin yalnız 18701923 arasında yaşamış bir siyasî lider değildir. O, aynı zamanda Çürümüş Çarlık Rejiminin Tasﬁyecisi , Sovyet Gençliğinin Rehberi , Felsefede Eşsiz Buluşlarıyla Yol Göstermiş Bir Düşünür'dür. Rusya'da Lenin adı kullanıldığı zaman beraberinde bu çağrışımları getirir. Belirli bir toplumun yapısal şekli'ni devam ettirmeyi sağlayan unsur, bu toplulukta yaşayan herkesin başında taşıdığı bu gibi simgelerden oluşan dağarcıktır. Simgeler nesilden nesile insanlara aynı toplumsal davranışlarda bulunmayı öğretir. Örneğin katil sözcüğü beraberinde daima nefret edilmesi gereken bir insan çağrışımı ile beraber gelirse, katil sözcüğü kaldıkça katile karşı nefret müessesesi de kalacaktır. Bu açıdan bakıldığı zaman kanun dediğimiz toplumsal olayın toplumu ayakta tutan bir simgeler sistemi olduğu görülür. Yukarıda anlatılanlardan anlaşılıyor ki, dünyayı algıladığımız zaman Marx'ın ve Freud'un taktığımıza işaret ettikleri gözlüklere grup veya içgüdü gözlüğüne- bir yenisini ilave etmek gerek Simge sistemi gözlüğü. İnsanlar bilgiyi ta- biat tan almazlar, toplumdan alırlar ve toplumdan alınan bilgi şekillenmiş bilgidir. Geleneksel toplumda anne çocuğuna padişah tan bahsettiği zaman o simgeyi gereken hürmet ağırlığını vererek intikal ettirir, bugün de baba dev- let i andığı zaman aynı çağrışımın oğlunun düşüncesine geçmesine dikkat eder. İnsanların simgeler aracılığıyla kurdukları toplumsal iletişimi derinliğine inceleyen ilk düşünür grubu sembolik etkileşimciler adıyla tanınan bir gruptur. Bu düşü nürlerin ortak taraﬂarı insanların algılarının Condillac'ın felsefesinde olduğu gibi yalnız dış ekenlerin sonucunda değil, bir simgeleştirme süreci sonunda ortaya çıktığını öne sürmeleridir. A - Simge, öğrenme ve bilişsel evren Böylece, simgenin toplumsal hayatımızda üç açıdan önemli olduğunu anlıyoruz öğrenme süreci bir yerde simgeye bağlanır, simgeler birden çok kimsenin paylaştığı bir toplum haritası oluşturur, simgeler toplumsal eyleme iten bazı çağrışımların taşıyıcısıdır, simgeler bu açıdan yüklü simge (condensation symbols) olarak çalışır. {94} Bugün öğrenme safhasında simge'nin önemli bir yeri olduğu anlaşılmış. Öğrenmeyi simgesel bir süreç olarak görenler de, öğrenme teorisine artık Condillac'ın öğrenme teorisinden oldukça farklı bir şekilde yaklaşıyorlar. Jerome S. Bruner ve Jean Piaget gibi psikologlara bakılırsa öğrenme süreci, hiç de dostumuz Condillac'ın anlattığı kadar basit değil. İnsan,kafası üzerinde şekiller çizilen bir balmumu değil. Zaten Marx, kendisine özgü sezgisiyle bunu çok önceden görmüştü. Bundan birinci bölümde bahsetmiştik. Bugünün öğrenme teorilerine göre Condillac'ın ﬁkirleri çocukların belki en ilkel öğrenme kademeleri için geçerli olabilir, fakat, çocuk, gelişmesinin belirli bir aşamasında simgeleşme adı verebileceğimiz yeni bir öğretim düzeyine giriyor. Bu düzeyin özelliği çocuğun etrafındaki dürtüleri resim halinde beyninde teşkilatlandırabilmesidir. Bundan sonra da çocuğun bilgileri arttıkça, bu simgesel demir'in etrafında toplanır. Zekânın bu aşamasını tek yönde oluşan ve her biri özel karakterler taşıyan [fixed], her biri bir eyleme bağlı bir statik imaj silsilesine benzetir. {95} Bruner, Piaget'nin bundan sonraki aşamayla ilgili bulgularını şöyle özetler İkonik tasavvur, tasavvurlarda ikinci bir aşamadır. Bu, çocuk dünyayı eylemden bir dereceye kadar bağımsız olan bir imge veya mekân şemasıyla tasavvur edebildiği zaman belirir. Birinci yaşını bitirmekte olan çocuk bu işi yapmakta yolalmıştır. {96} Bruner kendi bulgularını şöyle anlatıyor Tasavvurun gelişmesinde ağırlık verilen unsurlar zaman zaman çarpıcı bir şekilde değişir. Önceleri, bir çocuk, dünyasını o dünyaya hakim olmak için kullandığı adetler (habitual action) açısından bilir. Zamanla aksiyondan az çok bağımsız bir imgeler dağarcığı ile tasavvur etme tekniği buna ilâve olur. Yavaş yavaş buna aksiyon ve imajı dil'e geçirmeyi mümkün kılan yeni ve kudretli bir metod ilâve edilir. Böylece (enactive) ve (ikonik) sistemlere bir üçüncüsü, hadiseleri kendine özgü bir şekilde tasavvuru mümkün kılan sembolik sistem ilâve edilir. {97} Böylece, önce dolayısiyle dokunduğumuz bir konuya geliyoruz Dil de kendi başına bir simgeleştirme işlemidir ve simgesel sistemimizin esasını teşkil eder. Bunun da gene daha önce üzerinde bir miktar durduğumuz gibi- ideoloji ile ve bilginin kültürel şekillenmesi ile çok yakın bir ilgisi mevcut... Konuyu belki en açık şekilde Alman düşünürü Wilhelm von Humbold -daha 19. asrın başlarında- ortaya koymuştu. Humbold'a göre insan, bir dereceye kadar, hatta denebilir ki, münhasıran, dış çevresini dilinin o çevreyi sunduğu gibi yaşar. {98} Humbold'a göre, böylece, simgeler dünyasını bir temel unsur, dil unsuru belirler. Bu ipuçlarını 20. yüzyılda iki Amerikan antropologu, L. Whorf ve Edward Sapir sistematik olarak değerlendirmeye başladılar. 1940 yılında Whorf anlatıyordu konuyu şu şekilde ... Her dilin içinde mündemiç [the background linguistic system] sistem, yani gramer, ﬁkirleri ifade etmek için bir iletici araç olmakla kalmaz. Daha doğrusu şudur dil kendi kendine ﬁkir şekillendirir, kişinin düşün faaliyeti, algılarının analizi, ﬁkir dağarcığında taşıdıklarının sentezi için bir program ve rehber sağlar. Fikirlerin meydana gelişi -eski tabirle- tamamen rasyonel, bağımsız bir süreç değil, fakat belirli bir gramerin parçasıdır ve gramerler arası farklılıklar az olabildiği gibi çok da olabilir. {99} Whorf un verdiği ipuçlarının arkasından giden çok oldu, fakat dille davranış arasındaki ilişki pek açık bir şekilde ortaya çıkmadı. Oysa bunun oldukça basit bir izahı mevcut sosyal psikologlar kültür kavramını içinden anlayarak kullanmadıkları için, Dilthey'in altını çizmeye çalıştığı bir metod hatasına düşmüşlerdi aralarındaki pozitivistler için bir kültürü anlamak (Verstehen) önemli olmamıştı. Behaviorism adı verilen bu psikolojik basitleştirmeye göre, önemli olan insanlara tesir eden dış etkenlerdir. Bu etkenlerin ortaya çıkardığı sonuca bakılır. Arada kişinin bu etkeni kendine nasıl malettiği, nasıl yorumladığı önemli değildir. Bundan dolayı birçok psikolog belirli bir dış etkenin o kültürde yaşayanlar için taşıdığı anlamları sistematik olarak kaçırmıştı. Aslında, dilin kavramsal yetimize verdiği biçim konusu düşünceye etki eden unsurlardan ancak birine değiniyordu. Dilcilerin ve psikologların ihmal ettikleri sembollerin değersel yük taşıması çok daha doğrudan insanı etkileyen bir unsurdu. Bu yük lerle bir dereceye kadar psikolog Osgood ilgilenmiş,{100} fakat o da incelediği kavramları bir kültürün bütünü içinde taşıdığı anlama bağlayamamıştı. Buluşlarını gerçek günlük hayatın deney olarak yaşanmasıyla ilişkilendirememişti. Özellikle kültür antropolojisinin katkılarından insanların dış alemden gelen etkileri ancak simgesel dağarcıklarının verdiği değerlere vurduktan sonra, onları değerlendirdikten sonra harekete geçtiklerini anlıyoruz. Bundan dolayı da toplumsal davranışı anlayabilmek için, simgelemenin kültür çerçevesi içinde nasıl çalıştığını araştıranlar, Osgood gibi psikologlardan çok daha ilginç sonuçlar elde etmeye başladılar. Son yıllarda bir kültürü anlamaya çalışan iki akım, bahis konusu ettiğimiz 19. yüzyıldan kalma, kaba ve yanıltıcı pozitivizm ve behaviorism'i bir dereceye kadar yeni bir yöne çevirebilmiştir. Bunlardan biri psikolojide emik yaklaşımla etik yaklaşım arasında bir ayrılık gören ekol, diğeri sosyolojide etnososyoloji olarak bilinen yeni daldır. Birinci akımda insan davranışının her toplumda geçerli sayılan yönlerini incelemeye insan davranışının etik yönü denmiştir. Belli bir kültürün gereklerine göre şekillenen özel toplumsal davranış unsurlarına da emik yön deniyor. {101} Buna benzer bir yaklaşım da etnososyoloji veya etnobilim adı verilen çalışmalarda görülebilir. Etnobilimin ana tezi şu Bir kültürün incelenmesi, bu kültürün yerlilerinin sınıﬂandırma ve kavramlaştırma sistemlerinin keşfedilmesiyle ilintilidir ve k ültüre a priori (öncel) kavramlaştırma yakıştırılmamalıdır. {102} modelleri Bahsettiğimiz sosyal bilimciler, Alman ﬁlozofu Ernst Cassirer'in 1920'lerde ve 30'larda çıkan eserlerini daha yakından izleselerdi, bu hakikatlere ulaşmak için bu kadar uzun beklemezlerdi. Cassirer, daha 1920'lerde eserlerinde insan bilgisini temelde ilkel topluluklarda mitos düşüncesi biçimini alan simgesel bir sürece bağlamıştı. Daha sonra, Cassirer, Devlet'in Mitosu, İnsan Üzerine Bir Deneme {103} adlı eserlerinde bu ﬁkirleri daha geniş bir kitleye sundu. Gerçi Cassirer'e göre çağdaş bilimle mitos uyumsuzluk halindedir, fakat bu ﬁlozofa göre yaşamımızdaki mitik (mitosçu) unsur hâlâ çok önemlidir. Sembolik dağarcığa birinci derecede önem veren düşünürlere göre simgelerin fonksiyonu şöyle insanlar içinde yaşadıkları toplumu karmakarışık, anlaşılması zor buluyorlar ve olgularını daha basite indirgemek zorunluluğunu duyuyorlar. Toplum da kendilerine hazır bir simge dizisi vererek bu eğilimlerini karşılıyor. Zaten, daha önce gördüğümüz gibi, simgeye bağlama insan beyninin çalışma tarzına, öğrenme sürecine uygun bir çözüm. Toplum hayatının simgesel içeriğini destekleyen yönü, insanın doğal olarak içinde yaşadığı toplumla ilgili olayları bildiği nesnelerin özelliklerine bağlaması, soyutlamalarını bile somut örneklere göre yapmasıdır. Sokaktaki adam mesafe'yi değil arşın ı, ağırlığı değil kilo yu bilir. Onun için devlet bir jandarma onbaşısı veya kaymakamdır. Devlet in niteliğini uzun teorik açıklamalarla anlatmak, bilgiçlik taslamayan sokaktaki adam için çok hava da kalır. Vasat vatandaş -ve Türkiye'de bu bilhassa geçerlidirevrenini bir felsefe haline getirmez Onu bir hikâye, bir fıkra, kıssadan hisse olarak hatırlamayı tercih eder, elle tutulması zor toplum özelliklerini de gözle görülmesi mümkün simge lere bağlar. Örneğin, beraber üretim yapan, aynı yerde yaşayan, erkekleri beraber ava çıkan ilkel bir grup düşünelim. Bu insanlar birlik halindedir, fakat bunların birliği grubun içindeki insanlara nasıl bildirilsin ve hatırlarda kalması nasıl sağlansın. O topluluğun hayatında önemli olan bir şeyi, bir nebatı veya bir hayvanı simge olarak, totem olarak kullanmak yoluyla. Fakat bunun yalnız ilkel topluluklar için geçerli bir süreç olduğunu sanmayalım. Herhangi bir toplulukta ortak yaşam kavramını simgeleyen öğelere rastlanır. Belirli bir köyde kullanılan yeldirmelerdeki örüntü, o köyün bütünlüğünü simgeler, bu birlik başka bir düzeyde bayram veya milli marş gibi bir simge ile simgelenir. Gene siyasal sistemin ne olduğunu toplum içindeki kimselere anlatmak, bazı kimselerin idareci rolünde, bazı kimselerin de idare edilen rollerinde bulunduklarının altını çizmek için derhal bir simgeye başvurur, toplum bir insan vücuduna benzer deriz. Bu, gerçekten de, ortaçağda siyasal yetkileri elinde toplayan toplum katının kalıcılığını anlatmak için çok kullanılmış bir simge. Böylece, insanların daima bir siyasî önderler grubu tarafından yöneltilecekleri, yöneltilmeleri gerektiğini, halka kolay anlaşılır bir şekilde aktarmış oluruz. Zira, toplum insan vücudu gibidir deyince arkasından da şu düşünce gelir tıpkı insan vücudunda olduğu gibi toplumda bir baş gereklidir ve emirlerin baş tarafından verilmesi gerekir. Yoksa kollar baş a kumanda ederse, o zaman vücudun diğer uzuvlarının ihtiyacı yerine getirilmeyecektir. Ancak baş bütün ihtiyaçları koordine ederek, bütün uzuvlara hakkını verir. Toplum hayatımızın kökenine bakarsak, belirli bir değerler çerçevesine göre yönelişimizi mümkün kılan şey, kafamızda taşıdığımız buna benzer simgeler dağarcığıdır. Simgelerin bu merkezî önemi, simgelerin toplum içinde dört önemli iş yapmamızı mümkün kılmalarından ileri geliyor. Bu işleri şöyle tanımlayabiliriz dünyamızın içindeki nesneleri sınıﬂandırma, yaşadığımız toplulukta önemli tutulan değerlerin neler olduğunu hatırlatma ve onlara uymayı zorlama, bu değerleri içerme, bazı hislerimizi boşaltma ve açığa dökme, son olarak da bilişsel evren kurma. Sınıflandırma Etrafımızdaki alemi sınıﬂandırmadan yaşamamız mümkün değil. Şu gördüğüm pırıl pırıl parlayan, koyu lacivert renkte, dikenli çalının içinden gözüken küçük tomurcuk, böğürtlen galiba, kuşku duymadan yiyebilirim. Fakat şu çalının üzerindeki kırmızı tomurcuğun zehirli bir meyva olduğunu bana öğrettiler. Onu böğürtlenle eş tutarsam ölürüm. Böylece meyvaları ikiye sınıﬂandırıyorum zehirli, zehirsiz. Bunu çocuklara öğretmek istesem, okulda meyvalardan birini göstererek zehirsiz , diğerini de göstererek zehirli diyebilirim. Fakat bundan da iyi bir yol var. Kırmızı meyvaların üzerinde bir kurukafa ve çapraz iki kemik taşıyan bir şişenin içinden gösterirsem, daha uzun süren bir etki yaratırım. Kelle ve kemikler ölüm ü simgeliyor, fakat sözcükten daha yüklü bir anlamda simgeliyor. Bu simgeleme benim yarattığım ve benim aklımla ortaya koyduğum bir simgeleme, fakat yaşadığımız toplumlarda binlerce hazır simge var. Bunlar zaten toplum içinde yaşayan, sürekli olarak kullanılan simgeler. Yaşamak, bir anlamda bu simgeleri kullanmak demek. Topluma türetilmiş, kullanılmaya hazır olan bu simgeler arasında önemli bir türü kelimeler dir. Dil bir simge sistemi olarak bize dünyayı algılamayı mümkün kılıyor. Zehirli - zehirsiz kayık - otomobil - uçak dün-bugün okul - fabrika pilav - rosto türlü , kullandığımız bütün bu kelimeler dünyamızda birbirinden ayrılması çok zor olan olguları, onların etkilerini, geceyi, gündüzü, şimşeği, fırtınayı, doğumu, ölümü anlaşılabilir birer hadise haline getirir olguların doğal karışıklığını bir sıraya koyar. Kültürlerarası farkları, belki en temel düzeyde dillerin kavramsal vurgularındaki farklarda görmek mümkün. Dil'in sınıﬂandırma fonksiyonunun çeşitli toplumlarda nasıl değişiklik yaratacağını kolayca görebiliriz. Örneğin, Eskimoların kar ve soğuk ve bir dereceye kadar da denizle ilgili geniş bir sözcük dağarcığı mevcut fakat kum için böyle bir imkânları yok. Bedevi Araplar'da ise çevrelerini saran kum için, önemli bir taşıt araçları olan deve için veya önemli bir besin maddeleri olan hurma için değişik eşanlamlı sözcükler mevcut. Her iki toplum da kendi çevresi için önemli olanları isimlendirmiş, yaşamı için en önemli olanları daha da derinliğine giderek işlemiş. Bu örnekte dil'in sınıﬂandırma fonksiyonu açık, fakat bu kadar açık olarak belirmediği durumlar da var. Yunanca'da kullanılan ﬁlo-timo kavramı için Batı Avrupa dillerinde bir karşılık yok. Bir nevi kabadayı , eli açık , şereﬂi karışımı bir kavram. Değişik toplumlarda aynı nesnelerin değişik anlamları sınıﬂandırma işinin ne kadar tüm kültüre bağlı bir işlem olduğunu gösteriyor. Bizim için - ve başka birçok toplum için buğday gıdanın ta kendisidir. Fakat Doğu Asya için bu böyle değil. II. Dünya Savaşı'ndan sonra ABD'nin Doğu Asya'da dağıttığı üretim fazlası buğday,Doğu Asya'nın birçok yerinde hiç de başarılı bir şekilde dağıtılamamıştı. Açlığına rağmen Doğu Asyalı gıda olarak önce pirinç i düşünüyordu. Ona göre buğday bizim gözümüzdeki keçiboynuzu gibi bir şeydi. Gene, Hindistan'da bir Hindu yanıbaşında duran ineği kesmektense ölmeyi tercih eder. İnek gıda değildir. Toplumlararası kavram çevrilmezliğinden çıkan sonuçların daha da belirsiz olduğu durumlar da olabiliyor. Örneğin, ABD'de bir kimsenin belirli bir ﬁkre katılıp katılmayacağını belirleyen ıskalalar geliştirilmiştir. Deneğe sorulur Bu ﬁkri çok doğru mu buluyorsunuz, bir dereceye kadar mı doğru buluyorsunuz, ne doğru ne yanlış mı buluyorsunuz, bir dereceye kadar yanlış mı buluyorsunuz, yoksa tamamen yanlış mı buluyorsunuz. Iskala aslında İngilizceden türetilmiş, Türkçe en yakın bir tercümesinin yapılmasına çalışılmış. Uygulamada anlaşılıyor ki, Türkiye'deki denekler için çok doğru veya çok yanlış ın ötesinde de kullanılan bir sınıﬂama var Pek çok ve pek az . ABD'li denekler bu ayırımı yapma ihtiyacını duymuyorlar. Türkiye'de pek çok ve pek az kullanılmazsa deneklerin gruplaşması tam olarak ortaya çıkmıyor. {104} Özetle, sınıﬂandırma, simgeler üzerine kurulu ve toplumdan topluma değişen bir işlemdir. Bunun ötesinde, belirli bir kültürün içinde her grubun kendine göre bir sınıﬂaması vardır. Örneğin, 1975 yılı Ocak ayında Ankara'da konuştuğumuz bir öğrenci, öğrenci derneklerini militan yani eylemci, ve kitle , yani daha çok münakaşa ve müzakere demekleri olarak ikiye ayırıyordu. Bu öğrenci kitlesinin kendi özel yaşantısının ortaya çıkardığı ve bu çerçeve içinde anlam kazanan bir sınıflandırmaydı. Bir toplum haritası olarak simge kültür {105} Toplum içinde anlamlı simgelerin bütününe toplumun simgeler sistemi veya kültür adını veriyoruz. Burada bütün kavramı üzerinde biraz daha durmamız yerinde olacak. Simgeler sisteminin bir bütün teşkil ettiğini söylediğimiz zaman şunu kastediyoruz Bu sistemin içindeki anlamlar az çok birbiriyle uyuşmuş haldedir. Örneğin Türkiye'de, kültürümüzün bir bölümünün vatan , bayrak , cengaverlik , cesaret kavramları etrafında kurulmuş olduğunu söyleyebiliriz, bundan da tabiî olarak ordunun toplum içinde önemli bir yeri olacağını çıkarabiliriz. Bir kültürün tümü için de böyle bir bütünleşme düşünülebilir. Fakat bundan da daha önemlisi şudur kültürün bütünü öğelerin toplamından başka, onlarda olmayan niteliklerle ortaya çıkan bir dizge olarak görülebilir. Osmanlı toplumu İslâm dininin, askerce yaşamın, devlet yönetimi konusunda özel bir biçimin toplamından başka bir varlık olarak görülebilir. Bütünden bunu anlıyoruz. Kültür bütünü ﬁkrinin beraberinde getirdiği bir düşünce birden çok kültür olduğudur. Örneğin, Zuluların kültürü ile Türklerin kültürü aynı özelliği göstermez. Çin kültürü Japon kültürü ile bir değildir. 20. yüzyıl Fransız kültürü İngiliz kültüründen önemli noktalarda ayrılır. Burada bir soru hemen karşımıza çıkıyor Acaba her kültür insana başka türlü dünya görüşleri vermez mi. Veriyorsa o zaman ideoloji problemimizi yakından ilgilendiren bir sorunla karşılaşmış oluyoruz. 1936 yılında, Gregory Bateson Naven ismindeki eserinde, toplulukların kendilerine özgü bir bilişsel stilleri (dünyayı algılama şekli) olduğunu söylemişti acaba bu doğru mu. Şimdiden ifade edelim ki konu tam olarak bugün bile aydınlanmış değil, fakat Bateson'ı haklı bulanlar her gün çoğalıyor. Biraz da bu konuyu inceleyelim. Marx, insanların belli bir sosyal grubun içinde gömülü oldukları için, dünyayı bu grubun çıkarları açısından göreceklerini söylemişti. Bunun doğru olduğuna şüphe yok. Freud insanların dünyayı içgüdüleri ile şekillendirdiklerini, dünyayı kendi tutkuları açısından gördüklerini anlatmıştı. Bunun da doğruluğunu gösteren örnekleri gözden geçirdik. Bunun yanında, dünyayı algılamada yanlı lık yaratan üçüncü bir süreçle karşılaşmıştık, hatırlarsınız. Kuhn'a göre bilim adamları dünyayı en çok değer verdikleri bilimsel kavramın içinden görüyorlar. Örneğin, Newton ﬁziğine inanıyorlarsa, dünyayı Newton ﬁziğinin kuramları içinden görecekler. Bu kuramların eksikliğini ifade eden farklı görüşleri kabul etmeyecekler. Dünyayı Einstein ﬁziği açısından görüyorlarsa, bu kuramın savlarına göre değerlendirecekler. Bilimciler, böylece Kuhn'a göre dünyayı kendi ekol lerinin ortaya çıkardığı kalıpların içinden görüyorlar. Galiba bu yanlı lık etkenini de kabul etmek gerekecek. Zira bilimsel liğin ne derecede bir ekol meselesi olduğu, bilimcilerin eksikliklerini gösteren yeni teorilere ne kadar karşı geldikleri tarihsel araştırmalarla saptanmış. Fakat Kuhn'un bize anlattıklarının bilim adamları düzeyinin ötesinde de etkili olduğunu biliyoruz insanlar, genel olarak, etraﬂarındaki dünyayı bir kalıp içinden algılarlar. Buna bir model de diyebiliriz. Bu model bir nevi harita fonksiyonu görür karşılaşılan hangi olayların olumlu , hangilerinin olumsuz sayılacağını gösterir. Mesela burjuvazinin dünya haritasına göre çalışmak, kazanmak, didinmek iyi dir. Tembellik, aylaklık, servetini arttırmaya çalışacağına servetini tüketmek kötü dür. Türkiye'nin küçük taşra şehirlerinin değerlerinde başkalarıyla iyi komşuluk ilişkileri devam ettirmek, büyüklere hürmet etmek, dindar olmak iyi dir, Müslüman olmayanları taklit etmek, mahalleden kopmak kötü dür. Her ne kadar yukarıda gerçekleri bize yansıtan üç süzgeç de birer hakikate işaret ediyorsa da, üçünün de yaya kaldığı bir nokta var algılamaya tesir eden bu unsurlar belki her toplumda mevcut, fakat her toplumda aynı şekilde çalışmıyor. {106} Örneğin, Marx'ın sosyal sınıﬂarın nasıl kendine özgü algılama şekilleriyle ortaya çıktıkları ﬁkrini alalım. 19. yüzyılda Avrupa'da bunun nasıl çalıştığını görmek mümkün, fakat 19. yüzyılda Fas'ta bunu izlemek mümkün değil. Sebebi de şu 19. yüzyıl Fas'ında Marx'ın bahsettiği sosyal sınıﬂarın eşi sınıﬂara rastlanmaz. Hatta Fas'ın sosyal tabakalaşma sistemine bakılırsa bunun uzaktan dahi 19. yüzyıl Avrupası ile bir ilgisi olmadığı görülür. Marx, bunu biliyordu ve Asya tipi üretim tarzı adıyla bilinen bir teorisinde konuyu ele almaya çalışmıştı. {107} Gene Freud'un teorisine bakarsak aynı sonucu elde edebiliriz belki tüm toplumlarda kişilik id , ego ve süper ego mekanizmasıyla teşekkül ediyor, fakat bu mekanizma değişik toplumlarda değişik şekiller alıyor. Son olarak, değindiğimiz harita ları ele alırsak, burada da toplum haritalarının yalnız toplum bütünlerinde değil, toplumun içindeki alt gruplar içinde de ortaya çıktığını görüyoruz. Bir toplum aslında çeşitli haritalardan oluşuyor, fakat bu harita lar arasında geniş çakışma alanları var. Örneğin, bir toplumsal değişme haritası alalım. Marx'çılara göre toplumun değişiklikleri belli bir sürece göre olur, önce teknoloji değişir, sonra üretim tarzı , sonra da üretim ilişkileri . Marx'çı harita birçok toplumlarda yalnız bir azınlığın harita'sıdır, fakat, buna rağmen Marksistler o toplumdaki kişilerle günlük iletişimlerini kurabilirler. 15. yüzyıl Mağribli Arab ﬁlozof ve tarihçi İbn Haldun'un da bir değişme teorisi vardır, bu teori toplumsal değişmeyi Marksist teoriden başka şekilde anlatır. Önce şehir dışı yaşayan bir kabile şehirdeki bir sülaleyi devirir. Bunu yapmasını mümkün kılan kabilenin inanç birliğidir. Kabile başları yeni bir sülale kurar. Şehir hayatına alışır, lükse dalar, birleştirici unsurunu yitirir ve yeni bir kabileye yem olur. Bu ﬁkir de İbn Haldun'u tutanlarca önemsenmişti. Kendi toplumunda herkes İbn Haldun'cu değildi. Fakat İbn Haldun'un kendini ciddiye almayanlarla da paylaştığı ortak kültürel anlamlar vardır. Toplumlararası farklılıktan neyi kasdettiğimizi bir defa daha belirtelim. Batıda bir endüstri toplumu içinde yaşarsak, bir bakıma dünyayı içinde bulunduğumuz sınıfın açısından algılarız fakat Afrikalı bir kabile olan Yakö'lerden isek, dünyayı içinde bulunduğumuz yaş grubu açısından algılarız. Japonya'da yaşarsak dünyayı içinde bulunduğumuz dikey grubun açısından görüyoruz. {108} 13. yüzyılda Konya'da esnaf ileri gelenlerinden biri olarak yaşasaydık, dünyayı bir fütüvvetname'nin koyduğu kurallar açısından değerlendirecektik, 1930'larda öğrenci olarak bir Türk üniversitesinde yaşasaydık, dünyayı Atatürkçülüğün Batıcılık ve Batıya yetişme anlayışı içinden algılayacaktık. Dünyayı algılamakta ego'muzun bir rolü varsa bu algılamada egonun etkisi 19. yüzyıl Viyana'sında başka, 1975'in Çin'inde başka olacak. Demek oluyor ki, bütün toplumlardaki insanların ortak sayabileceğimiz davranış kökenleri var, fakat bunlar temelde birbirine benzemekle birlikte toplumdan topluma değişik şekiller gösteriyorlar. Hele dünyayı algılama haritaları'' bir toplumdan diğerine çok değişiyor. Bunun nedeni birbirinden ayrı olan toplumların ayrı koşullar içinde oluşmuş olmalarıdır. İnsanın dünya hakkındaki bilgileri bu çevre şartlarının etkisini sürdürüyor. İnsan bilgisi de bir defa şekillendi mi kolay kolay değişmiyor. Bu kalıcılığın esas sebebi, bilgimizi donduran araçlarla, simgelerle zaptettiğimizden ileri geliyor. {109} Bu simgeler bir tek şahsın değil, bir topluluğun bütün olarak bir olayı nasıl anlayacağını saptıyor. Örneğin bulut yağmur getirir bir topluluğun bir bütün olarak öğrendiği bir savmadır. Ninelere hürmet edilir de aynı şekilde, tatlı ve saygıdeğer nineler imajı işlenerek tutturulan bir değerdir. Bu örnekler bize basit gelebilir, fakat bu kadar basit olmayan bir diğer örnek verelim Büyükannem bir timsahtır. Bazı topluluklarda bu cümle hiç de yadırganacak bir şey değil bir insanın öldüğü zaman ruhunun bazı hayvanlara girdiği ve etrafta dolaştıkları herkesçe bilinen bir şey. Türkiye'de de son zamanlara kadar Türkiye'de sosyal sınıf olmadığı herkesçe bilinen bir şey idi. Türkiye'de Sünnî-Alevî ayrılığının önemli bir çatışma ekseni olmadığı da herkesçe biliniyor. Demek ki kültürel dağarcığımızın bir özelliği toplumsal olaylar içinden bir seçme yapması, onları bize özel bir biçimde yansıtmasıdır. Bu, birbirinden değişik bütünleri ortaya çıkaran simge sistemlerinin her birine verilen ad kültür'dür. Kültürü şöyle tanımlayabiliriz bir toplumun mevcut örüntüsünü devam ettirmeye yarayan, kısmen esnek fakat normal olarak nisbeten yavaş değişen simgeler sistemi. Şimdi de kültürü meydana getiren bu simgelerin toplum içinde etkinliklerini nasıl kazandıklarının bir diğer yönünü görelim. Kendini ifade etme Hangi toplulukta olursa olsun insanların hayatlarını damgalayan önemli toplumsal olaylar arasında merasimleri saymak gerekir. Düğün, cenaze, kutlama, bitirme merasimleri günlük hayatımızın ayrılmaz parçalarıdır. Bunların hepsi simgesel içerik bakımından zengindir. Örneğin, düğünde özel giysiler giyilir, evlenme dairesine özel şekilde bezenmiş otomobille gidilir, evlenme memuru özel bir konuşma yapar ve yüzükler takılır. Bu toplumsal simgeler bir taraftan merasimin önemli olduğunu belirler. Ortaya çıkan yeni durumun hayatta bir geçit teşkil ettiğini anlatırlar. Merasime katılanlar için bu unutulmaz bir olay olacaktır. Fakat yalnız bu kadar mı. Bunun yanında düğüne gelmiş olanlar bir bakıma evlenenlerle birlikte düğünü yaşarlar . Orta yaşlı akrabalar için bunu anlamak oldukça kolaydır, fakat diğer davetliler de düğünün yarattığı his aleminden bir pay alırlar. Cenazeye iştirak edenler ölümle karşı karşıya gelirler ve korkularına merasimin yardımıyla hâkim olmayı öğrenirler. Merasimin sembolik içeriği, merasime iştirak edenlere hislerini kanallaştırarak dışa vurma imkânını temin eder. Gene aynı sembolik dışa vurma sürecini kem gözatmak isteyen birinin büyücüye gidip düşmanını temsil eden bir bebek yaptırıp ona bir iğne batırmasında da görebiliriz. Mitingde sevilmeyen birinin ottan yapılmış benzerinin yakılması, sevilmeyen şahsiyetin heykelinin kırılması ve başkaları tarafından heykelin yeniden dikilmesi yine insanların hislerini sembolik araçlarla dışa vurmanın örneklerini teşkil eder. Lenin'in mumyalanmış cesedinin önünde Kızıl Meydandan geçen kimseler hareketleriyle hislerini ifade etmektedirler, Ekim Devrimini bir daha yaşamaktadırlar. Toplumsal hayatın merasim içeriğinin bir diğer örneğini bürokratik yaşamdan verebiliriz. Rahmetli Ahmet Hamdi Tanpınar'dan esinlenerek Saatleri Ayarlama Enstitüsü adında ve görevi saatlerin doğru çalıştığını saptamak olan bir bürokratik kuruluş düşünelim. Bu kuruluşun aslî görevi her ne kadar saatleri ayarlama olacaksa da, kuruluşun içindeki memurlar görevlerini bu ayrıntılı işin yapılması olarak görmeyeceklerdir. Görev bir kez tesbit edildikten ve bu amaçla çalışmalara başlandıktan sonra, Enstitü'nün kendisi saatleri ayarlama görevinin dışında ve ötesinde bir anlam ve fonksiyon kazanmaya başlayacaktır. Enstitünün hangi gaye ile başlangıçta kurulmuş olduğu belki yavaş yavaş değişecek ve unutulacaktır. Fakat, buna rağmen, Enstitüyü ayakta tutmaya devam edecek olan otonom bir unsur mevcuttur, o da Enstitü memurlarının aralarındaki ilişkileri, altüst münasebetlerini, işlerini, dosyalarını mühimsemeleri, günlük hayatlarını bu işler etrafında kurmalarıdır. Büroya gelme, gazetesini açma, kâğıt imzalama, bazılarına gel bazılarına git deme, maaşların yükselmesi veya düşmesi, memurlara tanınan imkânlar, Enstitünün geçmişi ve geleceği konusunda bilgiler, inançlar, ümitler Enstitünün toplum içindeki prestijli yeri ve memurun bundan aldığı pay, Enstitünün gördüğü hayalî veya gerçek hizmetler Enstitünün hayatiyeti her gün yaşanan bu unsurlar etrafında toplanacaktır. Buna da bürokrasinin dramatik muhtevası diyebiliriz. {110} Burada bulunan memur hayatını Saatleri Ayarlama Enstitüsü kuruluş kanunu'nun gereklerine göre değil, oyuncusu olduğu bir piyesin kurallarına göre yaşar. Daha genel anlamda, kuramsal ve toplumsal hayat aynı zamanda bir merasim olarak yaşanan bir yapıttır. Değer bağlama ve bir olayın önemini belirtme 19. yüzyılın ünlü antropologlarından Sir James Frazer, Yunan köylülerinin sarılığı tedavi etmek için altın kullanmalarını şöyle yorumlamıştı köylüye göre sarılık da san bir renk yaratır, altın da, demek ki bunlar aynı türden nesnelerdir ve birbirleriyle etkileşim halindedir. Sonradan anlaşıldı ki, Frazer köylülerin düşüncelerini yorumlarken yanılmış ve çok çapraşık bir düşünceyi çok basite indirgemişti. {111} Sarılıkla altın arasında kurulan denklemi anlamak için sanlığın simge fonksiyonuna bakmak gerek, simgenin bir fonksiyonu da bir olayın altını çizmek , bu olaya önem verildiğinin unutulmaması gerektiğini anlatmaktır. Burada altın ın kullanımı sanlığın önemsenmiş olduğunu simgeler, dikkati taze tutmaya yarar, hastaya yardımın amade tutulmasını sağlar. Çaresizliğe gömüleceğine onu kültür içinde bir anlamı olan bir faaliyete iter. Gene buna benzer şekilde yağmur duasına çıkanlar bazı toplumlarda yağmur veya bulutları hatırlatan nesneler kullanırlar. Örneğin, bir su kabından su dökme veya ot yakma gibi. Yağmur duasına çıkanlar arasında böylece yaptıkları merasimin anlamı simgelenir. Bu izahı verdiğimiz zaman yağmur duasına çıkanlar hareketlerinin yağmur yaratmayacağını bilirler demek istemiyoruz. Yağmurun yağabileceği daima bir ümittir. Konuyu daha iyi izah edecek başka bir örnek verelim Bir köylü düşünelim, bir taraftan ektiği toprağın iyi ürün vermesi için bir ziraat mühendisinin yapacağı bütün işlemleri yapıyor. Zamanında ekim, sulama, gübreleme gibi. Ardından ekinin iyi olması için de dua okuyor. Duanın bu şartlar altındaki anlamı nedir. Madem ki köylü güneş, su ve gübrenin ekini çıkaracağına inanıyor, dua burada ne gibi bir rol oynuyor. Bunu anlamak için köylünün yağmur ve duayı aynı alemin iki parçası saydığını hatırlamak gerekir. Bütün gereken işlemlerin içinde dua da bir yeralıyor. Köylü bizim şans veya ihtimal adını verdiğimiz gelişmeyi de böylece hesaplarına katmış oluyor. Karşılaşabileceği tüm ihtimalleri dünya haritası nda belirtmiş oluyor. Burada ideoloji için son derece önemli olan bir noktaya gelmiş oluyoruz. O da simgeler dağarcığının bir bütün meydana getirmesidir. Bilişsel bir bütün yaratma çabası İnsanlar arasında yaygın fakat üzerinde az durulan davranışlar arasında, kendi dünyalarını anlamlı kılma çabaları gelir. Her toplumda ancak zorlukla meşrulaştırılabilecek toplumsal yapı öğeleri mevcuttur. Örneğin, bir elit tabakanın toplum içindeki ayrıcalıklı yeri. Nasıl oluyor da en geniş imkânlar bu gruba veriliyor. Diğer toplum grupları niçin bunlara tâbi. Bunu izah etmek için, daha önce üzerinde durduğumuz, toplumu insan bünyesine benzeten simge kullanılmıştır. Gene, ölüm ve ölümün biçtiği kimseler. Neden ahlâklı, namuslu, iyi huylu olan birini ölüm götürüyor da ahlâksız, gaddar bir sömürücünün zevk içinde yaşamasını mümkün kılıyor. Bunlar hiçbir zaman izahı kolay olmuş olan şeyler değil. Yeryüzünde kötülük, şer problemini halletmenin yollarından biri, bu dünyada yaşananların yalnız bir başlangıç olduğunu ve iyilik etmiş olanların bir başka dünyada ödüllendirileceğini düşünmektir. Bir diğer çözüm yolu ihtilâlci olmaktır. Fakat dine dönenin de, ihtilâli yapanın da davranışının altında onları birleştiren ortak bir nokta var. Her ikisinin bulduğu çare insanın evrenini izah etmek ve onu yeniden yaratmakla ilgili. İhtilâlci için kötülük sömürü düzeni dir, dindar insan için kötülük Allahın koyduğu ve insanlar için nüfuz edilmesi ancak kutsal kitaplar yoluyla mümkün olan bir husustur. Her iki yaklaşımın yaptığı şey, insan hayatının beklentileriyle uyum halinde olmayan şeyleri anlamlı bir bütün içine yerleştirmektir. Dine dönen kimse, bu dünyanın üzerinde yeralan bir âlemi günlük hayatın uzantısı sayarak karşılaştığı olayların tümünü kapsayan bir çevre kuruyor. İhtilâlci, kötülüğün kökenini toplumun yapısında aramakla gene karşılaştığı tüm olayları anlatıcı bir bilişsel çerçeve kuruyor. Fakat bu durum yalnız üzerinde durduğumuz iki tip için geçerli değil. Bütün insanlar, yaşamak için etraﬂarında olanları mantıklaştıran bir çerçeveye muhtaçtırlar. Bu çerçeve bazen çok basit olabilir. Sinekli Bakkal da oturan, bunun çok ilkel bir örneğini kullanır. Hayat kısa ve cefalıdır, değişmesine pek olanak yoktur memleketi elit tabaka yönetir, fakiri vurguncu soyar, Allah insana kara günlerinde yetişir. Bunların tümü, Sinekli Bakkalda oturanın Dünya görüşüdür . Soyut ya da somut, kapsamlı ya da güdük, basit ya da incelikli herhangi bir dünya görüşüne sahip olmayan kimse yoktur. Bu dünya görüşleri köklüdür, fakat onlar bile değişir. Bazen hadiseler bir dünya görüşünü öyle sarsar ki, artık onu yeniden yapmak ihtiyacı ortaya çıkar. Bu gibi buhranları insanlar eskiden beri bilirler. Örneğin, Osmanlı Devlet adamları bir zamanlar kendi devlet ve ordu yapılarının en ileri bir düzeyde olduğuna inanıyorlardı. Dünya görüşleri tüm dünyanın İslâm Osmanlı uygarlığıyla en yüksek düzeye ulaşma şansını kazanmış olduğu noktasında toplanıyordu. OsmanlIlar dünyayı kendi dünya görüşlerinin içinden algılıyorlardı. Zaman geldi Osmanlı İmparatorluğu Batının karşısında yenilmeye başladı. Bu yenilgi döneminin başlangıcında Osmanlı devlet adamları, kendi devlet mekanizmalarının gerektiği gibi çalışmadığını, fakat düzeltilebileceğini düşünüyorlardı. Bir zaman sonra başka bir devlet mekanizması olan Batı ulus-devletinin taklit edilmesi gerektiğini düşündüler. Bu, onların dünya görüşü nün bir parçasının değişmesi anlamını taşıyordu. Oysa, bu gibi inançlarda, parçalardan biri değiştikten sonra eski yaklaşımın bütünlüğünü muhafaza etmek gittikçe zorlaşır. Bundan dolayı düşüncenin ön safhasında yeralan 19. ve 20. yüzyıl Osmanlı düşünürleri zamanla, Batının yalnız devlet anlayışının değil, tüm dünya görüşünün , olayı kendilerininkinden daha doğru olarak izah ettiğini, daha faydalı olacağını düşünmeye başladılar. Bunun gibi değişiklikler çağdaş dünya tarihinde sık sık görülür. Bu duruma düşen milletler içinde bir kısım insanlar da, tam aksine, eski görüşlerini kurtarmaya çalışırlar. Eski görüşle yeni düşüncelerin bağdaşabileceği uygun bir formülü aramaya çıkarlar. Buna, Anthony Wallace revitalization movements (Eski görüşlere yeniden canlılık kazandırma girişimleri) adını vermiştir. {112} Fakat gene başlangıç noktamıza dönersek, bu türden dünya görüşleri ni eski olsun veya yeni olsun toplumun bize hazır olarak verdiği, fakat değişime bir dereceye kadar müsait simgeler aracılığıyla imal ederiz. Türkiye'de Namık Kemal'in siyasî ideolojisinde İslâmî öğeleri kullanmaya çalışması bunun bir örneğidir. Mitos ve kültür kodu Her topluluğun efsaneleri vardır. Efsaneyi yalnız eski lerde görmek çok yanlış bir düşüncedir. Dede Korkut efsanesini biliyoruz fakat bir de kırk yıl öncesine kadar Almanya'da çok etkin olan Alman ırkının üstünlüğü efsanesi vardı. 19. yüzyıl İngiltere'sinde Beyaz Irkın Yükü efsanesi mevcuttu bu efsaneye göre Beyaz Irka bu dünyada Allah tarafından verilen görev, muhtelif renkli (siyah, sarı) ırkları Batı Medeniyeti seviyesine getirmekti. Rusya'da Stalin'i putlaştırma'ya karşı bir kampanyaya girişilinceye kadar Ekim İhtilâli Kahramanı Stalin efsanesi Sovyet okul çocuklarına okutuluyordu. Aslında, insanlararası ilişkilerde us hiç de sandığımız kadar etkin değil. Modern diktatörlüklerin gelişimi bize birçok kimselerin toplumun en şiddetli çatışmalara sahne olduğu, büyük buhranlarla karşı karşıya kaldığı ve tutarsızlıklarla dolu gelişmeleri göğüslemeleri gerektiği zaman kendilerini rahat ettiren bir sembolü tercih ettiklerini anlatıyor. Bana katılırsanız dünya güllük gülistanlık olacak şeklinde bir formülü kimse kolay kolay reddetmez. İhtilâl metodu dünyayı kötülükten arındıracaktır ifadesi bundan pek farklı değil. Mitos'lar biçim bakımından dünya olaylarının dalgalılığını ve tutarsızlığını yansıtırlar, fakat kesin bir sonuca da varırlar Örneğin Hıristiyan öğretisinde Apokalips insanlık tarihinde iyi nin hâkim olduğu devirlerin, kötülüğün egemen olacağı devirlerle birbirini izleyeceğini gösterir fakat sonunda iyi nin yerleşeceğini de gösterir. Böylece dünya olayları realist olarak yansıtılırken, bir taraftan da kesin bir sonuca gidilir ve insanlar bu öğreti yoluyla umutlu yarınlara kavuşabileceklerine inanırlar. {113} Burada Mitos'u ayrıntılı bir şekilde ele almamızda fayda var. Mitos bir sosyal hadisenin kutsallaştırmasıyla ilgili, örneğin, Mitoloji Yunan ilahlarının hayatları konusunda hikâyelerdir. Fakat Mitos bundan çok daha geniş bir alan kapsar siyasal bilimlerde en önemli yapıtlardan biri Kuruculuk Mitosları dır, Roma'nın kuruluşunda Romülüs ve Romüs efsanesi gibi. Osmanlılar için bunun karşıtı bir Mitos Osmanlılar'ın Kayı aşiretindeki kökenidir. Bugün biliyoruz ki, Osmanlıların Kayı aşireti ile akrabalık iddiaları prestij bakımından durumlarını perçinleştirememiş oldukları bir sırada, bu prestiji elde edebilmek için ileri sürülmüş bir Mitos dur. Herkes geçmişinin asil ve ulu bir geçmiş olmasını ister. Bundan dolayı da kendi geçmişi ile ilgili olarak bir Bozkurt'un evladı olduğu veya Türk Mezopotamyası'nın prestijli bir aşireti ile akraba olduğu önerisini kolaylıkla kabul edecektir. Fakat efsanenin fonksiyonu yalnız azgelişmiş ülkelerde görülmez. Çağımızda da insanlar nereden geldiklerini öğrenmek isterler ve bunun prestijli bir başlangıç olmasını tercih ederler. Bundan dolayıdır ki, Hitler, Almanlar'a kendi geçmişleriyle ilgili olarak üstün Germen ırkının modern Almanya'nın temelinde bulunduğunu iddia etmişti. Mitos'un başlangıç mitosu şekli, dünyayı algılamada sınıﬂandırmalar yapan, örneğin tarihi anlaşılır bir şekle sokan, bir bilişsel araçtır. Fakat Mitos'un bazen bundan farklı fonksiyonları var. Bazı araştırmacılar Mitos'un toplum içinde insanlara külfet yükleyen noktalarda toplandıklarını görmüşlerdir. Örneğin bazı toplum katlarındaki kişilerin diğerlerine nisbetle daha varlıklı olmaları, bu toplumun içindekiler için -ne denli ilkel olursa olsun- kolayca kabul edebilecekleri bir şey değildir. Mitos, insanların toplum hayatında karşılaştıkları ve kabul etmeleri kendilerine kolay gelmeyen durumları meşrulaştırmanın bir yoludur. Örneğin bir üst sınıfı meşrulaştırmak için, onun topluma geçmişteki hizmetlerini anlatan Mitos'lar çok yaygındır. Mitos'un üçüncü bir özelliği de, hayatın dram olarak yaşanmasını mümkün kılmasıdır. Bu son unsur üzerinde merasimlerle ilgili olarak durmuştuk, fakat Mitos'la ilgili olarak incelememizi biraz daha derinleştirebiliriz. Mitos'un dram içeriğini şöyle tanımlayabiliriz. İnsanlar toplum içinde birçok toplumsal rol'leri üzerlerine alırlar. 1975 yılında Ankara Üniversitesinde profesörlük yapan ve evli olup bir çocuğu olan bay X'in örneğin bazı rolleri şunlardır öğretici, memur, aydın, koca, baba. Bu rollerin her birinin beraberinde getirdiği bazı yükümlülükler vardır öğretmen öğretmenliğini göstermelidir, aydın aydınlığını vs. İşte öğretmen öğretmenliğini göstermelidir , dediğimiz zaman koskoca bir toplumsal davranış alanını ve beraberinde getirdiği sorunları açmış oluyoruz. Öğretmenin toplumca onaylanmış biçimleri olduğu için Profesör bunlara uymaya çalışacaktır. Orta yaşlı, eski bir üniversite geleneğinden gelen biri ise, öğrencilerine fazla yüz vermeyecektir. Kürsü onun için önemli simgesel bir araç olacaktır. Sınıfa kravatlı olarak gelecektir. Üniversitede hoca görünümünü sürdürmeye çalışacaktır. Kartvizitine özellikle Prof. Dr. yazılmasına dikkat edecektir. Bütün bunlarda da haklıdır, zira bu rol aynı zamanda kendisini toplum içinde etkin ve prestijli bir insan yapmaktadır. Bundan da anlıyoruz ki Türkiye'de bir profesörlük rol ü ve bir profesörlük Mitos'u vardır. Yani, otoriter, ağırbaşlı, saygın profesör Mitos'u. Profesörlük ideal olarak bu Mitos'un içinden yaşanır. Bu Mitos Osmanlı İmparatorluğundan aktarılmış bir öğedir. Âlim, yani ulemadan olan kimse, seçkin din adamı yalnız bir bilgin değil aynı zamanda olağan olarak devletin önemli memuriyetleri için hazırlanan bir kişiydi. Bilim le Devlet arasında çok işlek bir kapı vardı. Bu koşullar içinde bahsettiğimiz hoca Mitos'u toplum yapısıyla bağdaşmıştı. Çağdaş Türkiye bu hoca' lık Mitos'unu devraldı. Bir zaman sonra toplum yapısı, bu arada Üniversite yapısı değişmeye başladı, fakat hoca Mitos'u değişmedi. Bu da Pareto'nun bütünlerin kalıcılığını hatırlatıyor. Örneğin Cumhurbaşkanlığı mevkiinin çağrışımı gibi. Bunların gereklerini yerine getirmeye çalışırken Mitos'un yarattığı imgeden de faydalanarak otoritelerini kullananlar Mitos'u dram olarak yaşarlar. Mitos'un uydurma olması gerekli değildir. Örneğin Sovyet Rusya'da Lenin yaşamıştır ve Sovyet tarihinde yeri olmuştur. Fakat bunun yanında Lenin'in bir Mitos'u mevcuttur. İyi adam Lenin, teorisyen Lenin, mezarına gidilip önünde buket bırakılan Lenin, bu ikinci Lenin, Mitos'un Lenin'idir. Böylece Mitos toplum içinde toplumsal olayların duygusallığının yarattığı bir yapıttır. Biz bu gibi yapıtları tam ideoloji nin içinde yerleştirmeyeceğiz, fakat bu gibi hadiselerin ideoloji hadisesiyle yakından ilintili olduğuna da şüphe yok. Kültür kodu Bir toplumun Mitos'larını saptamak nisbeten kolay bir iş. Efsanelerine, gazetelerine ve kitaplarına bakılır ve bunlardan topluluğun hangi temalarının mitolojik olduğu saptanır. Bir de toplumda bazı etkin sembol kümeleşmeleri vardır ki, topluluğu Mitos'tan daha kapsamlı bir şekilde belirler, fakat saptanmaları çok daha zordur. Bunlar, toplumun tarih içinde işlenmiş, toplumun tümüne malolmuş ve kurumlar yoluyla devam ettirilen kültür kodları dır. {114} Gene Osmanlı İmparatorluğu'ndan bir örnek alalım. Osmanlılar'da en eski zamanlardan beri ülüş olarak bilinen bir toplumsal değer vardır bunu kısaca şöyle ifade edebiliriz toplum içinde beliren zenginlikler bir kişide toplanmamalıdır. Bunların bir dereceye kadar topluma dağıtılması gerekir. Başlangıçta harpte elde edilen ganimetin dağıtılması şeklinde gözüken bu değer, daha sonra başka başka şekiller altında, fakat temelde aynı görüşü ifade etmek üzere, Osmanlı toplumunda kaldı. Aldığı şekillerden biri dervişçe yaşayışın kuramlarıdır. Bu kurama göre dış kisve ye önem vermemek gerekir. İnsanı insan yapan servet değil insanlığıdır. Aynı değerin bir diğer görüntüsü Osmanlılar arasında servet biriktirmeye daima şüphe ile bakılmış olmasıdır. Servet, devlet hizmeti gören ve bu oranda topluma hizmet eden kimselerin elinde toplanmalıdır. Böylece, Osmanlı tarihinde en zengin insanların niçin devlet hizmetinde olan kimseler olduğunu, imparatorluğun yükselme devrinde olduğu gibi batış devrinde bile üst seviyedeki idarecilere niçin nisbi olarak çok önemli malî imkânlar verildiğini anlıyoruz. Fakat bu servet birikmesi, ideal olarak devlet adamının ölümüyle ortadan kalkar. İdeal olarak diyorum, çünkü bütün toplum işlerinde olduğu gibi bu değerler ancak bir dereceye kadar uygulanır. Her şeye rağmen, servetin diğer vatandaşlardan önce askerî veya devlet hizmeti gören kimselerin bir hakkı olduğu görüşü bizde kalıcı olmuştur. Buna bir kültür kodu diyebiliriz. Bu kültür kodunun ideoloji ile ilgisi nerede. Şurada ki, 20. asrın başından beri Türkiye'de aydınlar arasında en çok tutunan akım halkçılık olmuştur. Bunun asıl nedeni de halkçılık ın eski bir kültür kodunu yeni bir şekilde yansıtmasıydı. Cumhuriyet Halk Partisi'nin Halkçılık ilkesinin kökenleri tabii ki burada anlatıldığından daha karmaşık. Örneğin, Fransa'da 19. yüzyılda Tesanütçülük adı verilen bir akım da halkçı değerleri yüksek tutuyordu. Türkiye'deki halkçılığın kuramsal dayanağı bu kaynağa gider fakat Batıya giden Türk aydınlarının Marksçılık'tan etkileneceklerine tesanütçülük'u seçmiş olmaları bir tesadüf eseri değildir. Tesanütçülük onların kolayca kabul edebilecekleri, eskiden beri bildikleri, kendi toplumlarında hâkim olan değerlere benzeyen sosyal değerler getiriyordu. Tabii, yeni halkçılık temeldeki kültür kodu üzerinde kurulmuş olmakla beraber 20. yüzyılda kendine özgü öğelerle ortaya çıktı kültür kodu her devirde yön değiştirir. Fakat temelde yatan eski Türk kültür kodudur Halk için iş yapmak, servetin birikmesine müsaade etmemek ve devlet memurlarına millî gelirin nisbeten yüksek bir payını vermek. Türkiye'de memurların reel gelirlerine bakılırsa 1946'da müdür, müsteşar ve bakan seviyesinde ele geçirilen gelire bu yıldan sonra hemen hiçbir zaman erişilemediği görülür. Pek tabii ki, memurlar yeni düzenden hoşnut olmayacaklardı. 1960 hareketi bir oranda bu değişmelerin bir sonucu olmuştur. Kültür kodları böylece gizli yapılar olmakla birlikte tesirleri de inkâr edilmeyecek kadar somut. {115} Burada anlatılanlarla ideoloji arasındaki köprüyü bir daha ve bu defa doğrudan kuralım İdeoloji büyük çapta simgesel düşüncenin hayatımızdaki öneminden çıkan, ona dayanan bir görüngüdür (Fenomen). Bunu çok önce Pareto, Marksizm için söylemişti. Ona göre, Marx, sembolleştirme sürecini bilmeden kullanmıştı, fakat ﬁkirlerini hemen her zaman hedeﬁni bulan, ‘özetli ve sembolik' formüllerle ifade etmişti. {116} Simgeleştirme sürecinin hayatımızda böylesine önem taşımasının sonuçlarından biri de şu günlük hayatımız, mantıksal pozitivistlerin düşündüğünün aksine, soyut önerilerin pek az önem taşıdığı bir hayattır. Günlük yaşamımız duygularla, hâkim kılmaya çalıştığımız değerlerle, kültürümüzün bize zorunlu kıldığı davranışlarla dolu bir yaşam. Günlük yaşantımızın bu kültür içeriği birkaç kümede toplanıyor. Bunlardan birini gördük Tarih içinde genel bir davranışın çizgisini savunmaya yarayan kültür unsurlarına kültür kodu diyoruz. Kültürümüzün bizi bazı merasimler etrafında birleştiren, hayatı merasim olarak görmemize yol açan bir ikinci kümesine sosyal hayatın merasim (ritual) içeriği adını veriyoruz. Bu merasimin ve diğer simge dağarcığının birleştiği diğer bir kümeyi Din olarak nitelendiriyoruz. Din, toplum hayatının toplum olarak yaşanmış şeklinin bir özetidir, bir anlamda. Topluluğun bir bütün olduğunun bir çeşit hatırlatmışıdır. Değer ve simgelerin toplandığı odak noktasıdır, bu açıdan ideoloji ile rekabet halinde olan bir k ur umdur. Mitos biraz farklı bir kültür kümelenmesidir Mitos bir topluluğa ortaklaşa paylaştıkları değerleri hatırlatıcı bir rol oynayan bir öyküdür. Bu şekli ile kısaca insanlara toplulukları hakkında hatırlamaları gereken temel unsurların altını çizer. Örneğin, Seyyid Battal Gazi'nin destanı kendini Gaza'ya, Bizans sınırlarında harbetmeye yöneltmiş olan bir topluluğun bu yönelimini hatırlatır, nesilden nesile geçirir. Kapitalist toplumun büyük bir çatırtı ile yıkılacağını ve böyle ortaya çıkacak olan devrimde insanların artık ideal bir hayata kavuşacakları aynı türden bir Mitos'dur. Devrimi yapmaya hazırlananlara devrimi hatırlatır. İdeoloji de bu kültür kümelenmelerinden biridir, yalnız çok özel tarihsel ve toplumsal koşulların bir ürünüdür. Son bir uyarı daha önce üzerinde durduğumuz gibi kültür değerleri sabit değildir, devamlı olarak -bazen çok da yavaş olsadeğişir. Kültürün değişmesini sağlayan özellikler ise yalnız dış etkenler değildir. Bunun nedenlerini şöyle sıralayabiliriz 1) Hangi toplumda olursa olsun kültür öğesi ve ideolojik öğe anlam bakımından tamamen kapalı değildir, bazı tefsirlere açıktır. Bundan dolayı, örneğin Atatürkçülük bugün ayn uçlar tarafından ayrı yorumlanabilmektedir. 2) Her insan kültür değerlerini aynı şekilde içermez. Etki bazen yüzeyde kalır, bazen çok derin olur. 3) Kültür ve ideoloji yalnız empoze edilen bir kalıp değildir. İnsanlar kültürü kendi amaçları için kullanırlar. Fakat burada daha çözemediğimiz bir diğer sorun var din, dünya görüşü, hatta bir bakıma bilim gibi çeşitli unsurları içeren alanın tümüne mi ideoloji diyeceğiz. Bu alan çok geniş, geniş olduğu derecede de hangi kültür belirtisinin ideolojik bir nitelik taşıdığını ayırmamızı mümkün kılmıyor. Bundan dolayı ideolojiyi kültür olayı içine yerleştirdikten sonra, bir de ideoloji'den ne biçim kültür olaylarını anladığımızı saptamak gerek. Buradaki tutumumuz şöyle olacak İdeoloji bize göre her türden sembolleştirme olayını içermiyor. Bir kere ideolojinin siyaset olgusuyla yakından bağıntılı olduğunu gördük. Bu Özellik ideoloji' nin bir yönünü vurguluyor. İkinci bir vurguyu da şöyle anlatabiliriz Batı toplumu endüstri devrine girerken ve girdikten sonra öyle çalkantılar geçirdi ki, bu çalkantılarla doğrudan doğruya ilgili bir sembolleştirme türü ortaya çıktı ideoloji dediğimiz zaman bu özel yapıyı (construct) kasdedeceğiz. Belirli bir aşamadan sonra insanların toplumsal bayatı öyle yeni nitelikler göstermeye başladı ki, bunlara tarihte o zamana kadar rastlamak mümkün değil örneğin bir ülkede yirmi milyon insana aynı anda bir mesaj ulaştırabilecek radyo veya televizyon gibi bir aracın etkisine benzer bir durum tarihte görülmemiş. Bizim devrimiz için radyo nasıl bir etki yapıyorsa 18. yüzyılda kitap ve 19. yüzyılda gazetenin toplum üzerindeki etkileri o derece sarsıcı olmuştur. İşte bu toplumsal iletişim şartları altında çalışan, geniş kapsamlı iletişim ağ ları içinde şekillenen simgeleştirme kümesine ideoloji adını vereceğiz. Komünizm ve Faşizm gibi belirgin bir ideolojik nitelik gösteren, insanların düşüncelerini şartlamaya çalışan ve onlara bir sosyal harita sağlayan ﬁkirlere benzer yapıtlar önceleri yok muydu. Vardı tabiî, fakat bu yapıtlar ideolojilerden bazı noktalarda ayrılıyordu, bundan dolayı bunlara ideoloji demiyoruz. Şimdi eski siyasal inanç sistemlerini ideolojiden ayıran özelliklerin neler olduğunu arayalım. Eski kültürlerde de bugünkü ideolojilere benzer bir şekilde insanlara belirli bir toplum görüşü sağlayan az veya çok sistematik toplum haritaları görülür. İslâmî kültürlerde bir dereceye kadar dinî kalıplarla şekillenen siyasî eğitim böyle bir amaç güdüyordu. Fakat, bunun yanında İslâm kültürlerinde devlete karşı belirli tutumları yerleştirmek amacını daha da açık olarak amaçlayan yapıtlar mevcuttur. Örneğin, Siyasetnâme türünden eserler. Selçuk Veziri Nizam-ül Mülk'ün Siyasetnâme'si bunların en meşhurlarından biridir. {117} Siyasetnâme'de bir hükümdarın tebaası ile ilişkilerini nasıl düzenlemesi gerektiği anlatılmaktadır. Bu arada da, tabiî, Padişah - tebaa ilişkilerinin ideolojisi de yapılmaktadır. Padişah daima tebaanın çıkarlarını gözetmeli, fakat onlara fazla yüz vermemeli gibi. İdeolojilere daha yakın bir klasik İslâm kültürü ürünü bir nevi sosyal ahlâk kuralı anlatan ahlâk kitaplarıdır. 20. asrın başına kadar Rüşdiyelerde Ortaokullarda- ahlâk dersinin temel kitabı Gülistan da böyle bir eserdir. Türk devrim tarihinde önemli bir yeri olan Ahmet Ağaoğlu, bakın Sadi'nin yazdığı bu kitap hakkında neler söylüyor Şeyh'in ideali nedir. Bize ve bizden evvelkilere ne gibi düşünceler, duygular aşılamıştır. Bu meseleyi biraz derinleştirelim. Çünkü Şeyh'in prensipleri İslâm medeniyet zümresinin özel ve içtimai hayatının bir çeşit özeti mahiyetindedir. Şeyh'ten evvel ve sonra, bizim zamanlarımıza kadar, o prensipler hüküm sürmüştür, hayatımızın çeşitli şekillerini belirtmiştir. Bölümlerden birincisi padişahlardan bahsediyor. Bu bölemde Şeyh, İslâm medeniyet zümresinin hükümete ait idealini göstermiştir Salâh-ı memleket-i hîş Hüsrevan dânend (kendi memleketlerinin salâhını hükümdarlar bilir). Teb'a, padişaha karşı mutlak itaat, mal, can ve hatta ırz fedakârlıklarıyla bağlı ve mükelleftir. Fakat Şah teb'aya karşı hiçbir vazifeyle mükellef değildir. Bütün hukuk orada, bütün vazife de teb'ada. İşte şeyhin hükümranlık, hükümet ve hükümet felsefesi hakkındaki esas fikri. {118} Burada bizim için önemli olan husus geleneksel Osmanlı kültürünün 19. asırda dahi Şeyh Sadi'nin ﬁkirleriyle çocukların zihinlerini erkenden kalıplaştırmaya çalışmış olmasıdır nasıl ki bir ﬁdan bahçevan tarafından bükülür... Gülistan (1250-1260) yılları dolaylarında yazıldığına göre anlıyoruz ki, o zamanlar dahi bizim için bugünkü ideolojilerimize benzer düşünce türleri varmış. Fakat bu eserlere de ideoloji demeyişimizin esaslı bir dayanağı mevcut dikkat ederseniz o zamanlar yazılan bu gibi ﬁkirler beş asır sonra Osmanlı okullarında hâlâ kullanılıyor. Demek ki Gülistan'ı kullananlar insana bir toplum haritası sağlama bakımından Gülistan'ın değerini kaybetmediğine inanıyorlar. Ağaoğlu Gülistan'ın zamanla değişmemiş bir ﬁkir kümesi teşkil ettiğini şöyle anlatıyor Yine o mahut hilâfet merkezi olan İstanbul okulları programı düzenlenirken ben yukarıda ileri sürdüğüm ﬁkirleri bildirerek Gülistan ve Bostan'ı süzgeçten geçirmeyi ve maksat mükemmel Farsça örneği ise, Sadi'nin pek yüksek ve insani olan birtakım şiirlerini ayrıca toplamayı ve bu suretle okulların düzeltilmesi ve ıslahıyla, takip ettiğimiz gayenin bozulmamasını teklif ettim. Sarıklılardan birisi büyük bir hiddetle Efendim, Şeyh Sadi hakkında Molla Cami ‘O din sahibi değilse de kitabı vardır' demiştir. Biz kimsenin Şeyh Sadi'yi süzgeçten geçirmesine müsaade etmeyiz diye tekliﬁmizi reddettirdi. İşte görüyorsunuz ki yirminci yüzyılda ruhlarımız üzerinde altı yüz bu kadar yıl önce yaşamış Şeyh Sadiler, Molla Cami'ler hâkimdirler. Nasıl istersiniz ki ilerleyelim. {119} Ahmet Ağaoğlu, Şeyh Sadi'nin ﬁkirlerinin biraz da olsa değiştirilmesine karşı gösterilen tepkinin altını çizmekte haklı. Gerçekten bizim ideoloji olarak tanımladığımız ﬁkirleri Şeyh Sadi'nin ﬁkirlerinden ayıran bir husus, Şeyh Sadi'nin ﬁkirlerinin her zaman için ifade edilmiş olmalarıdır. Sanki dünyada ne kadar değişme olursa olsun esas insan ve devlet düzeni değişmeyecekmiş gibi. Bunu da, yani Sadi'nin tutumunu da anlamak gerekir. Gerçekten, çok fazla değişmeyen, ancak çok yavaş şekil değiştiren bir ortamda, insan tarihsel değişme ﬁkrini aklına getirmez. Bundan dolayıdır ki Yunanlılar için tarihsel değişim devrevî bir şekilde ifade edilmiştir. Örneğin Aristo'da devre ye monarşi ile giriliri, monarşinin bozulması oligarşiyi yaratır, oligarşi demokrasiye dönüşür ve demokrasideki aksaklıklar tekrar bizi monarşiye götürür. Bu kısır döngüyü büyük sosyolog İbn Haldun'un (1332-1406) tarih anlayışında da görmek mümkündür Bedevi kabileler içinde yeni bir birleştirici akım gözükürse, bu asabiyya kabilelerin tesanüdünü sağlar, birleşmiş olan kabileler şehirlerde yerleşmiş olanların daha geniş refahına göz dikip şehirdeki idareyi yıkmaya yönelirler, şehre yerleşen bedeviler şehirleşirler, bir müddet sonra liderleri liderlik vasfını kaybederek şehir hayatının zevklerine dalarlar, böylece onları devirecek olan bir diğer Bedevi kümesinin taarruzuna kendilerini açık bırakırlar, böyle bir saldırı gelir ve devre yeniden başlar. Bu gibi bir durumda gerçekten tarih ezeli bir tekerrür dür. Tarih akışının bir birikimle sonuçlandığı ve belirli bir birikim devresinden sonra nitelik bakımından farklı bir aşamaya geçildiğini ilk defa olarak anlamlı ve sistematik bir şekilde ortaya atan Giambattista Vico'dur. {120} Vico'nun (1668-1774) 17. yüzyılda yaşanmış olması bir tesadüf eseri değil. Gerçekten o devirde feodal sistemin yıkılmaya başlaması, basım'ın icadı, o zamana kadar keşfedilmemiş kıtaların ve ülkelerin bulunması, düşünürlere yeni ve tarihte görülmemiş bir aşamaya gelindiğini düşündürmeye başlamıştı. Renaissance'da ortaya çıkan, insanların kaderlerine hâkim olabilecekleri ﬁkri aydınlanma devrinde daha da gelişti. Endüstri devrimi bu ﬁkri pekiştirdi. Bu gibi yeni bir düşünce vurgusunun nedeni bizzat toplum ilişkilerinin hızla değişmesiydi. Aydınlanmanın önderleri bu değişikliğin eğitim sisteminin ya da siyasî sistemin insanlarca kontrol altına alınmasıyla gerçekleşebileceğini ifade etmişlerdir. Bu çağda bazı hükümdarların iç politikalarında bile bu vurgunun etkili olduğunu görebiliriz. Örneğin, Avsturya'da II. Joseph'in her köye bir okul politikası bu ﬁkirlerin ürünüydü. 19. yüzyılın ortasında şekillenen Marks'ın toplum ilişkileri hakkındaki görüşleri bu ﬁkrî gelişmenin bir diğer ucu olarak görülebilir. Ezelden ebede kadar uzanan bir üst ve alt sınıfın ayırımına karşı koyması, bu şartların değişmesi programını kendi toplumsal kuramının temel taşı haline getirmesi bunun kanıtıdır. Özetle, eğitim'den siyasete ve ekonomiye kadar uzanan yeni bir vurgu, değişim vurgusu, şimdi düşünce tarihinin de temelini oluşturmaya başlamıştı. 19. yüzyılda toplum ilişkilerini bu yeni açıdan değerlendirme daha da yaygınlaştı, eğitim sistemlerinde, siyasî katılım şekillerinde ve İktisadî kurumlarda büyük değişiklikler görüldü. Bu değişiklikler yeni bir orta sınıfın kendi kaderine hâkim olmak üzere aldığı tedbirlerden oluşuyordu. Fakat birçok alanda bu tedbirler orta sınıfın menfaatlerinin ötesinde bir ivme kazandı. İşçi hareketleri buna bir örnek olarak gösterilebilir. Değişim vurgusu yâlnız nicelikle ilgili değildi, bu vurgu toplum ilişkilerinin düşünülmesinde ve yapılanmasında bir nitelik değişikliği getirmişti, tarihsel bir aşamaydı. Bir Fransız tarihçisi bu etken'in ön plana geçmesine, önemi dolayısıyla Tarihin hızlanması adını vermiştir. {121} Ağaoğlu'nun kendisine karşı yapılan muhalefeti yobaz olarak nitelendirmesi tabiidir, fakat gerici sözcüğü bilimsel bir isimlendirme değildir. Burada Ağaoğlu'nun şikâyet ettiği yobaz lığın arkasında bir diğer unsur bulunur. Daha derinde olan bu özellik 1250'de geçerli olanın 1920'de de geçerli olacağı düşüncesidir. Bir bakıma buna da bir ideoloji diyebiliriz fakat eskiden beri devam eden bu görüş çağdaş Batı dünyasının gelişme süreci içinde yeni bir hüviyet kazanıyor, o çalkantılı devrin özelliklerinden etkileniyor. Mannheim'in tabiriyle karşımıza tutuculuk olarak çıkıyor. Biz yalnız çağdaş dünyanın çalkantılarının ve altında yatan önemli toplumsal yapısal değişikliklerin gerekli kıldığı ﬁkrî yapıtlara ideoloji adını vereceğiz. Böylece, kelimeyi, Rönesansdan itibaren geçen sosyal değişmeye yakıştıran Mannheim'ın anlamına benzer bir anlamda kullanıyoruz. İdeoloji bu anlamda kullanıldığı zaman içeriklerinden biri de tarih şuuru dur, zamanın geçmesinin beraberinde köklü değişmeler getirdiği düşüncesidir. Özet olarak ideoloji , ancak çok çalkantılı ve akışı hızlanmış çağdaş devrin bir özelliğidir. O zaman da şöyle bir soru sorabiliriz bu çalkantılı devir ne zaman başladı ve bu devrin ﬁkrî ürünlerine ideolojik nitelik bağlayan nelerdir. Acaba bahis konusu ettiğimiz hızlanma ne zaman ve hangi şartlar altında başladı ve beraberinde ne gibi yapısal sorunlar getirdi. Avrupa'da feodalizmin çöküşü 13. yüzyıla kadar geri götürülebilir, fakat bu çöküş başlangıçta nisbeten düzenli, fazla çatırtı çıkarmayan bir çökmeydi. Asıl Avrupa'yı bir ucundan diğer ucuna kadar sarsan büyük, çatırdatıcı sosyal değişme kilisenin zayıﬂaması, yeni beliren devlet yapılarının kilise ile çatışması ve kilisenin zayıﬂığının yarattığı yeni dinsel akımların siyasal bir görünüm almasından doğdu. Özellikle protestanlık ile katolikliğin amansız savaşı, Avrupa'yı inanılmaz derecede sarstı. Dinsel çatışmaların merkezini (1618-1648) teşkil ettiği 30 yıl harbinde, örneğin, bugün adına Almanya adını verdiğimiz topluluk nüfusunun yüzde 30'unu kaybetti. Harpler ve katliamlar büyük nüfus hareketlerine sebebiyet verdi. Avrupa'da birtakım yersiz yurtsuz kimseler kendilerine sığınacak bir yer aradı. Bunların bir kısmı İngiltere'ye yerleşti. İngiltere'de dinsel çalkantının yarattığı Kalvinist (Protestanlığın bir kolu) akını İngiliz kültürünü ve (daha derin bir şekilde) Amerikan kültürünü etkiledi. {122} Birçok kimseler bu gelişmeye çağdaş dünyamızın ilk ideolojik hareketi olarak bakarlar. Bunun sebebini burada açıklarken, aynı zamanda ideolojilerin ortaya çıkma koşulları üzerinde duracağız. Kalvinizmin İngiltere'de şekillenmesinden şöyle bahsedilmiştir Kalvin'in peşinde gidenlerin sınıf veya işkolu olarak bir tanımını yapmak gerekiyorsa, tüccarlar üzerinde o kadar durulmayıp onların dışında kalan iki grup üzerine dikkatimizi toplamamız gerekir. Bunlar küçük toprak sahipleri (gentry) ve esnaftır (the artisanate). Fransa'da ve Hollanda'da ve daha sonra İngiltere'de Kalvinistlerin liderliğini yapanlar etkin fakat gene de para sıkıntısı çeken gayri memnun küçük asilzadelerin arasından çıkıyordu... B unlar elite'i teşkil etmekle birlikte Kalvinisit müminler (faithful) ordusunun saﬂarını (rank and ﬁle) teşkil edecek çoğunlukta değildi. Bu katı oluşturanlar, Batı Avrupa şehirlerinde gittikçe artan sanatkârlar arasından çıkıyordu. Gand ve Ypres gibi Güney Hollanda'da gerilemekte olan bazı imalât merkezleri mevcuttu. Bunlar istihdam ve ﬁyat dalgalanmalarının yüklediği bunalımları sırtında taşıyan dengesiz ve çabuk parlayan bir şehir nüfusuna sahipti. Dinsel baskı (persecution) bunları yurtlarından itince, bunlar Kuzeyde Hollanda'nın, Fransa'nın ve İngiltere'nin liman ve endüstri merkezlerine doğru kaçtılar... Dindar, çalışkan ve çok zaman okur yazar olan bu insanlar Kalvinizm'in safına geçtiler. Bir taraftan da Menonit'ler gibi diğer tarikatlara ve Anabaptist adı altında birleşen acaip ve değişik inançlara taştılar. {123} Kalvinizm'in saﬂarı bu gibi sosyal-yapısal özellikler taşıyan kimselerden oluşmuştu ve bu mezhep sosyal çalkantıların sarstığı bu gruplar için bir hayat yöntemi sağlıyordu. Manevî ve maddi yer ve yurtlarından edilmiş Kalvinistler, dinsel inancı bir sosyal organizasyon aracı haline getirdiler. Buna İngiltere'nin sosyal şartları da yardım etmişti. Çünkü İngiltere'nin de toplumsal düzeni pek parlak sayılmazdı. Feodal sistemin yıkılması önemli sosyal problemler yaratmıştı. İpini koparmış avare dolaşan geniş bir serseriler grubu oluşmuştu İşinden atılmış hizmetkâr, yurtsuz köylü, terhis edilmiş asker. Yaygın bir kırsal fakirlik mevcuttu. Şehirlerin genişlemesiyle, yeni bir İktisadî sistemin belirlemesiyle, geleneksel şehir kurumlarının massedemediği geniş bir kitle şehirlere veya şehir civarlarına yerleşmişti. Şehir varoşları kanun dışı insanların yerleşme merkezi olmuştu. Katolik kilisesi çöküyordu. Özetle diyebiliriz ki İngiltere için 16.yüzyıl bir sosyal dezorganizasyon devriydi. {124} Böylece ortaya bir soru çıkıyordu insanları bağlayabilecek bir organizasyon prensibi nereden bulunacaktı. İnsanlar nasıl birbirlerine güvenli birikimlerden oluşan gruplar kuracaklardı. Bu soruların önemi dolayısıyla İngiltere'de 16. ve 17.yüzyıl yeni kurumlaşma şekillerinin, insanları bağlayıcı tedbirlerin yüzyılı oldu, ortam birçok toplum anlaşması projesi yarattı. {125} Kalvinizm de bu noktada yol gösteriyordu insanlar kendi içlerine çekilecekler ve serseri lerin dünyasına karışmayacaklardı. Kalvinizmde çalışkanlık Allaha yaklaşmanın tek yolu olarak saptanarak, bu güzel huy dinsel bir emir haline getiriliyordu. Bu yeni din ve dünya görüşü asıl gücünü cemaatin bir organizasyon yöntemi olarak çalışmasından alıyordu. Kalvinizm, disiplin, uzun ve sürekli çalışma, kendi nefsinden fedakârlık etme, biriktirme özelliklerini kutsallaştırdı ve yeni dinsel grubun kurulmaya başlanmış olan kapitalist düzeninden en etkin bir şekilde faydalanmasını sağladı. {126} Dinsel bir akım, fakat aynı zamanda toplumsal bir görüş olarak ortaya çıktı. Böylece, Avrupa'nın ilk büyük çalkantısında ve aynı zamanda kapitalizmin itiş ve kakışları çerçevesi içinde (fakat aynı zamanda da bağışladığı olanaklar ortamında), bir ideoloji'nin nasıl ortaya çıktığını ve ne gibi fonksiyonları yerine getirdiğini görüyoruz. Üzerinde durduğumuz gelişmeler orta zamanların daha durgun ortamında -kapitalizm başlangıçlarından önceki devirde- ortaya çıksaydı, İktisadî değişme bu kadar yıkıcı olmazdı, dinsel azınlık daha kolay kontrol altına alınırdı, aynı grup egemen kiliseye karşı 17. yüzyıla kadar açık bir dinsel program la çıkamazdı, bu programı yayım imkânları olmadığı için ideolojisi ni yayamazdı, olsa olsa halk katlarında bir zamanlar yapılmış bir hareketin izleri gizli olarak -halk arasında anlatım yoluyla- kalırdı. Fakat burada gördüğümüz durum bambaşka, ve yeni şartlar, ideoloji nin ortaya çıkmasını destekliyor. Bu örnekte ideolojinin ortaya çıkmasını destekleyen bütün unsurları daha da şiddetlenmiş şekliyle endüstri devrimi dediğimiz çağda görebiliriz. Walzer'den aldığımız ilhamla ideoloji'yi, köklerinden kopmuş olan insanlara yeni bir yön vermeyi, dengelerini kurmayı amaçlayan öneriler olarak kullanacağız. Ancak Walzer'in ve başkalarının İngiltere için söylediklerinden anlıyoruz ki, bu öneriler o zamanlarda herkes için geçerli değil protestanlar nisbi bir okuryazarlık seviyesinde olduklarından dolayı dertlerine ideolojik bir deva bulabilmişlerdir. Aksi takdirde dinsel inançlarını bu kadar mükemmel bir şekilde yeniden şekillendiremezlerdi. Başka bir ifade ile ideolojilerin ortaya çıkmasına müsait ortam hiç olmazsa asgari bir okur yazarlığın bulunduğu bir ortamdır. En son üzerinde duracağımız bir sonuç şu ideoloji tamamen ezik insanlar arasında en iyi ortamını bulan bir ﬁkir türü değildir ideolojinin ideal yayılma ortamı az okumuş insandır ve (Kalvinistler'de görüldüğü gibi) gelir bakımından da en düşük tabaka değildir. İdeolojinin 19. ve 20. yüzyılda yeni bir genişleme ortamı bulduğunu gördüğümüz zaman, bunu hatırlamamız gerekecek. Şimdiden ilerde söyleyeceklerimizi özet olarak belirtebiliriz ideolojinin 19. yüzyılda ve 20. yüzyılda geniş yayılma alanı üç ana gelişmenin sonucudur yeni yayım araçlarının ve yeni eğitim sistemlerinin gelişmesi ve 19. yüzyıla yaklaştıkça aydınların ﬁkir üreticisi olarak toplumda giderek önem kazanan bir fonksiyonda yeralması. Bunların yanında, pek tabii ki 19. yüzyılın sosyal çalkantıları da ideoloji yaratıcı koşulları ortaya çıkarmakta önemli bir rol oynuyor. Endüstri toplumunun insanları köksüzleştiren etkileri burada başta gelir, ancak endüstri toplumunun geliştiği çağda aydınlar bir grup olarak özerklik kazanmaya başlamasaydı, ideolojik düşüncenin temellendirilmesi, devamlı ve kümülatif bir uğraşı olma şansı geniş oranda azalırdı. 19. yüzyılda ve 20. yüzyılda zor kök salardı. İdeoloji bu değişmelerin birinin değil tümünün ürünüdür. Tarihin akışının hızlanması, sosyal yapının kırılması gibi özellikleri sayarak, bunların ideoloji olayını yaratan temelde bulunduklarını gördük. Fakat bu gibi hükümlere sosyolojik değerlendirme adını verebilmemiz için bir diğer soruyu cevaplandırmamız gerekli sosyal yapının kırılması karşımıza ne gibi yeni bir toplumu çıkarıyor, yani toplumun yapısı eskisinden ne anlamda farklı oluyor. Tarihte daha önce görülen sarsıntılar niçin ideoloji için gerekli ortamı yaratmamış da, bu ortam ancak Rönesans'dan sonra ortaya çıkmış. Bunun en önemli cevabını farklılaşma kavramı etrafında toplayabiliriz. Bu toplumsal farklılaşma endüstri topluluklarının özelliklerinden biridir. İdeoloji ise farklılaşmış toplumların bir fikir yapıtıdır. {127} Farklılaşma ile anlatılmak istenen, önce birçok toplum fonksiyonları birbirinin içine girmişken, Ortaçağların feodal düzeninin ortadan kalkmasıyla birlikte, bunların birbirinden farklılaşması ve ayrılması olayıdır. Örneğin, Ortaçağlarda bir tüccardan yün alıp bunu kendi evinde, kendi sahip olduğu tezgâhlarda işleyen kimseler vardı. Bunlara fabrikatör diyemeyiz, tam anlamıyla işçi de diyemeyiz. Zaman geldi bu fonksiyonlarda bir ayrılma oldu, bu şekildeki ev endüstrilerini işletenlerin bir kısmı ortaya çıkan daha kurumlaşmış kapitalizm başlangıcı üretim birimlerine dayanamadı ve işçi oldu. Diğer taraftan fabrikatör lük daha belirgin çizgilerle ortaya çıktı. Hatta çağdaş toplumlarda farklılaşmayı daha da arttıran bir diğer özellik belirdi uzmanlaşma. Çağdaş toplumda artık işçi diye bir şey yoktur. Düz işçi , vasıﬂı işçi , yüksek yetenekli işçi gibi, ihtisaslaşmanın yarattığı alt bölünmeler vardır. Farklılaşma için diğer bir örneği müzik tarihinden alabiliriz. Bir zamanlar Avrupa'da musikişinaslık fonksiyonu hizmetçilik görevinden ayrılmış değildi. Salzburg piskoposunun müzikçisi olan Mozart, piskoposun hizmetçileriyle birlikte yemek yerdi. Genel olarak aydınların sosyal yapı içindeki yerleri hizmetçi ninkine yakındı. Zaman geldi okuma yazmanın daha geniş bir kitleye yayılmasıyla aydınlar kendi kalemlerinin ürünlerini satarak yaşamaya başladılar, o zaman müzikçi rolü hizmetkâr rolünden ayrıldı. Buna benzer bir şekilde, bir zamanlar din adamı ile öğretmen fonksiyonları aynı kişide toplanıyordu. Bir zamanlar eczacılık ile doktorluk bugünkü kadar kesin çizgilerle birbirinden ayrılmamıştı. Çağdaş toplumda bu parça lara bölünmenin iki sonucu çıkıyor, her iki sonucun da ideolojiyi destekleyen yönleri var. Birincisi, bahis konusu bölünmeden önce kişi kendini bir bütün içine yerleştirebiliyordu. Gerçi, geleneksel toplum da parçasız bir toplum değildi, burada da kümeleşmeler bulmak mümkün, fakat bu kümeler arasında -iletişim sisteminin ilkelliğine bağlı- kopmalar vardı. Her küme kendi içinde bütünleşmişti. Örneğin, 14. yüzyılda Fransa'nın kuzeyi ile Fransa'nın güneyi iki ayrı memleket gibiydi. Fakat bu çerçevenin içinde kendi dar köysel veya şehirsel çevresi içinde yaşayan kişi kendini içinde bulunduğu küçük toplum biriminin diğer katlarıyla bağlı görüyordu. Bu duyguyu yaratan toplumsal özelliklerden biri geleneksel toplumda sınıﬂararası farkların her şeye rağmen belirli bir düzeyde tutulmasıydı. Bazı tarihçiler feodal beyin günlük hayat tarzının köylünün hayat tarzından çok farklı olmadığını hatırlatarak bunu kanıtlar. Çağdaş farklılaşma bu sıkı sosyal ilişkileri ortadan kaldırdı, toplum içinde kişileri birbirine bağlayan yöresel kültürün dar çerçevesinden çıkardı. İnsanlar birbirlerine iş ilişkileriyle bağlandılar. Örneğin, muhtelif yörelerden kopan işçiler bir fabrikada birleştikleri zaman hayatlarında hemşeri kavramının yerini işçi kavramı aldı. Bu gibi durumlarda insanlar içine düştükleri bu yeni şartlara, aile, soy, köy birimlerinin ötesinde bir hayatın özelliklerine uygun inançlar aradılar. İdeolojinin kökenlerinden biri bu yeni durumdur. Yeni fonksiyonel bölünme nin ideolojinin belirmesine yardım eden bir diğer tarafı, bu bölünmenin ortaya çıkardığı parça lardan birinin aydın grubu olmasından çıkıyor. Aydın, daha önce üzerinde durduğumuz sebeplerden dolayı çağdaş dünyada yeni bir etkenlik kazandı. Fakat bu etkenliğin yanında çağdaş aydının bir diğer özelliği, ﬁkir âleminin tam ortasında bulunması dolayısiyle alt tabakalara nisbetle daha ısrarlı bir şekilde bir anlamlı bütün aramaya çalışmış olmasıdır. Bu arama çabası aydın'ı çağdaş dünyanın en mutsuz ve rahatsız kişilerinden biri haline getirmiş ve aynı zamanda yeni toplum modellerini teklif etmekte kendisine bir öncülük sağlamıştır. Aydın, bir ideoloji imalatçısı olmuştur. Dikkat ettiyseniz ilk defa gerçek anlamda bir ideoloji ortaya çıkaran protestan grupları, toplumun tümünden kopmuş, kendi başına kalmış bir gruptu. Bu grup köken bakımından da bizim fonksiyonel bölünme adını verdiğimiz bir sürecin başlangıcının yarattığı bir gruptu. Bu grubun sorunları bir anlamda yeni olduğu için Kalven kendi dinsel doktrinini ortaya çıkarırken ilâhî kudretin bu dünyanın ötesindeki belirtileri üzerinde çok fazla durmamıştı. Amacı Kalvinistlere yeni bir toplumsal kuram sağlamaktı. Mitingleriyle, insanları eyleme çağrısıyla, sosyal disipliniyle Kalvinizm gerçekten modern ideolojilerin öncüsü olarak ortaya çıktı. İdeolojinin özelliği - dinle karşılaştırıldığı zaman- bu noktada toplanıyor İdeoloji, önemli toplumsal ayırımların belirmeye başladığı çağdaş toplumun kendine bir yaşam çerçevesi bulma çabasıdır. Bu toplumda beliren şartlar içinde insanların toplumdan koparak yabancılaşması olayı da ortaya çıkıyor. İdeoloji, gerek yabancılaşmış aydının gerekse yabancılaşmış sokaktaki adamın kaygu ve korkularına getirilmiş bir cevaptır. Yeni toplumda yeniden çerçeve kurmanın iki yönünden bahsedebiliriz bir taraftan sarsılan toplum düzeninin yerine yenisi aranmaktadır. Diğer taraftan, eski simgeler dağarcığı, eski toplumun sarsılmasıyla inandırıcılığını yitirdiği için yeni bir simgeler dağarcığı oluşturulması gerekmektedir. Fakat bu işin temel
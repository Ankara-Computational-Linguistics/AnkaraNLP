adaleti ve huzuru sağlama görevi insanların vicdanına ya da öznel yargısına bırakılırsa elde edilen tek şey kargaşa ve kan olur diyebiliriz. KAYNAKÇA: Aguilera, Pedro. 3%. 2016, Boutique Filmes ve Netflix Studios. Dizi. El Alem Ne Der? Bu romanı seçmemin en önemli nedeni ismi oldu. Yazar ancak kitabın sonunda açıklıyor ismin anlamını. Böylece merakımızı da canlı tutuyor. Biraz ipucu gibi olacak ama söylemeden edemeyeceğim. İçkiyi bıraktırmaya yardımcı olan bir ilacın adını taşıyor bu roman. Orijinal adı ve bir o kadar güzel olan bordo kapağıyla adeta " Beni oku ! " diye bağıran bu roman; oldukça gerçekçi üslubuyla da ona ayıracağınız zamanın hakkını veriyor bence. İnsanları ve onları insan yapan şeyleri açıkça seriyor gözler önüne. Her ne kadar acı olsa da insanın en temel özelliği bencilliğidir. Kimin için olursa olsun konu kendisi olunca kimseyi görmez kişinin gözü. Romandaki komşular mesela. Ana karakter Leyla'nın şiddet görmesine üzülmelerine rağmen kendilerine laf gelmesin diye hiçbir şey olmamış gibi davranıyor olmaları... Yine de insanı insandan daha iyi anlayabilecek kimse yoktur. Beğenmesek bile insanlara bağımlıyız. Sonuçta insan çevresiyle vardır ve ancak onunla bir bütündür. Bu bütünü oluşturan toplum maalesef ki ön yargı tuğlalarıyla örülmüştür. ‘El alem ne der?’ , ‘Ne düşünür?’ diye sınırlar koyarak yaşamaya çalışmaktan o güzelim günlerimizin nasıl geçtiğinin farkına bile varamayız. Kitabın başkahramanının başına ne geldi ise toplumsal baskı ve ön yargılardan gelmiştir. Sevdiği adamla evlenememesinden tutun şiddet görmesine rağmen hiçbir şey yapamamasına kadar... Bence bu romanda anlatılanlar gerçekte olanların yanında hiçbir şey. Belki de kadınlarımız çok daha kötü şeyler yaşayıp çaresizlikten öylece bekliyorlar. Bir yardım eli ya da yüreklendirici birkaç söz ihtiyaçları olan... Bizim yaptığımız ise konuşmaktan öteye geçemiyor. Akıl vermek ama bize ihtiyaç duyulduğunda kapılarımızı ardına kadar kapatmak. İşte asıl yaptığımız budur. Leyla'nın hamile haline rağmen dövüldükten sonra komşularından yardım istemesi ve herkesin karı koca arasına girilmez diyerek onu zaten yalnızlıkla dolu olan dünyasında bir kez daha hayal kırıklığına uğratmaları... Hiç böyle bir olaya şahit olmadınız mı? Eğer cevabınız evet ise çok şanslısınız. Umarım bundan sonra da olmazsınız ama çoğunluğun hayır dediğini tahmin etmek benim için çok zor olmadı açıkçası. Televizyonda gördüklerimiz, gazetede okuduklarımız sağ olsun (!) böyle şeylere alıştık artık yadırgamıyoruz bile. İnsanların birbirlerini öldüresiye dövmeleri ya da vahşice katletmeleri kadar doğal bir şey yok hayatımızda. Kimsenin hakkını da yemek istemem. Böyle iğrenç olaylar ile karşılaşınca hepimizin tüyleri diken diken olur. İçimizde hala merhamet kırıntılarının olduğunun en önemli işaretlerinden birisidir bu. Ne yazıktır ki bu merhamet kırıntıları bizi harekete geçirmeye yetmez genellikle. Korkaklıktan, üşengeçlikten veya boş vermişlik yüzünden kabulleniriz kötülükleri. Bu davranışımızdan sonra artık masum değilizdir. Benim gözümde suçu işleyenden bir farkımız kalmamıştır. O yalancı pembe gözlükler bile aklayamaz artık bizi. Böyle kötülükler ile dolu bir dünyada en çok çocukların hali beni üzer. Hayatın o minik kalplere yaşattıklarından sonra gözlerinde gördüğüm korkuyu nereye baksam hatırlarım. Utanırım kendimden, suçlarım insanlığı. Geleceğimiz olan o pırıl pırıl çocuklara böyle bir dünya yarattığımız, onları daha küçücükken kötülüklerle tanıştırıp tamiri imkansız yaralar açtığımız için. Çünkü insanın kişiliği çocukken oluşur, en çok o zaman etkilenir çevresinden ve en hassas dönemidir çocukluğu. Leyla'nın kızı Ayşe' yi düşünelim. Alkolik babasının yaptıklarından sonra yanlışlıkla onun rakısını içince onun gibi olmaktan nasıl korkmuştu. “ … su diye babasının rakısını kafaya dikmiş. Kokusundan tanımış, öksürüp tükürmüş sonra da, “Anne” diyor. “Ben de mi babam gibi alkolik olacağım? Ben de mi Antabus içeceğim?” (s. 90) Günümüzde toplumun kadına bakış açısı, kadının toplumdaki rolü, merhamet ve insanlığın her geçen gün yok oluşu gibi bize hiç yabancı olmayan konuları Seray Şahiner'in eğlenceli ve dobra anlatımından bir kez daha okumak isterseniz zaman kaybetmeden bu kitabı alın bence! Ceren UYSAL KAYNAKÇA Şahiner Seray. Antabus. İstanbul: Can Sanat Yayınları, 2014. YAŞAM İLE ÖLÜM ARASINDA ŞAİR OLMAK Yaşamak Orhan Veli bu şiirinde hayatı, sevmek ve geçen I zaman olarak anlatmış. “Biliyorum”, diyor çünkü sadece Biliyorum, kolay değil yaşamak, kendisinin savunduğu bir tez değil yaşamanın zor olduğu, Gönül verip türkü söylemek yar herkes bu dertten muzdarip, Orhan Veli sadece kâğıda üstüne; Yıldız ışığında dolaşıp geceleri, döküyor bu derdi. Hayatı zor kılan şeylere değinirken Gündüzleri gün ışığında ısınmak; kendisi için çoğu zaman ön planda olan aşka değiniyor. Şöyle bir fırsat bulup yarım gün, Yan gelebilmek Çamlıca tepesine... Sevmek de kolay bir iş değil ya! Hayatta kimi zaman sevecek -Bin türlü mavi akar Boğaz'dan- kimseyi bulamazsın, gözlerini kapadığında hayal edecek Her şeyi unutabilmek maviler içinde. kimse olmaz bazen. Bu da zorlaştırır hayatı. Hani nerede şu II fani dünyada tutunacak bir dal? Biliyorum, kolay değil yaşamak; Ama işte Bir gün gelir o uzun aşk hikâyesinin ana Bir ölünün hâlâ yatağı sıcak, Birinin saati işliyor kolunda. kahramanıyla karşılaşıverirsin. Sevdalısındır artık, ama Yaşamak kolay değil ya kardeşler, dertler biter mi, bitmez tabiî ki. Sevmek güzeldir, insanı Ölmek de değil; nedensizce gülümsetir ara sıra. Ee bunda ne var diye Kolay değil bu dünyadan ayrılmak. soracaksınız şimdi. Gönül vermek acı da çektirir. Aklını, kalbini bir başkasına vermişçesine onu düşünür durursun. ‘Nerededir şimdi, kimlerledir?’ bu sorular döner durur kafanda. Bir kez daha gözlerini görmek, ellerine dokunmak, sesini duymak istersin. Ayaklarına hâkim olmaya çalışırsın, ona koşmak istersin çünkü sürekli yanında olmak istersin. Ne yaparsın hayat bu, sürekli dip dibe olamazsın ya. Hayat yine zorlaşıverir senin için, işlerinden vakit bulup da sevdalınla buluşabilmeyi düşleyip durursun. Hayat zor ya, bin bir türlü derdin olur gün boyu, o karmaşadan bir an için kurtulmak istersin, dalar gidersin sokağın kenarındaki ağaca, pencerendeki çiçeğe ve eğer şanslıysan uçsuz bucaksız bir denize… Fakat gel gör ki kolay değil yaşamak. Orhan Veli yaşamın bir başka zor tarafını hatırlatıyor şiirine son verirken. Ölüm de gelir insanın kapısına. Zaman akıp gider bu koşturmacanın içinde. Şu işi halledeceğim, arkadaşlarla şunu yapacağız derken aynadaki yüz de değişir zamanla. Bazen koşturmacaya o kadar kapılırsın ki ellerinden kayıp giden o şeyi unutuverirsin. Kolundaki o minik iki ok döner durur da sen fark etmezsiniz. Ne yalan söyleyeyim hayatın tadı da o koşturmacanın içindeyken çıkar aslında. Bir hikâyeden başka bir hikâyeye koşar durursun. Ne kadar zor olsa da yaşamak, sen hep zoru seversin. Bu şiirinde Orhan Veli hayatın bitişine iyi taraftan Ölüme Yakın bakıyor bence. O içine binlerce büyüklü küçüklü anılar Akşamüstüne doğru, kış vakti; yerleştirdiğimiz hayatın sonuna geldiğimizi hissettiğimizde Bir hasta odasının penceresinde; dünya da farklı gelmeye başlar bize. Şair dünyadan kopuşun Yalnız bende değil yalnızlık hali; Deniz de karanlık, gökyüzü de; verdiği yalnızlığın sadece başka insanlarda değil doğada da var Bir acaip, kuşların hali. olduğunu söylüyor. Belki deniz aynı deniz, kuş aynı kuş ama Bakma fakirmişim, kimsesizmişim; onlara bakan iki çift göz daha farklı görmeye başlıyor onları. -Akşamüstüne doğru, kış vakti- Sanki kendi içindeki bütün dünyaya yansımışçasına bakıyor Benim de sevdalar geçti başımdan. artık her şeye, her zamankinden farklı olarak. Şöhretmiş, kadınmış, para hırsıymış; Zamanla anlıyor insan dünyayı. Şair ne çileler çektiyse de, dünyanın tadına vardığını Ölürüz diye üzülüyoruz? anlatıyor ikinci dizede. Parasız da olsa kimsesiz de olsa, ilk Ne ettik, ne gördük şu fani dünyada şiirde değindiği gibi, birini sevmenin tadına varabilmiş. Bir Kötülükten gayrı? hayata gerekli olan ne varsa yaşayarak görmüş, deneyim Ölünce kirlerimizden temizlenir, kazanmış. Heves edilen şeyleri kısa hayatında anlamaya Ölünce biz de iyi adam oluruz; Şöhretmiş, kadınmış, para hırsıymış, başlamış. Hepsini unuturuz. Üçüncü dizede sorgulama başlıyor. ‘Ölümün neresi kötü ki?’ Dünyadaki hevesleri kötü olarak nitelendirmeye başlıyor burada şair. Kötü olan o hayat boyunca peşinde koşturduğumuz hevesler diyor. ‘Sadece kendisi mi böyle ki?’, herkesin emeli aynı hayatta. Nerede hani iyilik, güzellik? Ölünce sadece kötülükten kurtulmuş olacağız diyor. Ölünce ne kötülük kalır ne de başka bir şey. Kötülük gitti ya düzeliverir her şey. Biten bir hayattan geriye ne kalabilir ki? Yaşadı ve bitti işte, ne yaptıysa affola. Ölüyü iyi bilirdik. Sabaha Kadar Orhan Veli burada şairliğe sitem ediyor. Bu sitemi Şu şairler sevgililerden beter; bir şiirle anlatması çok güzel bir ironi örneği. Sevgili seni Nedir bu adamlardan çektiğim? uyutmaz ya geceleri; Orhan Veli’nin sevgilisi de şiirleri Olur mu böyle, bütün bir geceyi Bir mısranın mahremiyetinde olmuş, uyutmuyor onu geceleri. Şairlerin en büyük geçirmek? derdidir kafasındakini, kalbindekini ona en yakışacak Dinle bakalım, işitebilir misin sözcükle anlatmak. Bazen öyle zamanlar olur ki bir türlü Türküsünü damların, bacaların gelmez o kelimeler bir araya. Şair içinde hisseder ama bir Yahut da karıncaların buğday taşıdıklarını türlü dökülemez o hisler kâğıda. Şimdi düşün dur işin Yuvalarına? yoksa. Bir gece yetmez belki de, bazen haftalar geçer yine bulamazlar şairler doğru dizimi. Beklemesem olmaz mı güneşin doğmasını Kullanılmış kafiyeleri yollamak için, Kapıma gelecek çöpçülerle, Deniz kenarına? Şeytan diyor ki: "Aç pencereyi; Bağır, bağır, bağır; sabaha kadar." Açık açık her yerde de yazmaz ki o kelimeler. Şairler farklı görür dünyayı, gel de göster bakalım okuyuculara kendi baktığı penceresinden gördüklerini. Açılması gereken gizemli bir kapı vardır ve onu arayıp durur şair. Sözcük oyunları, ses uyumları derken iyice allak bullak olur hisler. Uzun uzun düşünmek gerekir. Ne demeye sabahı bekliyor ki o eksik kalan satırları tamamlamak için şair. Nasıl olsa bir türlü dökülmeyecek içindekiler kâğıda ve gün doğduğunda bir ahenk içinde olmayan sözleri atıp uyanık geçen bütün bir geceyi yok sayacak. Fakat anlıyoruz ki bırakamıyor şair. Belki bir daha hissedememekten korkuyor aynı şeyleri. Kendine kızıp içindekileri şiirle anlatmak yerine haykırmak istiyor. Şair şairliğinden vazgeçip bütün o özenli kelimeleri bırakıp içindekileri delicesine haykırmak istiyor ama belli ki olmuyor da biz bu şiiri okuyoruz şimdi. Ayla Watsuji 21401537 Barış KaşkaIrkların Bitmek Bilmeyen KavgasıTüm dünyada yıllardır en büyük problemlerden biri olan ırkçılığı farklı bir yönden ele alan Geçmişin Gölgesinde filmi, tüm insanları zaman zaman uzak kaldığımız bu gerçekle yüzleştiriyor. Yıllardan beri devam etmekte olan siyahi insanlar ile onları özellikle küçük gören belirli bir ideolojik grubun fiziksel ve psikolojik savaşının etkilerini görebildiğimiz bu filmde aynı zamanda ailenin bu tarz konularda ne kadar etkili olabildiğinin farkına varabiliyoruz. Neonazizm destekçisi olan bir babanın öldüğünde evlatlarına bıraktığı tek şey bu hastalıklı ideoloji ise çocuklarının onun fikrini savunarak yaşaması pek de garipsenecek bir durum değil. Maalesef gerçek örneklerini görmek oldukça mümkün fakat bu ideolojinin henüz lise çağlarında bir çocuk tarafından benimsenmesi ve savunuluyor oluşu insanı derinden etkileyebiliyor bir filmde bile. Bunun sadece bir film olduğunu düşünmek istiyor insan fakat kendi dünyamızın dışına çıkıp bir adım attığımızda farkına varıyoruz gerçek dünyanın da böyle olduğunu ve kimsenin buna karşı çıkmadığını. Sadece neonazizme özel bir düşünce değil her konuda fanatizmin tehlikeli olduğunu düşünüyorum. Özellikle günümüzde insanlar futbol takımı taraftarlığı uğruna bile can alabiliyor, can verebiliyorken. Kimse kimseyi sevmek zorunda değil ama saygı göstermek zorunda. İnsanlık olaraköğrenmemiz gereken en temel kural bu ve bu konuda aileler küçüklükten itibaren doğru bir biçimdeeğitebilirler çocuklarını.Ailenin bir insanın karakterinin ve hayata bakış açısının oluşumu konusunda büyük etkileri olduğuna inanıyorum. Küçüklükten itibaren evde, bir çocuğun doğal ortamında işlenen konular o kişinin geleceği direkt olarak etkileyebiliyor. Mesela B siyasi partisini destekleyen bir ailede yetişen, siyasi sohbetlere maruz kalan bir çocuk düşünelim. Bu çocuk büyüdüğünde muhtemelen B siyasi partisini benimseyecek çünkü babası onu destekliyorsa vardır bir bildiği. Bu şekilde katı görüşlere maruz kalan çocuklar kendilerini araştırmaya, öğrenmeye kapatıp sadece gördüklerini duyduklarını kabul ediyorlar. Ya da milliyetçi bir aileyi düşünelim, çocukluğundan itibaren hep kendi milletinin en iyi millet olduğunu aşılamışlar. Yetişkin olduğunda, bu çocuğun olaylara objektif yaklaşmasını nasıl bekleyebilirsiniz ki? Bu ve benzer nedenlerden ailelerin böyle konulardadikkatli olması gerekmektedir. Özellikle bir taraf tutmaya yönlendiren davranışlardan kaçınılmalıdır. Çünkü insan çocukken ailesinin söylediği her şeyi ayrı bir önemle dinler ve sahiplenir. İnsanın sürekli bir öğrenme isteği içinde olduğu çocukluk dönemi, insanın benliğinin temelidir ve o temeldeki sorunlar gelecekte çok daha büyük problemlere neden olabilir.Birbirini tetikleyen birçok yanlıştan birisi de fanatizm. Günümüzde insanlar siyasi partiler vefutbol takımları uğruna canlarını ortaya koyabiliyorlar, trajikomik bir biçimde. Hayatlarının değersiz olduğunu düşündüklerinden mi, bir çıkar elde etmek için mi yoksa gerçekten zevk mi alıyorlar hiçbir fikrim yok maalesef ama bu gerçekten üzücü bir durum. Bir kere geldiğimiz bu dünyada bir futbol takımı uğruna neden canını vermek ister ki insan? Diğer açıdan, neden rakip takımı destekliyor diye birini öldürür ki? Neden böyle düşmanız birbirimize? Benim ten rengim beyaz, seninki siyah ne farkeder? Ben Türkiye’de doğdum sen Rusya’da doğmuşsun ne farkeder? Tarih boyunca insanlar, “insan” olduklarını unutup kendilerini bir “şey” diye tanımlamaya çalışmışlar ki hala devam ediyorlar buna. Elbette farklı düşünceler olacak zaten herkes aynı şekilde düşünse hiçbir konunun detayına inmez dolayısıyla ilerleyemezdik. Kimileri karşıt olabilir fikirlerimize, düşüncelerimize, sonsuz saygı duyduğumuz bazı değerlere fakat bu düşman olalım demek değildir. Böyle anlaşmazlıkların, düşmanlıkların olmadığı bir dünya ütopik gelse de en azından doğru yetiştirme tarzıyla daha saygılı nesiller yetişebilir. Ailelerin çocuklarının zihinlerini taraf tutmakla doldurmadığı bir dünyada yaşadığımızı düşünürsek her çocuk merak ettiği konuyu detaylıca araştırır ve istediği fikre görüşü destekleyebilirdi. Özgür bir dünyada yaşıyoruz isteyen istediği fikri savunabilir, kimseye zarar vermedikçe ama ilk ve temel kural saygı duymak ve düşmanca duygular beslememek olmalı. Kendimizi belirli gruplara, ideolojilere adamadan önce özümüzde iyi bir insan olmanın gerektirdiklerini yerine getirmeli ve ona göre savunmalıyız fikirlerimizi. Dünya şiddetle hiçbir zaman bir adım ileri gitmemiştir ve gitmeyecektir de. Fikirler, şiddetin değil saygının ön planda olduğu bir biçimde savunulursa dünya eminim ki daha güzel bir yer olacaktır.Çağatay KocaEn Tehlikeli EylemsiGerçekler vardır. Bir de hatıralar… Gerçeklerin bize yarattığı etkiyi, yaşadığımız sürecinvarlığının yadsınamaz yansımaları olarak tanımlayabiliriz.Hatıralar ise geçmişte yaşananların zamansalolarak en gerçek ve kısası şimdiki zaman üzerine izdüşümleridir. Peki, bizlere soyut bir dünya sunan veduygusal karmaşalarımızın kaynağı olan hatıralarımızı neden bu kadar önemsiyoruz? Vüs’at O.Bener’in ilk ve beni en çok etkileyen romanı olan Buzul Çağının Virüsü kitabının okuma sürecininbaşından sonuna her vaktinde, zihnimde bu sorunun çözümünü düşünüyordum.Hatıralarımın, içinde bulunduğum ve doyasıya yaşamaya çalıştığım şimdiki zaman için yararlıolmadığını düşünüyorum. Belki de şu an böyle düşünüyorumdur, gelecek bir vakit tam aksini dedüşünebilirim, bilmiyorum, kararsızım. Zihnimde, zaman kavramının tanımı ve önemi değişiyordurbelki de. Gün geliyor, hatıralarımızın en samimi ve güvenilir belgelerden oluştuğunu düşünüyorum;gün geliyor, hiçbir zaman kavramının geçmiş zaman kadar tehlikeli olmadığı fikri ağır basıyor. Gençyaşımın getirdiği bir merak duygusu ve kararsızlık da etkilidir düşüncemin sabit kalmamasına.Esasında, hatıraların faydası konusunda büyük bir ikilem içinde kalmamın ana sebebi de hatıralarım.Eski düşüncelerim ile yeni düşüncelerim çatışıyor ve beynimde yaşanan bu savaş bende bir kararsızlığayol açıyor. Bu sebeple şu anki düşüncem hatıraların hayatımızı bir mahpushaneye çevirdiği yönünde.Çünkü hatıralarımızın bizlere anımsattığı güzel veyahut kötü duygular yaşadığımız sürecideğiştirmekte, insanlara ve hayata bakış açımızı etki etmektedir. “Gerektikçe yıkayıp duyarlı imgeyüzeyine yansıtıyor yaşananları, kimi aynı gözalıcı parlaklıkla, kimi yas peçesi altına gizleyerek,uçagitmiş leylak kokusunu duyurtarak.”(Bener 106) Bu durumu da bir nevi özgürlüğümüze tehditolarak algılıyorum. Yapacağım eylemleri seçememek, özgürce seçememek, içinde bulunduğum andan bir sürekopmak ve geçmişe dönüp baktığımda gelecek diye tabir edeceğim ölüme eylemsizce yaklaşmak beniçok rahatsız ediyor. Hatıralarımızı düşünmeyi, eylemsizce diye nitelendirmem sert gelebilir bazıinsanlara. Bu eleştirinin haklı bir tarafı da var elbet. Eylemsizce dururken de bir eylemde bulunuyoruzesasında; hatıralarımızı kurguluyor ve onları bizlere fayda sağlar bir duruma getiriyoruz. Fakatzihnimizde yaptığımız bu eylemin evrilmiş insan beyninde yaşanan pragmatik bir süreç olduğugerçeğini görmezden geliyoruz ve geçmişte yaptığımız hataların bulunduğu hatıraları kurgulayarakhatamızı unutmamızı sağlayacak kadar hafifletmek yahut ahlaki açıdan pişman duymayacağımızanlara, daha da kurgularsak mutlu anlara dönüştürüyoruz. Kurgu ile yaşadığımız an için herhangi birgerçek eylemde bulunmuyor ve sandığımızın ötesinde etik dışı olan eylemlerimizin sorumluluğundankaçınma suçunu işliyoruz. Eylemlerimizden ve eylemlerin yarattığı sonuçları görmezden gelme suçucezasız kalmıyor. Öyle bir vakit geliyor ki, kurgucu yönettiği filmini kaybediyor, kitabın isimsizkahramanı soğuk suyla uyanırcasına gerçeklerin şok etkisine uğruyor; geçmişin en hakiki imlerini,gerçeklerini görüyor ve eyleminden dolayı hissettiği azap verici duyguyu tekrar yaşıyor. Hepimizde busüreç defalarca yaşanıyor ve geçmişten duyduğumuz acının hissiyatı, gerçek eylemin verdiği acınınkinibir noktada geçiyor ve yarar için yaptığımız bu eylemsiz eylemden zarar görmeye başlıyoruz.İşlediğimiz en büyük suç ise özgürlüğümüzü kendi isteğimizle hapsetmek. Hatıra, kurgulanmışhatıra karar verme yetimizi bağımlı hâle getiriyor. Bağımlılığı hissettiğim vakit dünyadan, yaşamımdantiksinmeye başlıyorum. Belki de üniversite çağında olmak beni özgürlük taraftarlığına itiyor veyaşanabilecek en özgür hayata olan açlığım, özgürlük kavramı açısından bende bir fanatizme nedenoluyor. Özgürleştikçe, daha da özgürleşme isteği doğuyor insanda. Buna rağmen, hatıralarımızınözgürlüğümüzü kısıtladığı düşüncesinin mantıklı bir olgu olduğuna inanıyorum. Benim istediğimözgürlük, sorumluluk doğurmayan, nedensiz, eylemin ve düşüncenin sadece yaşanan zamanda kaldığı,saf gerçeklerin var olduğu bir dünyadan geçiyor ve hatıralarımız bize ne böyle bir dünya vaat ediyor,ne de mahpushanemizin duvarlarını inceltiyor. Bu durum beni istediğim özgürlüğe ulaşabilmekonusunda umutsuzluğa itiyor. Umutsuzum. Endişeliyim. Özgürlük aramaktan yoruluyorum. Pesetmedim ama etmeme az kaldı. Şu anlık olumlu düşünüyorum, umarım böyle de devam eder; fakatöyle bir gün gelebilir ki isimsiz avukatımızın ağzından dökülen “Ölümlülüğe sevinmek yalanı,ölümsüzlüğe vurgunluk aldanışı yanında daha mi yiğitçe, sağlam, düz, gerçeğe en yakın gerçek.”(Bener64) cümlesi benim de ağzımdan dökülebilir.KaynakçaBener, Vüs’at O. , Buzul Çağının Virüsü, İstanbul: Yapı Kredi Yayınları, 2016. Bir Kimyagerin Dönüşümü Öncelikle diziye verilen ismin mantığı ile konuya giriş yapacağım. Dizi tamamiyle masum bir adamın para kazanma sebebiyle uyuşturucu satması ve olayların gelişimiyle bir uyuşturucu baronuna dönüşmesini konu alır. Ana karakterimiz Mr. Walter White dünyanın en şanssız insanlarından biridir. O inanılmaz bir dehadır, dünyadaki sayılı kimyagerlerdendir. Ortaklarıyla inanılmaz bir keşfe imza atmak üzerelerdir ve yakın zamanda bir nobel ödülü sahibi olması kesinlikle kaçınılmazdır. Tam kazancının artışıyla, eşinin hamile oluşuyla artık rahat bir hayat süreceği düşünceleriyle yeni bir ev almıştır ki talihsiz haberler serisi ile hayatı bir anda altüst olur. Ortakları ona patent konusunda inanılmaz bir kazık atmışlardır ve yalnızca birkaç bin dolar gibi bir meblağ ödeyerek onu proje dışı bırakmışlardır. Ultrasonda oğlunun engelli olarak doğacağı ortaya çıkmıştır. Gelecek senelerde ortakları milyarder olurken Walter’ı çok uzun ve zor bir hayat beklemektedir. Açıkçası diziye yaklaşık iki yıl gecikme ile başlamıştım ve hayatımın pişmanlığı olduğunu söylemekten çekinmiyorum. Gerçekten deha gerektiren bir kurgu, aynı şekilde inanılmaz oyunculuklar ve özellikle diziyi ünlü yapan her bölümünün son beş dakikasının yanı sıra karakterlerin kendine has lafları diziyi vazgeçilmez bir ekol haline getirmiştir. Oyuncuları dizi bitmesine rağmen her yıl rekor sayıda ödül almaktadır. Dünyaca ünlü IMDB sitesinde ilk 5 sıradaki yerini rakipsiz bir biçimde korumaktadır ve bence koruyacaktır. İlk başladığımda doğal olarak diziyi anlamadım ve neredeyse sıkıldım diyebilirim. Walter’ın acınası hayatı anlatılıyordu ve klasik bir dram dizisi tadındaydı. Daha sonra çok başka bir şey dikkatimi çekti. Sanki bir dizi değil de gerçek bir videoyu izliyor gibiydim. Başrol Brian Cranston bir ilah gibiydi, gelecek beş yıl boyunca alacağı her en iyi erkek oyuncu ödülünü hak edeceğini daha ilk üç bölümden belli ediyordu. Walter başına gelenlerden sonra nobel ödüllü bir kimyager yerine lisede kimya öğretmenliği yapmaya başlar. Eşinin tekrar hamile kalmasıyla ve oğlunun üniversiteye başlamasıyla birlikte eve ekstra gelir gerekmektedir. Bu vesile ile uyuz bir Meksikalının işlettiği araba yıkamacıda işe girer ve uzun süre bu şekilde hayatını ucu ucuna sürdürmeye devam eder. Bir anda öksürük krizleri başlar, ilk başlarda zararsız bir üşütmeye benzeyen hastalığın ağızdan kan gelmesi ve doktora gidilmesiyle hayatı bir darbe daha alır. Akciğer kanserine yakalanmıştır ve altı aylık ömrünün olduğu söylenir. Dizinin bu kısımları çok derin duygusallıklar içermektedir. Aynı şeyleri aile içinde yaşamış birisi olarak şahsen çok etkilendim. Walter ne yapacağını bilemez bir biçimde, evde intihar düşünceleri içinde somurtmuş bir biçimde otururken bacanağı Dedektif Hank ona kafasını dağıtır düşüncesiyle bir uyuşturucu baskınında kendisine eşlik etmesi için öneride bulunur. Fiziksel ve duygusal açıdan çökmüş bir halde istemeyerek de olsa kabul eden Walt hayatının değişeceği bir araba yolcuğuna adım atar. Suçluların kaçtığı baskında Walter gerçek bir metamfetamin laboratuvarını ilk kez görme şansı elde eder. Gözlerine kulaklarına inanamaz, hiç kimya bilgisi bile olmayan iki serserinin kurdugu sistemin yanındaki kutuda yüzbinlerce dolarlık banknot vardır. O anda aklında masum amaçlı ama bir o kadar da illegal olan bir plan oluşur. Madem ailesini altı ay içinde yalnız bırakacaktır, o altı ay içinde kazanabileceği kadar çok para kazanıp onlara olabildiğince rahat bir gelecek emanet edecektir. Daha sonra kaçan suçlulardan birinin eski öğrencisi olduğu kafasına dank eder ve bu vesile ile Brian Cranston gibi yıllarca üstüste en iyi yardımcı oyuncu ödülünü kapan Aaron Paul, namı diğer Jesse Pinkman ile tanışır. İlk başta Jesse Walter’ın kafayı yediğini düşünür, yaşlı bir bunağın orta yaş bunalımına girip para için kendisine sardırdığı düşüncesindedir ancak Walter ona daha önce yapamadığı saflıkta bir servis metamfetamin yapınca işin ciddiyetini anlar. Olaylar ufak çaplı başlayan Walter’ın ayda bir milyon dolar kazanması ve ardından dünyanın en büyük uyuşturucu baronu olması şeklinde ilerler. İlk sezonun sonunda ünlü fizikçi Heisenberg takma ismi ile ardından “The Cook” (Aşçı) ismi ile sayısız suçluya korku salmaya başlar. Hatta hayatınca ilk kez görüştüğü bir adama “Adımı biliyorsun, adımı söyle!” manipülasyonu ile Aşçı dedirtmeyi başarmıştır. Bazı kilit olayları diziyi izleme ihtimali olanlar için söylememeyi tercih ettim. Bana göre Breaking Bad bir dizi değildir, bir felsefedir, bir başyapıttır. Tanıştığım herkese ilk başta bunu izlemesini öneririm. Daha önce izlemişlerse gözümde ilk anda farklı bir yerde olurlar. Diziyi izlememiş kimseler çok şey kaçırıyorsunuz. DÜŞTÜK, KALKTIK AMA EN ÇOK DA YARA ALDIK Bir insanı büyütmek yavru bir kedinin annesine bağlılığı, ona olan özlemi kadar hüzün dolu; çırpınışları, ağlayışları kadar zor ve sorumluluk yüklüdür. Bir insanın büyümesi ise o yavru kedinin annesinin onu terk ettiği ilk gün başlar. Artık tek başınadır, kimi kardeşi ölmüş kimi kardeşi ona yardım edemeyecek kadar güçsüzdür. İlk adımlarını atmayı işte o an, yalnız kaldığı ve doğayla tek başına yüzleşmek zorunda olduğu anda öğrenir. Büyümenin sancıları da işte o anda filizlenir. Yorgun, tek başına, bacakları yara izleriyle dolu… İnsanoğlunun sancıları yavru kediye kıyasla daha derin ama daha sonra başlar. İlk başlarda tanıdığı yüzler sınırlıdır ve hepsi onu canından çok sever. Aile kavramını en içten öğrendiği ve o temelleri attığı günler başlar. Okula başladığı günler ‘arkadaş‘ kavramını öğrenir. Çevresinde onunla sürekli oyun oynayan insanlar varken yaramazlık, kavga ve kıskançlık kavramları vücuduna yüklenmiş olur. O yaşlarda asla aklına gelemeyecek türden şeyleri gün gelip bir gün en yakın arkadaşlarından öğreneceğini tahmin edemez. Arkadaş kavramının kimi zaman en güzel şey kimi zamansa en büyük zarar olabileceğini bilemez. İşte bunlar insanın büyümesinin hızlandıran en güçlü etkenler. Hiçbir şey bilmediğin o günlerden yara dolu bu günlere… İnsanlar birbirine bir şeyler öğretmek istediğinde ya da onu uyardığında bu, insanın büyümesini hızlandıracağına tam tersi durdurur. Çünkü insan kendi kendine düşüp kalkmayı öğrendiğinde bir gün yalnız kalınca bununla yaşamaya da alışır. Çocukken de böyle değil miydi? Anneler “Oraya dokunma, çakmakla oynama” dediğinde hangi çocuk buna karşı gelmedi ki! Gidip sobaya da dokunuldu, ütüye parmak da basıldı, çakmakla da oynandı. Çocuk bunları yaptı ve acıyı ilk kez o an hissetti. Acıdan sonra ağladı evet ama sonrasında kendi başına ayağa kalkmayı ve bir daha bunu yapmamayı da kendi kendine öğrendi. Bunlar insan için birer uyarıcıydı aslında. Büyümenin ne kadar zor olduğunu iki veya üç yıldır kendi kendime öğrendim. Çok yakın arkadaşlarım oldu. Bazen hayatımın en güzel anlarını onlarla yaşadım bazen ise en kötülerini. En büyük kazıkları kimi zaman çok yakınım dediklerimden yedim. Akıllanmadım, birçok kez o insanlara şans verip tekrar aynı acıları yaşatmalarına izin verdim. Ama şu an öğrendiğim tonlarca şey ile bu hatalar karşısında çok güçlüyüm. Bu hatalar bana çok büyük tecrübeler kattı. Hatta arkadaşlarımın benim için ailemden bile önce geldiği günler olmuştu. Bu tecrübeleri küçük yaşımda yaşamasaydım belki de ileride çok daha büyük şeyleri, ailemi, kaybedebilirdim. Ailemi dinlemediğim o günlerden şimdi gerçekten ne kadar haklı olduklarını anladığım günlere geldim. Annemin hisleri her zaman doğru çıktı ama ilk başta onu asla dinlemedim. "Banyoya götürüldüm ve yıkanmam söylendi, annem klozet kapağının üzerine oturdu, yorgun ve incinmiş görünüyordu. Dağılmış hissediyorum Elizabeth, dedi. Gerçekten iyi bir kız olmaya başladığını düşünüyordum, şimdi de bu çıktı. Bizi nasıl utandırdığına bak, yaptığını bir düşün. Başını kaldırıp çok iyi bildiğim o üzgün ifadeyle, benim yüzümden sayısız hayal kırıklığı yaşamış gözlerle bana baktı."( Tanıtım Bülteni) Şimdi Büyümenin Sancısı kitabını okuduktan ve bu cümlelerin farkına vardıktan sonra iyi ki onu dinlememişim ve dinlemediğim için düşmüş, sonrasında kendi başıma ayağa kalkabilmişim diyorum. İyi ki dinlememişim de şu an annemin o güçlü hislerinin farkındayım ve daha az yara alıyorum, iyi ki onları utandırmanın ne demek olduğunun farkına vardım ve bunlardan çok pişmanım dedim kendi kendime. Isabel Huggan’ın Büyümenin Sancısı kitabını okuduğumda yaşadıklarımı çok daha iyi bir şekilde düşünebilme fırsatı buldum. Keşkelerimin azlığını ve iyi kilerimin çokluğunu görmek benim için çok büyük bir yaşama ve büyüme isteği uyandırdı. Evet, her şey en çok da büyümek en zoru ama hayatın bir parçası da bu değil mi? Ne için, kim için ve neden sorularının cevabını büyüyerek buluyoruz bence. Düştük, kalktık, gerçekten çok büyük yaralar aldık, sevdik, aşık olduk, aldatıldık, doğruyu en çok da yalanı öğrendik ama en büyük öğrendiğimiz şey büyümenin sancısı olmadı mı? Bana göre bu sancıların en önemli ilacı geriye bakıp hatalarımızdan ders almak olmalı. Tekrar hata yapalım, yapacağız da ama bu bizim canımızı ilk gün olduğu gibi acıtmasın. Bilmeliyiz ki büyümek sadece boy uzaması değil. Büyümek ailenden, arkadaşlarından yani en sevdiklerinden kayıplar vermek, aşık olmak ama sevilmemek, bir gün yalnız kalmayı öğrenmektir Sena AKCAN KAYNAKÇA Isabel Huggan ‘‘Büyümenin Sancısı’’ Aylak Adam Yayınları, 2015 YANİ NE ÇIKAR SİZ BİZİ ANLAMASANIZ DA Bana bir kedi bir de adam bahşedin. Ben size kedinin burnunu sızlatan, bıyıklarını beyazlatan, kuyruğunu kısaltan bir aşktan bahsedeyim. Bir kedi başını kaldırdı ve adam esnedi. Ve bir adam sakallarını yokluyordu kasılarak, kedi de kedi hani. Adam deyip geçmeyin yirmi birinci yüzyılda böyle bir tabir zor idi. Kedi âşık oldu be abi. Adam ne mi yaptı? Adam, hiçbir şey… Yani dedi kedi adama, ne çıkar sen beni anlamasan da? Bir başka adam düşünün, her şeyi anlamış ama her şeyi söylemesine gerek bırakmayacak kadar da anlatmış kendini. Bir adam düşünün, takmış aklını bir kere mesela, tahtadan bir ren geyiğine. Bir adam düşünün, mesela her yere yetişmiş ama hiçbir şeye geç kalmamış. Bir adam düşünün ki gelecekten korka korka dönen bir mutlu imiş. Bir adam düşünün ki uzaktan yüzünü bile seçemediğim ama adı en sevdiğim şairin adı olan. Yani dedi kedi sakallarını yoklayan adama, sen bana geç kaldın mesela. Benzer oluyorum Cansever’e, sonunu siz biliyorsunuz ben başını anlatayım diyorum. Bekledim mesela, önceleri bir şey duymadım ne sevgi, ne nefret. Ama nasıl bekledim, mesela hep uyanıktım. Mesela hep aittim, hem sevgim, hem nefretimle. Bir kedi en fazla ne kadar sevebilir, en fazla ne kadar nefret edebilirse, en fazla ne kadar bekleyebilirse o kadar bekledim mesela. Yani ne çıkar bir kedi sizi sevmişse? Yani diyor kedi adama bir kedinin aşkından korkacak ne yaşamış olabilirsin? Adam anlamadı mı sandınız, bir adam tabi bir kediyi sevebilirdi. Belki de kedinin mutlu sonu o kadardı. Kovalandıkça cesurca kükremeyi bekleyen kalbi korkmayı öğrendi. Şefkat gezdirdi kollarında bir gün sarılırlarsa diye. Adam gibi sevdi mesela kedi. Sevgi büyütmeyen adamlara nefretini verdi, onlarla nefretini büyüttü. Sonunu biliyorsunuz nankör dediler mesela. Yani dedi kedi o adamlara benzedim şimdi. Uyuyunca geçer diyen adamlara inat uyanıkken bekledi, sizlerle tanıştı mesela. Bir kedi için çok haklıydı. Adam ne mi yaptı? Adam, hiçbir şey… Yine birine adam demek bazı abilere ağır geldi. Yani dedi kedi adama, ne çıkar sen beni anlamasan da? Dedim ya kedi de kedi hani. Sayfalarca şiir yazıyor ren geyikli adam. Bekler mi diyor mesela, bir sürü yaz gününün içinde bekler diyorum. Yani diyor kedi bana, havalar güzelken sevmesi kolay mesela. Kimseye bir şey söylememiş o ama bir daha gelmemiş diyorlar. Bir daha gelir mi diyorum, mesela uyanık bekledim ama bir daha gelmedi diyor. Sadece gelsin istedim diyorum. Bir ses daha duyduğum oluyor beni bekliyorsun diyor ve onu bekliyorsun beni beklerken. Bir de benim sesimi duyun isterseniz, bekliyorum diyorum. Öncesinde bir konyak içer misiniz diyorum, izninizle. Ben mi? Sevmek mi? Miktarını mı, asla bilemezsiniz. Ne o adamları ne de sizleri korkutmayı istemem çünkü. Bazı adamları ne çok sevdim mesela, hiç dokunmadığım adamları… Ne çok unuttum o adamları nerden sevdiysem, en çok oradan unuttum onları. Ve dokunduğum adamları inanılmaz sevdim mesela. Korktuğum adamların incitmeye korkan öpücüklerinde sevildim. Miktarı mı, asla bilemem. Kalbim bunu kaldırsa birkaç damarı da öpmeleri gerekebilirdi çünkü. Ne iyileşirdim mesela! Yani ne çıkar beni anlamasalar da? Dedim ya kedi de kedi hani. KAYNAKÇA 1- "Google." Google. Web. <https://www.google.com.tr/search?newwindow=1&rlz=1C1GGGE_trTR528TR528&espv=2&biw=1366&bih=667&tbm=isch&q=edip cansever sözleri&revid=585921015&sa=X&ei=C2A1VeLkDoWnsAHeqoDIBg&ved=0CBwQ1QIoAA#imgrc=NUPSYZNObewYgM%3A;e7S-ngcnqOdr6M;https%3A%2F%2Fs-media-cache-ak0.pinimg.com%2F236x%2F8f%2F12%2Fc7%2F8f12c7edc32fc5c7bca0eeec2ace1133.jpg;https%3A%2F%2Fwww.pinterest.com%2Fsultan__pasali%2F%25C3%25B6zl%25C3%25BC-s%25C3%25B6zler%2F;236;236>. 2- "Google." Google. Web. <https://www.google.com.tr/search?newwindow=1&rlz=1C1GGGE_trTR528TR528&espv=2&biw=1366&bih=667&tbm=isch&q=edip cansever sözleri&revid=585921015&sa=X&ei=C2A1VeLkDoWnsAHeqoDIBg&ved=0CBwQ1QIoAA#imgrc=Ua_GqijMVI_qRM%3A;QvhiRzuHXbBHiM;http%3A%2F%2F1.bp.blogspot.com%2F-tlvrNl3-Fpc%2FThmZ-BeIu1I%2FAAAAAAAAAhs%2FBHdAXQR9R5g%2Fs1600%2FCansever_Abaci.jpg;http%3A%2F%2Fwww.sabitfikir.com%2Fdosyalar%2Fsonsuzlugun-siiri-edip-cansever;329;500>. ZAMANDA YOLCULUK Eğer az da olsa bilim kurguya ilgisi olan biriyseniz 'zaman yolculuğu' kavramına mutlaka aşinasınızdır. Sayısız romana ve filme konu olan zaman yolculuğu en basit ifadeyle zamanda ileri veya geri gitmek olarak tanımlanabilir. Zaman yolculuğunun bilim kurgudaki yeri sağlam ve kesin fakat gerçek dünyada var olup olamayacağı hâla bir kesinlik kazanmış değil. Birçok ünlü bilim insanının bu konuda çok farklı görüşleri ve teorileri var ama günümüzde hiçbiri kanıtlanamadı veya zamanda yolculuk yapabilen kimse görülmedi. Bu yüzden "Zamanda yolculuk yapabiliyor olmak insanlığı nasıl etkilerdi?" sorusuna kesin bir cevap vermek zor. Bazı eserler zaman yolculuğunun insanlar üzerindeki olumlu etkilerini ele alırken bazıları ise zaman yolculuğunun var olduğu bir dünyayı distopya olarak kurguluyor. Peki, zaman yolculuğu gerçekten mümkün olabilseydi günümüz dünyasını olumlu mu olumsuz mu etkilerdi? Zaman yolculuğu konsepti çoğu eserde bir kişinin geçmişe dönmesi ve bazı şeyleri değiştirmesi şeklinde ele alınıyor. Fakat böyle bir değişim genelde beklenenden çok daha farklı sonuçlar doğuruyor. 'Kelebek Etkisi' adlı bir teoriyi daha önce duymuşsunuzdur belki. Bu teoriye göre dünyanın bir köşesindeki bir kelebeğin kanat çırpışı dünyanın öbür ucunda bir fırtınaya sebep olabilir. Yani geçmişe dönülüp değiştirilen çok küçük bir detay veya yapılan çok masum görünümlü bir hareket tahmin bile edemeyeceğimiz kötülükte sonuçlar ortaya çıkarabilir. İnsanlar bu konuda uyarılsalar bile meraklı doğaları gereği zaman yolculuğu yaptıklarında mutlaka yapmamaları gereken bir şeyi yapacak veya söylenmemesi gereken şeyleri söyleyeceklerdir. Zaman yolculuğu yapan bir sürü kişinin kendilerince ufak detayları değiştirmeleri de kendi zamanlarında tam bir kaos ortamına yol açacaktır. İnsanların zaman yolculuğu yapabilme gibi bir güce sahip olduklarında dünyayı olumsuz etkileyebileceklerini tahmin ediyoruz. Peki, bu durumu önlemek için zaman yolculuğunun sadece ne yaptığını bilen önemli kişilerce ve çok gerekli olan durumlarda insanlara yarar sağlama amacıyla kullanıldığını düşünelim. Böylece zaman yolculuğu sayesinde insanlığı çok kötü etkilemiş ve büyük yıkıma yol açmış doğal afetler, atom bombası veya katliamlar gibi birçok felaketi engelleme ya da insanları bu felaketlere karşı uyararak can kaybını azaltma şansımız olabilirdi. Bu tarz bir yaklaşım başta olumlu gibi görünse de iki muhtemel sorun ortaya çıkıyor. Birincisi yukarıda da bahsettiğimiz 'kelebek etkisi'. Buna göre geçmişte insanlığa büyük zararlar vermiş olayların etkilerini silmeye çalışırken çok daha kötü bir felaketle karşı karşıya kalabilir ve yarardan çok zarara sebep olabiliriz. İkinci sorun ise zaman yolculuğu gibi çok önemli bir kavramın dünyada gücü elinde bulunduran kesim tarafından suistimal edilecek olmasıdır. Dünyaya sırf kendi çıkarları için milyonlarca masum insanın ölmesine göz yumabilecek insanlar yön verirken zaman yolculuğunun sadece insanların yararına kullanılacağını düşünmek ne yazık ki tozpembe bir hayalden başka bir şey değil. Zaman yolculuğunun mümkün olup olmadığını ya da nasıl çalıştığını henüz bilmiyoruz. Fakat tarihte güç hırsından doğan savaşların, insanlığın yarar görmesi amacıyla yapılan bilimsel çalışmaların nasıl silaha dönüştürüldüğünün ve insanlığa karşı kullanıldığının ya da büyük bir güce sahip olan liderlerin bu güçlerini nasıl kendi çıkarları için kullandıklarının birçok örneği mevcut. Bu örneklere bakarak zaman yolculuğu gibi önemli bir kavramın insanlar tarafından kötüye kullanılacağını tahmin etmek çok da zor değil. Çoğumuzun zamanda yolculuk yapmak, geçmişte bir sır olarak kalmış olayların gizemini çözebilmek veya geleceğe gidip yıllar sonra dünyanın nasıl bir hal alacağını görebilmek gibi hayalleri olabilir. Fakat mevcut düzende bu hayallerin sadece kurgu romanlar ve filmlerde gerçeğe dönüşebilmesi insanlık adına daha olumlu olacak gibi görünüyor. (Hazırlayan: İpek Sultan Gülsoy) GERÇEK SEVGİ GERÇEK AŞK Bu aralar işsiz güçsüzüm ve yurtta oturup dışarıdaki hayata kızarak zaman geçiriyorum. Kapalı bir Ankara günü kitabı açıp okumaya başlıyorum. Fark ediyorum ki gündelik hayattan sevdiğine, ağır bir ameliyat geçirecek olan sevdiğine sesleniyor şair bir adam. Kalbini dizelerine yansıtan bu adamın, sevdiği kadına yazdığı mektuplar bunlar. Hem de nasıl mektuplar? Sayfanın bir yerinde donup kalıyorum bu gri Ankara gününde; "Mutlusun. Sağ ol!" diyor Zuhal'ine o yerinde olmak istediğim ya da itiraf edeyim kıskandığım kadına. İşte gerçek bir aşkın en olması gereken hali diyorum kendi kendime. Öyle kaptırıyorum ki kendimi yazılan bu mektuplara, şu an sanki Cemal Süreya vapurla Kadıköy'e geçiyormuş gibi hissediyorum. Geçirdiği rahatsızlık sonucu hastanedeki eşine moral vermek amacıyla on üç gün boyunca yazdığı mektupların yanı sıra içinde çokça güzel sevgi ve hasret dolu Cemal Süreya şiirleri de barındırıyor. O tüm bunları kah evinde, kah hastaneye onu ziyarete giderken bir kahvehanede oturup sigara içerken kaleme alıyor. Kısacası her an hissetmiş Cemal Süreya her an sevmiş. En nihayetinde böyle bir anlatım için ne bir ilhama ihtiyaç var ne de uygun bir zamana sadece aşk sadece sevgi... Öyle de olmuş zaten ki bu kitabın her bir satırından sevgi akıyor,aşk akıyor, iyilik, mutluluk, umut akıyor. Okuduğumda sadece aşk değil aslında her şey bulabiliyorum bu mektuplarda; aşk, maddiyat, sağlık, günlük ve sosyal ilişkiler, biraz siyaset bile var. Üzerinde biraz daha durduğumda bir de anladım ki evlilik aşkı öldürmüyormuş, bilakis 'sen ve ben'i 'biz' yapıyormuş. Yazdığı bu mektuplar onun şairliğinin ve yazarlığının yanı sıra özel dünyasını da görmemizi sağlayan mektuplardır. Bu mektuplar Cemal Süreya'nın konuştuğu mektuplardır. O âdeta yazmamış konuşmuş, çok da güzel konuşmuştur. Her bir ayrıntısını kalpten hissettim her bir satırında başka bir yara aldım ve her başka bir satırında sardım aldığım bu yaralarımı. Bütün zor zamanlarda bir insanı düşünüp nasıl da onların üstesinden gelinebileceğini bana kanıtlayan ve içinde bolca aidiyet duygusu barındıran kitaptır. Şuansa tam bir ikilemdeyim. Hem bu güne kadar okumadığım için hem de okuduğum için pişmanım. Neden mi ? Okumadığım için pişmanım çünkü 'sıradan' bir aşk ancak bu kadar güzel olabilir ancak bu kadar doğal işlenebilir her bir sözcükle o sayfalara. Tıpkı önsözünde Erdal Öz'ün de dediği gibi ''Güzel olması için herhangi bir çaba sarf edilmemiş, ben öldükten sonra belki bir gün yayınlanır gayesiyle yazılmamış.'' Pişman olduğum noktaya gelirsem eğer, okuduğum için pişmanım çünkü; Cemal Süreya, aşkını o kadar yoğun ve o kadar güzel kelimelerle anlatmış ki Zuhal Tekkanat'ı kıskanmamak elde değil. Böyle bir eseri okuduktan sonra insanın ister istemez çıtası yükseliyor vay be neler varmış diyor, beklentileri artıyor. Mükemmeli gördükten sonra insan mükemmel olsun istiyor bekliyor, bekliyor ve bekliyor. Bu öylesine etkileyici bir aşk ve sadakat ki okurken mektup değil de hikaye okuyormuşum gibi hissettim. Cemal Süreya, bu mektupların birinde şöyle yazmış: '' Steinbeck olsa bizi anlatan bir yapıta şu cümleyle başlardı: 'Bu, Memo'nun annesinin, Memo'nun babasının ve Memo'nun evinin öyküsüdür." İşte bence, On üç Günün Mektupları'nın en güzel özeti bu, öylesine güzel ve düşsel bir öykü olması. Başka bir insanın duygularıyla yazılan bir mektup kitabı bana ne derece ne hissettirebilir hep şüphe etmiştim ve bir türlü başlayamamıştım bu On Üç Günün Mektupları'na. Fakat benim için şu an tam da bir dön dolaş oku kitabı oldu. Sadece bir kitap demenin çok çok yetersiz kaldığı, insanın okuyup bitirdikten sonra neden daha önce keşfetmemişim dediği naçizane bir eser. Tabii bu keşfedilemeyen asıl şey aslında gerçek aşk hissiyatı olduğu için dikkatli olmak da fayda var. Artur Aradığını Bulabilecek Miydi? Silah sanayisinin gittikçe gelişmesinin bir getirisi olarak ateşli silahların seri olarak üretilmeye başlanılmasından beri, sokakta yürürken karşılaşabileceğiniz insanlar, başka insanları öldürebilecek aletleri üreterek, pazarlayarak ve bu silahları üreten fabrikalarda ve şirketlerde çalışarak geçiniyorlar. Bunca insanın içinden hiç kimsenin bu silahların ne için kullanıldığını, nerede kimleri öldürmek üzere ateşlendiğini düşünmeme ihtimali oldukça düşük. Fakat bütün bunlara rağmen, ilginçtir ki silah sanayinde grev olmaz. Silah sanayisinin kendisini ayakta tutacağını herkes bilir. Kimse bu sektörde yaşanan büyük grevler sonucunda dünyadaki savaşların sona ermesini beklemez, bu düşünceyi aklından geçiren insanların bile sayısı çok fazla değildir. Fakat bu durum oldukça ilginçtir, çünkü insanların çoğu kabul ettikleri değer yargılarını temel alarak savaşa karşı çıkarlar ve karşı çıkış nedenlerinin haklı veya haksız olmasından ziyade, önemli olan ortada böylesine ortak bir karşı çıkışın olmasıdır. Buna rağmen toplum, silah sanayisinde çalışan insanları dışlamamaktadır, onlara karşı ayrımcılık, yakın çevreleri ayrı tutulursa, fazla değildir. Silah sanayisinde çalışıldığı için sinemaya gidememe, alışveriş yapamama, arkadaş ortamlarında hoş karşılanmama durumu sık rastlanan bir durum olmadığı gibi, alışıldık da değildir. Değer yargılarını ne kadar ateşli savunsalar da insanlardan, hedef alınan şirketlerin ve fabrikaların üst yöneticileri dışında, silah sanayisinde çalışan kesime karşı tepki yükselmez. Artur Paz Semedo silah üretimi ile uğraşan bir fabrikada görev alan kendisinin yaptığı işin onlarca kişinin ölümüne neden oluyor olduğu düşüncesinden rahatsızlık duymuyordu. "Dünya kurulalı beri silahlar vardı ve bu yüzden daha fazla insan ölüyor değildi, sadece ölmesi gerekenler ölüyordu, asla daha fazlası değil." (Saramago, Mızraklar, Mızraklar Tüfekler, Tüfekler, 21) diye düşünüyordu. Peki, böyle düşünmekte haklı mı? Dünya kurulalı beri silahlar var, evet, fakat ya savaşlar sırasında bu fabrikada çalışan insanlar masum insanların ölümünde pay sahibi olmaktan rahatsız olup işe gitmeyi bıraksalardı? Sanıyorum ki böyle bir durumda insanların empati yeteneklerinin de göz önüne alınması gerekiyor. Kendimi silah fabrikasında çalışan bir insan olarak hayal ettiğimde ikilemde kalmıyor değilim. Bir yandan bir işte çalışmam gerekiyor, sonuçta hiçbir şeyi bedava elde edemiyoruz. Fakat bir yandan yapıyor olduğum iş başka insanların ölmesine, daha da kötüsü oranını bilemeyecek olsam da masum insanların da ölmesine neden oluyor. Herhangi bir savaş halinde bu durumun duygusal yükü çok daha ağır olurdu. Kişiden kişiye değişiklik gösterebileceği gibi, benim için bu ikilemin net bir cevabı yok; hatta bu sorunun cevabının giderek insanın kendisine mi yoksa bir başkasına mı daha çok değer verdiğine bağlı olarak değiştiğini düşünüyorum. Çünkü böyle bir durumda empati kurulsa bile, savaş durumunda zorda kalan bir insanın kendisi için yüzlerce insanın belki de başka bir iş bulamayacakken işinden olmasını isteyip istemeyeceği, yani kişinin kendisini mi çoğunluğu mu seçeceği de belli değil. Artur Paz Semedo aslında insanın kendisinde bu ikilemi tekrar görebilmesi için oldukça iyi bir fırsat, hatta eğer Saramago kitabı bitirebilseydi, belki de ikilemin bir taraftan ilerleyişi oldukça net görülebilecekti. Sonuçta Artur Paz Semedo da herkes gibi bir insandı. Kendisini çok fazla tanıma fırsatı bulamamış olmama rağmen, Saramago’nun notlarından ve kitabın var olan bölümlerinden görüldüğü kadarıyla, çoğu insanın Artur Paz Semedo’da kendisinden bir parça bulabileceğini düşünüyorum. Belki de en çok kayıtsızlığımızla ilgili parçalarımızı bulabiliriz onda. Aynı zamanda bir şeyleri fark ettiğimizde kararlılıkla çıktığımız arayışları da görebiliriz. İlk bakışta kendisinin çok farklı bir karakter olduğunu düşünmeme rağmen, aslında kitabın üzerinde durdukça, Artur’un çoğu insanda ortak bulunan, fakat bu kadar açıkça gözler önüne serilmeyen nitelikler taşıdığını görüyorum. Artur Paz Semedo'nun sonunu bilemeyeceğiz. Fakat Saramago'nun notlarında görüldüğü üzere, bulunduğu koşullardan çıkmak için çıktığı yolculuğu, diğer bir deyişle erdem arayışını sonlandırmayacaktı. Belki de başlangıçta bulunduğu noktaya geri dönecekti. Onca uğraşın ve onca arayışın sonunda, kendisine benzer birçok insanın yaptığı gibi ilerleme kaydedemeyecek, olduğu yerde kalacaktı. Evet, Artur Paz Semedo’nun sonunu bilemeyeceğiz fakat kendi kayıtsızlığımızla, kendi çelişkilerimizle olan münakaşamızın sonunda, belki de onun ulaşamadığı sona, kendi cevaplarımıza ulaşabiliriz. Başak Çiğdem Özcan Kaynakça: Saramago, José. Mızraklar, Mızraklar Tüfekler, Tüfekler. Çev. Işık Ergüden. İstanbul: Kırmızı Kedi Yayınevi, 2016. Baskı. Mehmet Çakmak 1 21302354 TURK101-13 / 5. ödev – Son metin Başak Berna Cordan 15.12.2014 MESAFELER ENGEL DEĞİL! Christopher Nolan daha önce izlediğim Başlangıç, Akıl Defteri, Batman Üçlemesi ve Prestij gibi filmleriyle çoktan beğenimi kazanmış bir senarist ve yönetmendir. Yıldızlararası filmi ise daha vizyona girmeden, tanıtım videolarıyla dahi bende çok büyük bir merak uyandırmıştı. Bu nedenle de vizyona girdiği gün ilk işim filmi izlemek oldu. Filmle ilgili kısa birkaç bilgi verecek olursam; senaryoyu yazma sürecini Nolan kardeşler ünlü uzay fizikçisi Kip Thorne ile sürekli dirsek teması kurarak yürütmüşler. Dünya’nın artık Çakmak-2 sonuna yaklaşılmıştır ve NASA bu konuda gizli bir çalışma yürütür. Bu gizli çalışmayı eskiden mühendislik ve astronotluk yapmış olan Cooper bir rastlantı sonucu öğrenir ve sürece dahil olup ailesinden ayrılarak uzaya gider. Kolayca tahmin edilebileceği üzere iki duygu ön plana çıkıyor: insanoğlunun bir şeyler başarabilme güdüsü ve bu uğurda yapılan fedakârlıklar. İnsanlık varoluşundan bu yana şüphesiz ki çok büyük sorunlarla karşılaşmıştır ve karşılaşacaktır. Her ne kadar ortada büyük bir problem yokken bir başlarına kalan yaşlı çiftler gibi sürekli didişsek de, yeri geldiğinde el ele tutuşmasını da biliriz. Filmde de yer yer gerilen sinirler, yer yer kırılan kalpler olmasına rağmen her şey birlikte hareket ederek çözülüyor. Açıkçası bir izleyici olarak da bu duygulara ortak oluyorsunuz. Genel olarak görevin büyüklüğü ve Hans Zimmer’ın müzikleri sebebiyle fazlasıyla gerilirken, yapılan hatalar ve söylenen bazı sözlere üzülüp başarılan bir şey sonrası siz başarmışsınız gibi sevinebiliyorsunuz. Filmin sonunda sanki o kadar uzay yolculuğunu, macerayı, karadelikleri siz atlatmışsınız da Dünya’daki yerçekimine alışamamışsınız gibi normal yürüyemeyebiliyorsunuz; tabii eğer filmin vurucu sonunun etkisinden kolayca kurtulup kalkabilirseniz. Öte yandan film bilinmeyen bir gelecekte geçtiği için, her ne kadar bilim-kurgu da olsa, insanlığın bilim ve teknoloji alanında kendini geliştirirse neler başarabileceğini çok güzel bir şekilde yansıtmış. Özellikle de insanlığa dair çoğumuzun artık çok fazla umudunun kalmadığı, savaşların, gaddarlıkların, bencilliklerin kol gezdiği dünyada Yıldızlararası, hiç değilse umut aşılıyor. Çakmak-3 Fedakârlık ve aile meselesi ise asıl konu uzay seyahati gibi dursa da filmin temelinde yer almakta. Günümüzde insanların tek derdi kendilerine ne şekilde olursa olsun fayda sağlayacak işler yapmak. Başka insanları veya yaptığı şeylerin sonuçlarını önemseyen çok az kişi var artık. Aile kavramı da bununla paralel bir şekilde yozlaşmaya başladı. İnsanların anneleriyle babalarıyla artık eskisi gibi ilişkisi yok. Oysaki zor bir durumda kalındığında sığınılacak ilk limandır baba evi veya aranacak ilk kişidir anne. Bu yüzden günümüzde insanlar bu kadar yalnız. Filmde ise bir baba ile kızının mesafelere ve yıllara meydan okuyan ilişkisi gerçekten gözleri dolu dolu yapıyor. Her ne kadar araları bozulsa da, yıllarca konuşmasalar hatta aynı zamanı yaşamasalar da o sevginin bütün engelleri aşabileceğini, eğer bir baba “Döneceğim.” diyorsa ne yapıp edip döneceğini bize gösteriyor. Çakmak-4 Yıldızlararası, benim yaşama amacımın ne olduğundan şüphe duyduğum bir dönemde bana ilaç gibi geldi. İnsanın en kötü durumdan bile eğer gerçekten inanırsa çıkabileceğini ve bana artık inanmayı bıraktığım değerlere yeniden sıkıca bağlanmam gerektiğini gösterdi. Belki filmin uzayda geçmesi ve fazlaca anlaşılması zor düzeyde fizik barındırması insanın gözünü korkutabilir ama izlenince çok net görülüyor ki olaylardan çok durumlar ve karakterler arası ilişkiler önemli. Yani içerdiği mesajların çoğu sakin bir kasaba hayatını anlatan bir filmde de verilebilir ama uzayda yaşadıkları olaylar ve fizik kısmı filmin çok daha başka boyutlara ulaşmasını, efsaneleşmesini sağlıyor. Böylesine basit konuları bu kadar epik bir şekilde seyirciye aktarabildiği için Christopher Nolan’a olan saygım da filmden sonra katbekat arttı. Yıldızlararası eğer mümkünse sinemada, değilse de bir şekilde kesinlikle izlenmesi gereken, tekrar tekrar izlendiğinde ilk kez izliyormuş gibi keyif verecek bir başyapıt. Mehmet Selim Özcan Maskeli Balo Garip bir dünyada yaşıyoruz. Aslında garip olan dünya değil, dünyalılar. Dünyalılar olarak çok değişik varlıklarız. Yanlışı doğrudan, sahteyi aslından daha çok seviyoruz. Gerçeklerin gün yüzüne çıkması bizi çok korkutuyor. İçimizdekileri dışarı vurmuyor, bizi biz yapan özelliklerimizi diğer insanlara göstermekten kaçınıyoruz. Çünkü dünya bir maskeli balo ve bu maskeli balonun konseptine uygun bir şekilde de maskemizi takmayı ihmal etmiyoruz. Aslında Sihirbazlar Çetesi 2 filmini izlediğimde aklıma bu konseptte bir yazı gelmemişti. Çünkü filmin konusu kısaca gösterileriyle dünyadaki bazı önemli olaylara dikkat çeken sihirbazlar. Yani direk olarak bir vurgu yok maske takan dünyalılara dair. Ama konu sihirbazlık olunca görünmeyeni görmeye çalışıyor insan izlerken. Çünkü sihirbazın bize sunduğuna odaklanırsak kandırılmış oluruz ve, gerçekte neler olup bittiğini kavrayamayız. Tıpkı insanların maskelerine odaklandığımızda arkasındaki saklanmış yüzlerini göremediğimiz gibi. Bazılarımızın geçerli sebepleri var maske takmak için. Kendi yüzleriyle baloda dışlanmış ve mecburen maske takmak zorunda kalanlar bunlar. Bazılarımız ise sırf zevk için yanında her türden maske getirmiş. Baloda gördüğü farklı tiplere göre kendisinin en uygun maskesini seçiyor böylelerimiz. Ama mutlaka herkesin yanında en az bir tane maske var. Maskesiz kalmayı tercih eden dünyalılar ise, toplumdan uzaklaştırılıyor ve maske takanların sahte yüzlerinden bahsetmelerine izin verilmiyor. Dediğim gibi garip bir dünya burası. Garip bir balo. Zaman geçtikçe balodaki dünyalılar maskelerin ne zaman ve niçin kullanıldığını anlamaya başlıyor. Sevmediğimiz birini gördüğümüzde “yapmacık sevgi” maskesini takıyoruz. Alındığımız, üzüldüğümüz, kızdığımız veya utandığımız bir durumla karşılaştığımız da ise “umursamama” maskesi bizi gerçek duygularımızı göstermekten kurtarıyor. Herkes tarafından kabul görmüş ama bizim onaylamadığımız düşünce, olay hakkında fikrimiz sorulduğunda; balodaki dünyalılar tarafından dışlanmamak için “yalan” maskesi devreye giriyor. Bunlar gibi birçok maske, balo hayatımıza yön veriyor ve balo gitgide garipleşiyor. Baloyu organize edenlerden de bahsetmek lazım. Dünyalıların maske takmasını isteyenlerden. Diğer dünyalılardan bir farkları da onların maskeleri o kadar büyük ki sadece yüzleri değil herhangi bir kısımları görünmüyor. Normalde en fazla sesi çıkan dünyalılar bunlar ama ne ilginçtir ki baloda herhangi bir kargaşa çıktığında ortalıktan bir anda kayboluyorlar. Kendilerinden bahsetmiyor, başkalarının bahsetmelerine de izin vermiyorlar. Çünkü maskelerinin altındaki gerçek benlikleri ve gerçek niyetleri ortaya çıkarsa dünyalıların maskelerini çıkarıp baloyu başlarına geçireceklerini biliyorlar. En büyük korkuları ise maskesizler yani içi dışı bir olan dünyalılar. Balodakilerin, maskesizlerden etkilenmemesi için ellerinden ne geliyorsa yapmaya çalışıyorlar. Garip balonun garip organizatörleri bunlar. Balonun geleceği hakkında dünyalılar bir görüş birliğine sahip değil aslında. Sürekli maske takmaktan yorulmuş olanlar balonun bitmesini istiyorlar. Maske takmadan yaşayamayacağını anlayanlar balodan ayrılmak istemiyor. En iyi rol yapan maskeliler ise organizatörlerin gözüne girdikçe balonun devamlılığı için uğraşıyor. Dışarıdaki maskesizlerin neden maske takmadığını merak edenler de balosuz bir ortamın nasıl olabileceğini düşünüyor. Her şeyin apaçık olduğu; sahte, yalan, yanlış hiçbir şeyin olmadığı bir dünya hayatının sürdürülebilirliğini tartışıyorlar kendi kendilerine. Değişik fikirler ortaya çıktıkça balonun garipliği artıyor. Kabul etmeliyiz ki bu maskeli balo, istesek de istemesek de, dünya hayatımızın bir parçası. Hayatımızı nasıl yaşayacağımız konusunda bizi yönlendiren bir etkinlik. Ama bize dayatılan herhangi bir şey yok aslında. Kendimizle yüzleşmeli ve hangi yola gideceğimize karar vermeliyiz. Ya maskesiz olmayı tercih eder neysek o olmaya çalışırız ya da baloda kendimize yer bulmak için maskelerimizi takar ve diğer dünyalılarla sahte ilişkiler kurmaya çabalarız. Seçim bizim. Seçim garip. Abdullah ELBİ 21401208 HASTA DOKTOR Küçükken her birimizin hayalini kurduğu bir meslek olmuştur elbet. Benim de oldu. Aşkla şevkle hep doktor olmak istedim ben. Hayallerimde, üzerimde bembeyaz önlüğüm, elimde stetoskopumla hayatlar kurtarıyordum; hastane koridorlarında bir o yana bir bu yana koşuşturuyordum. Çocukluk işte. Ve doktorların isminin önüne gelen “Dr.” kısaltması ile doktorluğa ve doktorlara olan saygım katmerlenirdi ve adımın önüne o sıfatın gelmesini düşlemek dahi böyle içimi bir hoş ederdi. Tabii daha sonraları öğrendim ki beyaz önlüksüz, stetoskop olmadan da doktor olunuyormuş. Bunu öğrendiğimde kafamdaki doktor imgesi birdenbire yerle bir oldu. Neymiş efendim, bizim bildiğimiz doktora, tıp doktoru dememiz gerekiyormuş. Eski köye yeni adet. Eskiden bizim buralarda doktor denince akla üzerinde beyaz önlük, boynunda stetoskopuyla hastane koridorlarını mesken edinmiş biri gelirdi. Yanlışsam düzeltin efendiler. Gelirdi diyorum ama aramızda kalsın hala öyle bilinir memleketimde. Gel zaman git zaman ben de büyüdüm. Kendimi tanımaya başladıkça da bendeki doktor olma fikrinin bana değil, aileme ait olduğunu fark ettim. Ayrıca bizim memlekette, eğer dersleriniz iyiyse ve tabii puanınız yetiyorsa doktor olmak için tıp fakültesine gidersiniz. Bizim buralarda âdettendir, şimdiden söyleyeyim. Bu yüzden doktor olma fikrinden epey uzaklaştım. Fıtratıma daha uygun olduğunu düşündüğüm hukuk alanına yöneldim. Çünkü benim için neyin değerli olduğuna, ne yapmak istediğime ancak ben karar verebilirdim. Öyle ki benim için doktorluk her annenin evladını beyaz önlük içinde görme hayalinden ibaret bir meslek haline gelmişti. Ta ki Paul ile tanışana dek. Pardon, hemen düzeltiyorum Dr. Paul. Dr. Paul Kalanithi beyin cerrahı alanında ihtisasını yaparken, kansere yakalanarak yaşamını yitirmiş hem başarılı bir doktor hem durumu ağır bir hasta hem de ünlü bir bilim adamıydı. “Doktorlar da hasta olur mu?” dediğinizi duyar gibiyim. İnsan ilk başta “Nasıl ya?” diye düşünmüyor değil. Ölüm zaten hepimize çok çok uzak değil mi? Hele ki daha elde edeceğimiz başarılar ve dahası gelecekte gerçek kılacağımız şimdinin hayalleri varken. Akciğer kanseri olduğunu öğrendikten sonra hayatındaki trajik değişimi enfes bir şekilde kaleme alan Paul ile tanışmam vefatından iki yıl sonra “Son Nefes Havaya Karışmadan” adlı kitabını elime almamla oldu. Paul ile yıllardır görüşmemiş iki dost gibiydik. O anlattı, ben soluksuz dinledim. Ve onunla birlikte ben de dertlendim. İnanın kolay değil, düşünün on yıllık tıp eğitiminizi başarılı bir şekilde tamamlamak ve artık emeğinizin karşılığını almak üzereyken dördüncü dereceden akciğer kanseri olduğunuzu öğreniyorsunuz. Hayatınız birdenbire değişiyor. Hayatınızın öznesiyken, bir anda hayatınızla ilgili her cümlenin nesnesi konumuna düşüyorsunuz. Doktor önlüğü yerini hasta önlüğüne bırakıyor, doktor olarak yıllarca çalıştığınız hastanede artık hasta sıfatıyla bulunuyorsunuz. Ayrıca sadece tıp doktoru değil, aynı zamanda beyin cerrahisi alanında dünyada yankı bulmuş çalışmalara imza atmış bir bilim adamısınız. Ve yıllardır bin bir emek ile inşa ettiğiniz kariyeriniz bir anda toz bulutuna dönüşüyor. Paul doktor olmayı tercih etme nedenini şöyle ifade ediyordu: “Kariyerimdeki asıl amacım aslında ölümü keşfetme isteğimdi. Ölümün peşine düşmek, üzerindeki sır perdesini aralamak, onunla göz göze gelmekti.” Paul amacına ulaşmış ve ölümü keşfetmişti. Bu sözler ile Paul’a olan saygım bir kat daha artmıştı. Beni asıl etkileyen ise Paul ne yapmak ve ne için yapmak istediğine kendisi karar vermişti. “Bunda etkileyici olan ne?” demeyin, lütfen. Benim memleketimde kolay bulunmuyor bilinçli, ne yapmak istediğini bilen ve buna kendisi karar veren insan. İnsan çevresinde hayattaki amacının ne olduğu belli olmayan, rüzgâr ne taraftan eserse o tarafa yönelen insanları görünce zannediyor ki her insan öyle. Halbuki hayatta ne yapmak istediğini bilen ve bunun için çaba gösteren hatta bu uğurda hayatını kaybeden Dr. Paul gibi bilinçli insanlar da var. Paul ölüme, hiç kimsenin muaf olmadığı o en büyük eşitleyici, diyordu. Ve hepimiz eşittik ölüm karşısında kimimiz doktor, kimimiz hasta olsa da. Ve kitabını şu sözlerle sonlandırıyordu: “Ölümün kendisi zaten rahatsız edici bir gerçeklikti, ama ne yazık ki yaşamanın başka bir yolu yoktu. Ölmek üzere olsam bile, gerçekten ölene kadar hala yaşadığımı unutmadan.”. Kaynakça Paul KALANITHI. “Son Nefes Havaya Karışmadan”. Altın Kitaplar. 2.baskı. 2016. Kıvanç DEĞİRMENCİ 21803403 YALNIZLIK İLACI Günümüzde hiç yalnızlığı tatmamış birisi kaldı mı? Geçmişte popüler olan ne kadar popçu, topçu varsa unutuldu. Yerine yenisi gelince eskiyi ne de çabuk unutuyor insanoğlu, nankör insanoğlu. Her şeyin ömrü daha iyisi gelinceye kadar. Nereden baksan topu topu bir sene her şeyin ömrü. Yeni bir iphone çıkar, çok beğenir alırsın bir sene sonra daha iyisini çıkarırlar. En sevdiğin grubun yeni bir albümü mü çıktı yoksa taraftarı olduğun takım şampiyon mu oldu? Hemen heyecanlanma en fazla bir yıl. Sevgilini çok mu seviyorsun? Bilin bakalım son kullanma tarihi ne zaman doluyor? Ben farkında değilim de dünya eskisinden hızlı dönmeye mi başladı? Takip etmekte zorlanıyorum. Sahi nerede o eski bayramlar? Herkesin sahici olduğu, çıkar ilişkilerinin olmadığı, sağlıklı ilişkilerin yaşandığı zamanlar. Her şey kullan-at mantığıyla ilerlerken kalıcı dostluk bulanlar için büyük ikramiyeyi kazanmış demek yanlış olmaz. Hâl böyle olunca da kendimin de içinde bulunduğu grup olan geriye kalanlarla birlikte amortiyle yetinmek durumunda kalıyoruz. Herkesin çıkarı için kurduğu arkadaşlıklar, ilişkilerin tabii ki nihai sonlarına ulaştığı zaman insan kendini yapayalnız hissediyor. Müebbet yalnızlık hükmünü giyiyoruz. Arkadaşlığın, dostluğun, sevginin bir son kullanma tarihi olduğu bir dönemde yaşarken yalnız kalmamanın olasılıklar dâhilinde olmadığını düşünüyorum. “İlk acı değilsin, dedim. Son acı da olmayacağım,dedi” (Erbaş, 18). O da biliyordu yalnızlığımın sonsuza kadar sürmeyeceğini. Fakat ilelebet yok olmayacağını da biliyordu. Kısa bir ara verecektim yalnızca yalnızlığa. Sonunu görmek istemediğim yeni diyarlara yelken açacaktım. Her şeyi sil baştan tekrardan yaşayacaktım. Bunların hepsini bir sonun olduğunu bilmeden ya da bunun olacağına inanmadan tekrarlayacaktım. Fakat önünde sonunda ulaşacaktım karaya, bir sonraki yalnızlık durağıma. “Yalnızlık hiç geçmiyor, dedim. Yazıyorsun ya, dedi” (Erbaş, 18). Yalnız kalmamak için yazmalı mı peki? Belki de Kafka da bu sebeple yazmıştır. Döneminde anlaşılmayacağını bildiği için, kendisine gelecekte birliktelikler edinmek için. Yalnızlığı bastırmak için matematik mi yapmalı yoksa? Her seferinde kullanırken isminden söz ettiğimiz onca matematikçi yalnızlıklarına çare olarak adlarını vermişlerdir buldukları teoremlere. Günlerini evinde tek başına geçiren Pergeli Apollonios elimize yalnızca yedisi ulaşan sekiz geometri kitabı yazarak son yirmi asırdaki matematikçilerle arkadaşlık kurmuştur. Benim ise matematik yapamayacağım kesin. Sanırım tekrardan yazmalıyım yalnızlığımı bastırmak için. Zamanında bir yazarlık denemem olmuştu. Herkesin ortaokul aşkı için şair olduğu bir dönem vardır, ondan bahsetmiyorum. Lise yıllarımda çok da sevmediğim dil ve anlatım derslerini bambaşka bir formata getiren Haydar hocam sayesinde o senem edebiyatla geçmişti. Derslerde film, kitap analizleri yapardık. Sonra bu analizlerden yola çıkarak eleştiriler yazmak ya da bunlar sayesinde aklımda yeni filizler tomurcuklanmasıyla başka hikâyeler kaleme almak... O zamanlar sadece eğlence için yaptığımı düşünürdüm bunları. Kafka gibi bir kaygı içerisinde olduğumu düşünmezdim. Fakat şu an farkına varıyorum ki aslında her elime kalem alışım gelecekteki insanlara seslenmek için, içimdeki yalnızlığı olası okurlarımla bastırmak için yapılan bir çığlıktan başka bir şey değilmiş. Sesimi duyuyor musunuz? Sesini işitiyor muyuz her elimize kitaplarını aldığımızda Şükrü Erbaş ve nicesinin? Bizle çıkarların olmadığı bir gönül bağı kurmak istiyorlar yalnızca. Kimisinin sesi yüzlerce yıldır satırlarının arasında yankılanırken, kimisininki de benimki gibi yarım kalmış eserlerin içerisinde umutsuzca sesinin başkasına ulaşmasını bekliyor. Elime her seferinde tekrardan kalem alabilmem küçük bir ihtimal de olsa birilerine ulaşma düşüncesinin verdiği umuttan kaynaklanıyor. Sesimi duyuyor musunuz? Kaynakça; Erbaş, Şükrü. Kuş Uçar Kanat Ağlar, İstanbul: Kırmızı Kedi Yayınları, 2018, 2.Baskı GİDEREK DAHA MI ÇOK YALAN SÖYLÜYORUZ? Bu hayatta belki de en çok başvurduğumuz kapı, hata yaptığımızı bile bile en çok sığındığımız liman, sonuçlarını bilsek de bir şeyleri kolaylaştırmak için en sağlam ve en yanlış yol; yalan. Peki, neden yine de vazgeçemiyoruz? Yalandan oluşturduğumuz paralel dünyalarımızda kaybolmak, her şeyin istediğimiz gibi gelişmesi, planların hepsinin dış etmenlere bağlı olmaksızın gerçekleşebilmesi, hayatımızın kontrolünün bir tek bizde olması… Bunlar mı bizim için yalanı çekici kılan? Yalanın işlevselliğini kontrol etme hastalığımız mı sağlıyor yoksa? Ya da mükemmellik hayalleri mi yalanı baş tacımız yapıyor, yüceltiyor, vazgeçilmez kılıyor? Peki, yalan nasıl gelişiyor? Gelişen zamanın, sosyal medya aracılığıyla sosyalleşmemizin, gerçek sandığımız ilişkilerimizin yalanın üzerinde nasıl bir etkisi var? Annelerimizden, babalarımızdan daha çok mu yalan söylüyoruz? Artan doyumsuzluğumuz gerçekten yalanla ilgili olabilir mi? Yalanın hayatlarımızda çok fazla yer kaplandığının farkındaydım ama bu konunun inceleme kitaplarına konu olacak kadar ciddileştiğini fark etmemiştim. Emine Gürsoy Naskali’nin “Yalan Kitabı” adlı kitabını okuduğumda yalanın tarihinin çok daha eskiye dayandığını anlamam ve ne yazık ki her geçen gün yalanın daha büyük bir sorun haline geldiğini kabullenmem zor olmadı. Yalan sorununun büyüklüğünü anladıkça üstüne daha çok düşünmemse kaçınılmazdı. İsteyerek ya da istemeyerek; büyük ya da küçük; pembe, beyaz, siyah; başkalarını ilgilendiren ya da ilgilendirmeyen; zorunluluktan ya da dikkat çekmek için; idareten ya da kolaya kaçarak… Bu listeyi uzatmaya çok meyilliyiz çünkü söylediğimiz yalanları bunların arkasına gizlemeye çalışıyoruz. Beyaz yalan, başka kimseyi ilgilendirmez ki, başka çarem yoktu ki, küçücük yalan ne olacak ki, onu ilgilendirmez ki, idare etmek için söyledim diyerek söylenen yalanları meşrulaştırıyoruz aslında. Gerçekten yalan söylememizin altında yatan neden ne hiç düşünmüyoruz. En doğruyu savunan insan bile günlük hayatında önemsiz görüp küçük yalanlar söylüyor artık. Öyle bir hale geldik ki ya karşımızdaki yalan söylüyordur ya da başka bir şeyi gizlemeyi çalışıyordur diyoruz, gerçeği açıkça dile getirmiş olabileceği ise aklımıza en son gelen fikir çünkü çoğumuz artık en son doğruyu söylüyor. Annelerin çocukları korkutmak için söylediği masum yalanlar da bir ilişkide eşini aldatırken söylenen kirli yalanlar da… Bir kadının yaşlı annesini üzmemek için iyiyim derken ki yalanı da arkadaşları ile uyuşturucu kullanırken babasına idareten söylediği yalan da… Ödevini unutunca çocukken yaratılan yalan bahaneler de işte yaptığı büyük hataya büyüyünce yaratılan büyük kılıflar da… Hepsi ne amaç için olursa olsun; masum, küçük, beyaz demeksizin yalanı hayatımızda alışkanlık haline getiren ögeler değil mi aslında. Hepimiz en zorda başvurulacak yalanı ilk durağımız haline getirmedi mi? En basitinden gittiğimiz her yeri, yaptığımız her şeyi sosyal medyada paylaşıyor muyuz? Kişisel olarak ben günlük rutinimde yorgunken, canım sıkkınken paylaşmıyorum ama mutluyken, enerjik bir anımda paylaşıyorum. Sonuçta sayfama giren biri benim hep mutlu, keyifli fotoğraflarımı görüyor ama benim gizlediğim tarafımı görmüyor. Ben onlara o anları gizleyerek yalan söylemiş, kendimi yanlış yansıtmış olmuyor muyum? Ya da bir arkadaşımıza yorum yaparken gerçekten tüm şeffaflığımızla mı yapıyoruz o yorumu veya bir yoruma cevap verirken o yorumun bizde yarattığı tüm etkileri yansıtıyor muyuz dürüstçe? Hiç sanmıyorum. İşte bilmeyerek, isteyerek söylemediğimiz yalanlar bunlar benim gözümde. Bu yüzden yalan bizim hayatlarımızda annelerimizin babalarımızın hayatlarında olduğundan daha fazla. Yine bu yüzden büyükanne ve büyük babalarımız bizimle konuşurken bizim ilişkilerimiz daha gerçekçiydi, güzeldi diyor çünkü her geçen gün gerçekliğini daha da kaybeden ilişkiler bizi mutlu edemiyor artık. Bu yüzden bizim kardeşlerimiz bizden daha doyumsuzlar. Bu nedenle yalanı hayatımızda minimal ölçülerde tutmamız gerekiyor eğer yalansız yaşamak mümkün değilse sahiden. İşte bu yüzden hep birlikte değişmemiz ve değiştirmemiz gerekiyor. Verda Nur Sarıbaş Kızılay’da Beş Parasız Kitabın sayfalarını kapatınca hatırladım. Kızılay’dayım. Cebimde param, kredi kartım ve telefonum var. Sırtımda sıcacık tutan bir palto, ayağımda botlarım… Tertemiz ve güzel görünüyorum. Birkaç arkadaşımla yediğimiz eğlenceli, bol sohbetli öğle yemeğinden sonra ayrılıyoruz. Birkaç kitabevine bakıp, eve döneceğim. Birkaç kat yüksekliğindeki üst geçitten karşıya geçmek istiyorum ve bir insan seliyle birlikte çıkmaya başlıyoruz merdivenleri. Önümdeki durunca düşecekmiş gibi oluyorum. Merdiven kenarlarında yayılmış dilenciler, satıcılar cabası… Kendi çapında bir savaş bu. İlerle! Oh, sonunda iniyor ve rahatlıyorum. Birden üzerimdeki hafifliğin omzumda asılı durması gereken çantamın yokluğundan kaynaklandığını anlıyorum. Aman Allah’ım! Ne oldu? Çantam nerede? Kim aldı? Sesim yükseliyor birden. Bir koşuşturmacayla giden-gelen insanların sadece bir bakışlık dikkatlerini çekebiliyorum. Biraz merdivenlere biraz da insan kalabalığına şaşkın şaşkın bakındıktan sonra polise gidiyorum. Bulunursa beni arayacaklar. Kızılay’da ve beş parasızım tıpkı Orwell’in Paris ve Londra’da Beş Parasız kitabındaki gibi diyemesem de parasızım… Kızılay’da tanıdık kim var diye düşünüyorum. Seçenekler bir bir taranıyor ve eleniyor aklımda. Hiç tanımadığı birine “Bir bilet parası verir misiniz?” diyemiyor insan. Ama Kızılay’dan Eryaman’a yürümek! Nasıl da morali bozuluyor insanın. Birinden telefonunu istesem? Ah, nasıl istenir ki!? Yapamam bunu. Ne kadar yürüdüğümü, kaç ışık geçtiğimi hatırlamıyorum. Yolda hiç kimseyi görmedim desem yalan olmaz. Araçlara ne yakın ne uzak yürüyordum. Bir korku hali almıştı ve dudaklarım kurumuştu. Sırtımdaki palto tonlarca ağırlıktaydı sanki. Çok terlemiştim havanın soğuğuna inat. Yollar bitmiyordu. Eve varışımla son bulan geçici bir yoksun kalma öyküsü benimkisi. Birkaç saatlik yoksulluktan bahsetmiyorum bile birkaç saatlik yoksun kalmak beni ve ailemi perişan etmişti. Belki ucuz atlatmıştım. Yolda bir sıkıntıyla karşılaşmamıştım ve beni bekleyen bir ailemin olduğunu bilmek paha biçilemezdi. Yürümek, sonunda sizi bekleyen bir aile varsa, varlığınıza sevinen birileri varsa anlamla kazanıyor. Kimseniz yoksa sizi bekleyen, sizi bekleyen güzel günler gibi, dünyanın neresine giderseniz gidin fark etmiyor. Paris'te veya Londra'da da olsanız eğer berduşsanız diğerlerinden hep farklı olacak, itelenecek, istenmeyeceksiniz. Satırlarca süren yoksulluk kısır döngüsüne kelimelerin kifayetsiz kalmadığı bir kitaptır, Paris ve Londra'da Beş Parasız. Bir keresinde sosyoloji öğretmenim demişti ki “Çocuklar bir konuda bir araştırma yapacak, bir yazı yazacak, bir değerlendirme yapacaksanız alana inin. Yani, mahkûmları kaleme alacaksanız biraz cezaevinde yaşamalısınız.” Orwell’in Paris ve Londra’da Beş Parasız adlı bu kitabını okuyunca bu sözü iliklerime kadar hissettim. Orwell alandaydı. Öylesine içindeydi ki okurken sayfalar içine çekiyordu insanı. Kahreden bir fakirlik sayfalar dolusu. Bir ekmek kaç frank, bir eski çorap kaç peni, bir bulaşıkçı kaç küfür işitir ustasından diye başlayan sayfalar dolusu histerik durumlar. Fakirlik tekrar ediyordu ve her tekrarı bitmek bilmeyen bir ısrarla, fakirliği yok etmek istercesine yazıyordu Orwell. Kitabı yarıladığımda gerçekten yorulmuştum. Temel ihtiyaç olan yeme, barınma ve giyinme gibi şeylere muhtaç kalınca insan, toplumdaki varlığı bir değer ihtiva etmekten uzaklaşıyor. Tek algınız bir dilim ekmek, bir fincan çay… Bu dünyada yaşamı, toplumu, bu hale neden geldiğinizi sorgulayacak güç kalmıyor. Çünkü artık sorgulamak bile yok. Tek önemli olan o günü atlatmak o kadar. Derme çatma ucuz otellerden, barınma evlerine ve parklardaki banklara kadar süren yaşamları, yaşama tutunma mücadelelerini kademe kademe verirken en acı tarafı gözler önüne seriyor Orwell. Aynı havayı soluyan insanlar aynı sigarayı paylaşıyorlardı, birbirlerini tanımadan. Yaşamları da bir sigaranın içilen tarafı ve sokağa fırlatılan geriye kalanı gibi farklı oluyordu. Çalışmak arzusu, üstünüz başınız kokuyorsa, üzerinizde temiz giysiler yoksa, ertesi güne dinlenmenizi sağlayacağınız başınızı sokacağınız bir yer ve üzerinde uyuyacağınız bir yatağınız yoksa mümkün olmuyordu. Açlık ve sefaletin kol gezdiği bu yerlerin, o muhteşem şehirlerin çok uzağında olmaması. Zenginlik ve fakirlik birbirinden uzak duramıyorlardı ve birilerinin yoksulluğunun artması birilerini daha çok zenginleştiriyordu. Ne siyasiler ne kilise ne de insani hareketlerle yola çıkanlar bu sokak insanları seline yardım ediyorlardı. Birkaç dilim ekmek ve çay için kilisede diz çökmeye razı olmaları neye hizmet ederdi bilemiyorum ama bir iyilik yapmak istiyorsanız bir evsize günaydın deyin, insan olduğunu hatırlatarak başlayın. Hayallerimdeki güzel ülke Fransa’nın bir başka yüzünü görmek, yüzümü düşürmüştü. O gün Kızılay’da paltomu satmayı aklımın ucundan bile geçirmemiştim. Botlarım kaç lira eder diye sormadım kendime. Kimseler de sormasın bunu, sormak zorunda kalmasın. ANLAMADIKLARIM İlk insana dair anlatılanlar farklı bakış açıları ile görülebilen ve tarihsel verilerden ziyade inanışların baskın olduğu bir hikâye gibi gelir bana hep. Bu yüzden dini ya da bilimsel yaklaşımlar üzerinden yapılan tartışmalara katılmam. Zira sonuçsuzdur. Ama bilimsel olarak yani deneye ve sonuçlarının analiz edilmesi ile ortaya konan verilere dayanılarak ifade edilen bazı şeyleri anlamada yaşadığım zorluk garibime gidiyor. Hadi inanışlar, kültürel dogmalar veya kabuller sübjektif ve gayri bilimsel olabildiği için mantığıma oturmuyor. Ya saf bilimsel gerçekler? Neden onların bazılarına inanmak ya da içerdiği saptamayı kabullenmek bana zor geliyor, anlamıyorum. Sanki evrimsel gelişim bazı bilimsel gerçekleri idrak, burada en güzel kelimenin “idrak” olduğunu söylüyor babam, etmekteki zorlanışım neden acaba? Birbirine yakın tarihlerde sırasıyla izlediğim Neil Degrasse Tyson’ın Cosmos belgeseli ve peşinden okuduğum Homo Deus kitabında rastladıklarım bende böyle bir etki yarattı. Niçin anlamakta zorlanıyorum? Ya da zorlanıyoruz? Sanırım birkaç örnekle açıklamalıyım. Biraz ironi olacak ama neleri neden anlamadığımı anlatayım. Önce adresimizden bahsetmeliyim. Hayır, hayır ev adresim değil. Yaşadığımız gezegenin adresi yani kozmik adresimiz. Çok yer gezmiş bir insan sayılmam ama içinde yaşadığımız dünyanın büyüklüğü ve bu devasa gezegenin daha keşfedilememiş birçok yerinin olduğunu, okyanusların bir bilinmezlik denizi olduğunu biliyorum. Bana bir toz zerreciği üzerinde yaşadığım söylendiğinde anlamakta zorlanıyorum. Evet yanlış duymadınız toz zerresi: Dünya. Dünya gezegeni kozmik adresimizin ilk satırı. Arabayla yaptığım uzun yol seyahatlerinde bana bitmezmiş gibi gelen uzaklıklar, Merkür, Venüs, Mars, Jüpiter gibi gezegenlerle aramızdaki mesafeyle karşılaştırıldığında küçücük kalır. Ve güneşimiz…Yani bu saydıklarımın toplamının oluşturduğu Güneş Sistemi, adresin ikinci satırı. Güneş sistemimiz, yani bizi ısıtan güneş ve o uzak uzak gezegenlerin oluşturduğu topluluğu bir olarak kabul ederseniz, bize benzer güneş sistemlerinden yüz milyarlarcası birleşip adresin üçüncü satırı oluyor: Samanyolu Galaksisi. Ve aynı içinde bulunduğumuz galaksi gibi yüz milyarlarca güneş sistemi içeren yüz milyarlarca galaksinin oluşturduğu Yerel Grup- adresin dördüncü satırı da bu-. Buradan sonrası daha ilginç, yüz milyarlarca Yerel Grup birleşerek Başak Süper Kümesini ve yüz milyarlarca süper küme Gözlemlenebilir Evreni oluşturuyor. Ki bu aklıma sığmayan büyüklük asıl evrenin çok az bir kısmı. Şimdi bu bilimsel veriyi algılayıp hala içinde yaşadığımız dünyaya büyük, ayrıca içinde bulunduğumuz olaylara önemli demek mümkün mü? Bilmiyorum. Zira anlamıyorum. Ya evrime ve gelişen teknoloji karşısındaki yavaşlığına ne demeli? Durun anlatayım. Anlamadım. Ama anlatayım. İçimizde yılandan korkmayan var mıdır? Sanmam. Hepimiz yılanı televizyonda veya hayvanat bahçesinde hatta internette bile görsek korkar irkilir çekiniriz. Zira bu genlerimize kazılı bir tepki. Yılan çıplak arazide, ormanlarda yaşayan atalarımızın hayatına kast eden bir tehlike ve evrim bize ondan korkmayı DNA’mıza yazmış. Evrimleşirken hayatımızı korumak için korku geliştirmişiz ve teknoloji ne kadar hızlı ve evrim ne kadar yavaş olursa olsun hala ısrarla yılandan korkuyoruz. Elimizde değil. Oysa şu anda yaşadığımız bu devasa metropolde yılan sokması sonucu ölme
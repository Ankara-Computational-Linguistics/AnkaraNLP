Hepsi, doğar, yaşar ve sonunda muhakkak ölür. Hepsi zaman içinde bir şekilden başka bir şekle dönüşür. Hepsi aralarında etkileşir, birbirini doğurur ve yok eder. Korkunç bir dengeye sahip olan sistem durmadan devam eder. Büyük Patlamayla birlikte önce hidrojen elementi yaratıldı. Arkasından helyum oluştu. Bunlar evrenin en hafif elementleriydi. Oluşum sırasındaki maddenin ¾'ü hidrojen, ¼'ü ise helyum idi. Bu oran, bugün de mevcuttur. Diğer elementler daha sonraları şekillenen yıldızların içlerindeki reaksiyonlarda meydana geldi. Yıldızlar birer ‘kozmik fırın' gibi çalıştı ve ağır elementleri yarattı. Evrendeki maddenin %99'unu meydana getiren en hafif iki parçacık olan hidrojen ve helyumun yanında evrenin %1'ini teşkil eden oksijen, karbon, neon, azot, magnezyum, silisyum, kükürt, demir, argon, alüminyum, sodyum, kalsiyum gibi 100'den fazla element mevcuttur. Bu elementler bir araya gelerek evrenin temel maddeleri olan, gazları, buzları, kaya ve metalleri oluşturur. Gazlar her yerde bulunur ve evrenin en önemli maddesini teşkil eder. Buzlar -270'lik evren sıcaklığında oksijen, hidrojen, azot ve karbon elementlerinin birleşmesinden ortaya çıkar. Kayalar silisyum, oksijen gibi elementlerden ve metaller de demir ve benzeri elementlerin bir araya gelmesinden oluşur. 233 Evren, gaz ve toz bulutlarıyla dolu denilebilir. Bunların çeşitli şekillerde birleşmesinden de gök cisimleri meydana gelir. Her parçacığın, aynı kütle ve elektrik yüküne sahip, fakat ters yüklü bir ‘karşıt parçacığının' bulunduğu bilinmektedir. Sadece foton bu kuralın dışındadır. Madde ile onun karşıtı olan antimadde bir arada bulunamaz. İkisi bir araya geldiğinde derhal birbirini yok eder. Şu ana kadar evrende antimaddenin herhangi bir izine rastlanamadı. Fakat onun varlığı bilinmektedir. Çünkü Büyük Patlamanın ilk saniyelerinde antimadde mevcuttu ve miktarı, madde miktarı kadardı. 1960'larda Rus Andrei Sakharov, Büyük Patlamanın ilk saniyelerinde simetrinin bozulmasıyla maddenin daha kararlı hale geldiğini ve onun yaşadığını, antimaddenin ise zaman içinde yok olduğunu ileri sürdü. Eğer antimadde yaşamaya devam etseydi ve miktarı madde kadar olsaydı, şimdiki evrende bir simetri olacaktı. Halbuki evrende simetri yoktur. 1951 yılında Hollandalı Jan Oort ve Fritz Zwicky galaksi gruplarının içindeki hızları ölçtüklerinde oradaki kütle miktarının, ışıklarının gösterdiği kütlelerin çok üzerinde bulunduğunu hesapladılar. Bu hızlarda yol alan belli kütledeki galaksinin parçalanması gerekirdi. Bilim adamları, galaksilerin içinde parçalanmayı önleyen karanlık maddenin bulunduğuna inandılar. Andromeda, bizimki gibi bir spiral galaksiydi ve dış bölgelerdeki cisimlerin dönüş hızlarının içerdekilerden daha yavaş olması gerekiyordu. Halbuki, Andromeda yıldızlarının hepsi aynı hızda dönüyordu. 234 Andromeda'nın biçimi tekrar tekrar kontrol edildi ve bir spiral şekilli galaksi olduğu teyit olundu. Bu durumda spiral galaksilerin kütlelerinin %90'nının karanlık madde olması gerekiyordu. Galaksilerin dışında hale şeklinde olan esrarengiz karanlık madde, spiralin iç bölgelerinin santrifüj kuvveti ile parçalanıp dağılmasını önlüyordu. 1950'lerde Oort ve Zwicky'nin hesapları 40 yıl sonra deneysel olarak ispat edilmiş oldu. Karanlık maddenin, galaksilerin dış bölgelerindeki halenin içlerinde saklı proton ve nötronlar, gezegen boyutunda kahverengi cüceler, galaksiler arası boşluktaki gaz ve toz bulutları ve karadelikler şeklinde yer aldıkları artık bilinmektedir. Görülememesine rağmen karanlık maddenin varlığı onun gravitasyonel etkisi ile anlaşılmaktadır. Görünür evrendeki karanlık maddenin %10 oranında bulunduğu hesaplanabilmektedir. Bunlar helyum ve lityum gibi hafif elementlerden oluşmaktadır. Evrenin geri kalan kısmındaki karanlık madde hakkında bir bilgi henüz mevcut değildir. Bu karanlık ve soğuk madde evrenle birlikte genişlemekte ve gravitasyonu galaksileri şekillendirmektedir. Soğuk karanlık maddenin yanında, kütlesi sıfıra çok yakın olan nötrino ve graviton gibi görülmeyen madde de bulunmaktadır. Büyük Patlamadan hemen sonra bunlardan bol miktarda yaratılmıştı. Çok küçük kütleli de olsa bunların bolluğu karanlık madde miktarını artırmaktadır. Sonuçta, evrendeki toplam maddenin %90'nının soğuk ve sıcak karanlık madde olduğu tahmin edilmektedir. Antimadde ise henüz bir sır olarak devam etmektedir. 1929'da Hubble'ın evrenin genişlemekte olduğunu bulmasıyla onun yaşını hesaplama işi kolaylaştı. Hubble sabitinden, genişle- mekte olan evrenle birlikte uzaklaşan galaksilerin hızlarını hesap etmek mümkün hale geldi. 235 Genişleme hızlandıkça Büyük Patla- madan itibaren geçen süre kısalacaktı. Evrendeki maddeler arasındaki kütlesel çekimin genişlemeyi gittikçe yavaşlatması, madde yoğunluğundaki belirsizlik Hubble sabitinin doğru değerini zorlaştırmaktadır. Hubble, bu sabiti 530 olarak kabul etmişti. Galaksilerin uzaklıklarının hızlarına bölümünden elde edilecek evrenin yaşı, Hubble'ın hesaplarında birkaç milyar yıl çıkmıştı. 1956'da Allan Sandage, Hubble sabitini 180 olarak aldı ve evrenin yaşını 5 milyar yıl olarak buldu. Daha sonra İsviçreli Gustav Tammann değeri 50'ye indirdi ve 12 milyar yıl buldu. 1998 yılında Hubble uzay teleskopu, Hubble sabitini %10 hata ile vermiştir. Cepheid yıldızları, beyaz cüceler ve süpernova patlamalarının ışıkları kullanılarak uzaklıkları daha hassas ölçme çalışmaları uzun süre devam etti. Sonunda, 16 milyon ışık yılı uzaklıktaki Ia tipi galaksinin Hubble uzay teleskopu ile incelenmesi ve 27 adet Cepheid yıldızının hassas uzaklık ölçümü neticesinde Hubble sabiti 45 olarak tespit edildi. Bu değer evrenin yaşını 15 milyar yıl olarak belirtmektedir. Bilim adamları arasındaki yaş tartışması hala devam etmektedir. Hız ve uzaklık arasındaki orandan bulunabilecek sonuçta önemli olan faktör, Hubble sabitinin hassaslığıdır. Hubble sabiti her bir milyon ışık yılı için 15 km/saniye olabildiği gibi 30 km/saniye de olabilir. Sabit küçüldükçe evrenin genişlemesi daha yavaş, evrenin genişliği daha büyük, evrenin bu genişliğe ulaşması daha uzun zaman alacağından, evrenin şimdiki yaşı daha fazla çıkar. Hubble sabiti büyüdükçe, genişleme hızı daha büyük ve Big Bang'dan itibaren daha kısa zaman geçmiş ve evren daha genç olur. Hubble sabiti 30 olarak alınınca evrenin yaşı 20 milyar yılı, 15 olarak alınınca 10 milyar yılı gösterir. Bu değerlerin 236 ortalaması olan 15 milyar yıl evrenin şimdiki yaşı olarak kabul görmektedir. Hubble sabitinin yanında evrenin yaşını etkileyen diğer faktörler de bulunmaktadır. Bunlar, ivmelenme parametresi (genişleme Big Bang'dan beri ne kadar yavaşladı), yoğunluk parametresi (evrendeki madde miktarı ve onun gravitasyonla olan oranı), basınç parametresi (radyasyonun basıncı) ve kozmolojik sabiti (uzaklardaki cisimler arasında, gravitasyonun karşıtı herhangi bir itme kuvveti var mı.)'dir. Gerçekte evrenin bir yaşının bulunması gerekirdi. Daha önceleri din ve felsefe ile izah edilen evreni ‘bilim' çözmüştür. Evrenin bir başlangıcının bulunmadığını iddia eden bilim adamları 40 yıl önce artık pes etmişlerdir. Bir başlangıcı olmamış olsaydı evrenin bugünkü yaşının ‘sonsuz' olması, içindeki galaksi ve yıldızların ‘sonsuz süredir' devam ediyor olması gerekirdi. Halbuki, galaksi ve yıldızların bir süre sonra yakıtlarını tüketip ‘yok oldukları' artık bilinmektedir. Keşfedeceği bir sonraki husus Hubble sabitinin en hassas değeri olacaktır. Bu sabitin tam değeri çok önemlidir. O bize evrenin istikbalini söyleyecektir. Hubble sabiti üzerine evrenin kritik yoğunluğu da bilinmiş olacaktır. Diğer bir konu evrenin ortalama yoğunluğudur. Bu daha da zor olacaktır. Zira, görünen evren bütün evrenin küçük bir bölgesi olup, uzaklardaki karanlık maddenin miktarı en büyük sorunlardan biri olarak durmaktadır. Şimdiki hesaplamalar evrenin sadece küçük bir parçası referans alınarak yapılabilmektedir. Yakın bir gelecekte evrenin ‘açık' mı, ‘kapalı' mı yoksa ‘düz' bir evren mi olduğunun anlaşılacağı muhakkaktır. Açık evren modeli halinde, evrendeki madde genişlemeyi durdurmaya yetmeyecek ve evren genişlemeye sonsuza kadar 237 devam edecektir. Galaksiler ve yıldızlar birbirinden gittikçe uzaklaşacak, galaksilerin içlerindeki gaz ve toz kümeleri de seyrekleşeceğinden yeni yıldız oluşumları azalacak, yıldızlar yok olacağından galaksiler soğuk ve karanlık kalacak ve evren daha fazla soğuyacaktır. Bu süre, ne süre devam ederse etsin, protonun 1032 yıl olan ömründen daha uzun sürmeyecektir. Çünkü, 1032 yıl sonra, yani maddenin temeli olan protonun yaşam süresi sona erince, evrendeki her şey çürümüş olacaktır. Kapalı evren modeli, yani evrenin ortalama yoğunluğu kritik yoğunluğun üzerinde bulunması halinde, genişleme gittikçe yavaşlayacak ve bir gün tamamen duracaktır. Duran evren, içindeki maddenin gravitasyon kuvveti ile büzülmeye başlayacak, galaksiler, yıldızlar birbirlerine gitgide yaklaşarak birbirlerinin içine girecektir. Sonunda tekrar bir tekillik noktasına gelinecektir. Böyle bir durumda her şey süper dev bir karadeliğin içinde kaybolacaktır. Galaksiler, Evrendeki Adalar 238 1609 yılında Galileo teleskopuyla uzaya baktığında, çok uzaklarda milyonlarca yıldızın oluşturduğu bir ışık bandı görmüştü. 1750'de Thomas Wright bunların, Güneş sisteminin de bir üyesi bulunduğu yıldızlar grubu olduğunu ileri sürmüştü. 1784 yılında William Herschel, bu yıldızların disk şeklindeki bir galaksinin içinde yer aldığını ve Güneş'in de bunlardan biri olduğunu anlamıştı. Herschel Güneş'in, galaksinin merkezine yakın bir yerde bulunduğunu düşündü. Galaksinin çok uzaklarında yerleşmiş karışık şekilli bulut benzeri izleri de tespit etti. 1755 yılında Alman filozof Immanuel Kant, galaksinin uzaklarında görülen silik izlerin ‘nebula' denilen, galaksilerden ayrı yıldız toplulukları olduğunu ileri sürdü. Diğer bilim adamları ise bunların galaksinin içinde yer alan yıldız toplulukları olduğunda ısrar ediyorlardı. Bu arada Güneş'in de içinde bulunduğu galaksiye ‘Samanyolu' adı verildi. 1901 yılında Hollandalı Jacobus Kapteyn Samanyolu'nun çapını 23.000 ışık yılı olarak hesaplayarak bir haritasını çıkardı. Samanyolu'nun ötesinde nelerin bulunduğu hakkında bir fikir yoktu ve onun ilerisinde evrenin sonsuz büyüklükte bir boşluk olduğu sanılıyordu. Daha sonra Amerikalı Harlow Shapley, Cepheid değişken yıldızlarını kullanarak hassas uzaklık ölçümleri gerçekleştirdi. Shapley, Samanyolu'nun dairesel şekle sahip olduğunu ve Güneş'in onun kenarında bir yerde bulunduğunu belirtti. Galaksinin çapı 100.000 ışık yılı kadardı. Shapley de Samanyolu'nun evrendeki tek galaksi olduğuna inanıyordu. Sonuçta Copernik'ten 400 yıl sonra Güneş'in evrenin merkezi olmadığı gözlemlerle anlaşılmıştı. Bunlar, Samanyolu'nun dışında ayrı bir yıldızlar sistemiydi ve 239 gazların oluşturduğu nebula değildi. Andromeda'nın dışında başka galaksileri de keşfeden Hubble'ın keşfi üzerine evrenin sanıldığından daha geniş olduğu anlaşıldı. 1935 yılına kadar yaptıkları gözlemler sonucunda Hubble ve asistanı Milton Humason, 500 milyon ışık yılı mesafe içinde 100 milyon galaksinin bulunduğu bir genişliğin gözlemini gerçekleştirdiler. Radyo astronomi biliminin bulunmasıyla 20'ci yüzyılın ikinci yarısında milyarlarca ışık yılı uzaklıklardaki galaksiler, yüzlerce ve binlerce galaksinin oluşturduğu gruplar, 20 milyon ışık yılı genişliğindeki dev galaktik gruplar keşfedildi. Galaksilerin sahip oldukları farklı şekiller ve içlerinde barındırdıkları yıldızların sayıları belirlendi. 1920'lere kadar, uzayda milyonlarca yıldız bulunduğu bilinmesine karşılık, Samanyolu'nun evrenin tek galaksisi olduğuna inanılıyordu. Samanyolu'nun sınırlarının dışında, içinde hiçbir şeyin bulunmadığı, bir boşluk olduğu sanılıyordu. Bu arada, çok uzaklarda, Herschel zamanından beri gözlenen, nebula gaz bulutlarının da diğer evrenler olduğuna inanılıyordu. Bu inanışların tamamı Hubble'ın gözlemleri ile değişti. 1924'den itibaren evrenin sanıldığından çok daha geniş olduğu, aralarında milyonlarca ışık yılı mesafelerin bulunduğu çok sayıda galaksinin evreni doldurmuş olduğu, bunların yerlerinde sabit durmayıp, birbirlerinden büyük hızlarda uzaklaştıkları anlaşıldı. 1784 yılında Cepheid değişken yıldızları keşfedilmişti. 1912'de ise bunların periyotlarının parlaklıkları ile olan ilişkisi anlaşılmıştı. Periyot ve parlaklık ilişkisinden bu yıldızların ve onların içlerinde yer aldığı galaksilerin uzaklıkları ölçülebilir 240 duruma geldi. Ayrıca, çok uzaklıklardaki galaksiler Doppler etkisiyle hassas olarak tanımlanabildi. Evrende en az 100 milyar galaksinin bulunduğu hesaplanabilmektedir. Bunlar ikili, üçlü veya daha çok sayıda gruplar halinde birbirine yakın konumda dururlar. Galaksi grupları da galaktik yığınlarını oluşturur. Yığınlar da dev yığınları, onlar da süper dev kümeleri şekillendirir. Şu ana kadar 3000'den fazla galaksi yığınının katalogu çıkarılmıştır. Halen gözlenmiş milyarlarca ışık yılı uzaktaki dev galaksi yığınlarının ilerisinde diğer galaksilerin de bulunduğu bir gerçektir. Son gözlemler, süper dev galaksi kümelerinin evren boşluğunda dağılmış sayısız adette ‘köpüklerin' yüzeylerinde yer almış olduklarını göstermektedir. Balon şeklindeki köpüklerin yüzeylerindeki kesitlerinde bulunan gruplar yığınları oluşturmakta, bir köpüğün üzerindeki milyonlarca galaksi süper dev kümeleri şekillendirmektedir. Her köpük, galaksilerin birbirlerinden uzaklaşması ile genişlemekte ve sayısız adetteki köpüğün her biri de birbirinden uzaklaşmaktadır. Bu bir ‘köpük evren' modelidir. Evren boşluğundaki 100 milyar galaksi çok farklı şekillerde ve boyutlardadır. Bazıları, ortalarından uzaya müthiş hızlarda gaz jeti fışkırtır. Evrenin içinde dağınık bir şekilde bulunan galaksiler ve kümeler çok uzaklardan bakıldığında üniform bir görünüm verir. En küçüklerinde bile milyonlarca yıldız bulunur. Büyük olanları binlerce milyar yıldızı barındırır. Galaksilerin üçte biri, Samanyolu gibi, spiral şekildedir. Yarısına yakını eliptik, diğerleri ise dağınık şekillerde veya şekilsiz görünümdedir. Önceleri çok uzaklardaki galaksilerin sessiz ve sakin olduğuna inanılıyordu. 1950'lerde radyo teleskopların imal edilmesiyle, uzaklardaki bazı galaksilerden güçlü radyo 241 dalgaları alındı. Radyo teleskoplardan elde edilen resimlerde, bunların ortalarından uzaya ince bir gaz jetinin çıktığı görüldü. Milyonlarca ışık yılı uzunluğundaki bu gaz jetleri galaksinin ortasında bulunan yoğun çekirdekten müthiş hızlarda fışkırıyordu. Bu durum, birçok galaksinin sakin olmadığını ve içlerindeki bazı cisimlerin son derece yüksek enerji üreten faaliyetlerde bulunduğunu göstermektedir. Büyük Patlama ile meydana gelen hidrojen ve helyumdan şekillenen gaz iki milyar yıl boyunca genişledi. Evrende herhangi bir biçime sahip cisim henüz bulunmuyordu. Genişleyen gaz soğudu ve inceldi. bazı yerlerde daha yoğun, diğer yerlerde daha hafifti. Yoğun yerlerdeki gaz, gravitasyonun etkisiyle daha yavaş genişledi. Yavaş hızlarda genişleyen gazın genişlemesi kendi çekim kuvvetiyle durdu ve içine çökmeye başladı. Böylece galaksilerin ham maddesi şekillenmeye başladı. İç kısımlarda yoğun diskler oluştu. Disklerin boyutları çok büyüktü ve bunlar galaksi yığınlarını meydana getirdi. Her gaz bulutu bir yığını oluşturmuştu. Yığınlardan şimdiki galaksilerin nasıl şekillendiğine dair birbirinden farklı teoriler bulunmaktadır. Bunlardan biri, son derece yoğun ve enerjik olan kozmik iplikçikler ve Büyük Patlama sırasındaki ters vakumla ilgilidir. Diğeri ise, Büyük Patlamadan hemen sonraki enflasyonla oluşan düğümlerdeki enerjinin uzay-zaman geometrisini bozmasıdır. Evrenin enflasyon sırasında süper soğumasıyla uzaydaki düğümler çözülerek birer enerji dalgası halinde kayboldular. Bunlar sonradan parçacıklara rastlayınca, onları bir arada sıkıştırdı ve sıkışmış madde sonraları galaksilerin ham maddesini oluşturdu. İki milyar yıl sonra meydana gelen bu yoğunluk farkının gerçek nedeni henüz bilinmemektedir. Yoğunlukların daha fazla bulunduğu yerlerde şekillenen ilk galaksilerin oluşması sırasında evren yedi milyar yaşına ulaşmıştı. Soğuk ve karanlık 242 olan sıkışmış gaz bulutları daha sonra parçalanarak galaksileri meydana getirdi. Bunlar çok farklı boyutlardaydı. Bazı yığınlar birbiri ile çarpışarak dev kümeleri oluşturdu. Önce, süper dev kümeler, sonra yığınlar, arkasından galaksiler, daha sonra yıldızlar, gaz ve toz bulutları, gezegenler ve aylar meydana gelerek evrendeki düzen kuruldu. Süper kütleli galaksi yığınları evrende bir kuşak içinde yer alır. Düzlemler veya zincirin halkaları şekillerinde sıralanmış süper yığınların arasındaki muazzam boşluklarda hemen hemen hiç bir şey yoktur. Bunlardan en yakınımızda olanı Virgo kümesidir. Evrenin en cüsseli cismi olan süper galaktik kümelerinden biri olan Virgo yığınının merkezinde Virgo yıldızlar topluluğu yer almıştır. Yandan görünüşü düz eliptik şekilde olan bu dev kümenin boyu yüzlerce milyon ışık yılı kadardır. Dev kümenin içinde bulunan bütün galaksi yığınları merkeze doğru hareket etmektedir. Bizim içinde bulunduğumuz grup da aynı merkeze doğru 250 km/saniyelik bir hızla çekilmektedir. Virgo'nun dışında, Coma, Herkules ve Perseus gibi diğer süper dev yığınlar da vardır. Her birinin ortasında binlerce büyük galaksi grupları yer almıştır. Herkules süper kümesi 650 milyon ışık yılı, Perseus ise 235 milyon ışık yılı genişliğindedir. Virgo süper kümesinin, 300 milyon ışık yılı uzaklıktaki, kendisinden daha büyük olan kümeye doğru hareket etmekte olduğu gözlenmektedir. Galaksi yığınlarının içinde bulunan galaksi sayıları, ikili ve üçlü galaksilerden binlerce galaksi arasında değişmektedir. Evrende tek başlarına ayrı duran galaksiler de mevcut olup bunların gruplardan kaçıp uzaklaşan eski üyeler olduğu sanılmaktadır. Bu grupların içlerinde barınan galaksiler, binlerce ışık yılından yüz binlerce ışık yılı arasında genişliklere sahiptir. Bizim içinde bulunduğumuz yığına ‘yerel grup' adı verilir. Bu küçük boyutta bir yığındır. Grubun içinde 26 adet 243 üye vardır. Henüz keşfedilmemiş birkaç tane daha küçük galaksinin mevcudiyeti tahmin edilmektedir. Yerel grubun içindeki bütün galaksiler hareket halindedir. Samanyolu, grupla birlikte saniyede 200 kilometrelik bir hızla seyahat etmektedir. Yerel grubun genişliği dört milyon ışık yılı civarındadır. 10 milyon ışık yılına sahip bir alan içinde yerel gruptan başka bir galaksiler grubu bulunmamaktadır. En yakınımızdaki grup ise Virgo kümesinin içinde yer alan grup olup, binlerce galaksiyi ihtiva etmektedir. Virgo grubunun ortasında M87 dev eliptik galaksisi yer almıştır. Virgo grubunun uzaklığı 52 milyon ışık yılıdır. 8.8 milyon ışık yılı genişliğindeki grup dağınık bir şekle sahip olup M87 güçlü bir x-ışını kaynağı olarak gözlenmektedir. Virgo'dan daha büyük olan Coma Berenices grubu, Coma süper kümesinin lideri olup, içinde binlerce galaksiyi barındırmaktadır. Küresel şekilli, 10 milyon ışık yılı genişliğinde ve bizden 326 milyon ışık yılı uzaklıktadır. Merkezi bölgesinde büyük kütleli, spiral ve eliptik galaksilerin yer aldığı Coma Berenices oldukça yaşlı bir grup olarak tanımlanmaktadır. Coma'dan daha düşük yoğunluğa sahip Herkules grubundaki galaksilerin çoğu ikili gruplar halinde dağılmışlardır. Herkules'in Coma'dan daha genç bir grup olduğu tahmin edilmektedir. 235 milyon ışık yılı uzaklıktaki Perseus grubunun ortasında süper dev eliptik bir galaksi vardır. Birbirine göre yüksek hızlarda hareket eden Perseus galaksilerinden güçlü radyo sinyalleri de gelmektedir. Yerel grup iki büyük spiral galaksiyi ihtiva etmektedir. Biri, grubun en büyük galaksisi olan Andromeda ve ikincisi de Samanyolu'dur. Grubun diğer üyeleri bu iki büyük galaksinin yakınlarında yer almıştır. Samanyolu'nun en yakın 244 komşuları, Large ve Small Magellanic Bulutlarıdır. Large ve Small Magellanic bulutları ilk olarak, 1519-1522 yılları arasında gemisiyle Dünya etrafında seyahat eden Ferdinand Magellan tarafından gözlenmişti. Large Magellanic bulutu bize 170.000 ışık yılı, Small Magellanic ise 200.000 ışık yılı uzaklıktadır. Birincide 20 milyar, diğerinde ise 8 milyar yıldız yer almaktadır. Yerel grubun üçüncü spirali ise M33'dür. M33'ün yakın bir komşusu yoktur. Geri kalanlar ya eliptik cüce yada şekilsiz küçük galaksilerdir. Yerel grubun boyu 3.000.000 ışık yılıdır. Spiral galaksilerin ortasında yoğun bir disk ve onun etrafında uzayın derinliklerine kadar uzayan spiral kollar bulunur. Spiral kollar, ortadaki diskin düzlemindedir. Ortadaki disk yaklaşık bir küre şeklindedir. Bazı spiral galaksilerde ise orta kısım bir çubuk şeklinde olup, spiral iki kol çubuğun iki ucundan çıkar. Spiral galaksilerin bazılarının merkezleri güçlü x-ışını kaynağı halindedir. Spiral kolların birçoğu ise radyo dalgası çıkarır. Radyo dalgaları, kollarındaki soğuk ve karanlık hidrojen gazından çıkar ve bu dalgalar galaksilerin etrafındaki görünmeyen gazların meydana getirdiği halelerinin bir belirtisidir. Halelerin mevcudiyeti, galaksilerin optik teleskoplarda görülen ölçülerinin çok üstünde olduğunu ifade etmektedir. Andromeda spirali 124.000 ışık yılı genişliği ile çok büyük bir galaksidir. Samanyolu ise 100.000 ışık yılı çapında bir spiraldir. Yerel grubun diğer bir spirali olan Triangulum M33, bunlardan biraz daha küçük üçüncü bir spiral galaksisidir. Çapı 52.000 ışık yılıdır. Samanyolu'nun yakın komşuları olan Magellanic Bulutları ise çubuklu spirallere birer örnektir. 245 Samanyolu'nun içinde 200 milyar, Andromeda'da 1 trilyona yakın yıldız yer almaktadır. Bu yıldızların büyük bir kısmı galaksilerin orta bölgelerinde bulunur. Yeşilimsi görülen bu yıldızlar oldukça yaşlıdır. Spiral kollarda yerleşik yıldızlar ise oldukça genç olup mavimsi görünümdedir. Galaksilerin oluşum süreci içinde gravitasyon kuvvetinin etkisi ile merkezde sıkışan ve yoğunlaşan gaz kütlesi, sonraları parçalanarak yıldızları meydana getirdi. Merkezde oluşan yıldızlar ortadaki çekirdeğin etrafında dönmeye başladı. Böylece yıldız yoğunluğundan ortaya çıkan merkezin dönüşüyle ortada biriken gazlar etrafa saçılarak düz bir disk oluşturdu. Daha sonra ortaya çıkan yoğunluk dalgaları gravitasyonel alan içinde ortadaki malzemeyi etrafa yaydı. Yıldızların birbirine göre hareketleri sırasında yörüngelerindeki değişiklikler ve dalgasal yayılmaları spiral kolları oluşturdu. Böyle diskler oldukça dayanıksız olur ve galaksinin birkaç dönüşünden sonra kollar kaybolup disk bir çubuk haline dönüşür. Bu yoldan oluşan çubuklu galaksiler, spiral galaksilerin evrimlerinin son halidir. Yine de, bir spiral galaksinin çubuklu galaksi haline dönüşmesi, galaksinin dış bölgelerinde yer alan hale malzemesinin miktarına bağlıdır. Hale bölgesindeki görülmeyen maddenin fazlalığı galaksinin dönüşüm süresini uzatır. Disk ve çubuk merkezli galaksilerin bir başka şekli de mercek şekilli spirallerdir. Eliptik galaksiler kırmızımsı görünümlü yaşlı yıldızlardan şekillenip, spiral galaksiler gibi bir diskleri yoktur. Küresel şekillerden uzun elips şekillere kadar birçok değişik görünümlerdedir. Önceleri, eliptiklerin spiral galaksilerden oluştuğuna inanılmasına karşılık, günümüzde bütün farklı galaksilerin aynı zamanda şekillendikleri anlaşılmıştır. 246 Galaksiyi meydana getiren yoğun gaz kütlesinin hızlı dönüşüyle spiral, daha yavaş dönüşüyle eliptik galaksilerin meydana gelmiş olduğu günümüzde bilinmektedir. Eliptik galaksilerin içlerindeki yıldız oluşumlarının artık tamamlandığı ve yıldızlarının yaşlı oldukları anlaşılmaktadır. Bu tür galaksilerde çok büyük miktarlarda toz yer almaktadır. Eliptik galaksilerin oluşumuna ait son gözlemler ve teoriler, bunların spiral galaksilerin birbiri ile çarpışmaları sonucunda meydana geldiklerini göstermektedir. Bu oldukça büyük bir mesafedir. Buna rağmen iki galaksi arasındaki gravitasyon kuvveti bunları birbirine doğru iter ve sonunda çarpışmalarına sebep olur. Büyük ve Küçük Magellanic Bulutları, Samanyolu'nun etrafında döner ve bir dönüşünü 500 milyon yılda tamamlar. Bu iki küçük galaksi, galaksimiz etrafındaki dönüşleri sırasında ortadaki diski bükerler ve merkezdeki yıldız, gaz ve tozlar bir kenarda yukarı bükülürken diğer taraftakiler aşağı bükülür. Diskin kenarının, Magellanic Bulutlarının etrafında dönüşüyle, bükülmesi bir milyar yılda bir devir yapar. Samanyolu'nun da bu bulutlara uyguladığı gravitasyon nedeniyle, üç galaksi arasında gaz akışı bulunmaktadır. Birer spiral dev olan Andromeda ve Samanyolu ortak bir çekim merkezinin etrafında döner. Elips olan yörüngelerinin üzerinde, milyonlarca yıllık dönemlerde birbirlerine yaklaşır ve uzaklaşırlar. Sonunda her iki galaksi çarpışacaktır. Milyarlarca yıl sonra meydana gelecek çarpışma durumunda, yıldızlar birbirinin arasından sıyrılarak geçecek ve fazla bir zarar görmeyecektir. Galaksilerin aralarındaki gel-git etkileri sonucu eğilip bükülen merkez diskleri modern cihazlarla gözlenmektedir. Disklerini etkileyemeyecek kadar uzaklıkta olan galaksiler ise 247 birbirlerinin içlerindeki hafif malzemeler olan, kahverengi cüceler ve halede bulunan karanlık madde gibi cisimleri çeker. Virgo grubu içinde yer alan NGC5426 ve NGC5427 spirallerinin kolları halen birleşmiş ve diskleri karşılıklı çekim kuvvetiyle çarpıtılmış durumdadır. Bunlar birbirlerini 100 milyon yıllık periyotlarda salındırmaktadır. Bazı durumlarda ikiden fazla galaksinin birbirini şiddetle etkilediği görülmektedir. Birbirinin yakınına gelen bu galaksilerden her biri diğerinden gaz ve malzeme emer ve bu durum teleskoplarda, galaksilerin arasında onları bağlayan ince uzun urgan gibi görülür. IG29 ve IG30 isimli iki spiral galaksi birbiri ile çarpışıp, birbirinin içinden geçip gitmiştir. Spiral kollarında bir değişiklik olmamış, sadece iki galaksinin diski arasında, şu anda görülen, bir gaz köprüsü oluşmuştur. 650 milyon ışık yılı uzaklıktaki büyük bir spiral galaksi ile kafa kafaya çarpışan küçük bir galaksi onun içinden geçerek diskinde bir delik açmıştır. 300 milyon yıl önce meydana gelen bu olaydan sonra spiral galaksi şekil değiştirerek çember galaksi haline dönüşmüştür. Her iki galaksi şu anda 250.000 ışık yılı mesafede bulunmaktadır. 1950'lerde optik ve radyo teleskopların birlikte işbirliği ile uzaklardaki galaksilerin merkezlerindeki olaylar incelenmeye başlandı. Bazılarının sanıldığı gibi sessiz ve sakin olmayıp çok güçlü radyoaktif ışınlar çıkardıkları görüldü. Bunlardan bir kısmı radyo galaksilerdi. Radyo teleskoplar bu tür galaksilerden güçlü radyo dalgalarının yayıldığını tespit etti. Galaksinin ortasındaki müthiş bir patlama sonucunda her iki yönde meydana gelen jet sütunlarında içerdeki malzeme ters yönlerde evren boşluğuna fırlatılmaktadır. 60.000 km/saniye gibi korkunç bir hızla fırlayan parçacıklar galaksi içindeki gazı yakmakta ve bir basınç dalgasının oluşmasına sebep olmaktadır. Radyo galaksiler, x-ışını ve gamma ışınları da 248 çıkarır. Bu çok enerjik ışınlar galaksinin çekirdeğindeki dar bir bölgeden yayılır. Samanyolu ve Andromeda'daki M31'in çekirdeklerinin de aktif olduğu ve bu bölgelerin çok güçlü manyetik alanlarla çevrildiği tespit edilmiştir. Aktif galaksilerin içlerindeki olayları izah eden en son teoriler, böyle galaksilerin tam ortasında birer ‘karadeliğin' bulunduğunu öngörür. Galaksideki yıldızlar, gaz ve tozlar devamlı olarak karadeliğin içine girmekte, girerken spiral dönen bir disk meydana getirmektedir. İçeriye yutulan malzemenin %10'una eşit bir enerji, bu sırada, dışarı fırlatılmaktadır. Dışarı çıkan bu enerji de yüklü parçacıklardan oluşan jet sütunlarını meydana getirmektedir. Karadeliğe girmeden önce son derece ısınan madde yok olmadan önce x-ışınları yaymaktadır. Bütün büyük galaksilerin merkezlerinde birer karadeliğin yerleşmiş bulunduğuna inanılmaktadır. Karadelikler yüzünden merkezlerinde birçok olayın geçtiği aktif galaksilerin bir süre sonra sakinleşeceği düşünülmektedir. Galaksilerin içlerinde yer alan yıldız ve gezegenlerin dışında ‘nebula' adı verilen gaz ve toz bulutları da bulunur. Bunlar yıldızlararası boşluklarda yerleşmişlerdir. Birçok farklı dalga uzunluğunda görülen nebulalar parlak veya karanlık bulutlar halindedir. Bazıları etkileyici renklerde görülür. Orion bulutu içindeki M43 ve M42 nebulaları parlak ve siyah renklere ve parlak pembe bir görüntüye sahiptir. Bunlar bizden 1500 ışık yılı uzaklıktadır. Karanlık görünüşlü nebulalar genellikle tozdan oluşup, görünen bir radyasyon çıkarmaz. Bunların malzemesi genellikle karbon, silikon, magnezyum ve alüminyum atomlarıdır. Parlak görülen nebulalarda ise tozun yanında gaz da bulunur. Sıcak yıldızlara yakın konumda olan bu tür nebulalar yıldızın ışığını yansıtır. Bu tip nebulalar mavi görünümdedir. 249 Bir nebula içindeki madde son derece ince olarak dağılmış olup, bir santimetre küp hacim içinde en fazla 10.000 atom bulunur. Nebulanın merkezi bile bir sigara dumanından milyarlarca defa daha incedir. Her bir metre küp içinde sadece bir tane toz zerreciği vardır. Tozlar buzla kaplanmıştır. Bu kadar küçük ve az yoğunluktaki nebula maddesinin optik teleskoplarda görülmesinin sebebi uzayda kapladıkları büyük hacimdir. Orion nebulası 20 ışık yılı genişliğinde olup içine 10.000 tane Güneş sistemini sığabilir. Nebulalar galaksi ile birlikte döner. İçlerinde yeni bir yıldız oluşunca, gaz ve tozlar harekete geçerek uzaklara fırlatılır. Yapılan hesaplar Orion'daki M24'ün önümüzdeki 10.000 yıl içinde görünmez olacağını göstermektedir. Samanyolu galaksisi ilk olarak, 1784 yılında büyük teleskopuyla uzayı gözleyen Herschel tarafından ileri sürüldü. Galaksi yandan bir disk şeklinde görülür. Etrafında dört adet spiral kol yer almıştır. Merkeze en yakın kol Centaurus, en uzak olanı Perseus ve diğer ikisi de Sagittarius ve Orion olarak adlandırılır. Spiral kollar sabit olmayıp, her elli dönüşte bir, galaksiyle birleşirler. Spiral kollar tek bir kütle olarak hareket etmeyip, içlerindeki her yıldız kendi başına döner. Böylece bir yıldız aynı kol içinde devamlı kalmaz, kolun içinde yavaş hareket ederek bir süre sonra iki kol arasındaki boşluğa girer, burada hızlı hareket ederek bir sonraki kola dalar ve tekrar yavaşlar. Kollar arasındaki boşluklar tamamen boş olmayıp, az da olsa cisimlerle doludur. Galaksinin çapı 100.000 ışık yılı olup, Güneş merkeze 30.000 ışık yılı uzaklıkta yerleşmiştir. Diskin kalınlığı ise 1000 ışık yılıdır. Orta kısımda yıldızların çoğunun yoğun şekilde toplandığı çekirdek 20.000 ışık yılı çapında ve 3000 ışık yılı kalınlığındadır. Çekirdeğin sadece %10'u gazdır. Orta kısma 250 göre daha az kalınlıktaki spiral kollar her yaştan yıldızı, orta kısım ise sadece yaşlı yıldızları barındırmaktadır. Galaksinin Güneş'in bulunduğu bölgesi saniyede 230 kilometre hızla dönmektedir. Tam bir dönüşü 220 milyon yıl sürer ve buna ‘kozmik yıl' adı verilir. Samanyolu'nun tüm kütlesi Güneş'in 1 ile 2 trilyon katı arasında bulunmaktadır. Galaksinin merkezine dev bir karadelik yerleşmiştir. Gaz, toz ve yaşlı yıldızları yutan bu karadelikten çıkan yüksek enerjili radyasyon 1970'li yıllarda keşfedilmişti. Büyük bir şans sonucu sistemimiz galaksinin eteklerinde, şiddetli olayların geçtiği merkezden uzak bir yerde bulunmaktadır. Eğer, galaksinin ortalarında yıldızların yoğun olduğu bir yerde bulunsaydık, pek rahat olamayacaktık. Galaksi, spiral kollarının dışında geniş bir hale tabakası ile çevrilmiş olup, bu bölgede az miktarda yıldızın yanında çoğunlukla gaz ve toz bulunmaktadır. Hale içinde, iki yüz civarında yoğun yıldız galaksi düzlemlerinin alt ve üst bölgelerine dağılmış durumdadır. Samanyolu saniyede 600 kilometrelik bir hızla Great Attractor kümesindeki Centaurus takım yıldızlarına doğru hareket etmektedir. Dünya'dan bakıldığında spiral kolları görmek mümkün olamaz, çünkü Güneş ve Dünya bu kollardan biri içinde yer almıştır. Görüntü alanı içinde geniş toz bulutlarının bulunması yüzünden galaksinin ortasındaki disk de görülemez. Kendi galaksimizi göremememize karşılık komşu galaksileri bütün olarak görmemiz mümkün olmaktadır. 1978 yılında 300 milyon ışık yılı genişliğindeki Boötes grubu keşfedildi. Bu, önce evrendeki en büyük ‘delik' sanıldı. Sonra bunun süper dev kümelerin oluşturduğu bir ‘galaksiler duvarı' olduğu anlaşıldı. Şimdiye kadar keşfedilmiş en büyük galaksiler kümesi olan bu grubun gerisinde de evrenin devam 251 ettiği ve gözlenebilen uzayın, evrenin sadece küçük bir parçası olduğuna inanılmaktadır. Evrenin genişlemesiyle birlikte galaksiler de birbirlerinden büyük hızlarda uzaklaşmaktadır. Gerçekte, birbirinden uzaklaşan galaktik kümeler olup, galaksiler çekim kuvvetlerinin etkisiyle birbirlerini kümelerin içlerinde tutarlar. Bazı kümelerin uzaklaşma hızları ışık hızına yakın olup, zaman içinde hızları daha çok artacaktır. Sonunda galaksiler olay ufkumuzun dışına çıkarak görünmez olacak ve ortadan kaybolacaktır. Galaksilerin aralarındaki uzaklıkların şimdikinin iki katına çıkması, bir 15-20 milyar yıl sonra gerçekleşecektir. 252 Kuasar, Evrenin Kralı 1943 yılında Amerikalı Carl Seyfert, ortasında küçük ve çok parlak çekirdeği bulunan spiral galaksileri keşfetmişti. 1950'lerde gelişen yeni radyo astronomi teknolojisi ile çok uzaklardan gelen belirsiz radyo sinyallerinin okunması mümkün hale gelmişti. Bunlar en güçlü optik teleskoplarla bile alınamıyordu. 1963'de Hollandalı Maarten Schmidt, 3C273 adındaki bir radyo kaynağına bakıyordu. Bu kaynağın ışığı, tuhaf bir spektrumla bulanık mavi yıldızımsı bir cismi belirtiyordu. Alınan detaylar daha önceki bilgilerin hiç birine uymuyordu ve çok şaşırtıcıydı. Yıldızlardan gelen ışığın spektrumlarındaki renk bandları o cismin nelerden yapılmış olduğunu göstermesine karşılık, 3C273'ün ışığından bir şey anlaşılmıyordu. Işığın kızıla kaymasından 3C273'ün genişleyen evrenin en dış bölgesinde, 2 milyar ışık yılı uzaklıkta, 253 bulunduğu hesap edildi. Cismin radyo parlaklığı normal bir galaksininkinden 10 milyon kat daha fazlaydı. Spektrumları geniş bir kırmızıya kayma gösteren bu cisimler ışık hızının %85'ine ulaşan hızlarda uzaklaşıyorlardı. Bu basit bir yıldız veya galaksi değildi çünkü, bu kadar uzaklıkta bir cismin bulunabileceği sanılmıyordu. Ayrıca ışığından, yıldızların temel maddesi olan hidrojenin burada bulunmadığı anlaşılıyordu. 1963'ün sonlarında daha büyük bir sürprizle karşılaşıldı. Hidrojen bulunuyordu, fakat kızılötesi bölgesinde ortaya çıkan hidrojen, bu cismin ışığındaki spektrumun morötesinde görülüyordu. 3C273'ün hemen arkasında bulunan diğer bir uzak cisim 3C48 ve onun uzaklığı ise 3 milyar ışık yılı idi. Bunlara ‘kuasar' (Quası-Stellar Radio Sources) adı verildi. 1991 yılında Schmidt, PC 1247+3406'yi keşfetti. Bunun uzaklığı ise 12 milyar ışık yılı kadardı ve gözlenmiş en uzak gök cismi olmuştu. Daha sonra binlercesi keşfedildi ve tanımlandı. 12 milyar ışık yılı uzaklıktan gelen ışık evrenin yaşının %90'ı boyunca seyahat etmiş olmalıydı ve biz o cismin ilk oluştuğu andaki ışığını görüyor olmalıydık. Galaksilerin ışığının kızıla kaymasından ortaya çıkan uzaklık hesabından, 3C273'ün 2 milyar, 3C48'in 3 milyar ışık yılı uzaklıkta bulundukları düşünüldüğünde bunlardan dışarı yayılan radyasyonun Samanyolu'nun çıkardığının 1000 katı olması gerekirdi. Son derece güçlü radyasyon kaynağı olmalarının yanında, bu cisimlerden çıkan radyasyon, her bir kaç hafta boyunca değişen görünümlerdeydi. Bu durum, onların sadece bir kaç ışık yılı gibi küçük genişliklerde olduklarının bir ifadesiydi. Aksi takdirde, cismin en uzak noktasının radyasyonunun daha uzun periyotlarda alınması gerekiyordu. Bu kadar küçük boyutlarda olmasına rağmen düşünülemeyecek kadar uzaklıklardan son derece 254 şiddetli ışık gönderen bu cisimler neydi ve içlerindeki müthiş enerji nereden kaynaklanıyordu . Önceleri bunların, dev pulsar veya süpernovaların zincirleme reaksiyonlarının bir görüntüsü olduğu sanıldı. Sonra, dev galaksilerin çekirdeklerinden dışarı fışkıran yüksek hızlı parçacıkların radyasyonu veya relativiteye göre güçlü gravitasyon alanlarının meydana getirdiği kızıla kayma olduğuna inanıldı. Fakat, açıklamaların hiçbiri yapılan gözlemlere uymadı. Sonunda kuasarların, evrenin ilk zamanlarında, henüz galaksilerin oluşum sürecinin öncesinde meydana geldikleri, spektrumlarının geniş bir bölge içinde arkaalanda devamlı olarak görülmekte olduğu anlaşıldı. Kızıla kaymalarının büyük uzaklıklarından dolayı, bir kozmolojik olayın sonucu olması gerekiyordu. Kuasarların verdikleri spektrum, son derece aktif çekirdeklere sahip olan Seyfert galaksilerine çok benzer. Kuasar ve Seyfert galaksileri arasındaki benzerlikler, onların aynı tür cisimler olduklarını ve daha az aktif çekirdeklere sahip Seyfert'lerin kuasarların bir sonraki evrimleri şeklinde izah edilebilir. Bu son derece yoğun cisimlerle ilgili tam bir açıklama henüz yapılamamıştır. 1969 yılında, kuasarların inanılmaz enerjilerinin içlerindeki karadeliklerden kaynaklandığı ileri sürüldü. Kuasarın merkezine yerleşmiş Güneş'in kütlesinin 100 trilyon katında süper dev bir karadelik bile bir kuasarın enerjisine ancak yetebilirdi. Kuasardaki gaz ve malzemenin karadeliğe girip yok olması ile, Einstein'ın E=mc2 formülüne göre meydana gelen enerji, kuasarın enerjisini yaratabilirdi. Kuasarlardan yayılan enerjinin çoğu bir sinkrotron radyasyonu şeklinde olup, iyonize parçacıkların rüzgarı halinde dışarı çıkar. Gözlemler, orta bölgelerde ince tozların 255 süpürüldüğünü göstermektedir. Bunlar karadeliklerin mevcudiyetini güçlendirmektedir. Kuasarlardaki karadelik kütlelerinin 100 milyon ile 1 trilyon Güneş kütlesi arasında olması gerektiği hesaplanmıştır. Parlaklık ve uzaklıkları, evrenin ilk zamanları hakkında edinilecek en mükemmel delillerdendir. Bu kadar uzak mesafelerden gönderdikleri ışığının yarı yol üzerinde bulunan galaksilerden geçerken eğilip yolunu değiştirmesi de Einstein'ın genel relativitede öngördüğü büzülmüş uzay-zaman için güzel bir örnektir. Bir galaksinin arkasındaki kuasar birden fazla görüntü halinde görülmektedir. Buna, ‘Einstein kayması' adı verilir. 1989 yılında, güney yarı küresinden PHL1222 kuasarı görüldü. Bu bir ikiz kuasardı ve çift arasındaki uzaklık 100.000 ışık yılı kadardı. 12 milyar ışık yılı uzaklıkta yer alan ikiz kuasarlar birbirine benzemeyip, gözlemlerinin yapıldığı sırada henüz yeni doğmuş olmaları gerekiyordu. Kuasarlar sırlarını hala korumaktadır. Bunlar, radyo ve Seyfert galaksilerle birlikte aktif galaksiler olarak, galaksi evriminin değişik görünümleri de olabilir. Fakat ilk kuasarın daha galaksiler şekillenmeden önce, evrenin ilk 1 milyarıncı yılı içinde oluştuğu, sonra bunların galaksilere dönüştükleri de düşünülmektedir. Son yıllarda keşfedilen birçok radyo kaynağı, kuasarların 18 milyar ışık yılı uzaklıkta yer aldığı ve en parlak galaksiden 1000 kat daha parlak olduğu gözlenmiştir. Kuasarlardan daha uzak herhangi bir gök cismi henüz bilinmemektedir. Kuasarların, civarımızda bulunan diğer evrenlerin akdelikleri olduğu da düşünülebilir. 256 Yıldızlar da Ölür Ptolemy zamanında yıldızların, evrenin dış yüzeyine konulmuş parlak şekiller olduğuna inanılırdı. Copernicus zamanında ise onların çok uzaklarda bulunan ve ışık çıkaran cisimler olduğu anlaşılmıştı. Onlar, gezegenler gibi Güneş'in ışığını yansıtmıyorlardı. Kendileri ışık çıkarıyorlardı. Yani Güneş yakındaki bir yıldızdı, yıldızlar da uzaktaki güneşlerdi. 17'ci yüzyılda Galileo, Samanyolu içindeki silik gözüken çok sayıda yıldızı inceledi. Newton'un sonsuz boyutlu evren fikrinden, yıldızların Güneş'e hep aynı uzaklıkta olmadıkları ve karışık şekilde dağıldıkları anlaşıldı. Hepsinin parlaklığı aynı idi ve silik görülenler daha uzaklarda bulunuyorlardı. O zamanki insanların yıldız uzaklıklarını ölçme imkanları henüz yoktu ve başka bir açıklama yapılamıyordu. Diğerinden dört kat daha parlak görülen bir yıldız, onun uzaklığının yarısı bir yerde bulunuyor olmalıydı. 257 MÖ-150'lerde eski Yunanlı Hipparchus yıldızların büyüklüklerine göre sınıflandırmasını yaptı. Henüz teleskop bulunmadığından çıplak gözle yapılan bu tasnif doğru değildi. Bessel, 61 Cygni ismindeki yakın bir yıldızın uzaklığını ölçtü. Bunun için paralaks metodunu kullandı. Dünya'ya çok uzaklardaki, bütün yıl boyunca aynı yerde duruyormuş gibi görülen bir yıldızı referans aldı. Dünya'nın Güneş'in etrafındaki yörüngesinin iki en uç noktası ile 61 Cygni yıldızını birleştiren iki doğru arasındaki açıyı hesapladı ve 61 Cygni'nin uzaklığını çıkardı. Dünya'nın konumundan dolayı, bu teknikle en fazla 10.000 adet yıldızın uzaklık ölçümü yapılabiliyordu. 19'cu yüzyılda, ışığın yoğunluğunun nasıl ölçülebileceği bulundu. Işıklarının yoğunluklarından yıldızların büyüklüklerinin ölçülmesi mümkün hale geldi. Fakat bu da sonuçta hassas ölçümler için yeterli değildi. Çünkü, çok parlak görünen bir yıldız, yakında bulunan silik bir yıldız da olabilirdi veya silik görüleni çok uzaklardaki parlak bir yıldız da olabilirdi. Yıldızın gerçek parlaklığı önemliydi ve bunun için uzaklığının doğru olarak bilinmesi gerekiyordu. 1912 yılında Henrietta Leavitt Cepheid yıldızlarının parlaklıklarının, uzaklık ölçümlerinde kullanım metodunu keşfetti. Cepheid yıldızlarının parlaklıkları birkaç saat ile birkaç hafta arasında değişen çok alışılmış periyotlarda yükselir ve alçalır. Cepheid'lerin bazıları paralaks metodu ile uzaklıklarının ölçülmesine izin verecek kadar Dünya'ya yakın konumda bulunurlar. Leavitt bu yıldızların gerçek büyüklüklerini hesap ederek, bir Cepheid'in gerçek büyüklüğü ile parlama periyodu arasındaki oranı buldu. Sonra Cepheid'lerin uzaklıkları hesaplandı. Görünen parlaklıkla uzaklık arasındaki ilişki bulundu, sonra da çok uzaklıklardaki, paralaks metodunun izin 258 verdiği sınırın dışındaki, yıldızların uzaklıkları hesaplanabildi. Sıra, yıldızların içlerindeki enerjinin nereden kaynaklandığına, sıcaklıklarına ve içlerinde nelerin bulunduğuna gelmişti. Atom, ortada çok küçük, fakat büyük ağırlıktaki bir çekirdek ve etrafındaki geniş bir hacim içinde dönen elektronlardan meydana gelir. Atom enerji kazanınca elektronlardan bazısı heyecanlanır ve daha yüksek enerji seviyesindeki yörüngelere sıçrar. Bu elektronlar eski yörüngelerine geri dönünce de foton, yani bir radyasyon şeklinde enerji dışarı çıkar. Dışarı çıkan radyasyonun dalga boyu, onu yaratan elektronun yörüngesine geri dönmesi ile serbest kalan enerjinin miktarına bağlıdır. O elektronun çıkardığı enerjinin miktarı yükseldikçe, dışarı fırlayan radyasyonun frekansı artar ve dalga boyu kısalır. Katılarda veya yoğun cisimlerde atomlar birbirine çok yakın konumda bulunduklarından, atomlar daima birbiri ile etkileşir ve elektronları da yörüngeler arasında durmadan gidip gelirler. Bu durum, o cismin belli ölçüler içinde bütün frekanslarda radyasyon çıkarmasına neden olur ve devamlı ‘kesintisiz' bir spektrum gösterir. Gaz gibi gevşek cisimlerde, birbirinden aralıklı duran atomların aralarındaki etkileşmeler ise çok az olur. Dolayısıyla böyle cisimlerin atomlarının elektronları az miktarda enerji yaratır. Bir elektronun iki yörünge arasındaki hareketi sırasında serbest kalan enerji miktarı gazlarda, atomun dışına çıkan radyasyonun dalga boyuna eşit olur. Gazlarda, her tür atom kendisine ait dalga boyunda ‘kesintili' radyasyon çıkarır. Ve bu radyasyon spektrumda dar çizgiler halinde görülür. Çizgiler atomların parmak izi olup, her biri başka bir atomu ifade eder. 259 Bir yıldızın ışığından elde edilen spektrum ise kesintisiz fakat karanlık çizgileri olan bir şekildedir. Burada radyasyonun Bazı dalga boyları kayıptır. Bu durum, 1814 yılında Joseph von Fraunhofer tarafından Güneş ışığında keşfedilmişti. Yıldız ışıklarının Fraunhofer çizgileri vermesinin sebebi, yıldızların daha az sıcak olan atmosferlerindeki atomların, çıkardıklarına eşit miktarda radyasyon soğurmalarıdır. Karanlık Fraunhofer çizgileri, yıldızların atmosferindeki atomların göstergesi olup, o atomların yaydıkları radyasyonla aynı dalga boylarına sahiptir. Bu çizgilerin karşılaştırılmasından yıldızın atmosferindeki kimyasal elementler kolaylıkla tanımlanabilir. 1868 yılında Norman Lockyer, Güneş ışığının spektrumunu incelerken, o zamanlar bilinen elementlerin hiçbirine uymayan farklı bir çizgi gördü. Bu helyum elementiydi ve yeryüzünden önce Güneş'in içinde keşfedilmişti. Evrende ikinci en bol bulunan bu element, Dünya'da bu olaydan 20 yıl sonra tanımlanacaktı. Helyum, Güneş'te de ilk bulunan element olmuştu. Daha sonraları, doğadaki 92 elementin 67'si de Güneş'te keşfedildi. Güneş'te en bol bulunan element hidrojendi. Her bir milyon hidrojen atomuna karşılık 60.000 helyum atomu, 100-1000 arasında oksijen ve karbon, 10-100 arasında azot, silikon, neon, magnezyum, demir, sülfür, sodyum, alüminyum, argon, kalsiyum, nikel, vs de keşfedildi. 1865'de İskoçyalı William Thomson (Lord Kelvin) ve Alman Hermann von Helmholtz, yıldızların birer gaz bulutu olduklarını ve kendi gravitasyon kuvvetlerinin etkisiyle sıkışarak top haline geldiklerini ileri sürdüler. Sürtünme ile ısındıkları ve yüksek sıcaklıkları yüzünden parladıklarını söylediler. Bu iddia pek doğru değildi. Doğru olsaydı Güneş'in 20 milyon yaşında olması gerekirdi. Halbuki, Dünya'nın milyarlarca yıl yaşında olduğu jeolojik verilerden biliniyordu ve Güneş'in de en az Dünya kadar yaşlı olması gerekirdi. 260 1920 yılında, Einstein'ın Relativite Teorisinin ‘önemini' ilk anlayan bilim adamı olan İngiliz Arthur Eddington, Güneş'in enerjisinin içindeki hidrojenin yanarak helyuma dönüşmesinden ileri geldiğini öne sürdü. Eddington'un düşüncesi doğruydu. Fakat bu olayın nasıl olduğunu izah edemedi. Bunun açıklaması iki Alman bilim adamından geldi. 1938'de Hans Bethe ve Carl von Weizsacker, yıldızların derinliklerinde bol miktarlarda bulunan tek protonlu hidrojen atom çekirdeğinin birçok reaksiyondan sonra helyum çekirdeğine dönüştüğünü, meydana gelen yeni çekirdeğin kütle farkının E=mc2 formülüne göre enerji çıkardığını belirttiler. Yıldızların merkezlerinde oluşan bu füzyon reaksiyonundan kaynaklanan enerji, sonunda yüzeye çıkıyor ve radyasyon şeklinde uzaya dağılıyordu. Yıldızın çekirdeğinde hidrojen bulunduğu sürece yıldız parlamaya devam edecek ve hidrojen tükenince yıldız sönerek içine çökmeye başlayacaktı. Alman bilim adamları ilk doğru açıklamayı yapmışlardı. 1931 yılında gemi ile İngiltere'ye gitmekte olan doktora öğrencisi Hindistanlı Subrahmanyan Chandrasekhar, yolda yaptığı hesaplarda yıldızların ömürlerini inceledi. Yakıtını yakıp tüketmiş bir yıldızın Güneş'in ağırlığının 1.44 katına eriştiği takdirde, içindeki gravitasyon kuvvetinin ağır basacağını ve yıldızın içine doğru çökmesine sebep olacağını buldu. Güneş'in 1.44 katından daha ağır yıldızlar sonunda patlayıp uzayda dağılacak, daha hafif olanlar ise sonunda sönmüş birer cüce olarak kalacaktı. 1909'da Hollandalı Ejnar Hertzsprung yıldızların ışığının verdiği spektrum renkleri ile onların parlamaları arasında bir ilişki bulunduğunu anladı. Hesaplarına göre koyu mavi görülenler daha parlak olmalıydı. Aynı sonuçlara 1913 yılında Amerikalı Henry Norris Russel de ulaştı. Yıldızların yüzey sıcaklıkları renkleri ile orantılıydı. Bütün bunları bir 261 diyagramda gösterdiler ve buna ‘Hertzsprung-Russel diyagramları' adı verildi. H-R diyagramlarından yıldızların mutlak büyüklükleri ile sıcaklıkları ve kütleleri arasındaki oran belli olmaktaydı. 1932 yılında Rus Lev Landau, yakıtını tüketerek patlayan bir yıldızdan geriye kalan çekirdeğin, protonlarla elektronların birbirine yapışarak şekillenen nötronlardan oluşması gerektiğini ileri sürdü. 30 kilometre çapında, 100 milyon ton/cm3 yoğunluğundaki bu çekirdek yıldızına ‘nötron yıldızı' adını verdi. 1950'li yıllarda George Gamow, ağır elementlerin sadece yıldızların çok sıcak olan merkezlerinde üretilebileceğini gösterdi. Artık, yıldızların özellikleri ve içlerindeki reaksiyonlar matematiksel olarak açıklanmıştı ve evrimleri tanımlanmıştı. Şimdi iş onları gözlemlemeye kalmıştı. Karanlık bir gecede gökyüzüne bakılınca çıplak gözle 2000'den fazla yıldız görülebilir. Bunlar Samanyolu'nun içindeki yıldızlardır. Evrende yaklaşık 100 milyar tane galaksinin bulunduğu ve her galakside en az 100 milyar yıldızın yer alabileceği hesabından, içinde yaşadığımız evrende en az, trilyon defa trilyon adet yıldızın bulunması gerekir. Bu sayının çok daha fazla olması da muhtemeldir, çünkü bazı dev galaksilerde trilyonlarca yıldız mevcuttur. Yaşadığımız Dünya üzerinden karanlık uzayın derinliklerinde görebildiğimiz 2000 tane yıldız, bütünün yanında ne olabilir. Yıldızlar çok çeşitlidir. Çift yıldızlar, değişken yıldızlar, beyaz ve siyah cüceler, dev yıldızlar, vs. Bunların hepsi gazdan yapılmış birer ateş topudur. Merkezlerindeki müthiş sıcaklık hepsini parlak gösterir. Işıkları her yöne dağılır. Bizim görebildiğimiz sadece bizim yönümüzde çıkan ışıklarıdır. Onlara bakınca birer ışıklı nokta halinde görülürler. Halbuki çok büyüktürler. Bazıları farklı renklerde görülür. Bazıları tek başlarına durur, bazıları ise gruplar halindedir. Bazıları çok 262 gençtir, bazıları ise çok yaşlı. Sonuçta, onlar da insanlar gibi doğar, büyür, yaşlanır ve ölürler. Yıldızlar, galaksiler gibi evrenin ilk zamanlarında şekillenmedi. Çünkü madde, erken zamanlarda yüz binlerce derecelik sıcaklıktaydı. Evrenin devamlı genişlemesiyle hidrojen gazı soğudu ve Büyük Patlamadan 2 milyar yıl sonra galaksilerin şekillenmesi başladı. Sonra galaksilerin içindeki gazların bir araya gelmesiyle nebulalar oluştu. Nebulaların bazı bölgelerindeki gaz yoğunlukları santimetre küpte milyarlarca moleküle ulaştı. Yoğun yerlerdeki gazlar büzüldü, gaz kütlesinin iç kısımları dış bölgelerden daha hızlı çökmeye, merkezdeki gazlar ısınmaya ve gaz bulutu dönmeye başladı. Yüz binlerce yıl süren çökme sonunda gaz kümesinin dönüş hızı arttı ve düz bir şekil aldı. İç bölgelerdeki büzülme daha güçlü olduğundan oradaki madde küremsel şekle geldi. İçeri kısım küreselleşirken dışarıdaki gaz ve toz bulutu dönen bir disk oluşturdu. Dışarıdan sıcak merkeze düşen madde, kutuplardaki iki jet halinde dışarı püskürtüldü. Dışarı fırlayan madde civardaki gaz ve tozları uzaklara süpürdü. Ortadaki küresel sıkışmış çekirdeğin etrafı temizlendi. Merkezdeki yüksek sıcaklıkla moleküller parçalandı, atomlarına ayrıldı, atomlar da elektronlarını kaybederek iyonize hale geldi. Basınç yükselerek dışarıdaki malzeme iç bölgelere doğru sıkışmaya başladı. Henüz ortada yıldızı oluşturacak bir nükleer reaksiyon yoktur. Yıldızın ham maddesi sıkıştıkça merkezdeki basınç milyarlarca kat fazlalaşır ve sıcaklık onlarca milyon dereceye çıkar. Elektronlarını kaybeden pozitif yüklü hidrojen çekirdekleri birbirlerine yaklaşır ve çarpışmaya başlar. İki pozitif yüklü protonun birbirini itme gücü bu çarpışmayı önleyemez. Böylece hidrojen çekirdekleri birleşerek helyum çekirdeklerini şekillendirir. Meydana gelen helyum 263 çekirdeğinin ağırlığı, onu oluşturan hidrojen çekirdeğinden biraz daha hafiftir. E=mc2'ye göre, aradaki bu kütle farkı enerjiye dönüşür. Ve bu enerji müthiş bir miktardır. Bir gramlık hidrojenin helyuma dönüşmesinden çıkan enerji 600 milyon elektrik lambasını bir saniye süresince yakabilir. Hidrojen-helyum farkından ortaya çıkan bu enerji dışarı kaçtıkça merkezdeki sıcaklık daha da artar. Dışarı çıkan enerji radyasyon şeklindedir ve yıldız maddesinin dış tabakalarına doğru yol aldıkça soğur, en dışta iyice soğur ve tekrar merkeze geri döner. Merkezde tekrar ısınır ve yine yüzeye doğru yükselir. Işık şeklindeki radyasyon ve ısı, üst tabakalardaki gaz ve toz bulutlarını tamamen uzaklara fırlatır ve yıldız görülür hale gelir. Nebulanın içinde bir araya gelerek sıkışan gaz yeterli miktarda değilse, Güneş'in kütlesinin %8'inden az ise, maddeyi sıkıştıran gravitasyon kuvveti füzyon reaksiyonunu başlatacak kritik seviyenin altında olur ve merkezin sıcaklığı yeterli dereceye ulaşamaz. Bu durumda o cisim bir yıldız olamaz ve sadece kızılötesi radyasyonundan tanınabilen sıcak bir gök cismi olarak kalır. Bunlara ‘kahverengi cüceler' adı verilir. Bunlar, Jüpiter boyutunda, yıldız olabilmek için yeterli kütleyi bulamamış gezegenlerdir. Güneş sisteminin oluşumu sırasında eğer Jüpiter şimdiki kütlesinin 65 katı madde toplayabilseydi, yine Güneş'in etrafında dönen bir ‘kırmızı cüce' olacaktı. Büyük Patlamadan sonra yıldız olabilmiş cisimlerin yaratılış sistemleri böyledir. Daha sonraları olmuş yıldızların birçoğu ise, ömrünü tamamladıktan sonra patlamış yıldızların fırlattıkları malzemelerden şekillenmiştir. Bu artık malzemelerin içlerinde helyumdan daha ağır elementler de bulunur. İçindeki ağır elementlerin mevcudiyetinden Güneş'in ilk jenerasyon bir yıldız olmadığı anlaşılmaktadır. Ayrıca, 5 milyar yaşında, 264 evrenin yaşına göre oldukça genç bir yıldız olduğu da bilinmektedir. Sistemimizin en büyük gezegeni olan Jüpiter, Güneş'ten çok küçük olmasına rağmen ona çok benzer. Her ikisi de, en fazla hidrojenden yapılmıştır. Her ikisinin yoğunluğu da suyun yoğunluğunun biraz üzerindedir. Atmosferlerinden aşağıya inildikçe yukarıdaki gazların ağırlığı yüzünden basınç artar. İçlerine girilince de, hidrojen gazı sıvı hidrojen halinde olduğundan basınç birden yükselir. Daha diplerde, basınç daha fazlalaşır. Tam merkezindeki müthiş basınca ancak, atomlar halinde bulunan, hidrojen dayanabilir. Merkezdeki hidrojen atomlarını bu yüksek basınçta parçalanmaktan kurtaran şey, proton ile elektron arasındaki elektriksel kuvvettir. Bu kuvvet Jüpiter'in içindeki gravitasyonel basınca dayanabilmektedir. Yıldızların kütlesi, Jüpiter'inkinden çok daha büyüktür. Yıldızlarda, protonlarla elektronlar arasındaki elektromanyetik kuvvet onların muazzam ağırlıklarının yarattığı gravitasyona dayanamadıklarından, atomları parçalanır ve nükleer reaksiyonlar başlar. Jüpiter'in kütlesi yeterli olmadığından bu olay gerçekleşemez ve onun ölçüsündeki bir cisim de yıldız olamaz. Gezegenler dağılmamış atomları sayesinde ayakta dururlar. Yıldızlarda ise atomlar parçalanıp dağılmış olup, onu bir arada tutacak bir şey bulunmadığından maddesi içeri doğru çökmeye çalışır. Dağılmış atomların oluşturduğu bir plazma içinde, civardan çökme basıncı geldikçe, proton ve elektronlar gittikçe büyüyen hızlarda civarda uçuşur ve plazma maddesi de gittikçe ısınır. Isınan proton ve elektronlar, dışardan içeri gelen gravitasyon kuvvetine karşılık, içeriden dışarıya bir karşı kuvvet uygular. Bu karşı kuvvet gravitasyonla oluşan çökmeyi bir dereceye kadar önler. Bu arada, yıldız dışarıya foton şeklinde radyasyon enerjisi çıkardıkça plazma soğur. 265 Yıldızın daha fazla çökmesini önlemek için merkezindeki sıcaklığın durmadan devam etmesi gerekir. Yıldız çöktükçe merkezdeki yoğunluk artar ve sıcaklık yeterli derecede devam eder. Sıcaklık devam ettikçe oradaki nükleer reaksiyonlar devam eder. Bu nükleer reaksiyonlar devam ettikçe de yıldız parlar. Yıldızların içlerindeki enerjinin temelinde, hidrojenin helyuma dönüşmesi, yani bir ‘füzyon' olayı yatar. Bu olayın prosesi yıldızdan yıldıza değişir. Güneş boyutundaki bir yıldızdaki proses sadece hidrojen veya proton-proton devresidir. Proses iki hidrojen çekirdeği bir araya gelince başlar. Pozitif yüklü tek bir protondan oluşan hidrojen çekirdekleri yan yana gelince birbirini iter. Yıldızın içindeki yüksek sıcaklık ve basınç yine de onları birbirine yaklaştırır. Bu sırada protonlardan biri yükünü kaybederek nötrona dönüşür. Nötronun bir elektrik yükü yoktur ve protondan biraz daha fazla ağırlıktadır. Nötron ile diğer proton birleşince deteryum meydana gelir. Bu olurken, bir positron ile bir nötrino dışarı çıkar. Nötrino hem yüksüzdür, hem kütlesi sıfıra çok yakındır. Her delikten geçebilir ve beraberinde büyük miktarda enerji götürür. Meydana gelen deteryum, derhal diğer bir protonla çarpışarak gamma ışını şeklinde enerji çıkarır. Şimdi ortada iki proton ve bir nötrondan oluşmuş çekirdek vardır, yani helyumun izotopu. Bu çekirdeklerden ikisi çarpışır ve iki proton ile iki nötronlu adı helyumu oluşturur. Böylece hidrojen prosesinin sonunda helyum çekirdeği şekillenmiş olur. Bu sıralarda ortaya çıkan enerjinin bir kısmı yıldızı ısıtmakta kullanılır, bir kısmı ise uzaya kaçar. Dışarı kaçanlar nötrinolar tarafından taşınır ve artık yıldızın bir işine yaramaz. Positronlarca taşınan enerji ise, positronların elektronlarla 266 çarpışıp yok olmaları ile radyasyona dönüşür. Bu radyasyon da sıcaklığını koruyabilmek için yıldız tarafından soğurulur. Güneş'in kütlesinin çok üzerindeki ağırlıklara sahip yıldızların çekirdekleri 15 milyar dereceden daha sıcaktır. Bu sıcaklıklarda daha ağır elementlerin reaksiyonları görülür. Bu reaksiyonlardan en belirgin olanı bir karbon prosesinden sonra oluşan karbon çekirdeğidir. Altı proton ve altı nötrondan oluşmuş karbon çekirdeği bir protonla birleşerek azot çekirdeğini şekillendirir. Bu sırada bir gamma ışını dışarı çıkar. Oluşan azotta yedi proton ve altı nötron vardır, yani dengesizdir. Dengesiz azot çekirdeği bir positron ile bir nötrino fırlatır. Ve böylece yedi protondan biri nötrona dönüşür. Çekirdek şimdi yedi nötronu bulunmasına rağmen bir karbon çekirdeği haline gelmiştir. Bu karbon çekirdeği yeni bir protonla karşılaşınca yeniden bir azot çekirdeği şekillenir. Yeni azotun yedişer proton ve nötronu vardır, yani artık dayanıklıdır. Bu sırada bir gamma ışını daha fırlar dışarı. Karbon çekirdeği başka bir protonla karşılaşınca bu sefer dayanıksız bir oksijen meydana gelir. Bir gamma ışını daha çıkar. Oksijen, bir positron ve bir nötrinonun ayrılıp dışarı çıkmasıyla bozunur ve yedi proton ile sekiz nötronlu başka tür bir azota dönüşür. Bu azot yine başka bir protonla birleşir, iki proton ve iki nötronlu helyum ile, altı proton ve altı nötronlu karbona şekillenir. Böylece prosesin başlangıç noktasına dönülmüş olunur. Karbon devresinin sonunda helyum üretilir, nötrino, gamma ışını, foton ve positron şeklinde enerji çıkarılmış olur. Büyük kütleli yıldızlarda proses çok hızlı gerçekleşir. Hidrojen devresinde ise proses daha yavaştır. Çok ağır yıldızların verdiği muazzam miktardaki enerjinin nedeni budur. Süper dev kütleli yıldızlarda berilyum elementi de ise karışır ve üçlü alpha reaksiyonu oluşur. Sonuçta helyum karbona 267 dönüşür. Bunların ilerisindeki reaksiyonlar da mevcut olup, daha ağır olan magnezyum, demir gibi elementler meydana gelir. Reaksiyonların çeşitliliği ve devamlılığı yıldızın kütlesinin miktarına bağlıdır. Yıldızların içindeki bu reaksiyonlar önce Arthur Eddington tarafından ortaya atıldı, ondan sonra gelen Hans Bethe, Carl von Weizsacker, George Gamow, Robert Atkinson ve Fritz Houter- mans tarafından kuantum mekaniğinin yardımıyla izah edildi. 1960'lardan sonra da, gelişen cihazlarla keşifleri ve ispatları yapıldı. Füzyon reaksiyonu sonucunda hidrojenin helyuma, sonra daha ağır elementlere dönüşmesiyle yaşayan, ısı ve ışık çıkaran yıldızların içlerinde geçen olaylar 1940'larda çözülmüş oldu. Bir hidrojen bombasında da yıldızlardaki aynı proses oluyordu ve sonunda bomba müthiş bir güçle patlıyordu. O zaman, aynı füzyon olayının geçtiği Güneş neden patlamıyordu. Çünkü her ikisinde geçen füzyon reaksiyonları farklıydı. Yıldızlardaki hidrojen, tek protonlu adi hidrojen çekirdeğiydi ve oradaki reaksiyon çok uzun bir süre içinde geçiyordu. Bombadaki hidrojen ise, onun deteryum ve trityum adı verilen ve çekirdeklerinde bir protona karşılık bir ve iki adet nötron bulunan nadir izotoplarıydı ve reaksiyon bir saniyenin küçük bir kesrinde geçiyordu. Yıldızlardaki reaksiyonlar, zayıf etkileşimin etkisiyle ağır ağır nötronun beta bozunması sonucu, bir proton ve bir elektrona dönüşmesi ve bir nötrino çıkarmasıyla gerçekleşiyordu. Nitekim, nötrino parçacığı bu açıklamalardan çok önce 1931'de Pauli tarafından öngörülmüştü. 1956 yılında da, öngörülüşünden 25 yıl sonra, Frederic Reines ve Clyde Cowan tarafından deneylerde yakalanmıştı. 268 Yıldız içindeki füzyon reaksiyonunun başlayabilmesi için, onun birkaç milyar yıl boyunca içine çökmesi ve merkezinin sıkışması gerekir. Sonra deteryum oluşur ve helyumu meydana getirecek reaksiyonlar hızlı gelişir. Çekirdekteki yüksek sıcaklıkta, füzyon reaksiyonunda ortaya çıkan radyasyon enerjisinin fotonları zig-zag izleri takip ederek yıldızın yüzeyine doğru yol alırlar. Sonra tekrar çekirdeğe çekilir, daha sonra tekrar dışarıya doğru giderler. Her bir fotonun bu hareketi binlerce yıl sürer. En sonunda yıldızın dış yüzeyine ulaşır ve uzaya dağılırlar. Yıldızın dış tabakalarındaki gaz az yoğun ve düşük sıcaklıktadır. Nükleer reaksiyonlar yıldızın çekirdeğinde gerçekleştiğinden, çekirdekte genellikle helyum yer alır. Hidrojenin yanıp helyuma dönüşmesi ise çekirdeğin dış tarafında meydana gelir. Yıldızların evrimlerini gösteren Hertzsprung-Russell diyagramı onların gerçek parlaklıkları ile büyüklüklerinin bir göstergesidir. Diyagramın alt kısmında en silik olanlar, üst kısımlarında ise en parlak olanlar yer alır. Yüksek sıcaklık tarafında bulunan yıldızlar mavi görülen ve sıcaklıkları 25.000 derecenin üzerindekiler, daha aşağılarda 11.000-25.000 arası sıcaklıkta ve mavimsi görülenler vardır. Daha aşağılarda ise düşük sıcaklıktaki yıldızlar bulunur. l0.000 derecelik sıcaklığa sahip yıldızlar beyaz gözükür. Güneş 6000 derece yüzey sıcaklığı ile sarımsı gözüken bir yıldızdır. 3500 derecenin altındakiler kırmızı renktedir. H-R diyagramı yıldızların evrimlerine göre tanzim edilmiştir. Yıldızın kütlesinin büyüklüğü onun sıcaklık ve parlaklığının göstergesidir. Güneş'in ömrü 10 milyar yıldır. Güneş'in beş katı bir yıldız ise sadece 70 milyon yıl yaşayabilir. Güneş ölçüsündeki bir yıldız ömrünü tamamlayınca soğur, kırmızı renge bürünür ve sonunda 50 kat genişler. Bu sırada çekirdeği büzülür ve çekirdeğinin sıcaklığı yükselir. 100 milyon dereceye ulaşınca 269 içerdeki helyum yanmaya başlar. Helyumun yanmasıyla karbon ve oksijen oluşur, içerdeki enerji azalır, yıldız büzülmeye başlar. Yıldızın merkezi tekrar genişler, yıldız kısa bir süre için tekrar dev boyutlara ulaşır. Yıldız dış tabakalarını uzaya fırlatır ve etrafı bir nebula görünümü alır. Geride kalan çekirdek tekrar büzülür. Büzülmeyle birlikte içindeki yanmalar devam eder ve yıldız cüce haline gelir. Yıldızın kütlesi büyüdükçe bu olaylar daha kısa zamanda gerçekleşir. H-R diyagramlarında yer alan yıldızların parlaklık ve sıcaklıklarından, onların kütlelerinin miktarı ve yaşam sürelerini hesap etmek mümkündür. Bazı yıldızlar ömürlerini korkunç birer patlama ile tamamlar, bazıları ise sessiz ve sakin bir şekilde. Hidrojenini yakıp tüketen yıldızın çekirdeğinin büzülmesiyle içerde oluşmuş helyum yanmaya başlar. Fakat dış bölgelerdeki hidrojen yanmaya devam eder. Bu sırada yıldız genişleyerek dev boyutlara ulaşır. Yüzeyi soğur ve kırmızıya dönüşür. Bu arada parlaklığı da artar. Yıldız bir ‘kızıl dev' haline gelmiştir. Dayanıksız durumdaki dev yıldız birden patlayarak dış tabakalarını uzaya fırlatır. Geride kalan çekirdek son derece sıcak ve mavi-beyaz görünümdedir. Geride kalan çekirdeğin büzülmesi gravitasyonla artar, yoğunluğu yükselir, atomlar birbirine yaklaşır. Ve içerdeki madde dejenere olur. Son derece yüksek sıcaklıkta elektronlarını kaybetmiş iyonize atomların çekirdekleri birbirine daha fazla yaklaşır. Serbest kalan elektronlar etrafa dağılır. Birbirini sıkıştıran elektronların çıkardığı basınç büzülmeyi çoğaltır ve çekirdeğin yoğunluğu santimetre küpte birkaç tona ulaşır. Çok sıcak ve beyaz ışıkla parlayan bu yıldıza ‘beyaz cüce' adı verilir. Bu bir Dünya boyutunda küçük bir yıldızdır. 270 Yıldızın kütlesi Güneş'in kütlesinin 1.44 katından küçükse, beyaz cüce olmuş yıldızın içinde başkaca bir reaksiyon gerçekleşmez, yıldız soğumaya başlar ve karanlık görünümlü bir ‘siyah cüce' haline gelir ve o durumda sonsuza kadar kalır. Beyaz cüce halinden sonra siyah cüce olması için geçen süre bir trilyon yıldır. Bu evrenin şimdiki yaşının çok üzerinde olup, henüz bir siyah cüce gözlenmemiştir. Beyaz cüceler 1915 yılından beri bilinmektedir. Halen yüzlerce beyaz cüce tespit edilmiş olup civarımızda daha binlercesinin bulunduğu sanılmaktadır. Chandrasekhar limiti olarak adlandırılan 1.44 sayısı önemlidir. Eğer yıldızın kütlesi Güneş'in 1.44 katından büyükse, beyaz cüce olmuş yıldızın içindeki reaksiyonlar devam eder. Çekirdekteki sıcaklık yükselir, helyumun yanması ile karbon haline gelmiş yıldız maddesi çok karışık bir takım proseslerden sonra demire dönüşür. 600 milyon derecede yanan karbon, neon ve magnezyum çekirdeklerini şekillendirir. Karbon yanması sona ererse bu sefer bir milyar derecede neon yanması başlar ve oksijen ile magnezyum çekirdekleri üretilir. Bu yanma silikon çekirdeklerini oluşturur. Oksijenin yanması durunca da üç milyar derecelik sıcaklık oluşur ve silikon yanmaya başlar. Sonunda malzeme demire dönüşür. Çok dayanıklı olduğundan, proses demirde sona erer. Bu sırada elektronlar protonlarla çarpışarak birleşir ve bu birleşmeden nötronlar oluşur. Nötronlar, büzülmeyle birlikte etrafta daha hızlı uçuşur, birbirlerine daha fazla yaklaşır ve içeride birbirine yakınlaşmış nötronlardan oluşmuş korkunç yoğunlukta madde meydana gelir. Bu son proses bir saniye içinde gerçekleşir ve sıcaklık son derece yükselir. 271 Güneş'ten daha kütleli yıldızlarda gravitasyon kuvveti çok büyüktür ve bu kuvvet malzemenin içeri doğru büzülmesine neden olur. İçerdeki nükleer reaksiyonlar gravitasyonu önlemeye çalışır. Hidrojenin üçte birinin yanıp helyuma dönüşmesine kadar bu başarılır. Güneş'in 18 katı büyüklükteki bir yıldızda bu süreç 11 milyon yıl sürer. Sonunda gravitasyon galip gelir ve çekirdek büzülür. Büzülmeyle birlikte yoğunluk bir santimetre küpte 6 gramdan 1 kg'a yükselir. Büzülme içerideki sıcaklığı 40 mil- yondan 190 milyon dereceye çıkarır. Bu sıcaklıkta helyum yanarak karbona dönüşür. İçerideki enerji yükselmesi, bu sıcaklıkta yıldızı genişleterek dev boyutlara getirir. Bundan sonraki bir milyon yıl boyunca sıcaklık 740 milyon dereceye çıkar ve karbon yanarak neon, magnezyum ve sodyum oluşur. Çekirdeğin yoğunluğu ise 240 kg/cm3'e yükselir. Sonra neon yanmaya başlar ve iki milyar derecede silikona dönüşür. Bu sırada yoğunluk 50.000 kg/cm3'e çıkar. Bu basınçta silikondan demir, nikel, krom, titanyum, kobalt gibi elementler meydana gelir. Karbonun çökmeyi önlemesi 1000 yıl, neon'unki birkaç yıl, silikon ise sadece bir hafta sürer. Demir bir nükleer yakıt olamaz çünkü elementlerin en dayanıklısıdır. Bu durumdaki yıldızın çekirdeğinde demir, onun dışındaki tabakalarda silikon, neon, oksijen, karbon, helyum ve en dışta hidrojen yer almıştır. Geride bir nükleer reaksiyon gerçekleştirecek yakıt kalmadığından gravitasyon tek başına kalır ve içeriyi bastırır ve birkaç saniye içinde yıldız çöker. Yıldızın dışından, kütle ağırlığından kaynaklanan gravitasyonu önleyen, içindeki maddenin yanması sırasında gelen nükleer reaksiyonlardır. Yanmalar sırasındaki kütle farklarından E=mc2'ye göre açığa çıkan enerjiler dışarıya doğru radyasyon şeklinde yayılır ve gravitasyonun sebep olduğu çökmeyi dengeler. En sonunda bütün yakıtlar yanıp tükenince 272 ve artık yanamayan dayanıklı demir ortaya çıkınca dışarıdan gelen gravitasyonla yıldız çöker. Yıldızın yoğunluğu 5 milyar ton/cm3'e erişir. Bu basınçta, atomların elektron ve protonları çarpışarak nötronu meydana getirir. Bu birleşmeden korkunç miktarda nötrino fırlar. Saniyenin küçük bir kesrinde yıldızın demir çekirdeği 100 km çapa çöker. Basınç da 300 milyar kg/cm3'e çıkar. Bu basınçtaki yıldız birden patlayarak milyarlarca Güneş parlaklığında bir ışık verir. Bu bir ‘süpernova' patlamasıdır. Süpernova olarak patlayan yıldızın dış tabakaları uzayda büyük miktarda gaz ve toz bulutu meydana getirir. Bu arada ortaya çıkan basınç dalgaları dışarıdaki gazları sıkıştırarak yeni yıldızların oluşmasına sebep olur. Ağır elementlerin çoğu yıldızların süpernova evrimi sırasında oluşur ve patlama ile uzaya dağılır. 24.2.1987 günü, Kanadalı Ian Shelton, Large Magellanic Bulutu içinde müthiş parlak bir cisim gördü. Bu, Güneş'in 20 katı kütleli bir yıldızın 20 milyon yıllık ömrünün sonundaki süpernova patlamasıydı. Bu patlama aslında 170.000 ışık yılı önce olmuştu ve ışığı bize 1987'de ulaşmıştı. Patlamanın gerçekleştiği yıllarda Dünya buz devrini yaşıyordu ve henüz ilkel insan mevcuttu. Daha sonra çeşitli galaksilerin içlerinde yüzlerce süpernova görüldü. Her yıl yaklaşık 10-15 süpernova tespit edilmektedir. Fakat bunların çoğu çok uzaklardaki galaksilerde olmaktadır. Samanyolu içindeki bir önceki süpernova patlaması ise 1604 yılında Johannes Kepler tarafından görülmüştü. Dünya, bir süpernova patlamasından arta kalan gaz ve tozlardan meydana gelmiş olmalıdır. Çünkü içinde bir süpernovada oluşan elementlerin çoğuna sahip bulunmaktadır. Aynı elementler, %65'i oksijen ve %18'i azot olmak üzere, insan vücudunda bile mevcuttur. Bu durum, Dünya'nın ve 273 canlıların, bir zamanlar bu civarlarda bulunan süpernovaların patlamasından arta kalan gaz ve tozlardan meydana gelmiş olabileceğinin kuvvetli delilidir. Süpernova olarak patlayan yıldızın çekirdeğindeki reaksiyonlar devam ederek, demirden daha ağır elementler oluşur. Geride kalan yıldıza ‘nötron yıldızı' denir. Yıldızın boyutu küçüldükçe onun açısal momentumu aynı kalır. Çapındaki küçülme, açısal momentumun aynı kalması yüzünden, onun dönme hızını artırır. Nötron yıldızları bir saniyede 1 defadan 1000 defaya kadar kendi çevrelerinde dönüş yapar. Yıldızlardaki manyetik alanların miktarı yine, çapları küçüldükçe çoğalır. Bir nötron yıldızındaki manyetik alan, Güneş'in manyetik alanının milyarlarca katıdır. Nötron yıldızlarının varlığı bundan 60 yıl önce Amerikalı R. Oppenheimer tarafından matematiksel olarak öngörülmüştü. Pulsar'ların keşfi ile kesinlik kazandı. Nötron yıldızının yoğunluğu bir beyaz cüceden 100 milyon kat daha büyüktür. Güneş kütlesine eşit bir nötron yıldızının çapı sadece 20 kilometre kadardır. Bir çay kaşığını dolduracak malzemesi 500 milyon ton ağırlığındadır. Yüzeylerindeki gravitasyon kuvveti, bir cismi ışık hızına yakın bir hızla çekecek kadar güçlüdür. Bir nötron yıldızının kütlesi Güneş'in beş katı büyüklükteyse, içindeki nötronlar yıldızın kültesinden gelen sonsuz büyüklükteki gravitasyon kuvvetine dayanamaz ve çekirdek çökmeye devam eder. Yıldız sonsuz yoğunluktaki bir nokta haline gelir. Birkaç kilometre çapına küçülen yıldızdaki gravitasyonel alan o kadar güçlenir ki, yıldızdan artık ışık bile kurtulup dışarı kaçamaz. Bu duruma gelmiş yıldıza ‘karadelik' adı verilir. Kuantum mekaniği açışından bu prosesin açıklaması şöyledir. Bir beyaz cüce haline gelmiş yıldızda, Pauli dışlama ilkesine göre cismin daha fazla çökmesi elektronlarınca önlenir. 274 Bir Dünya ölçüsünde ve bir Güneş kütlesine sahip yıldız bu durumda soğumaya terk edilir ve bir siyah cüce olur. Bu soğumanın süresi yaklaşık bir trilyon yıl kadardır. Bu yüzden henüz bir siyah cüce gözlenememiştir. Büyük kütleli yıldızlardaki gravitasyonun sebep olduğu büzülme basıncının artması ile elektronlar birbirine daha fazla yakınlaşır. Pauli ilkesi, iki elektronun aynı kuantum sayısı ile aynı hacmi işgal etmesine izin vermez. Minimum hacmin ölçüsü De Broglie'nin elektron dalga boyu formülü ile tayin edilir. Dalga boyu kısaldıkça elektronun momentumu yükselir. Basınç yükseldikçe elektronlar daha hızlı hareket eder. Güneş kütlesindeki bir yıldızda elektronların ışık hızına yakın hızlarda hareket etmeleriyle Pauli prensibi atomları daha fazla çökmekten korur. Çok kütleli yıldızlarda karbonun yanmasından sonra çekirdeğin yeterli sıcaklığı prosesi devam ettirir. Sonunda yıldız çekirdeğinde demir oluşur. Çekirdekte demirin birikmesiyle nükleer yakıt biter. Daha fazla çöküş olamayacağından Pauli'ye göre çekirdek büzülür ve proses sona erer. Bundan sonraki çökmeye Pauli prensibi bile engel olamaz ve bu durumda Chandrasekhar sınırı olan kritik kütle devreye girer. Pauli prensibi bir beyaz cücenin müthiş yoğunluktaki maddesinin ilave çöküşünü önleyemez ve demir çekirdekteki elektronlar daha fazla sıkışarak, zayıf etkileşimi başlatacak kadar enerji kazanırlar. Bu durumda protonlar nötrona dönüşür, elektron ve protonlar çekirdekten ayrılarak nötrino halinde yıldızı terk eder. Pauli basıncı azalmaya başlayınca son derece hızlı ve şiddetli bir çekirdek çökmesi meydana gelir. Süpernova patlamasından sonra oluşan nötron yıldızının soğumasıyla da nötronlara Pauli prensibinin tatbikiyle ilave çökmeler engellenmiş olur. Bundan sonraki proses, çok kütleli yıldızlarda 275 birer karadelik durumudur. Nötron yıldızları, tek bir dev nötron çekirdek gibi düşünülebilir. Nötron yıldızların çekirdeği solid nötronlardan oluşur. Bunun dışında nötron, proton ve elektronlardan meydana gelmiş süper akışkan bir tabaka bulunur. Onun dışında da 600 metre kalınlığında ince bir kabuk yer alır. Kabuk yine süper akışkan nötronlardan meydana gelir. En dışta 300 metre kalınlığında, nötron, elektron ve çekirdeklerden oluşmuş solid bir tabaka bulunur. Nötron yıldızları yoğunlaşırken güçlü bir manyetik alan çekirdeğin içine donmuş durumdadır. Yıldızın yüzeyinden dışarı devamlı olarak yüklü parçacıklar olan proton ve elektronlar çıkar. Yüklü parçacıklar, milyarlarca kat güçlü manyetik alanın etkisiyle etrafta toplanır ve yıldızın kutuplarında birer radyo dalgaları yaratır. Yıldız çok hızlı bir şekilde kendi çevresinde döner. Dönüş hızı, saniyede 1000 devire kadar çıkabilmektedir. Manyetik kutuplardan yayılan dalgalar da ince ışın şeklinde, yıldızın dönüşü ile döner ve uzayı süpürür. Eğer Dünya bu iki radyasyon ışınından birinin hizasına gelirse, nötron yıldızının her dönüşünde oluşan bu ışının kısa ışıması alınabilir. Böyle ışın çıkaran nötron yıldızlarına ‘pulsar' adı verilir. Pulsar'lar dönen nötron yıldızlarıdır. Evrendeki görünümleri bir deniz fenerine benzer. Hızlı dönüşleriyle kutuplarından çıkan dalgalar çok kısa ve hassas aralıklarla radyo sinyalleri yayar. İlk pulsar yıldızı 1967'de İngiliz Jocelyn Bell tarafından keşfedildi. Bu, Crab nebulası içinde bir süpernova patlamasının sonunda oluşan bir pulsardı. Saniyede 30 defa sinyal çıkarıyordu ve 1.3373011 saniyelik periyotlarda ve bir saniyenin milyonda biri hassasiyette sinyal veriyordu. Onu meydana getiren süpernova patlaması eski Çinli'ler tarafından 1054 yılında görülmüştü. 276 Pulsarların dönen birer nötron yıldızları oldukları 1968 yılında İngiliz Thomas Gold tarafından ileri sürüldü. Daha sonra 1987 yılında Large Magellanic Bulutu içinde patlayan bir süpernovanın sonucu oluşan pulsar görüldü. Bugün yüzlerce pulsar keşfedilip kayda geçirilmiştir. Keşfedilmiş pulsarlar içinde en hızlısı olan PSR1913, saniyede 600 defa yanıp sönmektedir. Son derece hassas zaman ölçeği olan pulsarların iki periyodu arasındaki hata oranı bir asır boyunca saniyenin 0.00006 milyonda biri kadar olup, atomik saatlerden bile daha hassastır. 1974 yılında Amerikalı Joseph Taylor ve Russell Hulse PSR1913+16 pulsarını keşfettiler. Bu bir ikiz yıldız sistemiydi ve pulsar ikizi olan nötron yıldızının etrafında sekiz saatte bir dönüş yapıyordu. Çok özel bir durum olan bu ikiz pulsar sistemi Einstein'ın Genel Relativite Teorisinin ispatı için de mükemmel bir deneyi oluşturmuştu. Yıldızların yaşam süreleri kütlelerinin büyüklüğüne bağlıdır. Güneş'in dörtte biri ağırlıktaki bir kırmızı cücenin içindeki değişiklikler çok yavaş gerçekleşir ve böyle bir yıldızın evrimini tamamlaması 200 milyar yıl sürer. Güneş boyutundaki bir yıldızda bu süre 10 milyar yıldır. Güneş'in beş katı bir yıldız ise sadece 70 milyon yıl yaşar. Yıldızın kütlesi büyüdükçe içindeki nükleer reaksiyonlar daha hızlı gerçekleşir ve ömrü daha kısa sürer. Bir nebula bulutundan doğmuş yıldız, kütlesinin büyüklüğü ve içindeki hidrojenin miktarına göre önce kızıl dev, sonra beyaz ve siyah cüce haline gelip o durumda uzayda dolaşan küçük karanlık bir cisim olarak kalır. Güneş kütlesinin 1.44 katı olan Chandresekhar limitinin üzerinde bir kütleye sahip olanların evrimleri ise devam eder, beyaz cüce halinden sonra süpernova, nötron yıldızı ve pulsar olurlar. Daha büyük kütleli 277 olanlar ise nötron yıldızı durumundan birer karadelik haline gelir. Karadelik, dev yıldızların gelebilecekleri son duraktır. Yıldızlar galaksilerin içlerinde yer almıştır. Tek başlarına durdukları gibi gruplar halinde de durabilirler. Kuzey yarı küresinden görülen Pleiades, birkaç yüz yıldızdan oluşmuş bir gruptur. Taurus yığını içindeki, 130 ışık yılı uzaklıktaki Hyades bize en yakın olan gruptur. 50 tane genç ve parlak yıldızı içeren Jewel Box grubu 7800 ışık yılı uzaklıkta bulunmaktadır. Güneş tek başına duran bir yıldızdır. Galaksideki yıldızların yaklaşık yarısı Güneş gibi olanlar, yarısı da ikili ve daha fazla sayıda bir arada duranlardır. Birbirine yakın bulunan yıldızlar, aynı zamanda şekillenen veya oluşum sırasında daha kütleli olanın çekim alanına yakalanıp ondan uzaklaşamayanlardır. Gruplar halinde bulunan bütün yıldızlar ortak bir çekim merkezinin etrafında döner. Güney ve kuzey yarı küresinde yaşayanlar oldukça farklı şeyler görürler. Kuzey kutbunun tam üzerinde Pole yıldızı vardır. Dünya döndükçe bu yıldız yerinde sabit kalır, diğer yıldızlar gibi hareket etmez. Andromeda, kuzey yarım küresinden bir siluet şeklinde görülebilir. Güney kutbunun tam üzerinde bir yıldız yoktur. Güney yarı küresinden en kolay görünen yıldızlar Crux takımıdır. Bunların arasından Samanyolu'nun Coal Sack nebulasının karanlık izleri görülür. Bu nebula, spiral kollardan birinde yer alan toz bulutudur. Crux'un yanında Alpha Centauri ve Proxima Centauri yıldızları görülür. Proxima bize en yakın olan, Alpha ise çıplak gözle görülebilen en yakın yıldızlardır. Proxima Centauri ancak teleskopla görülebilir. Hem kuzey hem güney kutbundan farklı zamanlarda görülebilen yıldızlardan birisi Orion takım 278 yıldızları olup, kış aylarında kuzeyden, yılın diğer zamanında ise güneyden görülebilir. Yıldızlar saniyede yüzlerce kilometre hızlarla hareket eder. En hızlı yıldızın bir yıl içinde aldığı yol, en yakınımızdaki yıldızın uzaklığının binde biridir. Gezegeni bulunmayan bir yıldız uzayda düz bir hat boyunca ilerler. Gezegeni bulunan yıldızlar ise ortak bir çekim merkezi etrafında döner. Her yıldız ayrıca kendi ekseni etrafında da döner. Bazı yıldızlar Dünya'dan daha parlak görülür. Bunun iki nedeni vardır. Ya çok büyük ve çok güçlü ışık çıkaran bir yıldızdır veya küçük ve normal fakat bize yakın bir yıldızdır. Güneş orta boyutta ve parlaklıkta bir yıldız olup, bize çok parlak gözükmesi onun çok yakınımızda bulunmasından ileri gelmektedir. Sirius yıldızı geceleri en parlak gözüken yıldız olup, Güneş'in verdiğinden 26 kat fazla ışık çıkarır. Rigel yıldızı ise Sirius'dan 2000 kat daha fazla parlaktır. Sirius'un uzaklığından 100 kat daha uzakta bulunduğundan parlaklığının
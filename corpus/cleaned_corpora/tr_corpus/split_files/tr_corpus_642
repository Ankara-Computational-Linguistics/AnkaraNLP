yaşamayı sürdürmesini istemez miydi. Saçma sapan varsayımlar bunlar. Eminim, Deniz de benim gibi düşünürdü. Keşke mümkün olsaydı da kendisine sorabilseydik... Böbreğiyle, kalbiyle ve işe yarar diğer organlarıyla birilerine can olmayı isterdi belki de. Toprağın altında çürümeye terk edileceğine... Doktor hanım, diye araya giriyor Nevin. Bunları düşünecek durumda değil kardeşim. Görüyorsunuz, çok perişan. Daha sonra konuşsanız... Zaman çok değerli bizim için. Organların sağlam kalacağı saatler sayılı. Her geçen dakika zararımıza işliyor. Böyle ayaküstü verilecek bir karar mı bu. diyor Nehir isyanla. Ben kabul etsem bile ailesi anası, babası, kardeşi ne der. Oğullarının parçalanmasına izin verdim diye hesap sormazlar mı benden. İlk yanıt Hilmi Sezen'den geliyor. O konuda tasan olmasın kızım. Biraz önce konuştum onlarla. Bugün geliyorlar. Cenazede bulunacaklar. Organ bağışı hakkındaki görüşlerini sordum. Karşı değiller, ancak karar vermeyi sana bırakıyorlar. Karar hakkı eşe aittir zaten, diyor Doktor Nüket, usulca. Önce eş, reşit çocuklar yoksa anne ya da baba. Onlar da yoksa amca, dayı, yeğen onay verebiliyor. Nehir'e dönerek kaldığı yerden devam ediyor. Evet, Nehir Hanım... Dudaklarınızın arasından çıkacak olumlu sözcüklerin kurtaracağı canları bir kez daha düşünün lütfen. Deneyimlerime dayanarak söylüyorum, bugüne kadar organ bağışı yapıp da sonradan pişman olan yok. Tam tersine, iyi ki diye başlayan cümleler kuruyor hepsi. Sevdiklerinden bir ya da birkaç parçayı yaşatıyor olmanın sevincini taşıyorlar. İyi düşünün... Sonradan keşke demenin yararı yok çünkü. Ne kadar zor bir karar bu. Zorlama yok. Hayır da deseniz, saygıyla karşılanacağından emin olabilirsiniz. Ancak, daha fazla zaman kaybetmeden, bize kesin bir yanıt vermeniz gerekiyor. Anlıyorum... Kısa bir süre yalnız kalabilir miyim. Kendimle baş başa... içsesimi dinleyerek... daha sağlıklı düşünebilirim belki. Tamam. Çıkalım biz o zaman... Hepimiz mi. diyecek oluyor Nevin. Evet, diyor Nehir. Hepiniz... lütfen. Dışarı çıkmadan, Nehir'in elini tutup dostça sıkıyor Doktor Nüket. Unutmayın, diyor. Yanıtınız olumsuz da olabilir. Bağışlamamak gibi bir seçeneğiniz var. Bunun için birilerinin sizi kınayacağını aklınıza bile getirmeyin. Ama ben, en doğru kararı vereceğinize inanıyorum. Yüreğinizin sesini dinleyin, yeter... Deniz. Neler düşünmüş, neler ummuştuk seninle. Yeminler etmiştik. El ele, yürek yüre ğe, sonsuza dek, diye... Benliklerimize kilitlemiştik birbirimizi. Birbirimizin içinde erimiştik. Asla çözülmeyecektik. Çözülmesi mümkün olmayan bir bütün oluşturmuştuk çünkü. Hesapta yoktu böylesi bir ayrılık. Neden Deniz. Neden.... Madem gittin, madem yoksun bundan sonrasında, beni de yanında götürseydin ya. Şu anda sana koşabilmek için neler vermezdim... Onca umut, onca beklenti... Uğursuz bir karanlığın derinliklerine gömülüverdi. Minicik kum tanelerini üst üste koyarak, duvarları sabırla, sevgiyle, coşkuyla örülmüş muhteşem billur köşkün bir anda yerle bir oluvermesi gibi. Deniz... Seninle beraber o duvarların altında kaldım ben de. Elimi kolumu oynatacak gücüm yok. Soluk alamıyorum sensiz. Almak da istemiyorum zaten... Bütün bunlar yetmezmiş gibi acımasız tekliflerle çıkıyorlar karşıma. Her bir hücresine âşık olduğum bakmaya, sevmeye, dokunmaya doyamadığım bedenini toprağın altına koymaya dayanamazken... organlarını istiyorlar benden. Yapamam Deniz... Kıyamıyorum sana. Senden tek bir zerreyi çıkarıp da kendi ellerimle birilerine veremem. Haksız mıyım. Yalvarırım yardım et bana Deniz. Benim yerimde sen olsaydın, ne yapardın. Verir miydin gözlerimi, verir miydin yüre ğimi başkalarına. Görüyorsun, senden başka yol gösterenim yok. Gidiyorsun diye hepten bırakmayacaksın ya beni. Söyle bana bitanem, nasıl davranmamı istediğini söyle bana... Kaldıkları yerden görüşmeye devam ederlerken, sakinleşmiş hali, kararlı ve dik duruşuyla orada bulunan herkesi şaşırtıyor Nehir. Deneyimli organ nakli koordinatörü bile bu kadarını beklemiyor doğrusu. Yalnızlığımla baş başa kalmak, ilaç gibi geldi, diyor Nehir. Yalnızlığınızla ve yüreğinizle, öyle değil mi. diye usulca araya girerek, konuya dönüşü sağlamaya çalışıyor Nüket Çelik. Gözleri, diğerlerinin göremediği hayale takılı, Yüreğimin yanında Deniz vardı, diyor Nehir. O yardımcı oldu bana. Tek başıma kalkamazdım bu yükün altından. Sordum ona. ‘Sen olsaydın ne yapardın. ', ‘Benim nasıl davranmamı istersin.' diye. Şaşırttı beni. Çok şaşırttı... Nüket Hanım'a hak verdi. ‘Toprağın altında çürüyüp gidecek bir beden ne işe yarar ki.' dedi. ‘Başka bedenlerde yaşamımı sürdürmek varken... Onlara can vermek, onlarda yeniden can bulmakla eşdeğer değil mi.' Ardından da kızdı bana. ‘Ben hep yanında olmayacak mıyım ki, cansız bedenimle avunmaya çalışıyorsun.' diye. Gözlerinden inen sicim gibi yaşlarla kardeşine sarılıyor Nevin. Güzel kızım benim... Gurur duyuyorum seninle. Bu kadar güçlü olabileceğini asla düşünemezdim. Kutluyorum sizi, diyor Doktor Nüket. Beni yanıltmadınız. Kararınız için, organ nakli bekleyen bütün hastalar adına size teşekkür etmek istiyorum. Bu zor kararı, maalesef böyle zor bir anda vermek gerekiyor. Ama siz, bu aşamada bile öylesine ince ve zarifsiniz ki... Evet, gördüğünüz gibi eşimin organlarını bağışlıyorum Nüket Hanım. Ancak, birkaç sorum olacak size. Buyurun, ne isterseniz sorabilirsiniz. Tamam desem de bir türlü susmayan, aykırı bir ses var içimde. O sesi susturmadan, geri dönüşsüz bir yola girdiğimizden emin olmadan bağış belgesine imza atamam. Hâlâ kalbi atıyor Deniz'in... Cihazla da olsa soluk alıp veriyor. Bu durumda, ölüm kararını kimler, neye dayanarak verebiliyor. Anlatayım... Adli vakalar, trafik kazaları yaralanmalarında acilden giriş yapan kafa travmalı hastalar, yoğun bakıma alınır. Hastayı yaşama döndürmek için ameliyat dahil, gereken her türlü çaba gösterilir. Sonrasında da tüm bulgular kontrol altında tutulur. Dört uzman doktor anestezist, nörolog, beyin cerrahı ve kardiyolog tarafından, ‘Her şey yapılmış ve beyin ölümü gerçekleşmiş,' şeklinde klinik tanı konulunca ölüm raporu hazırlanmaya başlar. Solunum, yutma, ışığa tepki testleri yapılır, refleksler ölçülür. 12 ve 24 saat sonra testler yinelenir. Sonuç aynıysa kesin beyin ölümü gerçekleşmiş demektir. Bitkisel hayatla beyin ölümünün farkı ne. Beyin ölümünde, beyinde ve beyin sapında kan akımı yoktur. Geri dönüşü olmayan bir ölümdür. Bitkisel hayatta ise beyin ve beyin sapında kan akımı vardır. Hastalar kendi solunumlarını yapabilir ve uzun süre yaşayabilirler. Bitkisel hayata girmiş hastaların organları asla alınamaz. Beyin ölümü gerçekleşen hasta ise solunum cihazına bağlıdır, kendisi solunum yapamaz. Yalnızca kalbi atar, pompa sisteminde olduğu gibi. Ne zaman durur kalp. Duruma göre, 6 saatle 48 saat arasında değişebiliyor bu süre. Kişinin fizyolojik özellikleri, beyin hasarının büyüklüğü bu süreci etkileyebiliyor. Tüm organlar birer birer iflas ederken kalp mekanik bir pompa gibi, bedeni yaşatıyor. Yani... en son yürekler ölüyor. Aynen öyle. Buradan alınacak önemli bir mesaj var. Kalbin işlevini durdurmayı sona bırakan Tanrı, ‘Aradaki zaman zarfında organları kurtarın.' diyor bize. ‘Kurtarılan organlarla sönmeye yüz tutmuş bedenlere can verin,' diyor. En son yürekler ölür... diye yineliyor Nehir. Farklı şartlarda duymuş olsa romantizm dozu yüksek bir deyiş olarak algılar, bambaşka anlamlar yükler bu cümleye. Tıbbi yönden yadsınamaz bir gerçeği yansıttığını nereden bilecek... Organları alacak kişiler belli mi. Kimlere can verecek Deniz. Henüz belli değil. Sürecin işleyişi şöyle Beyin ölümü raporu dört uzman doktor tarafından imzalandıktan sonra, aile tarafından organ bağışı onaylanmışsa, izin belgesi imzalatılıyor. Kısacası, ‘potansiyel donör4 var' haberi ilgili birimlere ulaştırılıyor. Bu sayede, iletişim halinde olan tüm hastaneler durumdan haberdar oluyorlar. Organ bağışı bekleyen binlerce hastadan uygun olanlar araştırılıyor. Kan grubunun örtüşmesine, doku uyumuna bakılıyor. Ve organlar, uygun alıcının olduğu yere ulaştırılıyor. Ülkemizdeki hastanelerin bazıları yalnızca organ alan, bazıları nakil yapan, bazıları da her iki işlevi birden gören kurumlar. Bizim hastanemiz, Dokuz Eylül Üniversitesi Tıp Fakültesi Hastanesi, hem verici (donör), hem de alıcı (nakil yapan) bir hastane. Üstelik burada da böyle bir haberi bekleyen çok sayıda hastamız var. Nasıl alınacak organlar. derken sesi titriyor Nehir'in. Organ bağışında bulunan herkesin takıldığı nokta bu. Örneğin gözün tamamının çıkarılacağı sanılıyor. Oysa alınan, yalnızca gözün ön kısmındaki ince saydam tabakadır. Bu arada, göz için izin alma gereği olmadığını da belirtmeliyim. Alınan organ değil, dokudur çünkü. Kornea, pek çok merkezde izin alınmadan kullanılıyor. Ancak bu yaklaşımı şık bulmuyorum ben ve hasta yakınlarından Kornea İzin Belgesi'ni de imzalamalarını istiyorum. Ya diğer organlar. Özellikle de kalbi... O nasıl alınacak. Duyarlılığınızı anlıyorum ama, içiniz rahat etsin. Tüm organlar ameliyathanede, canlıya uygulanan titizlikle alınıyor ve açılan kesi, dikilerek kapatılıyor. Başka hangi organları alınacak. Karaciğer ve böbrekler. Karaciğer ve kalp için aciliyet söz konusu. En hassası kalp, en çok beş saat dayanıyor ve çok uzağa gitmesi uygun değil. Karaciğer 8-12, böbrekler 18 saat dayanabiliyorlar. İzin kâğıdı alınınca, İzmir Bölge Koordinasyon Merkezi'ne bildirilecek. Ve hemen acil ve uygun hasta araştırmaları başlayacak. Bu arada, özellikle vurgulamak istediğim bir nokta var Organ nakli koordinatörleri, organ dağıtımında rol almazlar. Yani benim görevim, bağış aşamasıyla sınırlı... Teşekkür ederim, diyor Nehir yorgun bir sesle. Sorularım bu kadar... İzin belgesini imzalayabilirim. Ancak, bir isteğim olacak sizden. Deniz'i son bir kez görebilir miyim. Doktor Nüket, boğazına takılan düğümü gerisingeriye gönderip, duygularından arındırmaya çabaladığı tekdüze ses tonuyla, Tabii, diyor. Vedalaşmak hakkınız. Ancak, vedalaştırmak öylesine zor ki. Yoğun bakımda yatan, beyin ölümü gerçekleşmiş hastanın son ziyaretçisiyle beraber o da içeriye girip bu dramatik sahnenin bir parçası olacak. Yakını, ağır ağır solan bir yaprak gibi ölmekte olan bedenin sıcaklığını son kez hissederken, hiçbir tepki vermeden, sessizce, gölge gibi bir köşeden izlemeyi duygu yoğunluğunun ve acının zirveye vurduğu yerde duygularını geriye itmeyi başaracak. Görevi bunu gerektiriyor. Organ koordinatörlüğü zor iş. Nüket Çelik bu işi hakkıyla ve severek yapanlardan. Bir başka can için organ istemek kolay değil... Harekete geçerken, ölen kişinin yakınlarınca acımasız ve duygusuz olarak nitelenmeyi peşinen göze alıyor. Acılı insanların duyarlılığına saygılı, dürüst ve açık davranıyor. Bir ölenin yanında birkaç canın birden kurtulması için tüm çabaları. Sağlam ve dik duruyor hep ama, duygusallığına yenildiği anlar da yok değil. Sonuna kadar tutuyor kendini. Organ bağışını ölen kişinin yakınlarına o hassas dönemde anlatabilme çabaları, organların alınması, uygun alıcılara yönlendirilip yeni bedenlere takılmaları... Ve son aşama. Organları alınan bedenin cenazesini geçirirken çözülüveriyor Nüket Çelik. Yüreğinde birikmiş tortuları gözyaşlarıyla döküyor dışarıya. Kimseler görmese, bilmese de gidenlerin ardından ağlıyor Nüket Çelik... 4 verici B ugüne dek öylesine ilginç veda sahnelerinin tanığı oldu ki Doktor Nüket... Yoğun bakımdaki vedalaşmalarında, hasta yakınları sessizce ağlar genellikle. Ayrılmak üzere olduğu can'ına dokunur. Hissetmediğini bilse de, onu incitmekten korkar. Aralanan kapıdan içeriye süzülen tekerlekli sandalyede oturan Nehir de algıladığı görüntü karşısında donup kalıyor ilk anda. Günlerdir adını sayıkladığı, yanında olabilmek için deliler gibi çırpındığı Deniz, karşısında işte. Burnunun üzerindeki, yüzünün büyük bir bölümünü kaplayan solunum cihazının altında, derin bir uykunun kollarında gibi. Bedeninin üst kısmı çıplak, ince bir çarşaf var üzerinde yalnızca. Göğsüne serpiştirilmiş, Nehir'in ne işe yaradıklarını bilemediği kablolar, kollarına, damarlarına bağlanmış serumlar, serum iğneleri... Yaşamsal verileri gösteren monitörler, ibresini şu anda ölüm'e doğru çevirmiş ekranlar... Veda sahnesi için gereksiz bir sürü ayrıntı. Oysa Nehir, bu sahneyi gözünün önünde canlandırdığında alacağı solukların sayısı gitgide azalan, makinelere bağlı bir Deniz'i değil, biricik aşkının derin uykudaki halini anımsamak istiyor. Tüm cihazlardan, iğne ve hortumlardan arındırıyor zihninde Deniz'i. Elini tutuyor önce... Sıcacık. Parmaklarını okşuyor, incitmekten korkar gibi, usul usul. Eğilip tek tek öpüyor parmak uçlarını her birini sicim gibi inen, sele dönmüş gözyaşlarıyla ıslatarak. Dudakları kıpır kıpır, bir şeyler söylüyor, konuşuyor sevdalısıyla sohbet ediyor belki. Ama hiç mi hiç yükselmiyor sesi. Doktor Nüket kıpırtısız, sessiz, hiçbir tepki vermeden izliyor yaşananları. Varlığının farkında bile değil zaten Nehir. Taş olsa, taşı eritecek acının kıyısında durmuş, içine doğru ağlıyor Nüket de. Azalan zamana isyan halinde Nehir. Bıraksalar, sonsuza dek kalsa burada... Ayağına takılı atelin 5 üzerine basarak dikeliyor. Deniz. diye haykırarak üstüne kapanıyor Deniz'in. Hıçkırıklar sarıyor bedenini. Uzunca bir süre öyle kalıyor. Gitgide kesikleşiyor hıçkırıkları. Çaresizce kabullenişin gölgesi hüzünlü, buruk, zehir acılığında bir gülüş olup öylece donuveriyor dudaklarında... Nehir olmuş neye yarar, bundan sonrasında. Deniz'e ulaşamayacak olduktan sonra... 5kırık ve çıkıkları sabitlemede kullanılan destekleyici D ört yıldır, adım adım ölüme yürüyor Arda. 26 yaşında henüz. Üniversite diplomasını aldığı yıl yakasına yapışan illet, ağdalı, katran karası bir leke gibi, bedeniyle bütünleşiverdi. İlk kez İstanbul'da, üniversitenin son sınıfındayken yüzünü gösterdi kâbus. Halı sahada top oynarken soluğu daraldı, çöküverdi olduğu yere. Aç karnına çıktın maça, dedi arkadaşları. Sorunu basite indirgeyen bu gerekçeye sıkı sıkıya sarılmak, Arda'nın da işine geldi. Ne var ki uyanmıştı uyuyan canavar. Günlük işlerini yapmakta zorlanıyordu artık. Gitgide arttı şikâyetleri. Nefesi yetmiyor, çabucak yoruluveriyordu. Kısa bir tatil için İzmir'e, ailesinin yanına gittiğinde, apar topar doktora götürdü babası. Tanıdıktı doktor, aile dostlarıydı gencecik delikanlıya ağır hastalığı yakıştıramadı. Muayene bulgularında da bir şey çıkmamıştı zaten. Grip ilaçlarıyla, vitamin destekleriyle geçiştirilmeye çalışıldı. Sözün kısası, tıbbi deyişle, Hastalık atlandı. Şikâyetler arttıkça doktorlara, hastanelere gidiş gelişler de artmaya başladı. Son çekilen akciğer filmi, kalbin büyümüş, ciğerlerin su toplamış olduğunu gösteriyordu. Kardiyologa6 havale edildi. İlk kez elektrokardiyografi7 çekildi. Kalbin kasılma gücünde zayıflama saptandı. Kardiyomiyopati, dediler. Kalp kasının yavaş yavaş ölmesi... Nedeni bilinmiyordu. Metabolik, bünyesel bir hastalık olabilirdi. Büyük bir olasılıkla yıllardır kendisiyle beraber yaşıyordu yirmili yaşlarda başlamış da olabilirdi. Kesin bir şey söyleyemiyorlardı. Arda'nın ilk tepkisi, endişe ve ürküntüydü. Ölüm korkusu, geleceği üzerine çöküveren belirsizlik... Üniversite diplomasını almıştı ama, ne bir işe girip çalışabiliyordu, ne de yıllardır hayalini kurduğu mastır programı için başvuru yapabiliyordu. Sorunun üstüne gideceğine, kolaycılığa sığındı. Doktor üstüne doktor değiştirmesinin altında yatan, Yok bir şeyin, diyecek birini bulma çabasıydı. Gitgide kötüleşiyordu durumu. Ve doktorlar, kalp yetmezliği tanısıyla son noktayı koyarak izlemeye aldılar Arda'yı. Yatak istirahatı, ilaçlar... Verilen idrar söktürücü ilaçlar yüzünden, kendini iyi hissetse bile evden dışarı adımını atamıyordu. Bir ayağı tuvalette kalıyordu çünkü. Spor yapması yasaktı. Ama, yorucu olmamak şartıyla yürüyüş yapabilir, araba kullanabilirdi. Bir aralar iyi hissetti kendini. Hastalandığında, İstanbul'da arkadaşıyla paylaştığı evi öylece bırakıp İzmir'e, baba evine dönmüştü. Hesaplarını iyileşme ve kaldığı yerden İstanbul'daki yaşamını sürdürme üzerine yapmaya başladı yeniden. Tam da umutlanır gibi olmuş, bilgisayar başında çalışma hayalleri kuruyordu ki, kullandığı ilaçlar yetersiz gelmeye başladı. Vücutta şişlik ve nefes darlığı şikâyetleriyle hastaneye kaldırıldı. Bir hafta sonra taburcu olup eve döndüğünde, kalp nakli için acil listeye alınmıştı... Bu kadarı da yetmedi ne yazık ki. Tablo daha da ağırlaşınca hastanede devamlı bakıma alındı. Koluna kateter denilen, damar içine ilaç vermek için özel olarak hazırlanmış bir tüp takıldı. Buradan, devamlı kalp güçlendirici ilaçlar verilmeye başlandı. Şu anda, Dokuz Eylül Üniversitesi Tıp Fakültesi Hastanesi Kalp ve Damar Cerrahisi Bölümü'nün yoğun bakımında yatıyor Arda. Artık cihaza bağlı. En büyük lüksü, arada bir tekerlekli sandalyeyle gezebilmek. Ondan ötesi yok yaşamında... *** Ve umulmadık bir anda gelen haberle karanlığın ucunda küçücük bir ışık beliriyor Arda için. Beyin ölümü gerçekleşen bir vericinin kalbi, Arda'ya uyuyor. Yaşama dönüş yolunda, cılız da olsa bir umudu var artık... *** Nehir'in imzasını taşıyan izin belgesi İzmir Bölge Koordinasyon Merkezi'ne ulaşır ulaşmaz, hızlandırılmış bir saat akışı devreye giriyor. Türkiye çapında, organ bekleyen binlerce hasta arasından kan grubu ve doku tipi yönünden uygun olanlar araştırılıyor. Karaciğer Ankara'ya gönderilecek. Böbrekler ise dağıtım ilkesine göre İzmir'de kalmak zorunda. Beş saatlik dayanma süresiyle en kısa ömürlü organ olan kalbe, İzmir'den alıcı çıkıyor neyse ki... Dokuz Eylül Üniversitesi'nde tedavi olan, acil bekleme listesindeki Arda'nın kan grubu, kilosu, boyu ve diğer özellikleri, nakil için uygun bulunuyor. Ve Arda'nın kalp nakli için hızlı bir koşturmaca başlıyor... Organ çıkarımı, 4-5 saatlik bir işlem. Haç şeklinde, olabildiğince küçük ve estetik bir kesi yapılarak göğüs açılacak kalp, karaciğer ve böbrekler alınacak. Kalp nakli Dokuz Eylül Üniversitesi'nde yapılacağı için kalbi vericiden alan ve nakli gerçekleştirecek ekiplerin paralel çalışmaları gerekiyor. Zamana karşı amansız bir yarış bu. Yoğun bakım hekimleri, hemşireleri ve personeli organ nakli koordinatörü, organ nakli cerrahları, ameliyathane hemşireleri ve personelinden oluşan ekipler, ortak bir saat belirliyorlar. Harvest Organ Hasadı, denilen çıkarım işlemi için tüm hazırlıklar tamam. Alan ekiple veren ekip, yan yana iki salonda çalışıyorlar. Önce, verici kalbe eko yapılarak sağlamlığı onaylanıyor. Diğer salonda ise alıcı konumunda olan Arda uyutuluyor ve kalp-akciğer makinesine bağlanıyor. Bir süre için kalbi devre dışı Arda'nın. Ardından, bedeni ısıtılıyor. 4,5-5 saatte ancak normal beden ısısına ulaşılabiliyor. Gelinen aşama, yoğun bakımda uyutulma dönemi... İlk anda karşılaşılabilecek, erken doku reddi denilen olumsuzluğun yaşanmaması umut verici. Uzun dönemde ortaya çıkabilecek doku reddi içinse ömür boyu ilaç kullanması gerekiyor Arda'nın. Ameliyatın başarılı geçtiği söyleniyor ailesine. Annesi, babası, kardeşi sevinç içinde... Arda'nın son hatırladığı şey, koluna takılan sıvı. Birkaç saat sonra kendine gelirken çok yorgun, bitkin, kamyon çarpmış gibi hissediyor kendini. Uyanıp uyanıp dalıyor. Solunum cihazı ve bedenine bağlı diğer aygıtları çekip çıkarmasın diye, kollarını bağlamışlar. Monitör ve aspiratör 8 seslerini duyuyor hayal meyal doktorların, hemşirelerin konuşmalarını... Kollarında, boynunda kateterler var, göğüs boşluğunda borular... Deniz'in son haline benziyor görüntüsü. Ama arada çok büyük bir fark var. Ölüme değil, yaşama koşuyor Arda... Deniz'in organları alınmış, kesi yerleri dikilerek kapatılmış bedeni ise dünyadaki tüm işlevlerini tamamlayarak huzura kavuşmuş morgun soğuk yüzeyinden alınıp toprağa kavuşturulmayı bekliyor. Ve uzaklardan gelecek diğer yakınlarını... 6 kalp hastalıkları uzmanı 7 kalp elektrosu Kalp kasının kasılmasını sağlayan elektriksel akımların kaydedilmesi temeline dayanan, tanıya yönelik inceleme yöntemi 8 solunum yolundaki istenmeyen maddeleri emerek dışarı atan cihaz N isa, Halil ve Dila Sezen, havaalanından hastaneye ulaştıklarında, yaşadıkları büyük acının yanında, gecikmiş olmanın huzursuzluğunu da taşıyorlar üstlerinde. Hep beraber, doğruca morga iniyorlar. Ancak Nisa içeriye giremiyor. Oğlunu, yaşamındaki biricik maviliği, Deniz'ini son gördüğü haliyle yaşatmak istiyor içinde. Dila ise karşılaşacağı tabloyu göğüsleyecek cesareti bulamadığından, annesinin yanında kalmayı yeğliyor. Bir tek Halil Sezen giriyor içeriye. Oğlunu son kez, toprağa verilmeden önceki haliyle görmek için. Omuzları çökmüş bir halde dışarı çıktığında, dünyanın o anda belki de en perişan insanı. Mal, mülk, onca servet neye yarar. Hepsini yoluna serse Deniz'i geri getirebilir mi. Burada, hastane yetkilileriyle oğlunun cenaze ve defin işlemlerini konuşan bir baba konumunda olacağına, toprağın altına kendi bedeninin girmesine çoktan razı. Cenazenin morgda kalış süresi, genellikle bir iki gün. Özel durumlarda, eğer istenirse bir hafta, on güne kadar uzatılabiliyor bu süre. Ne gerek var. Hemen alıp gitmekten yana Sezenler. Galvanizli9 tabutta, ilaçlanmış olarak, uçak kargosuyla İstanbul'a götürecekler Deniz'i. Burada, İzmirlerde bırakacak halleri yok ya. Hastaneye geldiklerinden beri, hiçbirinin ağzından Nehir'in adı çıkmadı. İşlemler tamamlandığında, Nehir'i görmeliyiz, diyor Dila. Halil Sezen de başıyla onaylıyor kızını. Karşı çıkmıyor Nisa ama, zorla üzerine yüklenmiş bir görevi gönülsüzce yerine getiren insanların sıkıntılı haliyle, Dila'nın kolunda, sürüklenir gibi yürüyor hastane koridorlarında. Nehir ise Deniz'in annesi, babası ve kardeşiyle karşılaşacak olmanın heyecanıyla, sabırsızlık içinde bekliyor yollarını. Sezenler'in hastaneye geldiğini öğrendiğinden bu yana yerinde duramıyor. Ablası bıraksa, ayakta zor duruşuna, güçsüzlüğüne aldırmadan kalkıp kapıda karşılayacak onları. Madem içlerinde açılan yara ortak, acılarını da birbirleriyle paylaşacaklar ki biraz olsun dayanılabilir hale getirsinler. Ne var ki Nisa Hanım'ın yüzündeki tanımlanması güç donukluğu, tavırlarındaki uzaklığı görür görmez, beklentilerinin anlamsızlığını kavrıyor Nehir. Ufacık bir sıcaklık bulabilmek umuduyla bir ona, bir diğerine yönelttiği bakışlarını yere indiriyor sonunda ağzını açıp tek söz edecek gücü yok. Onun yerine Nevin, Hoş geldiniz, diyor. Başınız sağ olsun. Buyurun, şöyle oturun... Nehir orada değil sanki dönüp, Senin de başın sağ olsun, diyen yok. Deniz yalnızca onlara ait. Nehir'se bir su gibi akıp gitmiş hayatlarından... Neden sonra, Geçmiş olsun, diyor Halil Sezen. Nisa da gözlerini kaçırarak hafifçe başını sallıyor, kocasını onaylar gibi. Geçmiş olsun. Başın sağ olsun, değil. Bir tek Dila sokuluyor Nehir'in yanına. Hayal kırıklığıyla kaskatı kesilmiş bedenini kendine çekip sımsıkı sarılıyor. Allah hepimize sabır versin, diyor. Sana da, diye ekliyor cılızlaşan sesiyle. Nisa, Nehir'le Dila'nın sarmaş dolaş halini görmezden gelip, hastaneye girdikleri andan itibaren kendilerine eşlik eden hemşireye dönüyor. Kimlere verildi oğlumun organları. diyor suçlayıcı bir ifadeyle. Kalp nakli hastanemizde gerçekleşti. Hastamız erkek, 26 yaşında. Dört yıldır yoğun ilaç tedavisi görüyordu. Ameliyat olmasa yaşayamayacaktı. Şu anda, yoğun bakımda yatıyor. Karaciğer, acil bekleme listesindeki bir hasta için Ankara'ya gönderildi. Böbrekler İzmir'de, iki ayrı alıcıya nakledilmek üzere. Sert bir el hareketiyle kesiyor Nisa. Tüm parçaları oraya buraya saçıldı, desenize. Böyle düşünmeyin, diyor hemşire, daha da yumuşattığı ses tonuyla. O parçaların bundan sonrasında da yaşamlarını sürdürecek olmaları, küçük bir avuntu vermiyor mu içinize. Yanıt vereceğine, Nehir'e dönüyor Nisa. Deniz'i götürüyoruz, haberin olsun. diyor, karşısındakini acıtmaktan zevk alır gibi. Orada aile mezarlığına gömülecek oğlum. Eğer istersen, geldiğinde ziyaretine gider görürsün. Karısının acımasızlığı karşısında insafa gelmiş gibi, Daha fazla bekletmenin gereksiz olacağını düşündük, diye araya giriyor Halil Sezen. Bir an önce toprağa verilsin ki huzura kavuşabilsin. Ne söyleyebilir Nehir. Durum ortada. İstanbul'da yaşayan, İstanbul'a kök salmış bir ailenin oğlu, doğal olarak oraya gömülecek. Zamanlama yönünden de onları suçlamak anlamsız. Cenazeyi kaldırmak için Nehir'in ayakta durabilecek hale gelip hastaneden çıkmasını bekleyecek değiller ya. Böyle bir şeyi beklemiyor zaten Nehir. Uğradığı düş kırıklığı bundan değil, tüm aile fertlerinin onu suçlayıcı tavırlarından. Aralarında esen soğuk rüzgârlardan... Anlayamıyor. Amca Hilmi Sezen, organ nakline karşı olmadıklarını, kararı kendisine bıraktıklarını söylememiş miydi görüşmede. İstemiyorlarsa, gelinleriyle konuşup anlatabilirlerdi dertlerini. Deniz'in çimento işlevi görerek iki tarafı birleştirmesiyle oluşan duvar, onun aradan çekilmesiyle yerle bir oluvermişti. Bu kadar basit, bu kadar yüzeysel miydi aralarındaki bağ. İsyan halinde Nehir. Böylesi bir dışlanmayı, yok sayılmayı kabullenemiyor. Derinlemesine düşündüğünde gerilere gidip Nisa Hanım'la ilk tanıştıkları güne, resim atölyesindeki karelere döndüğünde, bugün yaşananların kökeninde, görünenden farklı şeylerin yattığını kavrar gibi oluyor. Evet evet, Nisa Hanım'ın derdinin organların bağışlanmış olmasıyla ilgisi yok. Kendisi bile farkında değil belki ama, bilinçaltındaki dürtülerle, en başa dönüp öyle sorguluyor Nehir'i... Nehir olmasa, oğlu ona âşık olup evlenmese, bunların hiçbiri gelmeyecekti başlarına. İşte bu noktadan hareketle yön veriyor davranışlarına. Bu yüzden böylesine acımasız ve uzak... Kocasını bile, kendisini resim çalışmalarından uzak tuttuğu için yıllarca affetmeyen, ilginç yöntemlerle cezalandıran Nisa Sultan, biricik oğlunu kendisinden koparan gelinini asla affetmeyecek... Bundan emin Nehir. Ama bu haksızlık. diye mırıldanıyor kendi kendine. Nisa ise asansörle aşağı inerlerken, Senin için kolay küçükhanım, diye söyleniyor dişlerinin arasından. Gençsin, güzelsin. Bir Deniz gider, bin Deniz gelir senin için. Ama ben, o Deniz'in bir damlasını bulamam artık... Evlat acısı bu yavrum, başka şeye benzemez. Çekeceğin birkaç günlük acıyla karıştırma sakın. Ve bana, ömrünün geri kalanını, yani onlarca yılını, üç beş aylık beraberliğin anılarıyla geçireceğin yolunda yeminler etmeye de kalkma. Ne kadar inanarak söylersen söyle, beni inandıramazsın. Karşında yılların Nisa Sultan'ı duruyor kızım. Senin gibi toy, deneyimsiz, üç günlük bir sevdalı değil... 9 erimiş çinko ile kaplanmış 43 MİNE 2 1 yaşında, cıvıl cıvıl bir genç kız... Daha doğrusu, öyle idi. Son iki yıldır yaşadıkları, tüm cıvıltısını aldı götürdü Mine'nin. Lise son sınıfta, üniversite giriş sınavlarına hazırlanırken gözünde ortaya çıkan kızarıklık, ışığa hassasiyet ve yanma şikâyetleri, Çok çalışmaktan, gözlerini fazlaca yormaktandır, gerekçeleriyle önemsenmedi. Şikâyetlerine ağrı ve bulanık görme de eklendiğinde doktorun kapısı çalındı, ancak geç kalınmıştı. Herpetik keratit10 tanısı kondu. Gözde de uçuk olur muymuş diye düşünmeyin, dedi doktor. Bildiğimiz uçuk virüsü (Herpes Simplex), göze de yerleşebiliyor. Uygun olmayan tedaviler de enfeksiyonun artmasına neden oluyor. Eczaneden dönerken, ellerindeki torba dolu. Antiviral11 göz damlası, pomat, kortizonlu damlalar ve ağızdan alınacak antiviral haplar... İlaçlarını düzenli kullanması gerekiyordu. Korneadaki göz uçuğu hiç iz bırakmadan geçebilir. Ancak, saydam tabakayı daha derinlemesine etkileyerek, görmeyi kalıcı biçimde azaltabilir de, diye uyarmıştı doktor. İyileşir gibi oldu önce. Üniversite sınavlarına girerken, gözündeki küçücük yangının başına ne işler açacağını bilemiyordu. Yaz tatili rehavetine kapılıp kontrol muayenelerini ihmal edince, yeniden palazlandı şikâyetler. Üniversite sınav sonuçlarını öğrendiklerinde, dershane arkadaşlarıyla büyük müjdeyi paylaşırken gözünde bandaj vardı Mine'nin. İzmir Ekonomi Üniversitesi'ni kazanma sevinciyle bu küçük ayrıntıyı önemsemedi bile. Tatillerinin değişmez alışkanlığı, kitap okumanın keyfine varamıyordu bu yaz Mine. Sağ gözünün görüşü gitgide bozuluyordu. Yineleyen ataklar sonunda, tümüyle görmez oldu gözü. Hem ailesi ve yakınları, hem de kendisi şaşkın ve perişandı. Doku nakli olgusunu ilk kez o günlerde duydular ama, iyileşme umutlarını henüz yitirmemişlerdi. Tek gözle yaşamayı öğrenmek... Zordu. Derinlik hissi kaybolmuştu. Merdiven inip çıkmak, çay doldurmak gibi basit işler sıradan değil, üzerinde çalışılıp yeniden öğrenilmesi gereken eylemlerdi artık Mine için. Gene de soldurmadı yüzünü, sıcacık gülüşünü esirgemedi sevdiklerinden. Ne var ki şanssızdı, hem de çok şanssız. Tek gözü etkileyen uçuk, yalnızca olguların % 3'ünde iki gözü de tutar, demişti doktor. Alerjik bünyelilerde, tedavisi iyi yapılamayan hastalarda... İşte o % 3'ün içine girmişti Mine. Acımasız virüs, aldığı tek gözü yeterli bulmamış gibi diğer göze de atlayıvermişti. İkinci gözdeki kötüye gidiş, daha çabuk ilerledi. Kısa süreli iyileşme sağlayan en etkili ilaçlar bile yararlı olamıyordu. Saydam tabaka, bulanıklaşma yüzünden gelen ışığı kıramıyor ve görme azalıyor, diye açıkladı doktor. Kornea naklinden başka çare yok. diye son noktayı koydu. Üç yıldır görmüyor Mine. Hayal meyal ışığı seçiyor yalnızca. İyi ki o cılız canlılık var. Nakil ameliyatı için hastanın retina12 dokusu ve diğer göz içi yapılarının sağlam olması gerek, diyor doktoru. Saydam tabakada bulanıklık, leke, beyazlık, şekil bozukluğu hastalığın doğal seyri. Ancak diğer tabakalar, özellikle de sinir tabakası sağlam olacak... En azından gün ışığını seçecek kadar görmeli Mine. Hiç görmeyen, görme siniri ve retinası işlevsiz göze nakil yapılamıyor. İki buçuk yıldır kornea nakli listesinde, uygun bir vericinin çıkmasını bekliyor Mine... Ve iki gün önce o haberi aldı. Dokuz Eylül Üniversitesi Tıp Fakültesi'nde beyin ölümü gerçekleşen bir hastanın korneasının kendisine takılabileceği haberini... Annesi, babası ve iki ağabeyiyle beraber, nasıl koştuklarını bilemediler hastaneye. Biraz geç kalsalar, kendilerine sunulan fırsat geri alınırmış gibi. İki gündür hastanedeler. Bu süre içinde tahlilleri yapıldı, ameliyata hazırlandı Mine. Kornea, damarsız bir doku olduğu için kan grubu ya da doku uyumu şart değil aciliyet sorunu da yok. Saydam tabaka, alındıktan üç gün sonra da takılabiliyor. Bu arada, verici gözün sağlık taraması da yapılıyor. Göz ameliyatı geçirmemiş kanser türü ya da mikrobik, virütik hastalıkları olmayan sağlam gözlerin saydam tabakaları kullanılabiliyor ancak. Son derece sakin bir hasta Mine... Zerrece korkmuyor ameliyattan. Üç yıldır çektiklerinin yanında, bu ne ki. Kornea nakli konusunda, epey de bilgi sahibi. Böyle bir değişime gerek duyulduğunu söyledikleri andan bu yana tüm ayrıntıları öğrendi. Ağabeylerine çok şey borçlu bilgisayardaki verilere ulaşması için Mine'ye göz oldu ikisi de. Yapılacak işlemin göz nakli değil, kornea nakli olacağını, kendisinin, şeffaflığını ve işlevini yitirmiş kornea dokusunun çıkarılıp yerine sağlıklı dokunun yerleştirileceğini biliyor. Bu işin sonunda göz renginin değişmeyeceğini de... Çünkü, göze rengini veren iris dokusu, korneanın arkasında yer alıyor ve cerrahi işlemlerden etkilenmiyor. Bu konuda ailece bilgi sahibi oldukları halde, büyük ağabeyinin, Bakalım ne renk bir gözle bakacaksın dünyaya. diye takılmasını gülerek karşılıyor Mine. Mavi, diyor. Deniz mavisi sabit bir lens takacak doktorum, öyle anlaştık. Yaşamı boyunca alacağı en büyük armağanın Deniz'den geleceğini bilirmiş gibi... 10 göz uçuğu 11 virüse karşı 12 ağtabaka T aburcu olacağ ı için zerrece sevinç duymuyor Nehir. Bıraksalar, hastanede kalmaya razı. Bundan sonrasında tek başına yaşayacağı kapkara, ürkütücü bir dünya dışarısı. O dünyaya adım atacak gücü yok, korkuyor... Buradan doğruca Nevin'le Ali'nin oturduğu Güzelyalı'daki eve gidecekler. İstanbul'a dönme konusu gündeme gelmedi henüz. Nehir'in işine olan tutkunluğu da gerilerde kalmış gibi. Şirkettekilerle konuşmuyor bile. Pınar'la Hakan, önemli gelişmeleri Nevin Abla ya da Ali Enişte'yle paylaşıyorlar. Gönülleri, Nehir'in bir an önce iyileşip aralarına dönmesinden yana, ama işlerin yolunda olduğunu, durumu idare ettiklerini, patronları tamamen iyileşinceye kadar da idare edebileceklerini söylüyorlar telefonda. Umurunda bile değil Nehir'in. Onca emek, onca hevesle açtığı işyeriyle ilgili haberler, ablasıyla eniştesinin ağzından çıkıp hedefe ulaşmadan havada uçuşuveriyorlar. Hastaneden çıktıktan sonra gidecekleri yer de önemli değil Nehir için. Ablasının yardımıyla giyinip hazırlanırken, tarifsiz bir boşluk hissediyor içinde. Yüreğini, beynini, duygularını, ruhunu, tüm benliğini de giderken beraberinde götürmüş sanki Deniz. Geride, uzaktan kumandalı bir robot gibi mekanik hareketlerle varlığını sürdüren, gölgeleşmiş, silik, ruhsuz bir beden kalmış. Birazdan ayrılacaklar hastaneden. Ali'nin, çıkış işlemlerini tamamlamasını bekliyorlar. Onları uğurlamak için odaya gelen Doktor Nüket, İyi görünüyorsunuz, diyor Nehir'e, gördüğünü değil de görmek istediğini söyler gibi. Doğru, diye içini çekiyor Nehir. Bedenimdeki ağrıları pek duymuyorum artık, gitgide azalıyorlar. Ama yüreğimdeki sızı, dayanılacak gibi değil. Tümüyle geçeceğini söylemek, yaşadıklarınızı azımsamak olur. Ancak, geride bırakacağınız her yeni gün, yeni yaşamınıza biraz daha alıştıracak sizi. Nevin, bu acının burada noktalanmayacağının, günler geçtikçe Nehir'i ruhsal yönden daha da hırpalayacağının bilincinde. Ona iyi gelebileceğini, manevi yönden biraz olsun rahatlatarak huzur vereceğini düşündüğü bir önerisi var. Sözü daha fazla dolandırmadan, Çıkmadan, hastanede yatan o iki hastayı, Mine'yle Arda'yı görseydik, diyor. Onları ziyaret etmeye ne dersin. Alabileceği olumsuz yanıtı duymak istemez gibi hemen ekliyor. Onları görünce, tüm acılarından arınacak değilsin. Ama içinde, hiç ummadığın hoş bir ferahlık duyacağını hissediyorum. Nevin, Nehir'in kararsızlığına, olurla olmaz arasındaki bocalamasına zaman tanıma çabasıyla, farklı ayrıntılar içeren sorular yöneltiyor Doktor Nüket'e. Organ nakli olan hastalarla organları bağışlayan kişiler, görüşebiliyorlar değil mi. Herhangi bir yasaklama ya da kısıtlama yok yani... Yurtdışındaki ülkelerde, Amerika'da ve Avrupa'da alanlar ve verenler birbirlerinin kimliğini bilmezler. Özellikle Amerika'da çok sıkı kurallar vardır. Böyle bir yasaklama yok bizde. Organları alanlar, kendilerine yeni bir yaşam sunan kişilere minnetlerini iletmek istiyor. Organ bağışlayan ailelerin de ilk isteği, organların yeni sahiplerini tanımak oluyor genellikle. Bu görüşmelerin herhangi bir sakıncası olmuyor mu. Olmaz mı. Ama, manevi getirilerinin yanında önemsiz kalıyor. Örneğin, bağışlayan aile para talep edebilir. Asla kabul edilemez bir istektir bu. Ya da vericinin kötü bir geçmişi olabilir. Katil ya da hırsız gibi. Parmakla gösterilecek kadar az sayıda örneklerdir bunlar ve ancak macera filmlerine konu olabilir. İşin bir başka yönü de Türkiye'de hiçbir şeyin gizli kalmaması. Bazı adli vakalar ve trafik kazalarından sonra yaşanan beyin ölümü ve organ nakli süreçlerini televizyon ve gazetelerden izlemek, âdetten oldu. Günlerdir gazete okumadı Nehir, televizyon hiç açılmadı hastane odasında. Ama gözünde canlandırabiliyor... Seferihisar girişinde karşı yönden gelen kamyonun altına giren arabadaki Deniz Sezen, Dokuz Eylül Üniversitesi Tıp Fakültesi Hastanesi'ne kaldırıldı. Ancak, tüm çabalara rağmen kurtarılamadı. Beyin ölümü gerçekleşen Sezen'in organları, yakınlarının izniyle... İçi bulanıyor Nehir'in. Böyle bir karşılaşmaya hazır değilim, demeye hazırlanıyor. Şu anda göremem onları, diyecek. Belki daha sonra, diye ekleyecek. Ama ablası erken davranarak, Siz de bizimle gelir misiniz Nüket Hanım. diye soruyor. Tabii ki, diyor Doktor Nüket. Karanlığın eşiğinde ışığı yakalayan bu insanların yaşama sevincini göreceksiniz. Buna tanıklık etmek beni de sevindirir. Bu sözler mi etkiliyor Nehir'i, yoksa için için zaten istediği ama, bilinçsizce bastırmaya ya da ertelemeye çabaladığı onları görme arzusunun dışavurumu mu, kendisi de bilmiyor. Dillendiremiyor da yaşadığı ikilemi. Başını hafifçe yana eğerek, gözleriyle sessizce olurluyor ablasının önerisini... *** Yardımla da olsa yürüyebiliyor, daha doğrusu ilerleyebiliyor artık Nehir. Bir elinde baston, topuğuna yerleştirilmiş atelin üstüne basarak, ablasının kolunda... Ancak, hastane içindeki bu kısa tur süresince, asansörle katları inip çıkarken, labirent gibi dolambaçlı koridorlardan geçerken, tekerlekli sandalyede oturacak. Önce Mine'yle tanıştıracağım sizi, diyor Doktor Nüket. Kornea nakli yapılan genç kızımız. Kornea, sentetik olarak yapılamayan bir doku. Doku nakli gerçekleşmeseydi, Mine'nin görmesi mümkün değildi. Zor bir ameliyat mı. diye soruyor Nevin. Değil. Genel ya da lokal anesteziyle yapılabiliyor. Mine için genel anesteziyi tercih etti doktorumuz. Ameliyattan ne kadar sonra görmeye başlıyor hastalar. Bandaj alındığında, gözlerini açar açmaz... Mine'nin ameliyatının üçüncü günü bugün. Bandajı, ameliyatın hemen ertesi günü alındı. İki gündür görüyor kızımız. İlk anda yaşadığı sevinci görmenizi isterdim. Bir şey takıldı aklıma... Kalp ve diğer organların nakli yapılalı neredeyse bir hafta oldu. Mine'ninki neden bu kadar geç kaldı. Kornea, diğer organlara göre uzun ömürlü bir doku. En son alınıp, bir süre bekletilebiliyor da. Diğer nakillerde, hiç zaman kaybetmeden takılıyor organlar. Özellikle de kalp. Hastalar zaten listede tetkikleri, tıbbi bulguları hazır. Gözde ise, hastayı ameliyata hazırlamak ve tetkikleri tamamlamak için iki günlük bir süre geçebiliyor. Mine'de olduğu gibi. Kalp nakli yapılan Arda'yla Mine'nin ameliyatı arasındaki dört günlük zaman farkı, buradan kaynaklanıyor. Kapının önünde bir an duraklıyor Doktor Nüket. Gözleriyle şöyle bir tarıyor odayı. Pencerenin önünde nicedir özlediği İzmir manzarasını doyasıya yudumlayan Mine'yi ve onu mutlulukla izleyen annesini görünce, tekerlekli arabayı içeriye sürüyor. Nehir Hanım, işte Mine. Nehir'le Mine bambaşka duygular içinde, uzun uzun birbirlerini süzüyorlar. Nehir'in gözleri Mine'nin gözlerinde... Deniz'den izler arıyor gibi. Mine ise sevincinin doruklarında. Öncesinde hiç tanımadığı, yüzünü bile görmediği birine, içinin tüm sıcaklığıyla, Ablam benim. diye sarılabiliyor. Birkaç gün önce olsa, gönül gözüyle bakarak da güzel olduğunuzu görebilirdim. Ama şimdi gerçek anlamda görerek söyleyebiliyorum. Benim ablam dünyalar güzeli. Hem yüzüyle, hem de yüreğiyle... Geçmiş olsun Mine, diyor Nehir, fısıldar gibi. Sen de çok güzelsin... Aynada kendi yüzüne bakmadın mı hiç. Bakmaz olur muyum. Dört yıldır kendi yüzünü bile göremeyen beni, ışığa kavuşturdunuz. Baştan beri yatağın kenarından sesini çıkarmadan olanları izleyen Mine'nin annesi, yerinden fırlayıp Nehir'in eline yapışıyor ve onun karşı koymasına fırsat vermeden dudaklarına götürüp öpüveriyor. Ne yapıyorsunuz. diye şaşkınlıkla elini geri çekiyor Nehir. Öpülesi eller onlar kızım, diyor anne, gözlerinden inen yaşlarla. Yaptıklarınız için teşekkür etmek yetersiz kalır. Ne söylesem, içimdekileri sözcüklere dökemem ki... Annem bana can verdi, siz ise gözlerimi, diyor Mine. Bütünlediniz beni. Ne yapsam ödeyemem bu borcu. Borç diye bir şey yok Mine. Gözlerindeki ışıltıyı görmek yeter bana. Seni tanımanın beni bu kadar mutlu edeceğini düşünemezdim, inan. Hastaneden çıkınca sizi ziyarete gelebilir miyim Nehir Abla. Buna izin verir misiniz. Neden olmasın. Ben de çok isterim. Sesi titriyor Nehir'in. Gölcükler oluşuyor gözpınarlarında. Can gözümle bakacaksın bana... Az çok tanıyor olacağım bakışlarını. Bunun, benim için ne anlama geldiğini bir bilsen... Nehir de biliyor aslında, karşısında duran Deniz'in gözleri değil. O gözlerden alınan, yüzeysel bir kesit yalnızca. Ama olsun... Bir zamanlar, o billur tabakaların ardından bakan, Deniz'in aşk tüten, sevdalı gözleri değil miydi. *** Göz hastalıkları bölümünden kardiyolojiye doğru yol alırken, Sıradaki hastamız Arda, diyor Doktor Nüket ve Arda'nın geçirdiği ameliyatla ilgili ayrıntıları anlatıyor kısaca. Kalp nakli ameliyatından sonra, üç gün yoğun bakımda kalmış Arda. Kollarında, boynunda kateterler, göğüs boşluğunda borularla... Üçüncü günün sonunda, boyundaki kateter dışında bedenine bağlı tüm cihazlar çekilip yoğun bakımdan, giriş çıkışın kontrollü olduğu, dış ortamdan yalıtılmış, steril özel odaya alınmış. Ameliyat başarılı geçti, diyor Nüket. Ancak, doku reddini önlemek için hastaya, bağışıklık sistemini güçlendiren immunsupresif tedavi uygulanıyor. Günde birkaç kez kanı alınıp ilaç ayarlaması yapılıyor. İkinci haftayı burada tamamladıktan sonra, kardiyoloji bölümündeki odalardan birine alınacak. Bir, bir buçuk ayın sonunda da taburcu edeceğiz. Ayaklarına galoş, üstlerine yeşil steril giysiler giydikten sonra, ancak girebiliyorlar Arda'nın yanına. Girişi çıkışı bu denli sıkı tutulan odanın içi, benzerlerinden pek farklı değil. Arda'nın da hastanenin diğer bölümündeki pek çok hastadan kötü görünmediği gibi. Öyle ki, kalp nakli gibi ağır bir ameliyat geçirmiş birinin bu kadar çabuk toparlanmasının hayret verici olduğunu düşünüyor Nehir. Baş tarafı yükseltilmiş bir hastane yatağında sırtüstü yatan (Altı hafta boyunca sırtüstü yatacak.) gencecik, kara yağız delikanlı, gelenleri görünce doğrulmaya davranıyor. Dur bakalım, diye engelliyor onu Nüket. Centilmenlik yapmana gerek yok. Evet, tahmin ettiğin gibi, karşında duran, Nehir Sezen... Hoş geldiniz. diyor Arda, şaşılacak derecede güçlü bir sesle. Bir kez daha sevindirdiniz beni. Bir şeyler söylemek için ağzını açıyor Nehir... Sesi çıkmıyor. Gözleri Arda'nın göğsünü boydan boya yaran ameliyat izini örten sargılarda, ipnotize olmuş gibi öylece bakıyor. Neden sonra, çekingen bir ifadeyle, Geçmiş olsun, diyor. Bu kez gerçekten de geçmiş oldu galiba, diye gülüyor Arda, gözleri ışıl ışıl. Şimdiden sapasağlam hissediyorum kendimi. Öylesine çok çile çekti ki Arda bu ameliyat, yaşanan ve sonu belli olmayan zorlukların yanında en kolay olanıydı, diyor Doktor Nüket. Fırtınalar kopuyor Nehir'in içinde. Çelişkili uyaranlar arasında sıkışıp kalmış yüreği. Deniz'in kalbini bir başkasına sunmanın belli belirsiz pişmanlığı, biraz da suçluluğuyla, o kalbi toprağın karasına kaptırmayıp canlı tutabilmenin kıvancı ve buruk mutluluğu arasında gidip geliyor. Arda, Nehir'in iç savaşımından habersiz, Sizin için ne kadar zor olduğunu tahmin edebiliyorum, diyor. İşte tam şurada... şu sargının altında... sevdiğiniz insanın kalbi atıyor. Ürperiyor Nehir, o an oradan kaçıp gitmek istiyor. Ama, Deniz'in kalbinin karşısında duruyor olmanın verdiği heyecan öylesine büyük ki, kıpırdayamıyor yerinden. Bunu hissedebiliyorum, diyor sakinleştirmeye çalıştığı sesiyle. Başka bir bedende de olsa, onu yaşatmak avuntu verecek bana. Borcum büyük. Aldığım her solukta sizi hatırlayacağım. Sizi ve cesur davranışınızı. Bu arada... sizi tekrar görmeme izin verir misiniz. Mine'ninkini çağrıştıran bu isteğe, Bilemiyorum, diye yanıt verirken, doğruyu söylüyor Nehir. Deniz'in kalbinden gelecek bir isteği reddedip reddetmeyeceğini gerçekten de bilemiyor çünkü... G eride kalmış izlerin gölgesine tutunmak... Tek umarı bu Nehir'in. Yaşamdan ve gelecekten beklediği hiçbir şey kalmamış, çevrelerinden soyutlanmış, köşesine çekilip ölümü bekleyen insanların dingin ve tepkisiz haliyle geçiriyor günlerini. Adım adım gerçek dünyaya dönmelisin artık, diyen ablasına şiddetle karşı çıkıyor. Benim dünyam Deniz'den ibaret, diyor. Tek gerçeğim de anıların sıcak korunağında onunla beraber olmak... Bunun dışında hiçbir şeyin önemi yok benim için. Çevresindeki herkese, tüm dünyaya, yaşama, hatta kendisine bile küsmüş gibi. Yapılan uyarılara inat, gitgide içine gömülüyor. Psikiyatra gidelim, önerisine gülüp geçiyor. Hasta değilim ben, diyor. Yaralıyım. O yarayı da kimse onaramaz. Hastaneden çıkalı yaklaşık bir ay oldu. Bu süre zarfında, doktorların önerisiyle kabul ettiği fizik tedavi dışında gezme, tozma, keyif, zevk sözcüklerini çağrıştıracak hiçbir nedenle adımını dışarı atmadı. Onu görmek için geçmiş olsuna gelen ziyaretçilerin yanına çıkmadı, ablasının ısrarıyla çıktığındaysa konuşmalara katılmadan, put gibi oturdu yanlarında. Gelecek hafta İstanbul'a dönmeyi planlıyor. Biraz daha kalması için ısrar edecek Nevin ama, İstanbul'da kendi ortamında daha iyi olur belki, düşüncesiyle olumlu ya da olumsuz hiçbir şey söylemiyor. Söylese de dinletemeyeceğini biliyor zaten. Nehir ise bundan sonra üzerinde yürüyeceği yolu çizmiş kendince. Yaşamını gene Deniz'le sürdürecek. Eskisinden de çok beraber olabilecekler artık. Aynı bedende birlikte yaşayacaklar çünkü. İstanbul'u özledi. Deniz de özlemiştir. Gidecekler... Belki biraz zorlanacak ama, işinin başına geçmesi gerek. Yalnız kendine değil, çalışanlarına karşı da sorumlu olduğunu düşünüyor. Nevzat Bey'in gösterdiği güvenin Pınar, Hakan, Tolga ve diğer şirket elemanlarının özverili çalışmalarının karşılığını vermeli. Yerinde bir karar aldığına inanıyor. Sıra bu kararı uygulamakta. İstanbul'a gitmek için gün sayabilir artık... *** Fizik tedavisinin son günü bugün. Her zaman olduğu gibi erkenden çıkıyor evden. On dört gündür, kliniğin ilk hastası o. Bir saatlik seansın sonunda eve döndüğünde, ablasını kahvaltı için kendisini beklerken bulunca içi sızlıyor. Onu sevindirecek bir şeyler yapabilse keşke... Klinikten çıkınca, köşe başındaki pastaneden birkaç poğaçayla Nevin'in pek sevdiği ayçöreği kurabiyelerden alıyor. Kapıdan girer girmez ablasına uzatıyor paketi. Senin için, diyor. Sıcacıklardı aldığımda. Zeytinli poğaça, susamlı ayçöreği... Seversin sen. Yüzünde yarım yamalak, gölgeli, kırık bir gülüş... Gözlerinde, silik de olsa farklı bir ışıltı. Bu kadarı bile sevince boğuyor Nevin'i. Uzun zamandır kendini bilmeden yatan bir hastanın verdiği ilk tepki, içine gömüldüğü karanlık dünyadan aydınlığa, ışığa doğru attığı ilk adım bu. Gerisi gelecek... Gelmeli. Hoş geldin yavrum, diyerek Nehir'i kucaklıyor Nevin. Hoş geldin yaşama, diye ekliyor içinden... Abla kardeş, öncekilere göre keyifli sayılabilecek bir kahvaltıyı paylaşıyorlar. Nevin, haftalardır özlemini çektiği ve şu anda Nehir'in gözlerinde yakaladığı neşe kırıntılarını har vurup harman savuracak lükse sahip değil ama söylemesi gereken bir şey var. Sen gelmeden biraz önce Mine aradı, diyor çekingen bir tavırla. Arda'yla beraber ziyaretine gelmek istiyorlarmış. Sen de istersen eğer... Öğleden sonra gelecekler. Bulutlanıveriyor Nehir'in yüzü, kapkara gölgeler çöküyor gözlerine. Canlılığını yitirmiş sesiyle, Hiç halim yok abla, diyor. Yaram çok taze henüz. Parlayıveriyor Nevin. Sen böyle davranırsan, hiç kabuk bağlamaz o yara. Biraz olsun inancın varsa doğruları görürsün. Allah'ın kocan için uygun gördüğü ömür bu kadarmış. İstese seni de alırdı yanına. Ama önüne, yaşaman gereken, süresi belirsiz bir ömür koymuş. İsyan mı ediyorsun. Hayır, asla... ama beni anlamaya çalış abla. Hâlâ Deniz'le aynı dünyayı paylaşıyorum ben. Mine'yle ve Arda'yla karşılaşmak, Deniz'in ölümünü bir kez daha haykıracak suratıma. Henüz buna hazır değilim. Bir de onların gözüyle bakmaya çalış... Seni görmek, iyileşmiş hallerini sana göstermek, minnet duygularını iletmek için can atıyorlar. Hem onları reddetmekle, Deniz'in gerçek yaşamdaki yansımalarını da elinin tersiyle itmiş olmuyor musun. Ablası haklı galiba. Mine'yle Arda'nın gelmesini istememek, Deniz'e ait bir şeyleri geri çevirmek anlamına gelmiyor mu. Madem istediler, böyle olmasını Deniz de istiyor madem... Gelebilirler. Mine'yle Arda'yı kapıda karşılayan, getirdikleri kucaklara sığmayan, bin bir renkteki çiçekleri alıp vazoya yerleştiren, ikisini de sıcacık hoş geldiniz ve iyi ki geldiniz lerle sarıp sarmalayan, Nevin. Nehir'se salondaki üçlü kanepenin ucuna ilişmiş, konuklarının içeriye gelmesini bekliyor. Karşılamak istemediğinden, hele önemsemediğinden değil asla. Heyecanının yoğunluğundan, kapının önünde dikilip duracak gücü bulamadığı için. Mine'yle Arda içeri girdiklerinde, oturduğu yerden kalkıp kucaklıyor ikisini de. Son derece duygusal bir an, hepsi için. Titreyen dudaklar, nemli gözler... Konuşacak, hatır soracak hale gelmeleri zaman alıyor. Nehir'in ilk dikkatini çeken, hem Mine'nin, hem de Arda'nın hastanedeki durumlarına göre inanılmaz bir aşama kaydetmeleri. Özellikle Arda'nın bu derece canlı ve sağlıklı görünmesi şaşırtıcı. Bilmeyen biri, kısa süre önce ağır bir ameliyat geçirdiğine inanamaz. Sohbeti başlatan, havayı ısıtıp sorduğu sorularla Nehir'in de konuşmalara katılmasını sağlayan gene Nevin. Çok iyi görünüyorsunuz çocuklar, diyor. İyi ettiniz gelmekle. Nasıl gidiyor bakalım. Sorunun muhatabı yalnızca kendisiymiş gibi, Harika. diye atılıyor Mine. Karşıdan bakılınca da belli olmuyor mu. Arda da göğüs kemiği boydan boya kesildiği için, altı hafta sırtüstü yattığını anlatıyor. Altı haftanın sonunda normal yaşama ‘merhaba' dedim, diyor. Taburcu olurken, yalnızca ilaçlarım vardı yanımda. Her öğünde avuç dolusu ilaç yutuyorum. Ömür boyu da yutmam gerekiyor. Bunun dışında, hiçbir kısıtlama yok yaşamımda. Mine'nin de bir yıl boyunca kullanması gereken ilaçları var damlalar ve haplar. Gözlerinin tümüyle iyileşmesi ve görmesinin tamamen düzelme süreci bir yılı bulacak. Ama halinden çok memnun... Bundan sonrasında neler yapacaklar. Nevin'in sorusuna sırayla yanıt veriyorlar. Mine, üniversiteye giriş sınavında kazanıp kaydını dondurduğu İzmir Ekonomi Üniversitesi'nde işletme eğitimine başlayacak. Yarım bıraktıklarını tamamlamak için sabırsızlanıyor ikisi de. Kırkı yeni çıkmış bebek gibi hissediyorum kendimi, diyor Mine. Yaşamaya şimdi başlıyorum sanki. Nehir'e dönüp ekliyor. Ya siz Nehir Abla. Siz nasılsınız. Hazırlıksız yakalanmış gibi, İyi değilim Mine, deyiveriyor Nehir. İyi olmayı da beklemiyorum zaten. Yapma Nehir, diye araya giriyor Nevin. Mine'nin ışık saçan şu gözlerine bir bak... Bakışlarındaki sevinci yakalamaya çalış. Bakamıyorum ki abla. O gözlerin derinliklerinden bana akacak sıcaklığın, içimde fırtınalar yaratmasından korkuyorum. Benim işim çok daha zor, desenize, diye atılıveriyor Arda. Heyecandan gümbür gümbür atan şu biçare kalbim, beklenmedik depremler yaratmasın sakın... Gerilmiş sinirleri gevşetmeye yetiyor bu sözler. Nehir bile belli belirsiz gülümsüyor Arda'nın yaptığı esprilere. Nevin'in çay servisi için kalkışı, Mine'nin ona yardım etme çabaları, iyiden iyiye yumuşatıyor ortamı. Nehir ise yüzüne iliştirdiği gülümseme maskesinin ardında, fırtınalı çelişkiler yaşıyor. Deniz burada. diyor, bir türlü susturamadığı içsesi. Elle tutulur, gözle görülür hiçbir delil yok tabii ki ortada ama Nehir, Deniz'in varlığını, soluduğu havanın zerrelerinden bedeninin tüm hücrelerine kadar her yerde, eski canlılıyla aynen hissedebiliyor. Arda'nın duygularını espriyle harmanlayarak dışavurumu, biraz önceki gibi güldüreceğine, canını acıtıyor Nehir'in. Elini uzatsa dokunacağı, Deniz'in kalbi. Bir anlamda Deniz.... Asla yapamayacak bunu, asla dokunamayacak o kalbe. Ama büyük, çok büyük bir avuntusu var. Dokunmak bir yana, bir daha karşılaşamayacak olsa bile, Deniz'in kalbi hâlâ yaşıyor ya. Onu yaşattığı için kendisiyle ne kadar gurur duysa azdır... Bu bakış açısıyla daha hoşgörülü, daha huzurlu olduğunu hissediyor Nehir. Arda'nın deli dolu, genç söylemlerine gülebiliyor yeniden. Teşekkür borçluyuz sana Arda, diyor Nevin. Nehir Abla' nız haftalardır ilk kez gülüyor. Böyle rahat konuştuğuma bakmayın, diyerek sahneye koyduğu oyunu sürdürüyor Arda. Çok heyecanlıyım aslında. Nehir Hanım'ı görünce, kanatlanıverdi kalbim. Yerinden çıkıp asıl sahibine uçuverecek sanki. Nasıl çarpıyor, bir bilseniz... Benim de yüreğim ağzımda Arda, heyecanımı anlatamam, derken, Nehir de oyunun bir parçası olmakta sakınca görmüyor. Ancak, Nehir'in yumuşak tavrından cesaret alan Arda, bir adım öteye geçmekte gecikmiyor. Sizi telefonla arayabilir miyim Nehir Hanım. Kalp atışlarımda gariplik hissettiğimde... Bedenime girmiş yabancıyla uyumsuzluğa düştüğümde... Ne de olsa kullanma kılavuzu hâlâ sizde. Kendisini yaşça daha büyük göstermek ister gibi, Âlem çocuksun Arda, diyor Nehir. Duygularını dışa vuruş şeklin ilginç. Öyleyimdir. Ama soruma yanıt vermediniz henüz. Beni aramanın hiçbir sakıncası yok. Hatta bundan mutluluk duyacağımı bile söyleyebilirim. Ancak, İzmir'deki günlerimin sonuna geldim. Gelecek hafta, İstanbul'da işimin başında olacağım. Tüm sevecenliğiyle, Ama ben buradayım, diyor Nevin. Her zaman beklerim. Aileden sayılırsınız siz artık... *** Akşam yemeğinde, Mine'yle Arda'nın gelişini, konuşulanları en ince ayrıntısına kadar kocasına anlatıyor Nevin. Öyle şeker çocuklar ki, Nehir'i bile güldürdüler, diyor. Bu iyi işte, diye başını sallıyor Ali. Gülmek, yaşama dönüşün ilk işareti sayılır. Ablan pek sevmiş anlaşılan... Ya sen şu gençler hakkında ne düşünüyorsun Nehir. Bilemiyorum enişte. Düşüncelerimle duygularım çelişki içinde, aynı bedende savaş halindeler sanki. Hem çok yakın hissediyorum onları kendime, hem de çok uzak... Varlıklarından etkilenmemem imkânsız. Deniz'in yansıması var yüzlerinde. Ama onlarla beraberken içim acıyor. Sevdiğim insanın ölümünü fısıldıyorlar bana. Bırak bunları Nehir... Belli ki sen de hoşlanmışsın bu beraberlikten. Belki de. Çelişkili duygularımın olumlu yönlerine hitap ettikleri için. Ama ya yüreğimdeki gerçekler. Onları yok sayabilir miyim. Her neyse... Senin yüzünde küçük de olsa bir gülümseme yarattılar ya, bu bile yeter bize. Size bir şey söyleyeyim mi. diye konuşmayı bölüyor Nevin. Birbirlerine de çok yakışıyorlar. Mine ve Arda. Bir de bakmışsınız... Aman Nevin. diye gülüyor Ali. Senin bu yakıştırmaların yok mu... Senaryo yazmaya başladın gene. Doğru, ortak noktaları çok. Ama bu, onların yakınlaşmasını sağlamaya yeter mi. Pes edecek gibi değil Nevin. Neden olmasın. diyor. Aynı insanın yüreği ve gözleriyle bakıyorlar birbirlerine. İyi bir başlangıç sayılmaz mı bu. Sayılmaz. Umulmadık yerden, Nehir'den gelen bu kesin yanıt karşısında Nevin de, Ali de şaşkın. Nehir ise ağır ağır sürdürüyor konuşmasını. Kendi yüreğinden ya da kendi gözlerinden etkilenen insan nerede görülmüş. O yüreği ve gözleri algılamak için, ben olmaları gerek abla... Sence bu mümkün mü. Ablasıyla eniştesinin hayret dolu bakışlarına aldırmadan sofradan kalkıp odasına, iki kişilik yalnızlığına doğru yürüyor Nehir... 46 DÖNÜŞ İ stanbul'a dönüşün ne derece zor olacağını baştan biliyor. Deniz'le beraber el ele, yürek yüreğe, mutluluktan kanatlanıp uçarcasına çıktıkları şehre, birbirlerini paylaşmaya doyamadıkları aşk, sevgi, tutku kokan evlerine, şimdi tek başına dönecek Nehir. Çok ısrar etti ablası. Hem ablası, hem eniştesi, Hep beraber gidelim, biz götürelim seni, dediler. En azından ben geleyim, dedi Nevin. Seni bırakır dönerim. İstemedi Nehir, ne söyledilerse karşı çıktı. Yanımda birileri olursa alışamam o eve, yaşayamam orada, dedi. Yitirdiğimin ve yalnızlığımın acısıyla tek başıma kavrulmalıyım ki gerçeklerle yüzleşebileyim. Aksi halde, sürüp gider sürünüşüm. Sizin desteğinizle ayağa kalkarsam eğer, sizden sonra yeniden tökezlerim. Üstelemek gereksizdi. Kardeşinin inadını iyi bilirdi Nevin. Belli ki kararlıydı ve aklına koyduğunu yapacaktı. Onun açısından bakıldığında, haklıydı da. Öne sürdüğü gerekçeler, yabana atılacak cinsten değildi doğrusu. Madem amaç Nehir'in bir an önce eski düzenine dönmesiydi... Hangi yol kısaysa, hep beraber, dayanışma içinde o yolu izleyeceklerdi. *** İstanbul'a gitmek için özellikle pazar gününü ve sabah uçağını seçmiş Nehir. Gündüz gözüyle evine girsin, yaşanacağı baştan belli olumsuzluklarla karanlık basmadan yüzleşebilsin diye. Deniz'le beraberken cenneti yaşadığı gecelerden korkuyor artık. Eskilerin dost geceleri çehrelerini değiştirmiş ürkütücü, acımasız birer düşmana dönüşmüşler. Bir zamanlar mutluluğu, aydınlığı, sevinci, coşkuyu dillendirirken, dipsiz bir kuyunun siyahına bürünmüş tekinsiz bir çift göz gibi ölümü ve yalnızlığı haykırıyor özlemi en onulmaz, en dayanılmaz haliyle sunuyorlar Nehir'e. Ve Nehir, Deniz'i yitirdiğini öğrendiğinden bu yana karanlıklarla boğuşuyor. Ya şimdi. Kendi evinde... Bir daha asla Deniz'e kavuşamayacaksın. diye isterik ve tiz çığlıklar atan kanatmaya hazır, zehire bulanmış sipsivri tırnaklarını yüreğinin derinliklerine batıran, gece kılığına girmiş şeytanlarla nasıl baş edecek. İyi ki Sultan'a anahtar bırakmışlar. Gelmiş evi temizlemiş, derleyip toparlamış. Alışveriş bile yapmış. Kahvaltılıklar, sebze, meyve buzdolabı dolu. Nehir'le Deniz'in vazgeçilmezi, kepekli, bademli ekmek bile unutulmamış. Çalışan kadının sağ kolu, evini çekip çevirecek yeteneklere sahip, becerikli bir yardımcıdır. diyerek, evliliklerinin ilk günlerinde Nisa Hanım'ın Nehir'e sunduğu Sultan. Gerçek bir sağ kol olduğunu kanıtlamış gene... Bavulunu, Nisa Hanım ve Sultan'la beraber kapının önünde bırakıp, ürkek adımlarla salona geçiyor Nehir. Her şey bıraktıkları gibi. Ama Nehir, buradan ayrıldığı günkü Nehir değil. Yabancı bir eve gizlice girmiş gibi, ne yapacağını bilmez bir halde içinde bulunduğu ortamı, eşyaları yeniden tanımak istercesine, oradan oraya kararsızca adımlıyor salonu. Her nesnenin önünde durup, tüm ayrıntılarına kadar inceleyerek, her birini yeniden keşfediyormuş gibi. Beraberce, keyifle seçilmiş (O seçiliş anlarını bire bir yeniden yaşıyor Nehir.) ya da yeni evlilere armağan olarak gelmiş biblolar, vazolar, mumluklar, resim çerçeveleri... En çok da o çerçevelerin içlerindeki fotoğrafların karşısında oyalanıyor Nehir. Duvarlara, büfenin, sehpaların üzerine, vitrin içlerine serpiştirilmiş, dün kadar taze bir geçmiş'in artık geride kaldığını fısıldayan fotoğraflar... İkinci turun sonunda yorgun düşüyor. Bedensel bir yorgunluk değil bu benliğinin derinliklerinden yükselen, ruhsal bir boğuntu hissi. Oturacak yer arıyor. Öylece dikiliyor ayakta, uygun yeri bulamıyor bir türlü. Tamamlanmış puzzle'ın nasılsa açıkta kalmış gereksiz bir parçası gibi, salonun neresine koyacağını bilemiyor kendini. Şaşkınlığına, çaresizliğine, perişanlığına yeniliyor sonunda. Akşamları Deniz'le sarmaş dolaş uzanıp televizyon seyrettikleri üçlü kanepeye değil de hemen onun yanındaki berjer koltuğun ucuna ilişiyor. Hıçkırıksız, gürültüsüz patırtısız ama derinden, en derinlerden kopup gelen boynu bükük ağlamasıyla, inci tanesi yaşlar döküyor Deniz'i için. Onu göremeyecek, onunla yaşadığı güzellikleri bir daha asla tadamayacak olmanın kahredici acısıyla. İlk günlerdeki isyankârlığını yadsır gibi, fırtına sonrası yatışan dalgaların dinginliğinde, umarsızlığına teslim, kaderine razı ağlıyor, ağlıyor, ağlıyor... Üzüntüsünün derinliğine karşın garip, kendinin de şaştığı bir ferahlık var üzerinde. Alabildiğine özgür hissediyor kendini. Nedeni apaçık ortada... Doya doya ağlayabilmenin özgürlüğü bu. Ölüm haberini aldığından bu yana, Ağlama, üzme kendini, diyen iyi niyetli yakınlarıyla sarılıydı çevresi. Her taziye ortamında olduğu gibi. Ölen kişinin yakını, ağlama ihtiyacında oysa. Haykırarak, bağırarak, hıçkıra hıçkıra ya da usul usul, sessizce... Bırakın ağlasın. Gözyaşlarıyla beraber, acısını da dışarı vursun... Kısıtlamaları, kuralları, yasakları kendi koyacak artık. İlk uyarısını da hemen yapıyor zaten. Kalk Nehir, diyor. Zamanının tümünü ağlayarak geçiremezsin. Kalk ve işe koyul. Bavulunu açıp eşyalarını yerleştirirken, İlk gün için olağandır, diyor. Bundan sonrasında bu kadar ağlamam gerekmeyecek. Daha İzmir'deyken verdi kararını. Deniz'le yaşayacak bundan sonrasında da içinde yaşatacak Deniz'i. O hiç ölmemiş gibi... Ölmediğine göre, ağlamak da yok. Toprağa verilen, Deniz'in cansız bedeni yalnızca, ruhu Nehir'in bedeninde yaşamını sürdürüyor. İki kişilik soluk alıp verecek artık Nehir iki kişilik yiyip içecek, iki kişilik çalışacak, iki kişilik gezip eğlenecek... Dışardan bakanlar anlamayacaklar bile, Nehir'in iki kişilik yaşadığını. Deniz'i içinde hissetmezse, nasıl insan içine karışır, nasıl sürdürür yaşamını kaldığı yerden. İki büyük bavulla çıktıkları yolculuktan tek bavulla ve tek başına dönmenin hüznüne kapılmamaya çalışarak, İzmir'den getirdiği eşyalardan gerekenleri askıya asıyor, diğerlerini de şifoniyerin gözlerine yerleştiriyor. Bunları yaparken, elbise dolabının sol tarafına gözü takıldıkça gülümsüyor hafiften. Kocası uzun bir yolculuğa çıkmış da gelirken eşyalarını beraberinde getirecekmiş gibi. O taraftaki dolap gözlerini açmıyor Nehir, kapaklarına el sürmüyor. Ertesi sabah işe giderken ne giyeceğini düşünerek oyalanıyor bir süre. Seçtiği pantolon ceket takımı askısıyla beraber çıkarıp, ayaklı askılığa asıyor. Bir yanı boş kalıyor askılığın. Deniz'in ertesi gün giyecekleri nerede. Amma da yaptın Nehir. İş seyahatinde ya Deniz... diye uzun uzun gülüyor. Ağlamakla özdeş, ağlamakla kardeş, buruk bir gülüşle. İştahı yok ama bir şeyler yemek zorunda. Kendisiyle yaptığı anlaşma bunu gerektiriyor. O uğursuz kazadan bu yana tamı tamına yedi kilo vermiş. Deniz olsaydı, hiç hoşlanmazdı bu durumdan. Her kapıyı açan biricik anahtar bu Deniz olsaydı. Deniz olsaydı ne düşünürdü Deniz olsaydı, böyle bir durum karşısında nasıl davranmamı isterdi. Diline pelesenk olan bu sözcüklerin büyülü bir iyileştirici etkisi var Nehir üzerinde. Başkalarının, Ağlama, üzülme, demesi beklenen yatışmayı sağlamak bir yana, daha da kışkırtıcı olurken, Deniz olsaydı bu kadar ağlamamı, üzülmemi istemezdi, diye düşünmek, Nehir'e olağanüstü bir güç veriyor ve içi boş, kof bir duruş da olsa, onu ayakta tutmayı başarıyor. Ne var ki banyoya, duşun altına girdiğinde söz geçiremiyor kendine. Deniz'e duyurmak istemediği hıçkırıklarını engelleyemiyor. Oysa, hıçkırıklar olmasa, duştan inen damlalara karışıp gidecek gözyaşları. Nehir bile farkında olmayacak ağladığının. Bornozuna sarınıp yatak odasına doğru yürürken son derece bitkin hissediyor kendini. Rol yapmaktan, hayalle gerçek arasındaki yolu binlerce kez kat etmekten yorgun düşmüş. Tükenen gücünün son zerreleriyle kurulanıp rahat bir şeyler geçiriyor üstüne. Giyinirken garip bir huzursuzluk sarıyor her yanını. Deniz, Nehir'in içinde yaşattığı sevdiceği, sıyrılıp oradan çıkmış da odanın tavanından onu seyrediyor sanki. Her banyodan çıktığında yaptığı gibi gelip arkadan sarılıverecek Nehir'e eğilip ensesinden öpecek... Ürperiyor Nehir. Bir an önce kaçıp gitmek istiyor buradan. Aceleyle, yatarken giyeceği geceliği çekmeceden çıkarırken... ipler kopuyor. Olduğu yere yığılıveriyor. Şaşılası bir gayretle birkaç saniye içinde toparlanıp ayağa kalkıyor. Düşerken oraya buraya çarptığının farkında, ama canının acısını duymuyor bile. Panik halinde çünkü. Anlamlandıramadığı, yabansı bir suçluluk duygusuyla beraber gitgide palazlanan, beklenmedik bir panik... Zangır zangır titriyor her yanı. Elinde tuttuğu geceliğe sıkı sıkıya sarılıp dışarı atıyor kendini. Odanın kapısını kapatması yetmezmiş gibi dışarıdakilerin içeri girmesini, içerdekilerin de dışarı çıkmasını engellemek istercesine, telaşla kilitliyor üstelik. Sakinleşir gibi olunca, utanıyor yaptığından. Anahtarı çevirip usulca kilidi açıyor. Ama kapıyı açamıyor. Affet beni Deniz... Yapamayacağım. Yalvarırım affet... Enseme öpücükler kondurduğun, güçlü kollarınla sarıp sarmaladığın tutkuyu, aşkı dudaklarından içirdiğin o odada tek başıma kalamayacağım. Sen olsan, o yatakta bensiz yatabilir miydin. Uyumak için her yolu denese de evindeki ilk geceyi uykusuz geçiriyor Nehir... Çalışma odasındaki kanepeye uzanıyor önce. Gözlerini kapatıp, tüm düşüncelerinden arınmaya, uykunun dingin kollarına sığınmaya çabalıyor... Olmuyor. Bir zamanlar bilgisayar başında saatlerce çalışıp yorgun düştüğünde, biraz dinlenme niyetiyle başını koyar koymaz derin uykulara daldığı kanepe, bu gece iğneli beşik sanki. Israrcı olmanın anlamı yok. Bitki çayı hazırlayıp televizyonun karşısına geçiyor. Yerli kanallardan birinde, yarısını yakaladığı macera filmiyle geç saatlerde yayına giren bir tartışma programını izliyor. Yabancı kanallara geçiyor ardından. Filmler, şov programları... Umudunu kesiyor artık, belli ki uyuyamayacak. Gün ağarmaya başlarken yorgunluktan, üzüntüden, içsel endişe ve korkularından kaskatı kesilmiş bedeni, daha fazla sürdüremiyor inadını. Ve Nehir, dizinde battaniyeyle kıvrılıp oturduğu kanepenin üzerinde uyuyakalıyor... iki saatlik uykuyla işe gidiyor Nehir. O gün, Dinlenmemiş yorgun bedeni isyan halinde ama, verdiği kilolar yüzünden bedenine biraz bol gelen siyah pantolon ceket takımının içinde kendinden emin, dimdik yürüyor. Yaptığı hafif makyaj, gözlerinin altındaki mor halkaları tümüyle kapatamasa da dingin bir ifade kazandırmış yüzüne. Açılışının üzerinden yalnızca birkaç ay geçen yeni şirketine giderken, buruk bir heyecan var içinde. Onca emek harcayarak elleriyle kurduğu iş düzeninin keyfini çıkaramadan yaşanan olumsuzlukları bir yana itip, tüm zamanını çalışmaya ayırmaya, bir başka deyişle, kendini işine adamaya kararlı Nehir. İşi dışında oyalanıp avunabileceği başka ne kaldı ki hayatında. Pınar'la Hakan kapıda karşılıyorlar Nehir'i, bir adım gerilerinde de Tolga'yla Nurcan. Diğer çalışanlar kalabalık etmemek için kapı önündeki karşılamaya katılmamışlar, oldukları yerde ayağa kalkarak bekliyorlar patronlarını. Rasgele bir davranış biçimi değil bu düşünüp taşınarak, aralarında uzun uzun tartışarak böyle bir karşılama ve topluca başsağlığı dileme kararı almışlar. Teker teker odasına gidip taziyelerini sunmaları, acıyı tazelemekten başka işe yaramayacak. Pınar, Hakan, Tolga ve Nurcan'la kucaklaşıyor Nehir. Kendilerince saptadıkları protokol sırasına göre, Hoş geldiniz, diyen şirketin hukuk danışmanı, muhasebe müdürü ve Antalya'ya gitmeden önce işe aldıkları dijital medya uzmanıyla tokalaşıyor. Sonra da masaların arasında gezinerek, ayakta bekleyen tüm çalışanların tek tek ellerini sıkıyor. Duygularından arınmaya şartlandırdığı bedeni, beyninden gelen komutlarla hareket ediyor. Başlar önde, alçak sesle dile getirilen, Başınız sağ olsun, , Çok üzüldük, , Allah sabır versin, diyenleri başını hafifçe sallayarak, hatta biraz da gülümseyerek yanıtlıyor. Bütün iletileri kulağının dışında bırakmaya kararlı. İçeri girmelerini, beyni tarafından algılanmalarını engellemeli ki ayakta kalabilsin. Dışardan bakınca şaşırtıcı derecede sakin, yaşadığı tüm olumsuzlukları aşmış olduğunu düşündürüyor. Onca yükün, onca acının altından, ezilmiş, lime lime çıkmış birine hiç benzemiyor. Uzun bir seyahatten, hatta yüzündeki ifadeye bakılırsa, dinlendirici bir tatilden dönmüş de iş arkadaşlarıyla özlem gideriyor sanki. Acilen toplantı yapmamız gerekiyor. İlgili birimleri yarım saat sonra odamda bekliyorum. Derin bir sessizlik. Şaşkın, duyduklarına inanamayan bakışlar... Nehir'i tanımakta güçlük çekiyor herkes. Deliler gibi sevdiği insanı kaybetmiş, incinmiş, acılı, naif bir eş beklerken şirketten ayrı kaldığı iki ayın acısını çıkararak aradaki açığı kapatmak istercesine hırslı, katı eski haliyle taban tabana zıt bir kadın duruyor karşılarında. Nehir'in sıkı sıkıya yapıştığı maskenin altında yatan gerçekleri yalnızca en yakınları, Pınar'la Hakan az çok hissedebiliyorlar ama, onlar bile sezilerinin doğruluğundan emin değiller. Kolay gelsin herkese. İyi çalışmalar... diyerek odasına doğru yürüyen patronlarının peşinden giderken, baş başa kaldıklarında neler olacağının merakı içindeler. Kalın zırh tabakasının gerisine itilmiş duyguların, vurdumduymazlığı çağrıştıran bir kayıtsızlıkla dışavurumu aynı soğuk tavırlar, aynı katı tutum saltanatını sürdürecek mi. Yoksa... Acabalarla daha fazla boğuşmalarına gerek kalmıyor. Odasına girip kapıyı kapattıklarında çözülüveriyor Nehir... Öyle ki, tutmasalar yığılıp kalıverecek oraya. Hıçkırıklarını boğmak için yumruklarıyla ağzını tıkıyor. Pınar'ın göğsünde ağlıyor, Hakan'ın omzunda. Onların da Nehir'den eksik kalır yanları yok. Acıyı tek yürek halinde yaşarken birbirine karışıyor gözyaşları... Buraya kadarmış direncim, diyor Nehir, gözlerini kurulayıp toparlanmaya çalışırken. Dayanırım dedim ama, beceremedim. Dayanma da zaten. diyor Pınar isyanla. Herkes biliyor acının büyüklüğünü. Kendini zora sokmanın anlamı yok. Öyle deme Pınar. Kendimi bırakırsam, bir daha asla toparlayamam. Kapının tıklatılmasıyla bölünüyor konuşmaları. Tolga, içlerinde bir aylık çalışma raporlarının bulunduğu dosyaları masanın üzerine bırakırken, Nehir'in üzerinden alamıyor gözlerini. Biraz önceki kaya sertliğindeki işkadını bu mu. Tolga da yabancı sayılmaz artık. Pınar ve Hakan'la beraber, Nehir'in şirketteki vazgeçilmez sacayağının bir parçası. Ama, toplantıya gelecek diğerleri, bu halde görmemeliler onu. Pınar, Hakan, Tolga ve Nurcan ekip halinde, cansiperane bir gayretle iyileştirmeye çalışıyorlar patronlarını. Pencereler açılıp oda havalandırılıyor. Su, kolonya, kahve... Bulundukları ortam ve şartlarla uzaktan yakından ilgisi olmayan sohbet girişimleri... Merak ettim şimdi, diyor Tolga. Bütün Demir Leydi'ler perde gerisinde böyle gözyaşı dökerler mi, yoksa yalnız bizimkine has bir özellik mi ağlamak. Ben kim, demirden leydi olmak kim, Tolga. diye acı acı gülüyor Nehir. Benimki yalnızca, dışarıya karşı dik durma çabası... Şirketin üst düzey toplantısına katılmak üzere içeriye giren avukat, muhasebe müdürü, personel müdürü, medya uzmanı, biraz önceki güçlü duruşundan ödün vermeyen, tüm varlığıyla işine odaklanmış gerçek bir Demir Leydi'yle, Nehir Sezen'le oturuyorlar masaya. Nehir'in gözlerindeki solmaya yüz tutmuş kırmızılığı, kirpiklerinin dibine oturmuş, gözyaşlarından armağan tuz tortularını fark etmiyorlar bile yüreğinden geçenleri kestiremedikleri gibi... Toplantının akışında daha öncekilere göre, bazı konulardaki birikmişlik dışında, önemli bir farklılık yok. Nehir'in olmadığı zaman diliminde yapılan işlerin raporları sunuluyor önce. Ardından da taslak halindeki yeni projeler üzerinde konuşuluyor. Rapor dosyalarını en ince ayrıntılarına kadar tek tek inceleyeceğim. diyor Nehir. Ama gördüğüm kadarıyla hiçbir eksik yok çalışmalarınızda. Tam tersine, benim olmayışımla kamçılanmışsınız sanki. Kutluyorum sizi ve hepinize teşekkür ediyorum. Toplantı dağılıp baş başa kaldıklarında, ilk başarılı işlerine imza attıkları gün, atom karıncalarım dediği Pınar, Hakan ve Tolga'yla asistanı Nurcan'a ayrıca teşekkür ediyor Nehir. Yapılan işlerde, işlerin yönetilmesinde aslan payının onlara ait olduğunu biliyor çünkü. İyi ki varlar. Onlar olmasa ne yapardı Nehir. Nasıl kalkardı bunca işin altından... *** Önüne konan raporların hepsini eve götürüyor Nehir. Sözüm ona inceleyecek... Soyunup dökündükten sonra, çalışma masasının üzerine dizdiği dosyaların başına geçiyor gerçi ama, henüz ilk raporun ilk sayfasından birkaç paragraf okumuşken, hiç alışık olmadığı biçimde uyuyakalıyor. Kolları masanın üstünde, başını kollarının arasına bırakmış, saçları dosyaların üzerinde darmadağın. Gece uykusu gibi uzun soluklu, dingin bir uyku değil bu. Fazla uyuyamıyor zaten. Olsa olsa bir ya da iki saat. Birileri dürtmüş gibi irkilerek uyanıyor. Kaskatı kesilmiş bedeni. Aynı konumda hareketsiz kalmaktan bacakları uyuşmuş. Doğrulup kalkıyor. Bir önceki uykusuz gecenin bu geceye getirisi diye yorumluyor zamansız uyumasını. İki saatlik uykuyla işe git, üzerine yorucu, hırpalayıcı bir gün geçir olacağı budur. diye çıkışıyor kendine. Bu gece zamanında yatıp uykusunu almalı ki yarına, yeni güne dinlenmiş olarak uyanabilsin. Ne var ki isyankâr bedeni verilen komutları dinlemiyor. Bir şeyler atıştırıyor ıhlamur, bal, tarçın karışımı (ablasının iddialı tarifi) hazırlayıp içiyor. Raporlara göz atıyor yeniden, televizyon seyrediyor. Bütün bunların, yatıştırmak yerine diriltici etki yaptığını fark edince, kanepeye uzanıp İzmir'de okumaya başladığı romanı alıyor eline. Sabaha karşı roman bitiyor. Gözlerinde hâlâ uyku yok Nehir'in. Akşam, dosyaların üzerinde kestirdiği kısacık uykuyla gidiyor ikinci iş gününe... B ir gün öncesine göre, daha da yorgun Nehir. Güneş ışığına bakmakta zorlanıyor. Gözyaşlarının tuzuyla zaten kavrulmuş gözleri, uykusuzluktan kıpkırmızı. Kirpiklerinin üzerinde tonlarca yük var sanki. Koyu renk güneş gözlüklerini takınca rahatlar gibi oluyor. Fiziksel rahatlamanın dışında, kendine ait kalmasını istediği tüm gizlerini de saklıyor bu siyah camlar. Uzağında durmak istedikleriyle arasına set çekiyor koruyor, kolluyor onu. Dışa vurmak istemediklerini de içinde tutuyor dışarıya sızmalarını, yayılmalarını, her önüne gelenin bilir bilmez yorumlarıyla yok yere örselenmelerini engelliyor. Bir çift koyu renkli camın koruyucu kalkanının ardına sığınarak iş yoğunluğuna kaptırıyor kendini. Gün içinde, o yoğunluğun tekdüzeliğini bozan birkaç ziyaretçisi oluyor Nehir'in. İstanbul'a döndüğünü duyan, eski işyerinden birkaç çalışma arkadaşı ve açılışa davet ettikleri işyeri komşularından şirketlerini temsilen gelen, halkla ilişkiler bölümlerinden iki kadın... İş arkadaşlarının yanında daha rahat davranabiliyor Nehir, ama şirket temsilcilerinin karşısında ölçülü ve mesafeli olmaktan yana. Bu yüzden de siyah camların gerisinde durmaktan son derece memnun. Ancak, akşamüzeri gelen iki özel konuğunun karşısına, yüzüne maske gibi yapıştırdığı kapkara gözlüklerden arınarak çıkabilir. Patronu olmanın ötesinde canından, kanından bir yakınıymış gibi bağlandığı iş konusundaki önderi, yol göstericisi Nevzat Bey ve onun en az kendisi kadar sevecen, dost yürekli eşi Sedef Hanım... Gözyaşları içinde sarmaş dolaş oluveriyorlar bir anda. Nehir'e Nokta Ajans'ın yan kolu olma şansını tanıyan ve yeni şirketin kuruluşunda başrolü oynayan, yanı sıra İzmir'deyken her gün telefonla arayarak yanında olduklarını hissettiren bu iki güzel insana çok şey borçlu Nehir. Yaptıkları onca şey yetmezmiş gibi, yurtdışında oldukları için o zor günlerinde yanına koşamadıklarına hayıflanıyorlar hâlâ... Sedef Hanım'ın kaygılı bakışları, Nehir'in gözlüğünün altından çıkan kan çanağına dönmüş gözlerinde. Geçti artık güzel kızım, diyor kadife yumuşaklığındaki okşayıcı ses tonuyla. Yaşadıklarını azımsadığımı sanma sakın. Acının çok taze olduğunu da biliyorum. Ama bir şeylerin geride kaldığını kabullenip, geleceğe çevirmelisin yüzünü. Ne diyorsunuz siz Sedef Hanım. diyor Nehir. Hangi gelecekten söz ediyorsunuz. Bugün'ümü bile yaşayamıyorum ben. Dün'de kaldım. Ne bugün, ne gelecek... Beni yaşama bağlayan ne varsa, dün'de var. Haklısın kızım, çok haklısın, diye araya giriyor Nevzat Bey. Ama ilk günkü acı, aynı şiddetiyle sürse kimseler dayanamaz buna. Asla bitip tükenmeyeceğini düşündüğün o acı, zaman içinde şekil değiştirip dayanılır hale gelecek. Ve sen yaşamını sürdüreceksin... Birden ayılıyor Nehir. Nevzat Bey ve Sedef Hanım'ın 12 yaşındayken yitirdikleri kızlarının acısı üzerine konuştuklarını fark ediyor. Kendi acısını yücelterek onların yarasına tuz basmış olmanın ezinciyle gülümsemeye çalışıyor. Zamanla belki, diye mırıldanıyor, kendisini affettirmek ister gibi. Onun yumuşamasını fırsat bilen Nevzat Bey, Bir yerden başlamalısın ama, diyor. Örneğin bu gece, neden hep beraber yemeğe çıkmayalım ki. Henüz çok erken. Böyle bir şeye hazır değilim... Hazır olmanı isteseydik, önceden haber verirdik, diyerek gülüyor Sedef Hanım. Sonrası yok, daha sonrası olmayabilir. Yaşanan acı deneyimler, hiçbir şeyi ertelememesi gerektiğini öğretiyor insana. İtiraz etme seni yemeğe götürmeye geldik, götüreceğiz de... *** Bebek'teki balık restoranına girerken, adımları geri geri gidiyor Nehir'in. Suçluluk duygusu her yanını sarmış. Acımasız bir yargıç gibi, Senin yerin burası değil. diye haykıran içsesine hak veriyor. Neşelenmeye, gülmeye, keyiflenmeye gelmiş bu insanların arasında ne işim var benim. diye içten içe sorguluyor kendini. Ben istemedim gelmeyi Deniz... Dostlarımızın hatırı için. Kıramadım onları. Bağışla beni... Nevzat Bey'le Sedef Hanım, Bebek Koyu'nu tüm güzelliğiyle gözler önüne seren manzaraya karşı, camın önüne oturtuyorlar Nehir'i. Kendileri de karşısına geçip yan yana oturuyorlar, öyle ki üzerine titredikleri konuklarına eşit uzaklıkta olsunlar. Karı koca, iki garsonun iki tarafından tutarak getirdiği ahşap meze tepsisinden, el çabukluğuyla birbirleriyle yarışırcasına seçtikleri küçük tabaklarla masayı donatıveriyorlar. Nehir'in canının çektiği tek bir yiyecek yok içlerinde. Ara sıcak, ana sıcak tuzlu balık laflarını da ilgisizce dinliyor. Suç yiyeceklerde değil, Nehir'de. Kazayla beraber acıkma güdüsünü de yitirmiş sanki. Bıraksalar, lokma koymayacak ağzına. Yemek için yaşayanlardan hiç olmamıştı zaten. Ama şimdi, yaşamak için bile değil, ölmemek için yiyor. Çok zayıflamışsın, diyor Sedef Hanım. Şu bileklere bak hele... Eriyip yok olarak öbür tarafa, sevdiğinin yanına gitmeye niyetleniyorsan, daha önce bunu başaran kimse olmamış, haberin olsun. O halde neymiş. Yemene bakacaksın... Eski fotoğraflarında incecik görünen Sedef Hanım'ın kızını kaybettikten sonra aldığı kiloların altında yatan neden, bu demek. Geldiğinden beri ilk kez gülümsüyor Nehir. Benzer acıları yaşamış insanların anlayışlı, olgun, paylaşımcı ifadesi var yüzünde. Haklısınız, diyor. En kısa zamanda eski kiloma dönmeye çalışacağım. Hemen işe koyul o halde, diye masaya serpiştirilmiş mezelerden Nehir'in tabağına servis yapıyor Nevzat Bey. Tabağına konulanlardan davet sahibi dostlarını memnun edecek kadar yiyemese de uzun zamandır ilk kez birileriyle beraber olmaktan, onlarla bir şeyleri paylaşmaktan keyif aldığını hissediyor Nehir. Uzaktan uzağa kulaklarına dolan o şarkının nağmelerini duyuncaya kadar... Şimdi uzaklardasın Gönül hicranla doldu Hiç ayrılamam derken Kavuşmak hayal oldu Kalabalığın uğultusuna karışıp gidecek hafiflikte çalınan şarkının sesi, pencere önünde yer alan upuzun masadaki grubun ricasıyla yükseltilip, yetmezmiş gibi koro halinde söylenmeye başlanınca... dayanacak gücü kalmıyor Nehir'in. Şimdi uzaklardasın Deniz, diye mırıldanmaya başlıyor. Gönül hicranla doldu... Hiç ayrılamam derken... Kavuşmak hayal oldu... Son iki dizede hıçkırıklarını
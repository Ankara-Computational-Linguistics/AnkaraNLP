kelama, İslam bilgilerine, Türk atasözlerine, folkloruna, devlet örgütüne, felsefeye, ahlaka, toplumbilime, matematiğe, astronomiye, hekimliğe, düş yorumu sanatına daldı. Bu gerçekleri Kutadgu Bilig'i okurken öğreniyoruz (Dilaçar, 1988 22). Görüşü, düşünüşü, usa vurması keskin olan Yusuf'un öğrenim ayrıntılarını yakından bilmiyorsak da felsefe, ahlak ve toplumbilim alanında aşağı yukarı çağdaşı olan iki Türk filozofunu anlayışla okuduğunu, onların öğretilerini benimsediğini biliyoruz. Bunlardan biri, Farabi (870 - 950) , ikincisi de Buhara'nın Efşene köyünde doğmuş olan İbn Sina (980 - 1037) idi. Yusuf ‘un doğumundan elli altmış yıl önce, Farabi bu dünyadan göçmüştü fakat İbn Sina, hala yaşamakta olup Yusuf'un doğduğu zaman yani 1018 yılı sıralarında Hazar Denizi'nin güneydoğu köşesinde, İran'ın Cürcan şehrinde bulunuyordu. Balasagunlu Yusuf belki doğrudan doğruya İbn Sina'nın talebesi olmamış olabilir fakat, Farabi ve İbn Sina'dan etkilendiği ve onların görüşlerini benimsediğinde şüphe yoktur (Dilaçar, 1988 22 Külekçi, 2005 20). 9 Balasagunlu Yusuf Kutadgu Bilig'i Balasagun' da yazmaya başladı. Yusuf 1069 da Balasagun ‘da yazmaya başladığı bu eseri 1070' de Kaşgar' da tamamlamıştır (Külekçi, 2005 19 Dilaçar 1988 21).Yusuf eserini, on sekiz aylık bir çalışmadan sonra tamamladı ve o günün hükümdarı olan Süleyman Arslan Han'ın oğlu Hakan Tavgaç Buğra Kara Han Ebu Hasan'a sundu. Hakan eseri beğendi, ödül olarak da Balasagunlu Yusuf'a Has Hacib unvanını verdi ( Dilaçar, 1988 22). Doğu Türkistan'daki bütün İslam merkezlerindeki, Fars edebiyatının çok açık tesiri altında vücuda gelen en eski Türk klasik eseri Balasagunlu Yusuf'un yazdığı bu eserdir. Kitabın ismi, mevzuunu göstermek bakımından manalıdır. Kutadgu , ‘saadet veren' yahut ‘padişahlara layık, şahane' manasına gelir (Köprülü, 2011 190). Kutadgu Bilig Hakaniye Türkçesiyle yazılmış didaktik bir eserdir. Eser klasik mesnevi tarzında yazılmış tevhit ve naatlarla başlar, 88 bölümden, 6645 beyitten oluşur (Özden, 2007 17). Kutadgu Bilig'in bugün bilinen üç nüshası vardır (Has Hacib, 2005 37- 47) * Viyana Nüshası Uygur yazısıyla yazılmıştır. 1439'da Herat'da bulunmuştur. Tokat'a, oradan İstanbul'a götürülmüş, Hammer tarafından İstanbul sahaflarından alınarak Viyana Milli Kütüphanesine bağışlanmıştır. * Kahire Nüshası Arap harfleriyle yazılmıştır. 1896'da Kahire Hidivlik Kitaplığının Alman müdürü Dr. Morits tarafından ortaya çıkartılmıştır. * Fergana Nüshası Arap harfleriyle yazılmıştır. Zeki Velidi Togan tarafından Türkistan'ın Fergana ilinin Namangan kentinde bulunmuştur. Kutadgu Bilig'in yazılışında, karşılıklı konuşma tarzı kullanılmıştır. Bu konuşmalardan maddi ve manevi saadet yolları araştırılırken eserde dört temel şahıs konuşturulur. Bunlar adaleti, saadeti, aklı, kanaat ve akıbeti temsil eden şahsiyetlerdir. Bunlardan Töre = adalet , Gündoğdu isimli bir hükümdardır. Kut = saadet, Ay- Toldı adında bir vezirdir. Öke = Akıl , Öğdülmüş adında Ay – Toldı' nun oğlu olan sonraki vezirdir. İrfan = kanaat ve akıbet, Odgurmuş adında bir zahittir. Öğdülmüş' ün akrabasıdır. Bunlardan başka eserde Ay – Toldı' nun Hacip'le buluşmasını temin eden Küsemiş, huzura kabulü sağlayan Hacib, arada 10 hizmet gören oğlan, haber getiren Yumuş'çu ve zahidin yanında çalışan Kumaru da eserde zikri geçen şahsiyetlerdir. Küsemiş arzu ve özlemi, Kumaru vasiyet'i temsil eder(Has Hacib, 2005 28). Kut kazanma bilgisi olan Kutadgu Bilig, bir bakıma baştan sona Töre'nin (yasa – ahlak ) zuhur tarzı, hükümleri ve dayandığı temel prensipleri anlatan bir eser hüviyetindedir. Eserde devamlı soran, sorulan Töre, istediği cevapları, kut, akıl ve irfandan alır. Akıl ve irfan eserde Kut' dan gelmektedir. Töre ‘nin tanımlanmasını akıl ve irfan yapmaktadır(Özden, 2007 19). Kutadgu Bilig' de ahlaki değerler, hukuk, devlet, sosyal ve ekonomik hayata ait kavramlar görülmektedir. Eserde, devleti yöneten insanların erdemli kişilerden seçilmiş olması gerekliliği dikkat çekmektedir. Böylece, bir çeşit yeteneklilerin yönetimi diyebileceğimiz model de görülmektedir (Özden, 2007 19). Yusuf inanmış bir müslümandır. O Allah'ın varlığına ve birliğine, akla müracaat etmeksizin gönülden inanıyordu. Allah insanı seçerek yaratmış ve ona en büyük erdemleri vermiştir. Her iyilik ve kötülük Allah'tan gelmekle birlikte insan ne ekerse onu biçer. İbadet gereklidir, fakat bu tek başına bir amaç değildir. İnsanın iyiliği, onun toplum içinde faydalı olup olmamasıyla ölçülür. Ölüm kavramı, insanları iyi yola yöneltmek için en önemli etkenlerden biridir. İyi ve kötü işler için ödül ve ceza olarak, cennet ve cehennemden çok, bu dünyada insanların onlar hakkında verdikleri hüküm önemlidir. Arkada iyi ad bırakarak ölmek ve öldükten sonra da bu iyi ad sayesinde yaşamaya devam etmek işte, insan için en yüksek amaç ve asıl ödül budur. Eserin kaleme alınmasındaki asıl amacın, insanları şairin düşündüğü ideal bir hayata kavuşturma olduğu açıktır (Has Hacib, 2005 29 ). Kutadgu Bilig, insana her iki dünyada tam manasıyla kutlu olmak için gereken yolu göstermek amacıyla yazılmış bir eserdir. Birbiriyle çok sıkı bağlı olan birey, toplum ve devlet hayatının ideal bir şekilde düzenlenmesi için gereken anlayış, bilgi ve erdemlerin ne olduğu, bunların ne şekilde elde edileceği ve nasıl kullanacağı üzerinde duran şair, bununla kendi devrinde gündelik hayatın üstüne yükselenlerin düşüncelerine tercüman olmuştur. O birçoklarının iddia ettiği gibi, iyi olmaları için mevki sahiplerine tatsız mecazlarla ahlak dersi veren kuru bir öğütçü 11 değildir. Yusuf, bu eseriyle insan hayatının anlamını çözümleyen ve onun toplumun, dolayısıyla da devletin içindeki görevini saptayan bir felsefe, bir hayat felsefesi sistemi kurmuştur(Has Hacib, 2005 29). Türk Mitolojisi Yusuf Has Hacib, Yaradılış ve Türeyiş efsanelerinden başlayarak mitolojideki kavramları eserinde kullanmıştır. Örnek olarak Türkler, akıllı kimselerin akıllarını büyük denizlere benzetirlerdi. Çok akıllı ve bilgili insanlara aklı tengiz (aklı deniz gibi) demek, onların adetlerindendi. Bilgi denizi deyimi Kutadgu Bilig' de biligligke bolgay, biligdin tengiz ( bu kitap bilgili için, bir bilgi denizi olacak) şeklinde kullanılmaktadır.  Türk Tarihi Ve Kültürü Yusuf Has Hacib, olması gereken şekilde Türk Tarihine vakıf bir düşünürdür. Kutadgu Bilig'de Türk folkloru ile atasözleri, dil, sanat ve medeniyete ait kavramlar kültürel zenginlik içinde sunulur.  Eski Türk Dini Yusuf Has Hacib, imanı kuvvetli bir müslümandır. Bununla beraber İslam ile çelişmeyen eski Türk dininin kavramlarını da eserinde kullanmıştır. Eserde Allah adı yerine Tanrı, İdi, Bayat, Ugan gibi kelimeler geçer. Adeta eski Türk dininde İslam'daki Esma'ü'l – Hüsna' ya karşılık teşkil eden kavramları kullanmaktadır. Mengü Tengri (Ebedi Tanrı), Mungsuz Tengri (Varlığı kendinden olan Tanrı).  İslam Dini Yusuf Has Hacib eserine besmeleyle başlar. Allah'a övgü peygambere övgü ile de devam eder. Bu da göstermektedir ki Yusuf, İslam ile hemhal olmuş bir şahsiyet taşımaktadır. Bununla birlikte, eserdeki bazı beyitlerin de manasını ayet ve hadislerden aldığı gözlenmektedir.  Maturidi'nin etkisi Semerkantlı Türk din bilgini olan Maturidi'nin (M.S. 862-944) düşünceleri, Türklerin dini ve ahlaki hayatında derin izler oluşturmuştur. O, Türklerin kelam ilminde itibar ettikleri bir âlimdir. İslam'ın örfe verdiği değer çerçevesinde, töre'nin getirdikleri ile İmam Maturidi'nin 12 tevhit ve ahlak görüşü, tasavvuf erbabını ve Türkleri etkilemiştir. İslam dininin ilkelerini akılcı ve ilmi bir şekilde açıklayıp, düzene sokan Maturidi'nin sistemi, Yusuf'u da yönlendirmiştir. Ahlak teorisinde akıl iyinin, kötünün, güzelin ve çirkinin kendisi ile kavrandığı bir ölçüdür. Maturidi'nin ahlaki değerleri hiç bir halde değişmeyenlerle, şartlara ve durumlara göre değişenler olmak üzere iki kısma ayrılır. Bunlara getirdiği izah tarzı bizde, onun ahlaki değerler arasında mutlak ve göreli olanlar olmak üzere bir ayrıma gittiği kanaatini uyandırmaktadır. Mutlak ahlaki değerler, Allah'ın iradesinden bağımsız, objektif bir varoluşa sahiptir ve akıl ile kavranırlar. Şart ve durumlara göre değişen göreli ahlaki değerler ise, akıl ile değil, Allah'ın emir ve yasaklarıyla belirlenmektedir. Aklen göreli olan bu değerler, vahiy ile görelilikten kurtulmakta ve mutlak bir değer karakteri kazanmaktadır. Kutadgu Bilig'de de ahlaki değerlerin mutlak ve göreli oluşu dengeli bir şekilde kullanılmıştır. Yusuf, inanmış bir Müslüman'dır. O Allah'ın varlığına, akla müracaat etmeden gönülden inanıyordu. Allah, insanı seçerek yaratmış ve ona büyük faziletler vermiştir. Her iyilik ve kötülük Allah'tan gelmekle beraber insan ne ekerse, onu biçmektedir.  Farabi'nin Etkisi Farabi'ye göre, Hikmet, en mükemmel şeyleri en mükemmel ilimle bilmektir , yani Kut'u bilmektir. Bu bilgi, Tanrı-evrentoplum-insan-saadet-Tanrı çemberini Meratibu'ul Mevcudat ı, akılların akl-ı evvelden çıkıp akl-ı evvele dönüşünü bilmektir. Hikmet aslında Tanrı'nın bir vasfıdır. Tanrı, hikmetle kendi özünü bilir bu yaratmadır. Hikmet, insanda bir erdemin adıdır. Kutadgu Bilgde'de aynen kutun kutdan çıkıp kuta dönüş çemberi vardır. Erdemli kişi kutun bu hareketini bilir ve davranışlarıyla ona katılır Hakka'l –yakin'e erer. Varlığın özünün, Köni Törü (adalet) olduğunu anlar. Bögü bilge olur. Kutadgu Bilig'de Tanrı'nın söz konusu edilmiş isimleri, sıfatları ve fiilleri aynen Farabi'nin eserlerinde söz konusu edilmiş olduğu gibidir. Özellikle her iki tarafta da Tanrı'nın ilmi, hikmeti, adaleti ve kudreti, yani yaratma fiili üzerinde durulmuştur. 13  İbn Sina'nın Etkisi Otto Albert, Yusuf Has Hacib'in bir İbn Sina talebesi olduğunu söylemektedir. Yusuf Has Hacib, birçok benzetme ve temsillerde, İbn Sina'dan ilham almıştır. Hayır ın ahlaki haz'la uyumlu olması ve mesut bir hayat için bu iki şartın mevcudiyeti hususunda Yusuf, üstadına uymuştur ki, bu tamamen Aristotalesî bir telakkidir. Yusuf Has Hacib'in şer telakkisi de İbn Sina'dan farksızdır Ona göre şer, hayrın mutlak zıttı değildir, belki ancak geçici bir tesiri haiz ve kendisinin zapt ve iradesiyle hayrın kemale ermesine yarayan bir engel veya noksandır. Âlim, salim, Salih mevhumuna cahil, hasta, şerir karşılık olmaktadır. Talim sayesinde, cahiller âlim olur, tedavi yolu ile hastalar iyi olur, terbiye ile şerirler tehzib ve ıslah olunurlar. Ana babaların evlatlarını, hükümdar ve devletin milletin fertlerini terbiyeye borçlu ve bundan tamamıyla mesul olmaları tarzındaki Aristoteles'in telakkisine İbn Sina'da olduğu rastlanmaktadır. (Özden, 2007 20-35). gibi Yusuf Has Hacib'de de Ahlak kelimesi Arapçada yaratma, yaradılış ve yaratılmış gibi manalara gelen halk ile aynı kökten olan hulk veya huluk kelimelerinin çoğuludur. Kavramsal karşılığı ile huy, hal ve hareket tarzı gibi manalara gelen ahlak, insanda yerleşmiş bulunan bir karakter yapısını ifade etmekle birlikte, bireyin iradi hareketleriyle ilgilenen bir alan olarak da karşımıza çıkmaktadır. Zamana, toplum ve kültürlere göre değişiklik gösteren davranış yöntemlerine karşılık, zorunlu ve değişmeyen ahlak kurallarını ihtiva eder (Yılmaz, 2001 9). İnsanın korktuğu zaman yüzü sararır, utandığı vakit kızarır. Bu gibi irade dışı ve gelip geçici durumların meleke ile, dolayısıyla ahlak ile ilgileri yoktur. Bu tür psikolojik olaylar ile nefes almak, kalbin çalışması, ani ışıktan gözün kamaşması gibi biyolojik olaylar iyi veya kötü gibi değerlendirmelere konu olmazken, ahlaki davranışlar hakkında her zaman iyi veya kötü şeklinde hüküm verilir. Bir davranış veya olayın ahlaki değerlendirmeye konu olmasının öncelikli şartı, iradi olarak yapılmış olmasıdır (Kandemir , 1980 25-26). Tanımlara bakıldığında, herhangi bir eylemin ahlaki sayılması için, öncelikle iradi faktör öne çıkmakta yani, kişinin kendi iradesi ve isteğiyle dışarıdan veya içeriden herhangi bir zorlamaya gerek kalmaksızın ortaya çıkan davranış olabilmesi ve geçicilik arz etmeyen kalıcı bir özelliği yansıtması o davranışa ahlakilik boyutunu kazandırmaktadır. İslam düşüncesinde ahlakın, kendisiyle tanımlandığı meleke nefiste iyice yerleşen özellik demektir. Mesela her biri birer meleke olan cömertlik, yiğitlik, iffet, hayâ gibi meziyetler, ahlaklı insanların sahip olduğu birer özelliktir. Cömert bir insanın malı mülkü yok olup fakir düşse bile, ondaki cömertlik melekesi kaybolmaz. 14 Esasen cömert olmadığı halde herhangi bir korku, ümit, riya veya etrafındakilerden utanma gibi bazı iç ve dış tesirlerle kesesini açan bir kimsenin bu durumu cömertlikle izah edilemez, çünkü o, ya başkalarının ısrarı ile yardım eder veya yardım etmediği takdirde kendisine cimri diyecekler korkusuyla, yani fikri bir zorlama neticesinde paralarını istemeye istemeye verir. Bu durumda, içinde büyük bir cömertlik arzusu bulunduğu halde, verecek parası bulunmayan kimseye cimri denemeyeceği gibi, ortada göz koyacağı bir mal bulunmadığı için, açgözlülüğü ortaya çıkmayan tamahkâr kişiye de iffetli denemez (Kılıç, 2007 173). Batı dillerinde ahlak karşılığında kullanılan Yunanca ve Latinceden türetilmiş iki kelime vardır. Ethics ve moral. Ethics Yunanca ‘Ethos' kelimesinden gelmektedir. ‘Ethos' bir sosyal grubu diğerlerinden ayırt eden örf, adet, töre ve sonra da alışkanlık, karakter anlamlarına gelir. ‘Moral' adet, karakter, hal ve hareket tarzı demek olan Latince ‘Moralis' kelimesinden türetilmiştir (Muslehuddin, 1978 1-2). Ahlakın terimsel anlamda kullanışına bakıldığında ise Türkçede ahlaklı , gayri ahlaki , ahlaksız ve ahlak dışı gibi kullanımlar bulunur. Bunların dışında bir de ahlak alanının dışında olan anlamında bir ahlak dışılık söz konusudur (Kılıç, 2007 177). Ahlaki terimi, felsefi bir metinde kullanıldığında, iki anlama gelir ilk olarak, insanın değer hükümlerinde bulunabilme kapasitesine işaret eder. Bu anlamda ahlaki terimi, doğru veya iyi hakkında hüküm verme kabiliyeti olmayan kişiye delalet eden ahlakdışı veya ahlak ile ilgisiz gibi terimlere karşıt bir anlamda kullanılır. İkinci olarak ahlaki terimi, davranışları ahlaki niteliklerle uyumlu olan bir kişiye delalet eder. Bu ikinci anlamında, ahlaki terimi yerine ahlaklı terimi kullanılır, ahlaksız veya gayri ahlaki terimleri ile karşıt olur (Sahakian, 1974 2). Ahlak terimi insan tabiatı hakkındaki kanaatleri, iyi ve arzu edilir şeyler hakkındaki değerlendirmeleri, yapılması ve yapılmaması gereken hususları belirleyen kuralları, bizi doğru ve yanlış bir hareket tarzını seçmeye sevk eden sebepleri kapsar. Bu durumda ahlak insanın karakter yapısı, yapıp etmeleri, bunlarla ilgili değerlendirmeleri ve davranışlarını düzenleyen genel kurallarla ilgili olur (Kılıç, 2007 177). 15 Mutluluk kavramına gelindiğinde ise, net bir tasvir yapabilmenin güçlüğü burada da kendini gösterir. Mutluluk düşünce tarihinin en temel felsefe ve ahlak sorunlarından biri olduğu gibi, insanlığın da bıkıp usanmadan peşinden koşturduğu en büyük hedeflerinden olagelmiştir. O zaman mutluluk, kendi başına ele alınan bir kavram olmaktan uzak görünmektedir. Mutluluğun ilintili olduğu en önemli kavramın ahlak olduğu, hatta birçok tanımın ahlak üzerinden yapıldığı göz önüne alınırsa, ahlakın mutluluk üzerindeki önemi de ortaya çıkmış bulunmaktadır. Arapça saide kökünden türetilen saadet kelimesi mutlu olmak, kuvvetli ve uğurlu olmak gibi manalara gelir. Mutluluk insanların sürekli arzuladıkları ve hiçbir zaman vazgeçemedikleri bir eğilim olarak tanımlanabileceği gibi, hayra nail olma, mesut ve bahtiyar olma, insanın haz duyacağı bir hal içinde olma olarak da değerlendirilebilir. Saadetin zıt anlamı olarak, şekavet kelimesi gösterilebilir. Şekavedin, sıkıntıya girmek, başını derde sokmak, meşakkat ve acı çekmek gibi anlamları vardır. Yıldız'a göre, saadet yani mutluluk ilahi yardımla gerçeklesen huzurlu bir hali, şekavet ise, ilahi yardımın olmadığı huzursuz bedbaht bir ruh halini ifade eder (Yıldız, 1997 1- 4). Arapçada saadet olarak tanımlanan kelimenin İngilizce karşılığı olarak happiness kavramı kullanılır. Happiness zengin olma talihi anlamına gelir. Türkçede ise, mutluluk sözcüğü bütün isteklerin yerine getirilmesi anlamında kullanılır. Mesut olma kavramı mutluluk ile eş anlamlıdır(Acaboğa , 2007 15). Mutluluk kavramı açısından, ahlak ile ilintili olarak ise genel anlamda şu türden saptamaları yapmak mümkündür (Pieper, 2005 133).  Mutluluğa ulaşma çabası, her insan eyleminin vazgeçilmez bir uğrağıdır.  Mutluluk kendiliğinden ortaya çıkmaz başarılması durumunda anlam dolu bir yaşam sağlayacak bir pratiği fiilen gerçekleştirerek oluşur.  Mutluluk ahlakın normatif değil, betimleyici bir kavramıdır. İnsan mutluluğa ulaşmaya çalışmamalıdır, ama doğası gereği her zaman ulaşmaya çabalamaktadır. İnsan sadece tüm gücüyle iyi davranmaya çalışmalıdır. 16 Diğer bir kavramımız olan, din kavramına gelindiğinde ise mutluluk, ahlak kavramlarında olduğu gibi din kavramı için de ortak bir tanıma ulaşmak aslında oldukça güç görünmektedir. Dinin tanımlanmasındaki zorluğun iki sebebi vardır Birincisi, dinin çok yönlü, çok boyutlu bir gerçeklik olması ve basit hiçbir unsura indirgenmeye imkân vermemesidir. Dini düşünmenin, hissetmenin, davranışın ve ilişki kurmanın bir yolu olarak düşünürsek, o insan ve toplum hayatının her boyutunda yer almaktadır. Bu yüzden de bütün boyutlarıyla dinin, tek bir tanım altında ortaya konulması oldukça güç görünmektedir. İkincisi de, bilim adamlarının ele alışlarında din, kendi kişisel anlayış ve eğilimleri doğrultusunda bir sınırlılık içinde görülmüş olmasından kaynaklanmaktadır. Burada daha çok dinin belli bir boyutu ya da işlevinin merkeze alınması ve bütün bir dini gerçekliğin buna indirgenerek kavramlaştırılması söz konusudur (Hökelekli, 2010 37-38 ). Din aslen Arapça bir kelime olup, anlam bakımından oldukça zengin bir yapıya sahiptir. Sözlük anlamı itibarıyla yol, itaat, ceza, üstünlük, adet, mükâfat, millet gibi manalara gelmektedir. Kur'an'da ve hadislerde birçok farklı manada kullanılan bu kelime kavramsal olarak inanmayı, bir yaratıcıya itaat ve ibadet etmeyi, ahlaki davranışları, iyilikleri, toplumsal düzeni, doğru yolda ilerlemeyi ifade eder (Ece, 2000 142–143). Dinin özsel tanımı Bu bakış açısı dini olguları, kültür içinde yer alan kendine özgü bir gerçeklik olarak kabul eder. Dinin, asli ve değişmez bazı unsurları vardır ve bunların başka bir sosyal ve kültürel alana indirgenmesi mümkün değildir (Hökelekli, 201 37-38 ). W. James'e göre din tabiatüstü ilahi ve kutsal bir varlık ile ilişkili olan inançların, tasavvurların, tecrübelerin, duyguların, işaretlerin, dilin ve davranışların bütünü dür. (Hökelekli, 2010 38) Dollahite ‘ ye göre din kutsal arayışını ve erdemi teşvik edici öğreti ve rivayetlerle yapılan inanç sözleşmesidir. (Hökelekli, 2010 39) Bu tanımlarda dikkati çeken unsurları şöyle ifade edebiliriz (Hökelekli, 2010 39). 17 Din tabiatüstü ve kutsal olduğuna inanılan bir varlığı temel alır. Tabiatüstü ifadesi, doğal dünyanın güçleri ve insani arzulardan bağımsız, onları aşan ve kendi bağımsız hakikati ile var olan bir yüce varlık anlamındadır. Din de insana nispetle bu aşkın özelliği ile dinin ana konusu Allah'tır. İnsanın ötesinde nesnel bir gerçeklik olduğuna inanılan Allah aynı zamanda dindar insanın kendisiyle şu veya bu anlamda ilişkide bulunduğu, kendisine bağlı olduğunu hissettiği içsel, şahsi bir gerçekliktir. Böylece, inanan kimsenin iç dünyasında etkili bir kutsal güç, kişisel ve öznel bir gerçeklik olması bakımından içkin olma özelliğine de sahiptir. Buna bağlı olarak, din bireyin hayatında belli tarzda ve ölçüde inanç ve uygulamalar, düşünce ve tasavvurlar, duygu ve tecrübeler, tutum ve davranışlar olarak kendisini ortaya koyar. Bu anlamda din kişilerde bağlılık ve sadakat uyandırır. Ve din inanç, öğreti, ahlak ve kutsalla ilgili tutum ve davranışlardan oluşur. Dinin işlevsel tanımı Bu tür tanımlar, dinin bireysel ve toplumsal hayatta karşıladığı işlevlere odaklanmaktadır. Buna göre din, bireylerin dünyevi olayları ve tecrübeleri değerlendirmelerine ve anlamlandırmalarına imkan tanıyan sembolik bir bütündür. Geertz'e göre din varoluş konusunda genel mahiyette kavramlar dile getiren insanlarda güçlü, derin, kalıcı motivasyonlar ve ruhi eğilimler uyandıracak tarzda etkilerde bulunan bir semboller sistemi 10 iken Batson ve Ventis'in tanımına göre dinin kaynağını, varoluşun ve hayatın anlamını gayesini sorgulayan pek çok soruya cevap bulma isteği oluşturmaktadır (Akt. Şengül, 2007 20). Dinin, ona inanan insanların bireysel ve toplumsal hayatlarında varlığı tespit edilebilen birçok etki ve işlevleri mevcuttur. Bazı din tanımları da bu işlevlerden bir veya bir kaçını temel alır. Örneğin Erich Fromm'a göre din Bir grup tarafından paylaşılan, o grup üyelerine kendilerini adayabilecekleri bir hedef sunan ve onlara ortak bir davranış biçimi veren bir sistemdir. Buna bağlı olarak yazar, her türlü ideolojik ya da insani tutkusal bağlanma biçimlerine din denilebileceği sonucuna varmaktadır (Hökelekli, 2010 40). 18 Glock ve Stark'ın Fert veya toplumların kutsal olduklarına inandıkları şey, nihaî anlamlar ile ilgili problemler üzerine yoğunlaşan semboller, inançlar, değerler ve uygulamaların kurumlaşmış bir sistemidir şeklindeki tanımında ise dinin bireysel işleviyle toplumsal tezahürü iç içe geçmektedir (Akt. Şengül, 2007 20). Dinin ana konusunun ölüm olduğundan yola çıkılarak, yapılan bir başka tanım ise şu şekildedir Din canlı varlıklar olduğumuzu ve mutlaka bir gün bizimle birlikte diğer canlı varlıkların öleceğimizi bilmemiz olgusundan doğan sorunların sorumluluğunu, tek tek şahsen yüklenmeye bizi sevk eden her şeydir. Bu tanımda da üzerinde durulan şey, dinin ölümü kabullenme ve buna bağlı olarak sorumluluk yüklenme işlevlerine dikkat çekilmektedir ( Hökelekli, 2010 40). Bu ve benzeri tanımlarda dinin beli bir özelliği, işlevi merkeze alınarak, bütün bir dini sistemi ona göre düzenleme çabası vardır. Gerçekte bu tür tanımlar dini bir ya da birkaç işleve indirgeme gibi sakıncalı bir yol izlemektedir. Genel anlamda bakıldığında ise dinin birey ve topluma yönelik birçok etki ve işlevinden söz etmek mümkündür (Hökelekli, 2010 41-43)  İnanılması gereken doğruları açıklar, Allah ile ilişki kurmanın yol ve yöntemlerini, kurallarını verir.  Hayat, ölüm, kader, acı, mutluluk gibi temel varoluşsal sorunlarla ilgili açıklamalarıyla insana bütüncül bir dünya görüşü kazandırır.  Din, varoluşu ve gerçekliği yorumlayarak kimliğin bir tanımı vasıtasıyla insanı bu bütünlüğün içerisine yerleştirir. Böylece bireyin hayatını anlamlı kılar.  İnsanın sınırlarını ve görevlerini bildirerek, vicdanında büyük bir sorumluluk duygusu uyandırır. Nasıl yaşanması gerektiğine dair bir hayat rehberi sunarak insanı aydınlatır, belirsizlikten kurtarır.  Kişinin öz karakteri, duygu ve gönül dünyasında yer tutar, arzu ve ihtiyaçları, korku ve ümitleri, eksikliği ve sınırları ile ilgilenir. Değer ve anlamın en üst ilkesi olarak kişide köklü değişimlere ve gelişmelere yol açar.  İnanan bireyler arasında, gönül birliği sağlayarak, toplumun değişik kesimleri arasındaki bütünleşmeyi ve dayanışmayı kuvvetlendirir. 19  Dinin işlevselliği bireysel, toplumsal olmak üzere iki taraflı ele alındığında kişinin karakter gelişimin de, vicdani besleniminde, zihinsel şemasında ve tabii ahlaki yapısında çok önemli bir etken olduğu görülmektedir. Yine aynı şekilde, din toplumsal anlamda da huzur ve disiplin kaynağı olarak değerlendirilebilinir. 2.2. Din Dışı Temellendirme Din dışı temellendirmeler, akıl, sezgi veya duygu olabilir. Bu temellendirmelere bağlı olarak ahlak ekolleri oluşmuştur. Mutluluk Ahlakı (Eudaimonizm) Ahlak, filozoflar tarafından değişik şekillerde ele alınmıştır. Eski Yunan ahlak felsefelerinin başlıca sorusu, mutluluktur. Mutluluk, insan davranışlarının son gayesi olarak kabul edilmiştir. İnsan hayatını ‘mutluluk' olarak gören bu ahlak felsefelerine, ‘mutlulukçuluk' anlamında ‘eudaemonism' denmektedir. Bu ahlak teorisinin esas karakteri, gayeci oluşu ve insan davranışlarını yöneldikleri gayeye göre değerlendirmesidir (Kılıç, 2007 255). Ekolün en önemli isimleri Antisthenes, Diyogenes, Stoacılar, Sokrates, Platon ve Aristotales'tir ( Kiraz, 2007 46). Antisthenes ‘ e göre erdem, arzu yokluğundan ibarettir ve bu mutluluk için kendi başına yeterlidir. O, arzuların doyumunu sağlayabilecek herhangi bir şeyin iyi olabileceğini kabul etmez. O'na göre insanın iyiliği, erdemden ibarettir ve erdem, 20 bütün dış dünyaya karşı dik başlı bir bağımsızlık ve gönül tokluğuyla sağlanır. (Kiraz, 2007 46) Bir diğer filozof olan Diyogenes ‘de ise mutluluk vasıtaları olumsuz özellikler taşıyordu. O'na göre insan, doğuştan azla yetinir çünkü hiçbir şeye ihtiyaç duymaz. Böylece araçların eksikliğini hissetmez ve bu eksiklik içinde mutluluğun tadını çıkarır. Diyogenes, birçok bakımdan haklıydı çünkü doğanın bize sağladığı araçlar ve bahşettiği şeyler çoğaldıkça ihtiyaçlarımız da artar çünkü ne kadar çok araca sahip olursak, o kadar çok ihtiyaç ortaya çıkar ve insan artık azla tatmin olmamaya başlar, gönül gitgide huzursuz olur. Diyogenes ‘in felsefesi, mutluluğa giden en kısa yoldu, insan azla yetinerek, kendini her şeyden mahrum bırakarak mutlu yaşar ( Kiraz, 2007 47). Tamamen ahlaki konularla meşgul olan ilk filozof ise Aristo'ya göre Sokrat'tır. Görevinin , insanları fazilet ve bilgelik peşinde yürümeye ikna etmek olduğunu söyleyen Sokrat'a göre, fazilet ile bilgi aynı şeydir. Doğru nun ne olduğunu bilen insan, doğru davranışta bulunur. Başka bir ifade ile kimse bilerek kötülük işlemez. İyi bir hayat yaşamak için, iyi hayatın ne olduğunu bilmek lazımdır. Kötülüğün kaynağı, cehalettir. Bilgi, ahlaki davranışta bulunmak için araştırılır. Bilgi böylece bütün ahlaksal eylemlerimizin kaynağıdır. Sokrates ‘de iyi, güzel, yararlı kavramları hep bir anlamdadır. O'na göre, hoş ve yaşamı acısız kılan işler güzeldir, her güzel iş de iyi ve yararlıdır. Belli bir ereğe hizmet etmeyen bir iyinin olacağına inanmaz. Öyleyse iyi, yararlı olmaktan başka bir şey değildir. İyi, yararlı olduğuna göre, hiçbir insan yaptığı işten daha iyilerinin bulunduğunu bilip de yapmamazlık etmez. Öyleyse, bir insanın iyiyi yapmaması sadece bilgisizlikten gelir. Bilgisizlik denen şeyse değerli şeyler üzerinde yalan yanlış şeyler bilmek, iyiyi kötüden ayıramamaktır(Akarsu,1982 39-40). Kısaca ifade edecek olursak, Sokrat'a göre, erdem bilgidir. Bilginin içeriği ise, iyi dir. İyi, doğrunun ne olduğunu bilmektir. İyiyi bilen, erdemli olduğuna göre, erdemli olan da mutlu olur. Erdemli olmanın faydası kişiyi mutlu etmesidir. Eflatun ‘un ahlak anlayışına gelindiğinde ise, onun ahlak anlayışı temelde insanın ‘en yüksek iyi' yi elde etmesine yönelmiştir. O'na göre en yüksek iyi nin 21 elde edilmesi, insana gerçek mutluluğu temin eder. Bu manada Eflatun'un ahlak felsefesi de eudaemonist karakterlidir. İnsanın bu en yüksek iyiliğinin, akli ve ahlaki bir varlık olarak şahsiyetinin gelişmesi, ruhunun doğru tarzda eğitilmesi ve hayatının genel bir ahengi olduğu söylenebilir. Ruhu, olması gereken bir mertebede olan insan, mutlu olur. ‘Philebos' diyaloğunda Eflatun, insan için bu üstün iyiliğin neden ibaret olduğunu araştırırken, onun ne sırf hazdan ne de sırf bilgelikten ibaret olduğu sonucuna varır(Eflatun, 1959 98-99). Filozofa göre, mutluluğu temin eden iyilik, haz ile bilgeliğin doğru olarak karıştığı bir hayatta aranmalıdır. İnsanın en yüksek iyiliği, Tanrı'nın bilgisini de ihtiva eder. Hatta dünyadaki ilahi uygulamanın farkına varamayan insanın, mutlu olması mümkün değildir. Mutluluk, faziletli yaşamakla elde edilir. Bu da Tanrı'ya elden geldiği kadar benzemekle olur. Demek ki, ancak faziletli insan, gerçek manada mutlu olur. Fazilet ruhun iç düzeninden, sağlığından ve uyumlu olmasından başka bir şey değildir. Bilgelik, cesaret, itidal ve adalet olmak üzere dört esas fazilet vardır. Bilgelik, aklın faziletidir cesaret, korkulacak ve korkulmayacak şeyler arasındaki aklın hükmüdür. İtidal, kendi kendine hâkim olmak demektir. Bu da ruhun iyi olan tarafının kötü olan tarafına hâkim olduğu zaman gerçekleşir. Adalet ile bütünün uyumu kurulur. Adaleti kendinde gerçekleştiren insan, öteki faziletlere de sahip olan en mükemmel insandır. Adalet, ruhun üç bölümünün kendine düşen ödevi yerine getirmesi ve kendi sınırlarını hiçbir zaman aşmaması ile gerçekleşir (Eflatun, 1945 76). Eflatun, birey olarak insanın mutluluğunun, tam olarak, ancak toplum içinde gerçekleşeceğine toplumun mutluluğun da, gerçek manada devlette tahakkuk edeceğine inanır. Gaye ise, bütün devlette elden geldiğince büyük bir mutluluk sağlamaktır(Kılıç, 2007 256). Sokrates'in bireyci ahlakına karşılık Eflatun'un ahlakı toplumsal bir ahlaktır. Eflatun, ahlak ile siyaset arasında benzerlik olduğunu vurgular. Her ikisinin amacı da insanın mutlu olmasını sağlamaktır. Erdemlerin bilgiyle bilinebileceğini, öğretmeni Sokrates'ten alan Eflatun, bilginin ve erdemlerin, insanların ruh durumlarına göre dağıtıldığına inanır. Her insan bir erdemle doğar. Yönetici, bilgelik ve adalet 22 erdemine sahipken askerler cesaret erdemine yönetilen vatandaşlar ise, itaat erdemine sahiptir(Özden, 2007 77). Aristoteles'e gelindiğinde ise, Aristoteles'in ahlak anlayışının da eudaimonist karakterli olduğu söylenebilir. Buna göre her sanat ve her araştırmanın, aynı şekilde her eylem ve tercihin, bir iyiyi arzuladığı düşünülür. Bir gaye olarak arzulanan bu iyilik mutluluk tur. Gayeci olan Aristoteles, insan için iyiyi temin eden fiille ilgilenir. Bu sebeple iyi her şeyin yöneldiği şey dir. Her fiilin kendisi için aranan bir gayesi vardır (Özden, 2007 77). Görüldüğü gibi, Aristo'nun ahlak felsefesinde, her fiilin sırf kendisi için aranan bir gayesi vardır ve bu nihai gaye, her fiil için aynıdır. Bu sebepten Aristo, insan için bu nihai gayenin ne olduğunu, bunu araştıracak disiplinin hangi bilim dalı olduğunu ortaya koymaya çalışır. İnsan için bu nihai gayenin veya iyinin ne olduğunu araştıracak bilimin siyaset olduğunu söyleyen Aristo insan ve devlet için iyinin aynı olduğunu ifade eder. Aristo'ya göre ‘insan için bu nihai gaye' , muayyen ahlaki kanaatlerin dikkatli bir mukayese ile elde edilir. Ancak iyi ve kötü hakkında insan kanaatlerinin çeşitliliği ve uyumazlığı yüzünden, matematikteki gibi kesin ve açık tarzda, bu iyinin ne olduğunu açıklayamayız. Bu durum ahlak felsefesinin konusundan kaynaklanır. Çünkü, ahlak felsefesinde biz başka türlü olmaya elverişli olan veya çoğu zaman öyle olan insan fiil ve davranışlarıyla ilgileniriz. Oysa matematikte, öncesiz-sonrasız ve zorunlu olan şeylerle uğraşır ve kesin cevaplara ulaşırız. Bu sebeple her alanda ancak konunun doğal yapısı izin verdiği ölçüde kesinlik aranmalıdır (Aristoteles, 2014 51-60 ). İnsan için iyi veya gayeye ‘mutluluk' adı verilmesinde, insanlar arasında ittifak olduğunu kabul eden Aristo, mutluluğun ne olduğunu araştırırken onun bir ‘hayat tarzı' gibi göründüğünü söyler. ‘İnsan için en yüksek iyinin, beşeri bir faaliyet gibi gözükmesine karşılık haz, şeref, zenginlik ve tek bir ‘iyi ideası' da olamayacağı neticesine varan Aristo, onun iki özelliğine dikkat çeker a- Kendisi gaye olan bir şey olmalıdır. b- İnsanı tatmin etmek konusunda kendi kendine yetmelidir. 23 Mutluluk, iyi'nin bu iki özelliğini de kendinde taşır. Aristo ‘nun ifadesiyle mutluluk, kendisi gaye ve kendine yeter bir şey olarak gözükmektedir (Aristoteles, 2014 82) Ayrıca Aristoteles iyi'yi, dış iyiler, ruh ve bedenle ilgili iyiler olmak üzere üçe ayırır. Ve Aristoteles'te faziletler de ikiye ayrılır (Aristoteles, 2014 83-86) a- Düşünce faziletleri b- Karakter ve ahlak faziletleri Karakter fazileti alışkanlıkla elde edilmiş, insandaki bir istidat veya huydur. Faziletin kazanılmasında haz ve elem de önemli rol oynar. Aristoteles'e göre, faziletli insan, dürüst davranışlarda bulunmaktan haz duyar haz ve elemler arasında nasıl tercih yapacağını bilir. Ayrıca fazilet, tercihlerimizde orta yolda olma huyudur. Akıllı insan, ahlaki feraset sahibidir. Aristoteles ruhun ilmi yetisinin faziletine teorik bilgelik adını verir. Teorik bilgelik , bir şeyi delilleriyle ispat etme istidadı sayesinde doğrudan doğruya kavrayan aklın birliğidir. Yani, tümevarım ve kıyas ile elde edilen bilgi yani doğrudan doğruya kavranan bilginin bütünüdür (Aristoteles, 2014 86). Ruhun düşünüp karar veren yetisinin faziletleri ise, doğru bir kural yardımıyla bir şeyden meydana getirme istidadı ve pratik bilgelikten ibarettir. Pratik bilgelik, insan için iyi olan davranışta bulunma istidadıdır. Pratik bilgelikte basiret önemli bir rol oynar. Basiret, tercih edilen bir gaye için uygun olan ortayı bulma kabiliyetidir (Özden,2007 78). Düşünce faziletlerini bu şekilde açıklayan Aristo, mutluluk hakkında şunları söyler Mutluluk, fazilete uygun bir faaliyet olduğuna göre, onun en yüksek fazilete uygun faaliyet olarak anlaşılması mantıkidir. En yüksek fazilet ise, bizdeki en iyi şeyin faziletidir. Bizdeki en iyi, en değerli şey akıldır. Demek ki mutluluk, aklın faziletine uygun bir faaliyettir. Bu faaliyetin ‘derin düşünmek karakteri' vardır. Çünkü ‘derin düşünmek', faaliyetin en yüksek ve en devamlı şeklidir. Ahlaki faaliyet ile derin düşünmek faaliyeti arasındaki ilişki hususunda, Aristo şunları söyler Ahlaki faaliyet, sadece ruh ve bedenden mürekkep insana, en iyi hayatı tesis eder. Fakat insanda ‘nous' adı verilen ilahi bir unsur vardır ne olarak isimlendirilirse 24 isimlendirilsin onun mahiyeti, bizi yönetmek ve varlık üzerindeki düşünmeyi şerefli ve ilahi kılmaktır. Bu ilahi unsurun faaliyetinde yani derin düşünmek faaliyetinde insan en tam mutluluğu tecrübe eder. İşte bu tecrübe esnasında insan, beşerden daha fazla bir varlık yapısına sahip olur. Hakikatin, kendisine aşikâr olarak göründüğü bu akli kavrayış anında insan, Tanrı'ya mahsus bir hayatı yaşar ve kendine yeten mükemmel bir mutluluğa ulaşır (Aristoteles, 2014 113). Görülüyor ki, bütün insanlar için ideal olan şey, ahlaken iyi bir hayat yaşamaktır. Yine bütün insanlar, kendilerinde ilahi bir unsur taşıdıklarından, Tanrı'ya mahsus bir hayatı yaşamaya da kabiliyetlidirler. Böylesi bir hayatı sağlayan, insandaki ilahi unsur ‘nous' un fazileti olan, derin düşünmek faziletidir. Aristo'nun ruh hakkındaki genel kanaatinden farklı olarak nous, ‘bir bedenin formu' olarak değil , ‘saf form' olarak gözükür. Nous, insandaki, Tanrı'ya en çok benzeyen şeydir. Nous'un bedende bulunması, kaptanın gemide bulunmasına benzer. Nous insanda, onun bir parçası olarak değil, saf bir form halinde bulunur. Saf bir form olması sebebiyle, varlığı bütün maddi şartlardan bağımsızdır. Dolayısıyla o, ebedi olarak varlığını sürdürür (Akarsu, 1982 141- 142). Buraya kadar söylenenlerden de anlaşılacağı gibi Aristo, ahlak teorisini akıl ile temellendirir. Akıl bir taraftan metafizik ve matematiğin konusu olan değişmez ve zorunlu en yüksek kanun ve hükümleri doğrudan doğruya kavrar ve ilk prensipleri elde eder. Aklın bu faaliyetinde insan, mutluluğun kemaline ulaşır. Diğer taraftan akıl, olumsal ve değişebilir insan fiilleri üzerinde düşünüp, insana ‘doğru olan ortayı' gösterir. Başka bir ifadeyle, teorik yönüyle ahlaki ilk prensipleri tespit eden akıl, pratik yönüyle de bu prensiplerin özel durumlara nasıl tatbik edileceğini insana gösterir. 25 Hazcılık (Hedonizm) Aristippos, Hegesias ve Epikür'ün ahlak felsefelerinde hayatın gayesi, en yüksek hazza erişmektir iyi olan, sadece hazdır bundan dolayı onların ahlak felsefelerine hazcılık (hedonizm) adı verilir (Akarsu, 1982 23). Aristippos (M.Ö. 435 – 335) ‘ a göre insanın amacı hayattan zevk almaktır. Ona göre her varlık hazzı arar ve elemden kaçar haz ise sadece kendisi için istenir. Doğal olan hiçbir şey utandırıcı değildir. Mutluluğun ereği ise hazdır. Olabileceği kadar uzun süreli haz filozofun baş ilkesidir, ancak bu haz, ölçülü olmalı, acıya dönüşmemelidir. Bilgelik de bunun için gereklidir(Kiraz, 2007 53). İnsanın isteklerinin ise her zaman yerine gelmesi mümkün değildir. Bu anlamda filozofun felsefesi kötümser bir yapı kazanmış, hatta onun taraftarlarından ölüme methiyeler yazanlar bile olmuş ve bu anlayışa göre, sonuç olarak bize elemden başka bir şey vermeyen bu hayatı yaşamaktansa ölmek daha iyidir türü bir düşünce ortaya çıkmıştır (Çağrıcı,2000 116-117). Diğer bir Hedonizm taraftarı olan Hegesias ise, hiç kimsenin mutlu olamayacağını söyler, çünkü ona göre insan vücudu, pek çok ihtiras ve hastalıklarla doludur, bundan doğan elem ve ıstıraplar, bir çeşit yayılmayla ruha geçerler. Ayrıca kader, bizim düşünce ve ümitlerimizi boşa çıkarır, öyle ki hayat ile ölüm, eşit olarak istenilebilecek bir şey olur. Ona göre, mutluluk bir kuruntudur ve imkânsızdır, mademki yaşamanın gayesi hazdır ve mademki biz bu hazzı ne yaparsak yapalım elde edemeyeceğiz, şu halde kendimizi öldürmeliyiz. Kötümserlik, ümitsizlik ve intihar, bu ekolun doğal sonuçlarından sayılır( Kiraz, 2007 54). Epikür'e göre de (M.Ö 341-270) ‘ e göre de ahlaki iyi, haz ile ahlaki kötü de acı ile aynı şeydir. Bir hareket failinde acıdan çok haz uyandırıyorsa ahlaken iyidir. Faziletin değeri, insana verdiği haz da aranmalıdır, faziletin kendisi değil, verdiği haz insan için gayedir(Akarsu, 1998 92). Filozofa göre mutlu bir hayatı gerçekleştirmenin iki şartı vardır Ölüm ve Tarı fikrinin, davranışlarımız üzerinde hiçbir tesiri olmamalıdır. Bütün arzularımız, 26 kolayca tatmin edilebilir türden arzulara, yani basit bir hayat için gerekli arzulara indirgenmelidir (Kılıç, 2012 59). Epikür'ün en üstün iyisi, mutluluktu ya da kendi tanımlamasıyla hazdı bu ise, içsel bir hoşnutluk ve şen bir gönüldür. İnsan kendinden ya da başkalarından gelen bütün serzenişlere karşı emniyette olmalıdır öyleyse bu anlayış, bir bedensel haz ve şehvet felsefesi değildir, bu yönüyle o yanlış anlaşılmıştır. Epikür bir mektubunda, dostlarından birini evine davet ederken, kendisine şen bir gönül ve yoksul bir sofradan başka bir şey sunamayacağını belirtir, demek ki onun hazzı bir bilgenin hazzıydı. Ona göre, mutluluk acının yokluğu halidir ki bu da salt sükûn halidir (Kiraz, 2007 55). Sonuç olarak, Epikür ahlak sisteminde insan davranışlarının nihai hedefi, acı ve korku duygusundan kurtulmaktır. Bunun için insan, bir taraftan Tanrı ve ahiret inancını terk ederek ruhunu sükûnete erdirecek diğer taraftan da arzularını basite indirgeyerek, bedenini sağlığa kavuşturacaktır. İnsan bunları gerçekleştirdiği oranda mutlu olacaktır. Filozofa göre mutluluk, haz ile özdeştir. Haz hem gerçekleştirilmesi gereken en yüksek iyi, hem de ahlaki iyi ve kötüyü belirleyen temel kriterdir. Böylece, ferdi haz duygusu üzerine temellendirilen Epikür'ün teorisinde, ahlaki yükümlülük fikri ile objektif, genel geçer ahlak prensiplerinden söz etmek de imkânsız görünmektedir. Ödev Ahlakı (1724-1804) Kant, ahlak felsefesi tarihinin dönüm noktalarından biridir. Ödev ahlakının fikir babasıdır. O'nun felsefesinde ödev, temelini ahlak yasasına saygıda bulur. O'na göre ödev, bir davranışı, ahlaki yasaya saygıdan dolayı yapma mecburiyetidir. Bir diğer deyişle, bir hareketi sırf ödevden dolayı yapmak demek, her akıl sahibi varlık için geçerli olan bir yasaya göre hareket etmek demektir. Dolayısıyla ahlaken iyi olan bir insan, arzularını tatmin etmeye çalışan insan değil, bütün insanlar için geçerli bir 27 yasaya tabi olup, kendi arzularının tayin etmediği objektif bir ilkeyi takip eden insandır (Kant, 2013 57- 60). Kant ahlaki bilgiyi, a priori bir bilgi türü olarak görür. Bu bilgi, olması gerekenin bilgisidir. Ahlak alanında kendilerine göre hüküm verdiğimiz temel prensiplerin kaynağını Kant, pratik akıl kavramında bulur. Yükümlülüğün temelinin saf akıl kavramlarında a priori olarak aranması gerektiğini söyler. Kant ahlak prensiplerinin nihai kaynağının sadece akılda bulunması ister. Ahlaki değeri olan davranışlar, ancak vazifeden dolayı yapılanlardır. Vazife ise kanuna duyulan saygıdan dolayı davranışta bulunma zorunluluğudur . Dolayısıyla vazifeden dolayı hareket etmek, ahlak kanununa göre, hareket etmek demektir. Ahlak kanununun esas karakteri ise evrensel olmasıdır. Buradaki evrensellik, fizik kanunlarının evrenselliği gibidir (Kant, 2013 95 - 96). Kant'a göre kendi başına iyi olan biricik şey iyi niyet tir. İyi niyet sırf ödevden dolayı harekete geçen bir isteme olduğundan başka bir gayenin vasıtası olamaz (Kant, 1995 91). Kant' a göre ahlaki değeri olan davranışlar ödevden dolayı yapılanlardır (Ülken, 2001 68). Ödevden dolayı yapılan bir eylem, ahlaki değerini, onunla ulaşılacak amaçta değil, onu yapmaya karar vermemizi sağlayan ilkede bulur, dolayısıyla bu değer eylemin nesnesinin gerçekleşmesine değil, eylemi oluşturan istemenin ilkesine bağlıdır (Kiraz, 2007 61). Kant' ın ahlak yasasını ifade eden en temel ifade şöyledir Öyle hareket etmeliyim ki, benim bu davranışta takip ettiğim ilke genel bir yasa olabilsin (Kant, 2013 14). Ona göre, bir istemenin ahlaken iyi olup olmadığını anlamak için keskin bir zeka sahibi olmak gerekmez, yalnızca kendine şu soruyu sormalısın ilkenin genel bir yasa olmasını isteyebilir misin. isteyemiyorsan demek ki kötüdür, hem de sana veya başkalarına vereceği zarardan dolayı değil ilke olarak genel bir yasa olmaya elverişli olmadığı için kötüdür (Akarsu, 1982 96). Kant' a göre ahlaki buyruk, kayıtsız şartsız emretmelidir. Bu şekilde başka bir gayenin vasıtası olarak değil, kendi başına iyi olan davranışları emreden buyruklar ahlakidir. Bu tür buyruklar kesin buyruk adını taşır. Kesin buyruk davranışı, herhangi bir gayeyle ilgi kurmadan, objektif ve zorunlu olarak emreder ve mutlak bir pratik 28 prensip olarak geçerlidir. Ona göre ahlaklılık, ahlaki yasaya itaattir, ahlak yasası da kesin emirdir, şartlı bir emir değildir. Örneğin ahlaki yasa Yalan söylemeyeceksin. dir yoksa Sözüne itimat edilmesini istersen, yalan söyleme. değildir (Kant, 2013 34-38). Kant ‘a göre insan ahlaki bir varlıktır. Yani insan ahlaklı olmaya mecbur bir varlıktır. İnsanı mutluluğa layık kılan şey de yine ahlaktır. Kant'ın burada ahlaklılıkla mutluluğu birleştirmesi insan için en yüksek iyi (summum bonum) İslam düşünürlerinin de en yüce mutluluk dedikleri şeyi oluşturur. Ne var ki, bütün insanlar bir araya gelseler böyle bir iyinin gerçekleşmesini sağlayamazlar. Böyle bir birleşme ancak, Kant'a göre, ahlak kanunlarına göre âlemi yöneten bir mutlak aklın varlığı sayesinde mümkündür (Aydın, 1992 93-94). Çünkü Tanrı'nın varlığını varsaymaksızın en yüksek iyi'nin gerçekleşme imkânı yoktur. Ahlak kanunu, mutlu olmaktan ziyade kendimizi mutluluğa layık hale getirmemizi emreder. Ama mutluluğu ümit etmeye, yaratıklarının mutluluğa layık olmasını isteyen ve mutluluğu onlara verebilecek olan Tanrı vasıtasıyla hak kazanırız. Çünkü, mutluluk ümidi,ilkin ancak din ile başlayabilir (Kılıç, 2007 213). Demek ki en yüksek iyi, pratik olarak ancak ruhun ölümsüzlüğü varsayımı ile mümkündür. Dolayısıyla ruhun ölümsüzlüğü, ahlak kanununa ayrılmaz bir şekilde bağlı bir şey olarak, saf pratik aklın bir postülasıdır. Aklın teorik kullanılışında bu ispat edilemediği için postüla olarak, konulmak zorunluluğu doğmuştur. Ruhun ölümsüzlüğünü inkâr eden, uzun vadede ahlak kanunu inkar etmiş olur. İşte burada ruhun ölümsüzlüğü ile ilgili su hususa dikkat çekilmelidir. Bir taraftan faziletin kazanılması mümkün olmak zorundadır. Çünkü pratik akıl tarafından emredilmiştir. Bu sebepten eğer o bu hayatta kazanılmazsa, içinde onun kazanılabildiği başka bir hayat olmalıdır. Diğer taraftan ise o, ne bu hayatta nede başka bir hayatta asla elde edilemez. Elde edilemez bir ideale doğru sadece sonu gelmez bir ilerleme vardır. Bu durumda sanki ahlak kanunu imkânsızı emreder gibi durmaktadır. Kant bu problemide Tanrı'nın varlığını pratik aklın postülası olarak koymak sureti ile çözmeyi dener (Kant,2014 173). 29 Ve en yüksek iyiyi gerçekleştirmenin şartı olarak, ölümsüzlüğü koyan ahlak kanunu, aynı zamanda ahlak ile mutluluk arasındaki zorunlu sentetik bir bağın şartı olarak da Tanrı'nın varlığına postüla olarak koyar (Kılıç, 2012 48). Filozofa göre ahlaklılık, dini önceden varsaymaz. Başka bir ifade ile kişi, aslında ahlaki vazifesini anlayabilmek için, Tanrı fikrine ihtiyat duymaz. Dolayısıyla ahlaki davranışın nihaî sâiki, Tanrı'nın emirlerine itaat değil vazifeden dolayı vazifedir. Bu durumda ona göre, din ahlaka değil ahlak dine götürür. Bu şekilde ahlak yasası, saf pratik aklın nesnesi ve son gayesi olarak en yüksek iyi kavramı ile dine götürür yani bütün ödevlerin Tanrısal buyruklar olarak bilgisine, yaptırımlar olarak değil yani, yabancı bir istemenin keyfi ve kendileri için tesadüfi olan buyrukları olarak değil her bir özgür istemenin kendisi için olan asli yasalar olarak bilgisine götürür (Kant, 1989 5-8). Sonuç olarak, denilebilir ki Kant'ın felsefi sisteminde ahlak, pratik akıl üzerinde temellendirilmiştir. Aristo gibi, Kant' da en yüksek önemi akla vermiştir. Doğru ve iyinin kavrayıcısı olarak, akıl teorik anlamda tecrübe ettiğimiz dünyanın bilgisini bize verirken, pratik anlamda da ahlaki hürriyet dünyasına ait genel geçer prensipleri belirler. Pratik akıl, hem bilen hemde harekete geçiren hem nasıl hareket etmemiz gerektiğini belirleyen kuralları koyan hemde bu kurallara göre bizi hareket etmeye sevk eden bir yetidir. Dolayısıyla saf pratik akla sahip ahlaki bir şahsiyet olan insan kendi kendini idare eden, kendi ahlak kurallarını kendi koyan hür bir kişidir. İnsanın itaat edeceği ahlak kanunu bizzat kendisinin koyması istemenin otonom yani hür olmasıyla mümkündür. Ayrıca, insanın pratik aklının bir emri olması sebebi ile ahlak kanunu, bütün akıl sahibi varlıklar için genel geçer kesin bir buyruk halini alır ve doğrulanmak için tabiatüstü aşkın bir otoriteye ihtiyaç duymaz ( Kılıç, 2012 51). Ahlak kanunun bir gereği olarak insan davranışlarının gerçekleştirmek istediği şey, mutlulukla ahlaklılığın birleşmesi demek olan en yüksek iyi dir. En yüksek iyinin gerçekleşmesi ise, Tanrı'nın varlığı ile ruhun ölümsüzlüğüne inanmayı zorunlu kılar. Bununla beraber Tanrı'nın varlığı ahlak kanunun genel geçerliliği için değil en yüksek iyinin gerçekleşmesi için şart koşulmuştur. Dolayısıyla, Kant'ın 30 ahlak felsefesinin merkezinde Tanrı değil pratik aklın kumanda ettiği insan vardır (Kılıç, 2012 51). Toplumsal Faydacılık (Utilitarizm) İlkçağ hedonizminde kişi, kendi mutluluğunu gerçekleştirme peşindedir. Yeniçağ hedonist ahlak teorilerinde, söz konusu ferdiyetçi karakter kaybolur. Burada, tek tek kişilerin değil, toplumun mutluluğu gaye edinilir. Kişiyi değil toplumu mutlu eden şey iyi olarak benimsenir. Bu anlayış, toplumsal bir Eudaimonizm'dir yani bencil temellere değil, özgeci temellere dayanan bir yaşama idealidir. Bu ekol, genel fayda ile kişinin çıkarlarını birleştirmek suretiyle faziletin doğacağına inanır. Başlıca temsilcileri, Bentham ve Mill'dir. Felsefe tarihinde bu görüşe, Utilitarizm ( Faydacılık ) denir (bkz. Kiraz, 2007 75). Utilitarizmin en tipik temsilsilerinden biri olan Jeremia Bentham'ın (17481832) Utilitarist ahlak anlayışında ise, mümkün olan en çok sayıda kimsenin olabilecek en büyük mutluluğu öngördüğü ölçüde eudaimomist bir anlayışta temellenmiş sayılır. Utilitarist ahlak, bu amaç ve hedefle bağlantılı olarak yararlılık ilkesini ahlak ilkesi olarak formüle eder. Bir eylem, yöneldiği kimselere en büyük yararları getirdiğinde ahlakidir (Pieper,1999 239). Faydacı etik anlayışında, insanın bencil hazzı yerine, en büyük sayıda insanın yani toplumun hazzı dikkate alınır. Bireysel, bencil hazların birbiriyle çatışma durumu göz önüne alınarak, toplumsal olan ortak haz da uzlaştırmaya gidilir. Bu anlayışa göre, ahlaklı insan şöyle düşünür bir eylem başkaları için haz verici olmadıkça benim için haz verici olamaz. Bu anlamda eylemin doğurduğu sonuçların muhasebesini yaparak, eyleme ahlaki değer yükler. Bu anlayışa göre, ahlaklı insan başarılı bir haz muhasebecisidir. Burada hazzın doğru ölçümü için onun şiddeti, sürekliliği, yakınlığı, güvenilirliği, hızı, verimliliği ve saflığı gibi faktörleri göz önüne almak gerekir (Akarsu, 1998 199). Mill'e göre de, bütün insan eylemlerinin son ereği Antik felsefedeki anlamda en yüksek iyi, tek tek kişiler için olsun, tür için olsun, elden geldiğince acıdan 31 kurtulmak, elden geldiğince sevinç duymaktır. Hem nicelik hem nitelik bakımından her eylemin bu son ereği de zorunlu olarak aynı zamanda ahlaklılığın da ölçütüdür (Akarsu, 1982 172). Mill, haz ve acı duyguları arasında da ayrım yapar. Çeşitli değerleri tanıyan kimse ancak, çeşitli değerler arasında bir karşılaştırma yapabilir. Başka hazları bilmeyen kimse bu konuda bir şey söyleyemez. Bu bakımdan kaba duygulu insanla, bilen düşünen insan arasında da ayrım vardır. Düşünsel ve toplumsal duyguları bir kez olsun belli bir derecede yaşayabilmiş olan insan bu duyguları duyusal hazlarla değiştirmeyi istemeyecektir. Bu her iki haz biçimini, beden hazlarını ve düşünce hazlarını tanıyan kimse, düşünce hazlarını üstün tutacaktır. Elbette daha gelişmiş yetileri olan, düşüncelerini geliştirmiş insanın mutlu olması daha güçtür, daha fazla şeylere gereksinmesi vardır mutlu olabilmek için. Düşünce bakımından gelişmiş, gereksinimleri çeşitlenmiş insanın mutluluğu bulması daha güçtür. Ama böyle bir insan Mutlu bir budala olmaktansa mutsuz bir insan olmayı üstün tutar (Akarsu, 1998 173). Ahlaklılığı Mill'in anlayışı ile şöyle tanımlayabiliriz İnsan davranışlarındaki norm'ların toplamı. Bunların yerine getirilmesiyle bir mutluluk durumu elden geldiğince geniş çevreye götürülebilir. Yoksa insanın yaşamında gerçekten bir mutluluğa erişip erişmeyeceği Mill'e göre sorunsaldır. Ama bir eudaimonist elden geldiği kadar dünyayı acıdan kurtarmaya çalışmalıdır. Ancak toplumun gelişmesi, bilimin ilerlemesiyle bunlar yenilecektir (Akarsu, 1998 173). Mill'in sistemindeki ferdin, toplumun mutluluğunu niçin kendi mutluluğuna tercih etmesi gerektiğinin izahı şu şekilde yapılabilir. Mill'e göre Faydacılık kişiden, kendi ferdi mutluluğu ile başkalarının mutluluğu arasında tarafsız ve iyi niyetli bir seyirci gibi kesinlikle tarafsız kalmasını ister. Ayrıca her insan, toplumun menfaati yani, genel iyi için yürekten bir ilgi ve doğal olarak ferden bir sevgi gösterme gücü taşır. Vazife duygusu ihlal edildiği zaman bu güç, az veya çok şiddette duyulan bir acıdır ki, ahlakça yükselmiş bir insanın vazifesini ihlal etmesini, ona imkânsız bir şeymiş gibi gösterip, tüylerini ürpertircesine ondan kaçındırır. Ahlakın nihai 32 yaptırımı, ruhumuzda doğmuş olan bu sübjektif duygu olmaktadır. Bu sübjektif bir duygu olan sempati duygusuyla geçmektedir (Özden, 2007 99). Yüksek değerdeki ruhi hazlar uğruna, insana acı çekmeye sevk eden esas sebep Mill'e göre, bütün insanların şu veya bu şekilde taşıdıkları haysiyet duygusudur (Özden, 2007 99). Din İle Temellendirme Ahlaki kuralları, insani görevleri ve hayatı tanzim eden esasları insanlara ilk öğreten müessese dindir. Felsefi düşüncelerin, milletlerin hayatı üzerinde elbette büyük etkileri olmuştur. Ancak, bu felsefi sistemler halkın zihnen gelişimine yardımcı olmalarına rağmen, kalplere tesir etmek ve ahlak kurallarını ruhlara yerleştirmek bakımından din ve inanç kadar etkili olamamışlardır (Kiraz, 2007 83). Din ile temellenen ahlak teorilerinin en ayırt edici özelliği, Tanrı'nın varlığı ve vahiy gerçeğinden hareket etmiş olmalarıdır. Ancak, bu ahlak teorileri, temel ahlak kurallarının tespitinde vahye verdikleri öneme göre değişiklik gösterirler. Davranışlara ahlaki iyilik veya kötülük vasıflarını kazandıran, bizzat Tanrı buyrukları mıdır. Sorusuna verilen cevap, değişik dini ahlak teorilerinin ortaya çıkmasına yol açmıştır. Yani bir davranış, Tanrı öyle buyurduğu için mi ahlaken iyi veya kötü olur yoksa bu davranışın kendinde bizatihi iyi veya kötü olması Tanrı'nın onu buyurmasına veya yasaklamasına mı sebeb olur. Bir başka ifadeyle ahlaki iyi veya kötü kavramları, tamamen Tanrı'nın buyruk ve yasaklarına göre mi tanımlanacaktır yoksa Tanrı'nın varlığını kabul eden insan aklı için vahiyden bağımsız olarak, ahlaki iyi ve kötünün bilgisine sahip olma imkânı var mıdır. (Kılıç, 2012 85). Ahlakın dine dayandırılmasına dair birçok gerekçe ileri sürülmüştür. Bunlardan bazıları şöyledir (bkz.Kiraz, 2007 86-88) 33 Ahlak sistemleri, ancak aydın ve bilgin olan az sayıda insanlar tarafından bilinir. Halkın çoğu bu sistemleri bilmez ve bilemez de bu durumda dini ahlak dışlanırsa, bu çoğunluğun ahlaki hareketleri de temelsiz ve amaçsız kalır. Ahlak felsefeleri, sürekli tartışma konusudur hepsi birer teori halindedir. Konu ile ilgili olarak birçok teoriden bahsedilebilir. Ancak, bu teoriler içerisinde ahlak ile ilgili hususlar teorik çerçevede farklı görüşler olarak kalmıştır. Fakat fert ve toplumlardaki ahlaki davranışlar, şüphe ve tereddüde tahammülü olmayan kurallara dayanmalıdır. Felsefeler sadece akıl ve muhakemeye dayanır zihnin bir ürünü olarak fikirler ve önermelerle kıyaslar kurar, istidlaller yapar. Din ise, akılla beraber vicdanlara ve duygulara hitap eder. Kesin emirleri vardır. Keza fert ve toplumları harekete geçirmek için, şüpheli ve tereddütlü değil kesin emirler gereklidir. Ahlak felsefelerinin bir kısmı, bedeni haz ve lezzetlere, menfaat ve faydaya, dayanışma ve diğer gamlık gibi ilkelere dayanır. Bu görüşlerse insanı tatmin etmekten uzaktır. Hepsi de az bi incelemeyle çelişkiye düşerler, ahlak ise yüksek bir ideal olarak insanı bütünüyle kavrayan, maddi ve manevi alanda tatmin eden, yüksek değişmez ilkelere dayanır, bu yüksek ideali ise ancak din sağlayabilir. Dini temel, ahlaki sahaya din dışı hiçbir temelin sağlayamayacağı bir boyut getirir. Bu boyut, hem sevgi hem de korku objesi olan, tüm bunların yanı sıra emirlerine tapınmak seviyesinde saygı duyulup itaat edilen, mükemmel sıfatların hepsini kendinde toplayan ve varlığı zorunlu olan aşkın bi zata, yani Tanrı' ya inanç boyutudur. İşte bu inanç boyutu, akılla değerlendirilip, sevgiyle kabul edilen mutlak ve aşkın varlık olan Tanrı'nın otoritesini ön plana çıkarır. Bu da ahlaki tabloyu tamamen değiştiren bir durumdur. Öyleyse bu konuda şu ifadeler önemlidir Eğer otorite yoksa gerçekte buyruk da yok demektir, eğer tanrı yoksa her şey mubahtır demek te mümkündür (Kiraz, 2007 87). Ahlak prensiplerinin fonksiyonlarını icra etmeleri, ancak evrensel olmaları halinde mümkündür bu prensiplerin evrensellik özelliğini kazanması ise, ahlakın din ile temellendirilmesine bağlıdır çünkü ahlaki prensiplerin aşkın bir varlıkla irtibatı 34 kurulmadığı zaman, evrensellikten bahsetme imkânı da kalmaz. Zira bir insan davranışı, çeşitli çağlarda, çeşitli uluslarda birbirinden ayrı değerlendirmelere tutulabilmekte ve aynı davranış, farklı kişiler tarafından farklı şekilde değerlendirilebilmektedir (Akarsu,1999 7). Seküler ahlak, Tanrı'ya ve dine rağmen bir ahlak anlayışı ve sistemi olabileceğini söyler. Amaç ahlakın merkezine insanı yerleştirmek ve bu yolla doğal ahlak sistemi oluşturabilmektir. Örneğin Francis Bacon (1561-1626)' a göre dini inançların yokluğu, ahlak üzerinde yıkıcı bir etki yapmaz, din olmadan da ahlaklı olunabilir. Bu düşüncelere şöyle cevap verilmiştir. İnsan hem kuralları koyan hem de o kurallara uymakla yükümlü bir varlık olamaz. Birincisi akliliğine, ikincisi de insaniliğine aykırıdır. Eğer otorite Tanrı'dan başka bir kaynak ise, örneğin bir kişi veya bir toplum ise, o kişi veya toplumun ürettiği ahlaki değerlerin ömrü, o kişinin veya toplumun değişime karşı direnebildiği süre kadardır. Oysa ahlaki otorite , insanüstü olmalıdır yaptırım gücü insandan insana değil , Tanrı ‘dan insana doğru olmalıdır (Kiraz, 2007 89-90). Ahlaki rölativizmi kabul etmek demek aynı konuda birbirine zıt iki ahlak fikrinden ikisinin de aynı derece doğru olabileceğini kabul etmek demektir. Din dışı temellere dayanan teorilerinde doğrulama prensibi açısından ahlaki doğruyu yanlıştan ayıracak sabit bir ölçütün olmayışı insanı ahlaki rölativizme götürür. Ahlaki değerlerin mutlak olabilmesi, mutlak bir varlıkla irtibatlandırılması sayesinde mümkün olabilir değerleri mutlak bir varlık ile ilişkilendiren ise yalnızca dindir (Kılıç, 1990 143). İnanan bir insanın bir tek davranışında, çeşitli boyutları birlikte görmek mümkündür. Bazı fiiller ve durumlar bizi bir takım ahlakî talepleri yerine getirmeye çağırır. Fakat ahlakî taleplere rağmen, birçok sebepten dolayı üzerimize düşeni yapmaktan kaçınabiliriz. İşte bu noktada Tanrı inancı araya girebilir. Ve bize, üzerimize düşeni yapmak hususunda yaptırım uygulayabilir (Aydın, 1992 305). Bunu bir örnekle açıklamak istersek, mesela yoksul bir insanın bizden yardım istediğini varsayalım. Bir kişinin yoksul olması ve bizden yardım istemesi her şeyden önce bir olgudur. Buna durumun olgusal boyutu diyebiliriz. Durumu bu düzeyde ele 35 almak ve başka hiçbir şey yapmamak mümkündür. Fakat böyle bir olguya dayanarak kendi kendimize bu insana yardım etmeliyim dersek, yani durum bir talep doğurursa olay yeni bir boyut kazanır ki buna da ahlak boyutu diyebiliriz. Bu boyutun varlığına rağmen kendi maddi imkânlarımızı ön planda tutarak bizden yardım isteyen kişiye elimizi uzatmayabiliriz, yani ahlaki yükümlülüğümüzden kaçabiliriz. İşte böyle bir durum karşısında kalan bir insan eğer Tanrının varlığına inanıyorsa şu şekilde düşünebilir karşımda duran şu yoksul insan, benim kadar saygıya, sevgiye ve mutlu olmaya layıktır. O benim kardeşimdir. Çünkü ikimize de varlık veren tanrıdır. Tanrının katında insan olma bakımından ikimiz arasında bir fark yoktur. Şu anda içinde bulunduğum durumu gören Tanrı, benden yardım etmemi istiyor. Eğer bundan kaçınırsam sadece bu yoksul insanı değil Tanrıyı da gücendirmiş olurum. O halde kendi yararımı ve bencilliğimi bir yana ve bu insana yardım etmeliyim. İşte bu şekilde düşünen bir insan için söz konusu olay, artık başka bir boyut kazanmıştır ki bu da inanç boyutudur (Aydın, 1992 306). Burada inanç boyutunun araya girmesi örnek olarak ele aldığımız olayın mahiyetinde bir değişiklik yapmıyor. Değişiklik, böyle bir olay karşısında kalan insanın tutumunda ortaya çıkmaktadır. Böyle bir değişiklik, ahlaki ödevin yerine getirilmesinde son derece önemli bir rol oynar. İnanç boyutunu içeren bir tutum, ahlaki amaçlardan farklı amaçlara da yer verir. Sözgelişi, ahlak bize adam öldürmenin kötü olduğunu öğretir. İnanç ise, hem böyle bir fiilin kötülüğünden hem de hayatın kutsallığından söz eder ve inananın hayatında, adam öldürmenin kötü olduğuna inanmayla hayatın kutsal olduğuna inanma birleşir. Yani dindar karşılaştığı herhangi bir olayı bir de Tanrının varlığı açısından yorumlar ve kendi hayatında kötüye günahı, iyiye sevabı ekler. Örneğin teist için yalan söylemek sadece kötü değil aynı zamanda günahtır, çünkü o yalan söylemekle Tanrı huzurunda da bir suç işlediğine inanır. Olup bitene bu gözle bakmak yeni ve güçlü bir ahlaki yatkınlık içinde bulunmak demektir (Aydın, 1992 307). 36 Yahudilikte Ahlak Anlayışı Yahudiliği diğer dinlerden ayıran en temel özellik Yahudilerin kendilerini seçilmiş bir toplum olarak görmeleridir. Onları böyle bir düşünceye iten sebep ise, Sina Dağı'nda Yahve ‘nin Hz Musa ile yaptığı ahittir. Yahudi ahlakının temelini, Hz Musa'ya Sina Dağı'nda verilen ve Yahudilerin kendileriyle Yahve arasında yapılan bu anlaşmada indirilen on emir oluşturur. Bu on emir ise şunlardır 1. Yahova'dan başka hiçbir Tanrı'ya inanmamak 2. Hiçbir şekilde put yapmamak ve onlara tapmamak 3. Tanrı'nın ismini boş yere ağza almamak 4. Sabat gününü kutsal bilip o gün de hiçbir iş yapmamak 5. Ana babaya itaat etmek 6. Öldürmemek 7. Zina etmemek 8. Hırsızlık yapmamak 9. Diğerlerine karşı yalan şahitliği yapmamak 10. Komşu fertlerine ve malına karşı tamah etmemek (Köylü, 2012 103-104) Bu emir ve yasaklara bir bütün olarak bakıldığında bunların bir karakter geliştirme amacı güttüğü görülecektir. Yahudiliğe göre, sadece eylemler değil duygu, düşünce ve niyetler de ahlak kurallarına tabidir. İnsan, Tanrı'ya onun emirlerini yerine getirerek, yaklaşabilir ve böylece mutluluğa ulaşabilir. Hıristiyan ahlakını anlayabilmek için, insan tabiatıyla yakından ilgili olan Yaradılış ve Düşüş (asli günah ) doktrinlerinin bilinmesi gerekir. Yahudilik ve İslam 37 ile Hıristiyanlık arasındaki en temel fark insan tabiatına ilişkin anlayış farkıdır. Batı Hıristiyanlığı insanın doğuştan günahkâr olduğunu kabul eder ki, bu kusur ve eksiklik, insanoğlunun Tanrı'ya olan itaatini engellemektedir. İnsanoğlunun tekrar Tanrı'ya ibadet edebilmesi için, kendi tabiatını restore edecek bir kurtarıcıya ihtiyacı vardır. İşte insan tabiatını iyileştirecek olan da insan tabiatında olması gereken İsa ‘dır (Köylü, 2012 138). Hıristiyan ahlakını özetlemek için, en çok kullanılan kelime sevgi dir. Hıristiyan ahlakında anahtar motif Hz İsa'nın şahsında vahyedilmiş olan Tanrı'nın sevgisine karşı içten gelen bir sorumluluk duygusudur. İncillerde zikredilen bir diğer husus ise, mükâfat arzusu ve ceza korkusudur. Fakat, bu ikincil bir öneme sahiptir, ödül için çaba sarf edenler değil sevgiden dolayı çaba sarf edenler ödüle ulaşacaklardır (Kiraz, 2007 108). Hıristiyan ahlakının aradığı erdem, kendini kurban etmektir buna göre insanın ebedi hayattaki kurtuluşu için bu dünyada kendini feda etmesi gerekir. Hıristiyan ahlakında iyi olmak ve iyilik yapmak yetmez, aynı zamanda her türlü dünyevi imkânlardan yüz çevirmek gerekir. Hıristiyanlığa uygun olan bedeni hor görmek, duyulardan, duyuların neşesinden ve genel olarak neşeden nefret etmektir (Kiraz, 2007 111). İslam ‘da Ahlak Anlayışı Terim olarak İslam, Allah'a yönelmek, teslim olmak ve tevhit inancına bağlanmak anlamına gelir. İslam ahlakı dinin temeline yerleştirmiştir. Hatta birçok dini davranış ahlaki gelişimi sağlama amacına yönelik emredilmektedir. Ahlak, dinin ayrılmaz bir parçası olup, tamamen dine dayalıdır. İslam ahlakı insanda denge oluşturmaya yönelik bir sistemdir (Çubukçu, 1994 48). İslam'ın ister bireysel, ister toplumsal nitelikli olsun, kendi müntesiplerinden istediği en temel özellik samimiyettir. Samimiyet, inanç konusunda olduğu gibi, 38 insanlar arasındaki ilişkiler konusunda da ilk sırayı almaktadır. Bu samimiyetin, sevginin ve saygının boyutunu da, diğer tüm dünya dinlerinin de paylaştığı şu hadis teşkil etmektedir bir kişi kendisi için istediğini kardeşi için de istemedikçe gerçek mümin olamaz (Köylü, 2012 173). Kur'an daha çok bireysel nitelikli olmak üzere, her şeyden önce insanın hoşgörü sahibi olmasını, şükredici olmasını, güçlüklere karşı sabretmesini, azimli ve güçlü bir iradeye sahip olmasını, herhangi bir şey hakkında hüküm verirken kuruntu ve iddialardan uzak, gerçek bilgiye dayanmasını, ahde vefalı olmasını, dürüst olmasını, sözünde durmasını, emanetlerini ve ahitlerini gözetmesini, ölçü ve tartıda dürüst olmasını, tutum ve davranışlarında tutarlı olmasını, iyimser ve ümit var olmasını, kötülüğü güzellikle savmasını, hatta kötülüğe karşı iyilik etmesini, harcamalarında dengeli olmasını, ihtiyatlı davranmasını ve itidalli olmasını emreder (Çubukçu, 1994 174). Olumsuz ahlaki nitelikler olarak da Kur'an başta insan öldürmeyi, hırsızlık yapmayı, bozgunculuk yapmayı, fuhşiyyatı, zulmü, azgınlık ve saldırganlığı, miskinliği, cimriliği ve insanları alaya almayı da yasaklamaktadır. Kuran'ın nihai hedefi ahlaklı bireyler ve ve buna bağlı olarak ta ahlaklı toplumlar yetiştirmektir. İşte Kur'an bu ideali başarmak için de, bazı davranışların yapılmasını bazılarının ise, yapılmamasını kesin bir şekilde ortaya koymuştur. Birey ve topluma zarar vermeyen bu iki kesin sınırın ötesindeki davranışları da mubahlar kategorisinde değerlendirerek, insanlara geniş bir yaşam alanı bırakmıştır (Köylü, 2012 175). İslam İtikat Mezheplerinin Ahlak Anlayışları İslam itikadında, ahlakın temelinde bulunan iyi ve kötü problemi ve bu kavramın algılanmasındaki farklılıklar mezheplerin ahlak anlayışlarının da temelini oluşturmuştur. Bu bağlamda temel itikat mezheplerinin genel bir şemasına baktığımızda, bu mezheplerin ahlak tasavvurları ve bu tasavvurlar arasındaki farkları aşağıdaki şekliyle ifade edebiliriz. 39 Bu noktada ilk olarak Eş'ariyye'nin ahlak anlayışına baktığımızda, görülen odur ki, imam Eş'ari'ye göre iyilik kötülük, adalet vs. nin Allah'ın iradesinden bağımsız, objektif ahlak değerleri yoktur iyi ve kötü gibi ahlaki kavramlara muhteva kazandıran Allah'ın emir ve yasaklarıdır. Yani Eş'ari'ye göre, herhangi bir eylem bizatihi doğru ya da yanlış değildir. Tanrı onun öyle olmasını istediği için o eylem doğru veya yanlıştır (Kuyurtar, 1992 44). Yine Eş'ari mezhebine bağlı bulunan Gazzali'ye göre de, hiçbir eğitim ve öğretime tabi tutulmadan, bütünüyle tabii şartlar altında büyüyüp gelişmiş bir insan, iki kere iki dört eder gibi matematik aksiyomlardan ve benzeri zorunlu bilgilerden haberdar olduğu halde, yalan söylemenin kötü, doğru sözlülüğün iyi olduğu şeklinde ahlaki bir bilgiye sahip olamaz çünkü ahlaki bilgiler, doğruluğunu yaygınlığından alan bilgilerdir (Kiraz,2007 124). İslam itikat mezheplerinden bir diğeri olan Mutezilenin ahlak anlayışına baktığımız da da, bu mezhebin ahlakî hükümleri akli ve vahyi olmak üzere ikiye ayırdığını görmekteyiz. Ve yine zorunlu olarak veya deliller yoluyla aklen bilinen hükümlerin, vahye izafe edilmelerine gerek yoktur. Çünkü bunlar hakkında vahiy olsa bile, vahyin buradaki rolü, akılla sabit olanı doğrulamaktan ibarettir. Vahiy olmaksızın bilinemeyen hükümlere ‘vahyi hükümler' denilebilir. Mesela hayvanların kesilmesinin ibadet oluşu, vahiy olmaksızın sadece akıl ile bilinemez. Öyleyse Mu'tezile'ye göre aklen sabit olan ahlaki hükümlerde vahiy, akılla bilineni sadece onaylamaktadır. Akılla bilinemeyen meselelerde vahiy etken rol oynamaktadır (Kılıç, 2012 125). Kısaca Mu'tezili kelamcılara göre iyilik, kötülük, adalet gibi ahlaki değerler, Allah'ın iradesinden bağımsız, gerçek bir varoluşa sahiptir yani davranışları ahlaken iyi veya kötü kılan objektif özellikler vardır. Bir davranışın ahlaken iyi veya kötü olması, Allah'ın onu emretmesi veya yasaklamasıyla değil, o davranışın yapısında bulunan faydalı veya zararlı olma gibi bir takım özellikler sebebiyledir hatta onlara göre Allah'ın bir davranışı emretmesi veya yasaklaması, bu davranıştaki söz konusu özelliklere bağlıdır. Objektif bir varoluşa sahip olan bu ahlaki değerler, Mu'tezili kelamcılara göre genellikle insan aklıyla bilinebilir. 40 Bir diğer itikadî mezhep olan Maturidiyyenin ahlak anlayışı ise, şu şekilde ifade edilebilir. Mâturîdiyye mezhebinin kurucusu İmam Mâturîdi'ye göre iyilik ve kötülük gibi ahlâki değerler, ontolojik anlamda objektiftirler insan davranışları bizzat iyi olanlar, bizzat kötü olanlar ve bu ikisi arasında bulunanlar olmak üzere üçe ayrılırlar insan aklı, ilk iki grubun bilgisine, vahiyden bağımsız olarak sahip iken, sonuncular ancak vahiyle bilinebilir. Ona göre ahlâki iyilik ve kötülüklerin bilinmesinde hiçbir dış etkiye maruz kalmamış olan insan aklı yeterli ise de, insanın gerek ruhsal, gerekse fiziki şartları, aklın şüpheye düşmesine neden olabilmekte ve onun doğru karar vermesine engel olabilmektedir. Bu gibi durumlar göz önüne alındığında, Allah'ın peygamberler gönderip vahiy yoluyla emir ve yasaklarını bildirmesi akıl için bir kolaylaştırma ve hafifletme yani bir yardım ve irşad olmaktadır (bkz. Çağrıcı, 2000 126). Matûrîdî'nin ahlakî değerleri ‘hiçbir halde değişmeyenler ile ‘ şart ve duruma göre değişenler şeklinde ikiye ayırması onun ahlakî değerler arasında ‘mutlak' ve ‘göreceli' olanlar şeklinde ayrıma gittiğini düşündürmektedir. Mutlak ahlakî değerler Allah'ın iradesinden bağımsız, objektif bir varoluşa sahiptir ve akıl ile kavranır. Bu konuda gelen vahyin fonksiyonu, aklın tespit ettiği ilkeleri doğrulamak ve bu ilkelerin sosyal hayata geçirilmesini teşvik etmektir. Yani, akıl ile kavranan evrensel ahlak ilkeleri, yaptırımını vahiyden alır. Şart ve durumlara göre, değişen göreceli ahlakî değerler ise, akıl ile değil, Allah'ın emir ve yasaklarıyla belirlenir. Buna göre aklen göreceli olan bu değerler, vahiy ile görecelilikten kurtulmakta ve mutlak bir değer vasfını kazanmaktadır (akt. Kiraz, 2007 131). Son olarak, İslam itikat mezhepleri arasında ahlak konusuna yaklaşımları bakımından bir karşılaştırma yapmak gerekirse, Eş'arî ve onun yolundan giden kelamcılar, ‘ x, Tanrı istediği için iyidir' görüşünü savunmuşlardır. Bu görüş, iyi ve kötü kavramlarını, Tanrı'nın buyruk ve yasaklarına göre tanımlamakta ve objektif bir değer teorisi kabul etmenin ilâhî gücü sınırlandırmak demek olacağını öne sürmekteydi. Diğer yandan, Mu'tezile mezhebine bağlı olan İslam düşünürleri, genellikle iyi ve kötüyü, eşyanın tabiatına atfediyorlar ve insan aklının, vahiyden bağımsız olarak ahlak ilkelerinin bilgisine sahip olabileceğini ileri sürüyorlardı. Modern terminoloji ile ifade etmek gerekirse Eş'arî ekolü, teistik bir sübjektivizmi, 41 Mu'tezile ekolü ise akılcı ve objektif bir ahlak teorisini geliştirmeye çalışıyordu (Kılıç, 2012 33). Görüldüğü gibi Eş'ariyye'nin teorisinde, ahlak prensiplerini belirleyen, bizzat Allah'ın emir ve yasaklarıdır. Mu'tezile ve Mâturidiyye'nin teorilerinde ise vahiy, ya aklen belirlenen ahlak prensiplerini doğrulamakta, ya da çeşitli sebeplerden aklın yetersiz kaldığı durumlarda, ahlak prensipleri koymaktadır. Dolayısıyla, din ile temellendirilen bu ahlak teorileri, ahlak prensiplerinin doğrulanmasında, vahiy gibi sabit bir ölçüte sahiptir. İslam Filozoflarının Ahlak Anlayışları İslam ahlakını oluşturan ahlak görüşlerinin ortak teması İslam inancına uygun olarak bu dünyada yaşamak ve diğer dünyada vaat edilmiş olan mutluluğa, tanrısal mutluluğa ulaşmaktır. Bu yüzden İslam ahlak geleneklerinin çoğunda inanma, Tanrısal emirlere itaat, sabretme, yardımseverlik gibi ortak değerlere karşı eğilim vardır. Ortak unsurlardan oluşmuş olmakla birlikte, farklı düşüncelerin ortaya çıkması en yüce mutluluk olan tanrısal mutluluğa erişmede seçilen araçların farklı olmasından kaynaklanmaktadır (Kuyurtar, 1992 21). Bu bağlamda genel olarak, İslam filozoflarının ahlak anlayışlarını temel özellikleriyle aşağıdaki şekliyle ifade edebiliriz. Öncelikle ilk İslam filozofu olarak bilinen Kindî'nin ahlak anlayışında insanın kendini bilmesi veya tanıması en önemli husustur. İnsan Kindî'ye göre küçük âlemdir ki bu ahlak bakımından da önemlidir. İnsan gücü nispetinde kendini eğiterek hâkim, âdil, cömert, iyi niyetli, hoşgörülü, hayırlı, gerçeği ve güzeli seçebilen bir varlık düzeyine erişebilir (Özden, 2007 81). Kindî ahlâki erdemleri üstün ahlak biçiminde açıklar ve bunları insanın nefse özgü nitelikleri ve insanın nefsinden kaynaklanan ve dış varlığını kuşatan etkiler yani fiil ve hareketler olmak üzere iki kısımda inceler (Çağrıcı, 2012 130-131). 42 Birinci sınıfa girenler Eflatun'dan beri temel erdemler olarak kabul edilen hikmet, yiğitlik ve iffet erdemleridir. Hikmet genel olarak, eşya hakkında bilgi edinme gücüne özgü bir eylemdir. Yiğitlik, üstünlük sağlama güdüsünden kaynaklanır. Kindî'ye göre, bu yapılması gerekeni yapmak ve ortadan kaldırılması gerekeni de önlemek için ölümü dahi göze alma cesaretini sağlayan bir erdemdir. İffet ise bedenin korunması ve geliştirilmesi için gerekli olan şeyleri sağlama, gereksiz olanlara da ilgisiz kalma eylemidir. Kindî Eflatun ve Aristo ahlakına uyarak bu temel erdemlerden her birinin ifrat ve taksir iki fenalığın ortası olduğunu belirtir. Şu halde her fazilet bir dengedir ve ister fazlalık ister eksiklik şeklinde olsun, her aşırılık rezîlettir (Kaya, 2006 56). Böylece Kindî, nefsin temel güçlerini bir tek erdeme yani adl (adalet) kökünden türemiş olan itidal e icra etmiş bulunmaktadır (Çağrıcı, 2012 131). Bir diğer İslam filozofu olan Ebu Bekr er-Râzî ise et- Tıbbu'r-ruhani adlı eserinde, yirmi bölüm içinde ahlakın temel konularını ele alır. Kötülüklerin neler olduğunu ve onlardan nasıl kurtulmamız gerektiğini ortaya koymak ister (Özden, 2007 83). Râzî ‘nin ahlak kitabına bu ismi vermesi Eflatun'a dayanan görüşten kaynaklanır. Eflatun ‘un görüşüne göre kötülük, sağlıklı davranış olmayıp bir ruh hastalığıdır. Ve bu hastalık felsefe ilmi ile tedavi edilir. Râzî' ye göre, bedenî tıp ve ruhi tıp olmak üzere iki türlü tıp vardır İlki fizik ve fizyolojik hastalıkların önlenmesini ve gerektiğinde tedavisini, ikincisi ise ahlâkî hastalıklardan korunmayı ve bu hastalıkların giderilerek insanın erdemli kılınmasını amaçlar. Et- Tıbbu'rruhani, genel çizgileri itibariyle dünya hayatına karşı ölçülü bir ilgisizliği, ölümü önemsiz görmeyi, sabır, kanaat gibi erdemlerle donanmayı esas alan bir ahlak sistemi teklif etmekte, bu yönüyle Sokrat ahlâkı karakteri taşımakta, akıl ve felsefeyi yegâne kurtuluş yolu olarak göstermektedir (Çağrıcı, 2012 134). Râzî, insanın beşerî tabiatı ve tutkuları konusunda kötümserdir. Çünkü bunlar, düşünüp taşınmaya fırsat vermeksizin insanı sürekli kolay ve bayağı hazlara iter. Tutkulara karşı koyma iradesinden yoksun olanlar, mutluluğu ararken bedbaht olur, 43 sevinci ararken kedere, hazzı ararken acıya boğulurlar. Râzî, insanın bencil tabiatının doymazlığı anlatırken, belki de aynı konuda Hz. Peygamber'den nakledilen bir hadisten yararlanarak eğer insan, dünyanın yarısına sahip olsaydı öteki yarısını da elde etmek için savaşırdı diyor (Çağrıcı, 2012 137). Bu arada Râzî, Eflatun'un ruhi melekeleri üçe ayırdığını nakleder ve bunları düşünen nefis , öfke nefsi ve şehvet nefsi şeklinde adlandırılır. Ahlak, Râzî'nin tabiri ile manevi tababet, nefsin bu belirtilen güçlerinden kaynaklanan davranışların her türlü aşırılıktan uzak ve dengeli duruma getirilmesini amaçlayan, deliller ve kanıtlara dayanan bir ikna yoludur. Her fazilet iki rezîletin ortasıdır ve bu dengeye ancak tutkuları yenmek ve aklın buyruğuna göre yaşamakla ulaşılır. Bu sebeple bütün felsefî akımlarda ve bütün dinlerde tutkuları dizginlemek bir görev kabul edilmiştir. Şu var ki insan, kendini beğendiği ve bütün eylemlerini onayladığı sürece tutkularını yenmesini beklemek boşunadır. Burada ona göre, özeleştirinin önemi ortaya çıkmaktadır. İnsan, öncelikle kendi kusurları ve fiillerinin ahlâki kalitesi üzerinde düşünmelidir. İnsanın bu ahlâki cehdinde akıllı bir kişiyi
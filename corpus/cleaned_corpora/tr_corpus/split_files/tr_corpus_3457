çevirdiğinde ve dünya insanların gerçek anlamda ortak yaşadıkları bir yer hâlini aldığında ülke, millet, ırk gibi kavramlar bize komik gelmeye başlayacak. İnsanoğlu hem biyolojik hem de sosyolojik açıdan evrimleşmeye mahkûmdur. Bu evrimleşmenin sonucunda dünya gittikçe daha kucaklayıcı ve dostça bir yer hâline gelecektir. İşte o zaman çok geç olmadan, bazılarımız umudunu yitirmeden veya ölmeden şöyle diyelim: “Gelin tanış olalım İşi kolay kılalım Sevelim sevilelim Dünya kimseye kalmaz” Yunus Emre Kaynakça: Moorcock, Michael. Modem Zamanlar 2.0. İstanbul: Ayrıntı Yayınları. 2018 AŞK, AİDİYETTİR Mario Benedetti’nin Aşk Kadınlar ve Hayat adlı kitabını elime alır almaz, uzun süredir aşk üzerine düşünmediğimi hatırladım. Büyük aşkları konu alan romanları okuyor, filmler izliyordum. Ancak asıl odaklandığım tema aşk olmuyordu. Siyaset, din, insan doğası, felaketler, hastalıklar, farklılıklar üzerine düşünüyor, bu konuları kafamda süzüyor, kendimle roman ya da film karakterini kıyaslıyordum. Ancak aşk, nedense daha önemsiz, ikincil bir temaymış gibi geliyordu. İnsanların düşünerek, farkında olarak yaptıklarının, bu son derece içgüdüsel ve aniden gelişiveren duygudan daha önemli olduğunu düşünüyordum. Oysa beynimize pek iş bırakmadan, bütün vücut fonksiyonlarımızı harekete geçirebilen o olağanüstü duygu, aşk değil miydi? Aşk üzerine düşünmek derken âşık olmayı kastetmiyorum. Âşık olmak, düşünmemekti. Tam tersine bütün düşüncelerden uzaklaşarak, ruhani dünyada kaybolmaktı. Aşk üzerine düşünmekse, bu duyguyu analiz etmekti. Neden vardı? Vücudumuza nasıl kodlanmıştı? Aklımızın bir ürünü müydü, yoksa biyolojik bir açıklaması mı vardı? Mario Benedetti şiirleriyle, bu soruları bir nevi cevaplıyordu; aşk, hayatta kalma içgüdümüzü güçlendiren bir duyguydu. Âşık olmak demek, çırılçıplak, korunmasız ve ileride olacaklardan habersiz geldiğimiz hayatın, bir anda anlam kazanması demekti. Aşk, hayatın, yorucu ve zor temposuna ve bütün olumsuzluklarına karşılık hâlâ yaşamaya değer olduğunu hatırlatan bir duyguydu. En önemlisi, insanın sevebilme yetisinin diğer yetilerinden daha üstün olduğunu kanıtlayan bir duyguydu. Aşk, hayatta kalmamız için bir araçtı. Lisedeki edebiyat öğretmenim bir keresinde, “Sizce hayattaki en önemli şey nedir?” diye sormuştu. Kimimiz para, kimimiz mutluluk, kimimiz sağlık demiştik. Ancak hiçbirimiz aşk cevabını vermemiştik. Öğretmenimiz de bize, henüz yaşımızın genç olduğunu ve zamanla hayattaki en önemli şeyin aşk olduğunu anlayacağımızı söylemişti. O sıralarda kendisine anlam verememiştim. Ancak tekrar düşündüğümde, anladım ki aşk aslında mutluluğunun, huzurun ve en önemlisi aidiyet duygusunun kaynağıydı. İnsanın hayatta kalması için gereken bütün duygulardı. Üstelik tek ihtiyacınız olan şey, sevdiğinizdi. Budizm felsefesi mutluluğun sırrını, elinizde olan dışında bir şey istememek olarak açıklar. Aşk da bunu sağlıyordu işte. Tek bir bakış, tek bir adım, bir koku, bir sözle yetiniyor ancak size karşılığında yeni bir bakış açısı sunuyordu: Yanımdan geçen adım yanımdan geçen yüzsün ah hayır yapma girme kanıma girmeyelim kanlarımıza unutamayız sonra elveda (Benedetti 31) İnsanı yaşama içgüdüsünden alıkoyan olgulardan biri yabancılaşmadır. Karl Marx’ın teorisinde belirttiği üzere, birey önce çevresine sonra duygularına ve kendine ve en sonunda yaşama yabancılaşır. Aşk, bireye aidiyet duygusunu aşıladığı için, tam tersine bireyi daha çok yaşamaya, kendisini daha çok keşfetmeye, daha çok duygu deneyimlemeye ve çevresini keşfetmeye zorluyor. Sevgiyi paylaşabilmek, aynı zamanda deneyimleri ve düşünceleri paylaşabilme anlamına geliyor. Sevilen kişi uzakta olsa bile kendisine karşı hissedilen aidiyet azalmıyor. Benedetti’nin şiirleri genellikle sadece karısına yazılmış gibi duruyor. Ancak şiirlerde daha gizli bir kadın daha var ve bu da uzun süre uzak kaldığı ülkesi Uruguay. Burada, aslında aşk ve aidiyet arasındaki bağlantının önemine dikkat çekiliyor. Hatta ikisi, aynıymış gibi bahsediliyor. Gerçekten de kendimizi en rahat hissettiğimiz yerler, en çok sevildiğimizi hissettiğimiz yerlerdir. Birisiyle aynı dili konuşuyor olmak veya aynı kültürel altyapının bir parçası olmak bile onu daha kolay sevmemizi sağlayabilir. Çünkü ait hissettiğimiz ortak bir toprağımız vardır. Dolayısıyla aidiyet ve sevginin, iç içe geçmiş, ayrılmaz olgular oldukları söylenebilir: Sendin evet ama şimdi biraz beni tınlıyorsun Bendim evet ama şimdi biraz sana çalıyorum Çok değil, yalnızca bir tık belki çok hafif bir iz, çok tanıdık (Benedetti 24) Aşk Kadınlar ve Hayat sayesinde aşkın en güçlü duygulardan birisi olmasının nedenini sorgulamış ve anlamış oldum. Sonuçta, genlerimize hayatta kalmamız gerektiği kodlanmıştı ve aşk da bu içgüdüyü besleyen bir duyguydu. İnsanın karşısındaki kişiye veya çevreye daha yakın hissetmesini sağlıyordu. Bu sayede hayatı daha anlamlı kılıyordu. Aşk, birisi, birileri, bir yer uğruna yaşamaktı; inatla ölüme meydan okumaktı. Aşk, ait olmaktı. Kaynakça: Benedetti, Mario. Aşk Kadınlar ve Hayat. İstanbul: Ayrıntı, 2015. Baskı İrem Ege TURHAN 21202217 59-101 Neşe ÇETİNER 16.12.2014 SİYAH; BAŞARININ, BİLGİNİN, AZMİN VE CESARETİN RENGİDİR Bugün sağlıklı olan her birey çevresindeki her şeyi görme, duyma ve bunları dile getirme yeteneklerine sahiptir. Ya doğuştan görme engelli olsaydık? Çevremizi hiç tanıyamayacaktık. Nasıl biri olduğumuzu, neye benzediğimizi, arkadaşlarımızı, eşimizi, çevremizi görme fırsatımız hiç olmayacaktı. Ya duyma yeteneğimiz olmasaydı? Annemizin sesinin neye benzediğini, bir annenin sesindeki huzuru, gök gürültüsünü ya da bir müziğin bize hissettirdiği hüznü ve mutluluğu hissedemeyecektik. Ya da tüm bunlara sahip olup ama konuşamasaydık? Gördüklerimizi, duyduklarımızı, duygularımızı dile getiremeseydik, kendimizi savunamasaydık? Bu engellerden sadece bir tanesine sahip olmak bile tüm hayatımızı zora sokarken bu üç engelle doğan ya da ateşli hastalık yüzünden bunları küçük yaşta edinen o kadar fazla insan var ki onların hayatlarının nasıl olduğunu tahmin bile edemeyiz. Sanjay Leela Bhansali’nin yönetmenliğini yaptığı Black filmi bu hayatı birazcık bile olsa anlama fırsatı sunuyor izleyenlere. Üç gün daha görebileceğinizi düşünün. Nasıl tüm ayrıntıları gördüğünüzü anlayacaksınız. Üç gün daha işitebileceğinizi düşünün. Her bir sesin, her bir notanın nasıl özlemle ruhunuza dolduğunu göreceksiniz. Yaşanacak üç gününüzün kaldığını düşünün. Yaşamın tüm saniyelerini nasıl özlemle yaşadığınızı göreceksiniz. HELEN KELLER HELEN KELLER KİMDİR? Sağlıklı bir şekilde dünyaya gelmesine rağmen 19 aylıkken geçirdiği ateşli bir hastalık yüzünden görme, işitme ve konuşma yetilerini yitirmiştir. Bu durum tarifi çok zor bir çocukluk geçirmesine neden olmuştur. Bu durum ailesini de çok zor bir duruma sokmuştur. Ailesi bir daha göremeyeceğini, duyamayacağını ve konuşamayacağını öğrenmeleri üzerine kızlarını eğitmek için bir öğretmen tutmuşlardır. Zorlu bir eğitim sürecinden sonra Helen Keller normal bir eğitim almış ve 1904 yılında da mezun olmuştur. Ama bu sıradan bir mezuniyet değildir. Helen Keller lisans derecesi alan ilk kör ve sağır birey unvanını almıştır. Helen Keller bir mucizedir. Bize azmin, başarının, vaz geçmemenin ne kadar önemli olduğunu öğretmiştir. Ayrıca aynı durumda olan birçok insana da öncülük etmiş onları başarmaları konusunda cesaretlendirmiştir. Black filmi de Helen Keller’in hayatından alıntıdır. Bu zorluklarla dolu hayat tam üç defa filme dökülmüştür. The Miracle Worker, Black ve sonuncusu Türklerin çekmiş olduğu Benim Dünyam. Üçü de birbirinden iyi, üçü de gözyaşlarımızı tutamayacağımız türden. Bir insan hayatı boyunca yüzlerce film izler. Ama hiçbir film bu kadar etkili değildir. Böyle filmler bence insanın karşısına nadir çıkar. Doğuştan veya küçük yaştan bu üç duyuya sahip olamayan insanların hayatlarını tahmin etmek çok zorudur. Eğer imkansız diye bir şey varsa o da kendimizi onların yerine koyup, onların dünyasını görmektir. Onların dünyası sadece acıdan ibarettir. Hiçbir şeyi görüp duymadıkları için konuşamıyorlar. İletişim kurmak çok zor bir şey. Hatta aileleri tarafından ilgilenilmiyorsa ya da ailesi tarafından dövülüyorsa o birey yabani bir şekilde yetişir. Hırçınlaşır ve laf geçirmek çok zorlaşır. Etrafa zarar verebilirler. Kim bu durumun buralara kadar gelmesini isterki? Eğer onlarla iletişim kurmak istiyorsak ilk önce empati yapmak zorundayız. Onları anlamak birazcık da olsa yaşadıklarını hissetmek zorundayız. Bu bize anlatmak veya öğretmek istediğimiz şeyin onlar tarafından kolay kavranmayacağını anlamamıza yardımcı olur. Dolayısıyla onlara yaklaşım şeklimizi değiştirir. Onlar görmese de, duymasa da, konuşamasa da aslında bir ortak noktamız vardır. Hepimiz acıyı aynı şekilde hissediyoruz. Görmek, duymak ve konuşmak öğrenmenin temel üç unsurudur. Birinin eksik olması insanı zora sokar ama üçünün olmaması neredeyse hayatımız boyunca öğrenmeyi engeller. Ama imkansız değildir. İmkansız diye bir şey yoktur. Eğer siz o bireye imkansız diye bir şeyin olmadığını öğretirseniz başaramayacağı bir şey yoktur. Zorlanmak asla başarısızlık olarak yorumlanmamalıdır. Çünkü başarısızlık başarıya doğru ilk adımdır. Bu yetilere sahip olamayıp hayata 3-0 geride başlamış olan insanların da eğitim hakkı vardır. Bir bireyin eğitim hakkına engel olmak o insana yapılabilecek en büyük kötülüktür. Bedensel engelli ve kolay öğrenemiyor diye eğitimi yarıda kesmek ise daha büyük kötülüktür. Bu ondan umudumuzu kestiğimizi, onu artık birey olarak görmediğimizi gösterir. Ailelerimiz bugün var ama yarın yok. O yüzden birey sağlıklı da olsa engelli de olsa kendi ayaklarının üstüne bir şekilde durmak zorundadır. Bunu da ancak eğitim ile yapabiliriz. Hayatımızda her gün yeni bir şey öğreniyoruz. Bazıları güncel hayatta ya da ailemiz tarafından bazıları ise akademik ortamda öğretmenlerimiz tarafından öğreniyoruz. Hayatımızda öğretmenlerimizin önemi büyüktür. Onlar sayesinde iyi liselere, üniversitelere yerleşiyoruz. Bugünkü hayatımızda onların katkısı çoktur. Kendi emeklerimiz dışında onların emeklerini göz ardı etmemeliyiz. Herkes birbirine sorar hayatın boyunca en sevdiğin öğretmen kimdi diye. Ben herkesin hayatında unutamadığı mutlaka bir öğretmen olduğunu düşünüyorum. Bazen öyle bir öğretmenle tanışıyoruz ki bizi o dersi sevmiyorsak sevdiriyor, yapamıyorsak yaptırmanın bir yolunu buluyor. Belki de bizim için çok çabalamasından kaynaklıdır. Bu duruma en iyi örnek Black filmini verebiliriz. Bu üç duyunun eksik olduğu insanlarda öğrenmek zaten kolay bir şey değil. Bir ebeveyn ya da bir öğretmen olarak pes etmek onlara yapılabilecek en büyük kötülüktür. Filmde başrol oyuncularından biri olan öğretmen, engelli kıza karşı her zaman çok büyük güven duymuş ve yaşadığı sürece onu bağımsız bir birey yapmaya çalışmıştır. Asla imkansız diye bir şeyin var olduğundan bahsetmemiş dolayısıyla ne kadar zorlansa bile eninde sonunda başarıya ulaştırmıştır. Ona sözcüklerden bir kanat takacağım, ona uçmayı öğreteceğim. BLACK Mutluluk nedir? Herkese göre mutluluk başka bir anlam taşır. Kimi sadece bir çikolata yediği için mutlu olurken kimisi çok paraya sahip olduğu için mutlu oluyor. Ama bu filmi izlediğimde mutluluğun gerçek anlamını anladım. Mutluluk zoru başarmaktır. Mutluluk her düşüşte daha emin adımlarla kalkmaktır. Mutluluk karanlık bir dünyadan aydınlığa çıkmaktır. Ben karanlıkta bekliyordum, sen ise titreyen ışığı getiriyordun. BLACK Hem sağır hem kör yaşamak… İnsanlar bunun bile üstesinden gelebiliyorken, bazı insanlar neden en ufak bir zorlukta pes etmeyi seçiyor? Bu film sayesinde cesaretin, vazgeçmemenin gerçek anlamını öğrenebilme şansı yakalıyoruz Film bittiğinde uzunca bir süre kendinize gelemiyorsunuz. Acımak mı yoksa inanılmaz bir azmin, bilginin ve cesaretin sonucunda elde edilen bu müthiş başarıyı görünce mutluluk mu duyacağınıza karar veremiyorsunuz. Karmakarışık duygular içerisinde bu cesur kıza azminden ötürü hayranlık duyarken, bıkmadan usanmadan onu gerçek hayata hazırlayan öğretmeni o müthiş insana da derin bir saygı duyuyorsunuz. Artık bu filmden sonra siz engelli bir insanı gördüğünüzde onun yaptığı her bir hareketi ne denli büyük zorluklarla öğrendiğini, arkasında kimlerin nasıl yoğun emeği olduğunu görecek ve ona acımak yerine takdir ve hayranlık duyacaksınız. Umarım herkes bu filmi izleyip engelli insanlara daha farklı yaklaşırlar. Onları anlayıp, destek verirsek hayatta bağımsız bir birey olma şansları artar. Unutmamalıyız ki yalnız pek az şey, birlikte çok şey başarabiliriz. HELEN KELLER İrem Ege TURHAN Leyla Yalçınkaya Gizli Tarih Şu üzerinde bulunduğumuz topraklarda bir zamanlar neler varmış? Peki ya buralarda başka kimler yaşamış? Bu sorular zaman zaman aklıma gelir ve beni uzun süre düşünmeye iterler. Düşüncelerimle kendimi tarih öncesi çağlarda bile bulurum. Hatta insanlardan, belki de dinozorlardan önceki zamanlara bile giderim. Dünyanın sadece magma ve yanardağların yönettiği bir ateş topu olduğu dönemlere mesela. Şu an bulunduğumuz yerde olma sebebimiz geçmişte gerçekleşmiş her şey nedeniyledir çünkü. Tarih sonsuz parçalı bir yapbozdur ve gerçekleşen her olay o yapbozun küçük bir parçasıdır. Dünyamızı önce sadece ateş ve yıkım etkilemiş, ardından denizin altında yaşayan garip canlılar ve dinozorlar ve en sonunda da biz insanlar. Gezegenimizin şimdiye kadarki tarihinin en sonlarında burada olsak da, bu kısacık sürede bile dünyamızı fazlasıyla etkilemişizdir. Zamansa sürekli akıp gitmekte ve yaşayan ve yaşanan her şey eskimeye yüz tutmaktadır. Nazlı Eray’ın Büyülü Beyoğlu isimli eserinde de yakın geçmişe doğru bir yolculuk yaşanır. Narmanlı Yurdu’nun avlusunda, yaşlı Madam Anastasia’nın anıları ve bu anılardaki insanlar hayat bulur. Henüz Ahmet Hamdi Tanpınar Saatleri Ayarlama Enstitüsü’nü yeni yazmaktadır. Bedri Rahmi Eyüboğlu âşıktır. Aliye Berger ise, eşi Karl Berger’in kemanından çıkan büyüleyici ezgiler eşliğinde misafirlerini ağırlamaktadır. Eserin günümüzde yaşayan ana karakterleri, Madam Anastasia’nın bu yolculuğuna gizlice dâhil olup geçmişteki bu geceden çok etkilenirler çünkü Narmanlı Yurdu günümüzde yıkık bir harabeye dönüşmüştür. Değerli sanatçılar Ahmet Hamdi Tanpınar, Bedri Rahmi Eyüboğlu ve Aliye Berger’in o mekândaki varlığı ise, tıpkı mekânın kendisi gibi eskimiş, yıpranmış ve unutulmuştur. Ana karakter olan çocuklar, bu kişilerin kim olduklarını bile bilmezler. Eski İstanbul’un bu çok önemli kişilikleri, neredeyse her şey gibi zamanın bir tutsağı olmuşlar ve yeni nesil tarafından bilinmez olmuşlardır. Ankara Kalesi’ne yaptığım en son ziyarette kaleden şehre bakarken bu kalede yaşamış kişileri düşündüm. Şehirden aşağıya baktıkça, bir zamanlar bir kaleyle çevrili olan küçük Ankara’yı hangi orduların tehdit etmiş olabileceğini merak ettim. Bu kalenin Roma zamanlarından kalmış olması dışında, bu mekânla ilgili bir bilgim olmadığını fark ettim. Burada kimler yaşamıştı? Ankara, Romalılardan sonra hangi medeniyetlerin yönetimi altına girmişti? Yaşadığım şehri işte bu kadar az tanıyordum. Evet, tarihî Ankara şimdiki Ankara’ya kıyasla çok küçük kalıyordu fakat yine de yüzyıllar boyu varlığını sürdürmüş, kim bilir kimlere ev sahipliği yapmıştı. Tıpkı Büyülü Beyoğlu’ndaki gibi, bizler yeni nesiller olarak tarihimizden haberdar değildik. Bu şehir ve içinde yaşayanlar da zamanla kaybolmuş, hatırlanmayan hayaletlere dönüşmüşlerdi. Bir anda, yüzyıllar sonra benim de bu hayaletlerden biri olacağım gerçeği ile yüzleşmem gerekti. Ben ve tanıdığım herkes... Arkadaşlıklarım, duygularım ve sorumluklarımın hepsi çok da uzak olmayan bir gelecekte unutulacak, ben de bir zamanlar Ankara’da yaşamış insanlardan birine dönüşecektim. Ankara’nın unutulmuş hayaletlerine kendimi işte bu nedenle yakın hissettim. Sonuçta ben de onlardan biri olacaktım. Böylece tarih, benim için daha fazla değer, zamanın ağırlığı altında kaybolmuş herkes de daha fazla önem kazandı. Yakın zamanda Haymana’ya yaptığımız bir okul gezisinde de, geçmişin unutulan bir parçasını daha düşündüm ve tarihin bu kayıp gerçeği hakkında bilgi sahibi oldum. Gezinin amacı fosil toplamaktı. Evet, antik canlıların fosillerini bulacaktık. Gezinin başında bu fosillerin hangi canlılara ait olduğu hakkında bize bilgi verilmedi. Fosil denilince oluşan genel beklenti ise dinozor kalıntılarıydı. Bulduğumuz fosiller ise hepimizi şaşırttı. Elimizi attığımızda, altımızdaki toprağın her köşesinden deniz canlısı parçaları topluyorduk. Bunlar genel olarak dairesel nümülit denilen canlılardı, fakat taşlaşmış deniz minaresi ve deniz kabuğuna benzer parçalar da elimize geçti. Meğerse Anadolu, daha insanlar var olmadan önce denizmiş ve bu tür deniz canlılarına ev sahipliği yapıyormuş. Şimdiki İç Anadolu ise ne kadar farklıydı. Gözümün önündeki bozkırları zihnimde devasa denizlere dönüştürmek hiç de kolay bir iş olmadı. Bu deniz canlıları bir zamanlar bu bozkırda yaşıyorlardı. Onlar da unutulmuş, artık hayal edilmesi bile güç bir tarihin parçalarına dönüşmüşlerdi. Belki de onlar da olmasa, hiç kimsenin aklına İç Anadolu’nun bir zamanlar denizlerle kaplı olmuş olduğu fikri gelmezdi. Bu kadar geçmişten, insanların yaşadığı zamanlara gelince bile İç Anadolu’nun değişimini düşünmek beynimi zorluyordu. Dönüş yolunda, otobüs ilerledikçe arkadaşım ile konuştuk: — Birkaç yüzyıl önce ormanlar varmış burada. — Evet, hem de fillerin saklanabileceği kadar büyük ormanlar… — Yazık. Şimdi yerinde sadece bozkır… Şimdi Ankara’nın ormanları da, yüzyıllar önce kalesinde yaşayan insanları da, en az o bulduğumuz fosiller kadar geçmişte kalmış ve unutulmuş. Bunun iyi mi kötü mü olduğuna karar veremeyiz ama görebiliyoruz ki hiçbir şey zamanla aşınmaktan ve kaybolmaktan tam anlamıyla korunamıyor. Zaman hepimizden ve her şeyden daha güçlü. Leyla Yalçınkaya Kaynakça Eray, Nazlı. Büyülü Beyoğlu. İstanbul: Everest Yayınları, 2017. 1. Baskı.ANNEM DUYMASIN Elveda Lenin! Almanya’nın geçmişini özetlerken aynı zamanda içinde yoğun duygular içeren ama aslında trajikomik olan bir hikâye anlatıyor. Bir çocuğun annesine olan sevgisini onun için yaptıklarının bir sınırı olmadığı bize gösteriyor. Anne sevgisini ve bağlılık duygusunu bana tekrar yaşattı bu film ve Almanya tarihine olan ilgimi de artırdı. Film öncelikle ismiyle insanın gözüne çarpıyor ve beni izle diyor adeta. Sosyalist Doğu Almanya’nın Batı Almanya ile birleşip sosyalizmin Almanya’dan tamamen çıkması Elveda Lenin ismiyle aktarılmış. Alman senarist Wolfgang Becker’in 2003 yapımı bu filmi Alexander adında bir genç ile annesini konu alarak genel bir politika eleştirisi yapmıştır. Film genel olarak Sosyalist Doğu Almanya’yı Berlin Duvarının yıkılışını ve sonrasında Doğu ve Batı Almanya’nın birleşme sürecini bu süreçlerdeki halkın durumunu anlatır. Alexander filmdeki ana karakterimiz ve filmde ideolojisi hayatından bile önemli gelen sosyalist annesine Doğu Almanya’nın yıkıldığını hissettirmemeye her şeyin hala onun istediği inandığı gibi olduğuna inandırmaya çalışır. Hepsini annesine olan sevgisinden yapar ve en başta da dediğim gibi film politik eleştirinin yanında bir çocuğun annesi için yapabileceklerini de içinde barındırır. Alexander’ın annesine olan sevgisi çok farklıdır bende bir annenin oğlu olarak filmde Alexander’ın yaşadıklarını hissettim ve etkilendim çünkü anne oğul ilişkisi çok farklıdır. Alexander için de durum çok farklı değil annesinin mutluluğu ve sağlığı için elinden gelenden fazlasını yapan Alexander annesine odasında sosyalizmin hüküm sürdüğü Doğu Almanya’yı yaşatmıştır. Alexander’ın annesinin adı filmde hiç geçmiyor sanırım hep anne olarak geçtiği için hikâyesini anlatırken ismiyle hitap edemeyeceğim. Alexander’ın annesi kalp krizi sonrası geç müdahale edildiği için komaya girer ve sekiz ay komada kalır ve bu sekiz ay ülke tarihinde şahit olunabilecek en hareketli sekiz aydır. Özellikle gerçekten politikayla ilgili olan Alexander’ın annesi gibi biri için çok önemli tarihler olabilir ama o sırada komada ve bilinçsizdir. Annesi hastanede yatarken bile Alexander için farkında olmadan bir iyilik yapar Alexander annesinin hemşiresi olan Lara’ya aşık olur. Filmin en etkileyici sahnelerinden biri annesinin doğum gününü kutlamak için tanıdıklarını çağıran Alexander o sırada karşı apartmana kapitalizmin simgesi olan Coca Cola reklamı asılması ve bunu annesinin görmesiyle arkadaşıyla bir video çekmesi ve annesine haberler olarakizletmesidir. Filmin türünü trajikomik diye açıklamamın sebebi içerdiği komik sahnelerden dolayı. Filmde Alexander’ın annesinin dışarı çıktığı sahnede helikopterle kaldırılan ve taşınan Lenin heykeli ve Alexander’ın annesinin heykele bakışı filmin adına atıfta bulunuluyor. Alexander’ın kız arkadaşı Lara Alexandera annesine yalanlarını açıklaması hakkında baskı yapmaya başlar ama Alexander annesine söylemez. Bir gün annesiyle Lara’yı konuşurken gören Alexander Lara’nın bir şey söylemediğine inanır bizde filmde ne konuştuklarını öğrenmiyoruz ama bence annesi son dönemlerinde duvarın yıkıldığını biliyordur. Alexander annesine sosyalizmin yıl dönümde gerçekleri açıklayan bir video çeker ve yine televizyonda izletir. Annesi artık gerçeği biliyordur ve o gece annesi hayata veda eder tabii ki bunun gerçekleri öğrenmesiyle alakası yoktur ama ölümü o güne denk gelmiştir. Almanya tarihini güzelce sıkmadan anlatan bu film çok güzel vakit geçirmemi sağlamış ve etkisi film bittikten sonrada uzun süre sürmüştür. Film beni çok etkiledi filmi izledikten sonra Almanya tarihini araştırmaya başladım çünkü film o tarihleri çok etkileyici anlatmış ama yine de bize merak edilecek kısımlar da bırakmıştı ama film hakkında ve o tarihler hakkında yaptığım araştırmalarla meraklarımı giderdim. Film Alman sinemasının izlediğim en etkileyici filmiydi. İbrahim Barış Güngörlü TURK 101 Zeynep Uçar 21501907 Sözde Öznellik Öznelliği herkes için farklı değerler şeklinde nitelendirmeyi, kelimenin kökünden yola çıkılıp bocalanmış bir tanım olarak görüyorum. Bazen, bazı insanlarla, özellikle yakınlarınızla, ne kadar fazla aynı yönde düşündüğünüzü; hatta kimi zaman bu fikirleri aynı lahzada aklınıza getirdiğinizi fark edip hayret ettiğiniz olur mu? Şüphesiz hepiniz, hepimiz bu hadiseyi yaşamışızdır. Bu bizlere özel sandığımız ve tesadüf olarak dile getirdiğimiz olay aslında zihinlerimizin bize oyunundan başka bir şey değil maalesef. Carl Jung’ın ortaya koyduğu ortak bilinçaltı kuramı tüm bu tesadüflerden daha mantıklı bir tablo koyuyor önümüze. Elbet her insan kendine özeldir ve özneldir lakin bu kadar sosyal ve çevreyle etkileşim içerisinde olan bir canlı türünün fikirlerinin ve düşünce yapısının toplumdan izole ve sadece içten geldiğini nasıl söyleyebiliriz? Her insanın kendini bu denli kendi içine kapatıp yalnız ve öznel düşünebilmesi ne denli mümkün ki? Özneli bir sıfat olarak kullanabiliriz belki ama ne yazık ki öznellikten bir kavram olarak bahsetmek bana gerçekçi gelmiyor. Şu an söylemekte olduklarım bile başka beyinlerin düşündüğü, başka öznelliklerin ürünü olan laflardan ibaret değil mi? Carl’dan, ondan bundan bahsedip duruyorum aslında ne tuhaf, hem 1 TURK 101 Zeynep Uçar 21501907 etkilendiğim aşikar hem de bunu üzerine basa basa tekrarlıyorum. Neyse, ama çok zor öznel olmak. Başkasının şiirlerini okudukça yazdıklarında o şairden parçalar bulursun, bir şarkıyı dinlersin ve sen de aynı yorumla söylemeye başlarsın, bir parça çalarsın ama aslında önceki yorumcuların duygularını taşırsın enstrumana senin duygularını yansıttığını sanırsın ama kim bilir belki sadece duyman gereken duygular gizliden gizliye sana sanatla aşılanıyordur. Öznellik çok zor dedim ya, peki toplum mudur öznelliği yok eden. Toplumun olmadığı bir dünyada mutlak bir öznellikten bahsedebilir miyiz o vakit? Sanmıyorum ortak bilinçaltı dediğimiz illet bizi bırakmayacaktır. Daha doğrusu toplum hiç olmasa belki olabilirdi böyle bir şey lakin daha önce etkileşimde bulunmuş insanları sonradan izole ederek onları bilinçlerinden arındıramazsın, çünkü derinlerde hepsi birbirine bağlıdır ve hiçbir öznellik aslında öznel değildir. Tüm bu kavram karmaşasına bir son vermem gerekirse, öznelliğin imkansız olduğunu söylemek isterim. En basitinden sevmek, fanatizm bile doğrudan içten gelen bir duygu ile meydana gelmiyor. Dıştan gelen duyguları içimize alıp içtenmiş gibi dışa vurmaktan başka bir şey değil bizim yaptığımız. Bir şarkı çıkıyor ve bir anda acayip meşhur oluyor. Nasıl oluyor da milyonları kapsayan kocaman bir kitle aynı notalar bütününden hoşlanabiliyor? Sevmek öznel düşüncelerden hasıl olan bir duyguysa nasıl böyle müşterek bir öze sahip olabiliyoruz? İşte tüm bu sorulardan sıyrılmak için öznelliğin varlığını tamamen reddedesim geliyor. Kimse öznel değildir, sadece bazıları özneldir. Öznel olabilenleri taklit ederiz ve bu da bizler gibi öznelliğe sahip olamayan proleterleri meydana getirir. Öznellik yayıldıkça öznellik kitlelere yayılım gösterir ve zaman içinde anlamını yitirir. 2 TURK 101 Zeynep Uçar 21501907 Her insanın özünde farklı bir kişiliğin yattığını düşünmemiz gerekir, değil mi? Ancak ya insanlar olarak özlerimiz bir noktada birleşiyorsa ve hepimiz türümüze has aynı bilinçaltına sahipsek? O zaman mutlak bir öznellik hiçbir zaman olamaz. Mamafih, bireysellik ile öznellik dediğimiz iki mefhumu ayırt etmek gerekir: Öznellik neredeyse tamamen düşünce ve yorumlarımızdan ileri gelen bir olgu iken bireysellik bunu ve daha bizlerin daha mekanik özelliklerini de kapsayan bir kavramdır. Yani bir toplumun bireyselleşmesi her zaman öznellik kavramını kazandırmak anlamına gelmez. Hatta çoğu yönetimdeki sözde bireyselleştirme eylemi, insanları tekdüzeleştirirken uydurulmuş bir yalandan ibarettir. Oysa kimse öznelleştirmekten bahsetmez. Çünkü bahsedemezler; kimileri daha ne olduğunu bilmiyordur, kimileri bir zamanlar olduğu kanısındadır kimileri ise, gelecek nesilden bahsediyorum, bu kelimeyi hayretle karşılayacak ve ‘’Öznellik nedir? ‘’ diye soracaklardır. 3 TURK 101 Zeynep Uçar 21501907 KAYNAKÇA Jung, Carl Gustav. Dört Arketip. İstanbul: Metis Yayınları, 2015. 4 GÜN DOĞUMU Reklamı Atla. Seni bilmem ama bana gayet politik konulu bir kitapmış gibi geliyor. “Konuya gel, oyalanma” der gibi. Bilmem, sanki politikacılara söylemek isteyeceğim bir şeymiş gibi geldi bana. Belki de daha sosyal durumlarla ilgili: herkes oyalanıyor, üretmeye çalışan kalmamış gibi. Büyük ihtimalle iki konuyu birden ele almış. Okumayı çok ama çok istedim, ama bir türlü çıkıp alamadım. Kısmet, ne yaparsın. Sanki bir de saldırgan bir söz. Olamaz mı? “Mazeret bulma!” der gibi. Ay, bilemedim. Aklıma sürekli kendimi açıklamaya çalışırlken bana bağıracak insanlar geliyor nedense kitabın adını düşündükçe. Başına hiç geldi mi bilmiyorum, ama bazen insanlar çok acımasız oluyor açıklamalara gelince: kendi inandıklarını duyamayınca sana öyle bir gözle bakıyorlar ki kaçıp saklanmaktan başka hiç bir şey yapmak istemiyorsun. Aklına getirebiliyor musun? Bir şey demek istiyorsun ama oralardan bir yerden bir ses “Reklamı atla!” diye bas bas bağırıyor. Hön hön hön (stresli durdumlarda çıkardığım ses bu)… Pek hoş. O anda alaycı olamıyorsun ama. O an sadece kaçmak istiyorsun, eve (ev neresiydi ki, hatırlayamıyorsun bazen.) gitmek, saklanmak, yastığına sarılıp ağlamak… Yapamıyorsun ama. Olduğun yerde ya donuyorsun, ya da devam etmeye çalışıyorsun işte. Şansın varsa biraz sonra tek başına kalıyorsun; sadece sen ve düşüncelerin. İğrenç bir gündü – belki de tüm günler böyle oluyor da se daha yeni farkına varıyorsun. Yorgunsun, uykunun çözemeyeceği bir yorgunluk. Düşünüyor, düşünüyor, düşünüyorsun sadece. Sen ve düşüncelerin. Keşke birbirinizden kopabilseniz. Bir an geliyor ki kendi aklından sıkılıyorsun, içine kötü bir his oturuyor yavaşça. Kendi vücudun sana çok dar gelirken dünya gözünde büyümeye başlıyor. Kayboluyorsun birden. Işte o anda yalnızlık seni sarmalamaya başlıyor. O anda güçsüzsün, ne yapacağını bilmiyorsun. Bir arkadaşa ihtiyacın var. seni senden iyi bilen, tüm kalbiyle seven, hiç değişmeyen, dünyada ne kadar iyilk kaldıysa hepsini vücudunda barındıran bir arkadaş. O tanımadığın arkadaşını istiyorsun, özlüyorsun onu. Keşke gerçek olsa…. Sana söylemesine gerek duyduğun bazı sözler var. Bunları o söylemeli çünkü sen artık dayanamıyorsun, konuşacak halin kalmadı. Şimdi sana o sözleri söylüyorum: Yapabilirsin. Bunu okuyorsan çok büyük bir yol aldın demektir. Bin gün doğumu sana bin zorlukla geldi, sonra bir bin daha, ve bir tane daha… Şimdiye kadar sen doğduğundan beri kaç kere güneş doğdu ve battı acaba? Her gün doğduğunda dünya sana, sen de dünyaya meydan okudun. Şu acımasız dünya her gün seni yenmeye çalıştı. Her yılın her günü. Her defasında galip çıkanın sen olduğunu biliyor muydun? Dünya gıpgri biy yerse eğer her sabah bir mücadele için daha kalktığında gökyüzünü boyayadığını biliyor muydun? Binlerce kez yaptın, bin defa daha aynısını yapabilirsin. Olur da dünya galip çıkarsa, olur da yaralanırsan kendinden vazgeçme. Kaçmak istersen seni kapıp götürecek bir ailen var, saklanmak istersen bür barınağın var. düştüğünde seni tutamasak bile yaralarını sabiliriz. Eğer hemen ayağa kalkmak istemezsen merak etme, bir süre seninle oturacak birileri var diama. Arkana bak… O arkandaki batan güneş, günün son ışığında da yorulmuş yoldaşların ve ordun. O arkandaki uzayıp giden yolu her gün sen kat etttin. O inanılmaz manzara beraber aldığınız yol. Yalnız yürümekten sıkılırsan sana arkadaşlık edecek milyonlarca yürek. Hepsi senin gibi, hepsi birer savaşçı. Beraber bin gün doğumunda bin savaş verdiniz. Bazı günler vardı ki galibiyetiniz evrenin atacağı ateşleri dondurdu. Kaybettiğin günlerde bile biraz daha yol aldın. Önüne dön… Güneş yarın oradan doğacak, bugün ne kadar kötü olursa olsun yarın illaki gelecek. Cesur ol; çünkü savaş asla bitmeyecek. Başını dik tut. Bu gün ne olursa olsun yarın doğduğundan beri yaptığın şeyi yapmaya devam etmekten asla çekinme. Sadece kendin ol, olabileceğin en iyi şey de bu zaten. Şimdi derin bir nefes al, bir adım at. Aç gözlerini, işte dünyanın güzelliği önünde yatıyor. O güzellik seninle başlıyor. Şafak söküyor. Gelecek geliyor. Okul Eğitimimin Önüne Geçiyor Eylül YAĞMUR Okul öğrenmeye gittiğimiz yerdir. Sadece bilgiyi değil; hayatı, sosyalleşmeyi öğrendiğimiz yer. Her gün saatlerce derse giriyoruz. Kimi yararlı, kimi yararsız bir ton ödev yapıyoruz. Çoğumuz sevdiği, çalışmak isteği alanla ilgili bir bölüm bile okumuyor. Ebeveynlerimiz, çevremiz bitirip de diploma alalım diye bizi zorluyor da zorluyor. “Altın bir bileziğin olsun” deyip duruyorlar. Peki ya hepsi vakit kaybıysa? Ömrümüzün en güzel, en verimli yıllarını kariyer hedefi taşıyan ve bize hiç anlam ifade etmeyen bir diploma uğruna heba ediyorsak? Kime sorsam bölümünden şikâyet ediyor. Kime sorsam mutsuz. Kime sorsam ya aile baskısıyla girmiş, ya da puanı yetmemiş mecbur kalmış. Bölümünü severek seçen üç - beş kişi de ya pişman ya da bitse de gitsek durumunda. Hani üniversite bizi hayata hazırlayacaktı! Öyle bir sistem ki seçtiğiniz alandan pişman olma, fikir değiştirme şansınız yok. Hal böyleyken de ya hayallerimize elveda diyoruz ya da hırslıysak, inanıyorsak diplomaya kadar sabredip sonra en baştan başlıyoruz. Unuttuğumuz ya da göz ardı ettiğimiz şey ise, zaman geri akmıyor. Telafi edilmiyor. Babama hep söylediğim bir söz vardır: “Okul, eğitimimin önüne geçiyor. Ben okul okumak istemiyorum”. O da her ebeveyn gibi aynı karşılığı veriyor, “Önce bir bitir de sonrasına bakarsın”. Okula gelmeyip bütün gün yatalım demiyorum. Spor yapalım, kitap okuyalım.Öğrenmek istediğimiz kadar, yeterli bulduğumuz kadar bilgi alalım. Zamanımızı kendimiz ayarlayalım. Coğrafya dersini kitaplardan okumak yerine dünyayı gezelim. İyi bir insan olmayı din derslerinde işlemek yerine gönüllülük yapalım. Ne üretmek istiyorsak onu üretelim. Kendi ayaklarımızın üzerinde duralım ama bir diplomaya dayanmayalım! Bilgiyi ne ile ölçeceğiz dediğinizi duyar gibiyim. Pazardan kiloyla kabak mı alıyorsunuz da bilgiyi ölçebilesiniz? Bilgi, zamanın en hakiki karşılığıdır ve hiçbir şeyin bedava olmadığı bu hayatta elde edilebilecek en pahalı, en değerli sonuçtur. Bilgiyi elde etmek için illâ bir aracıya ihtiyaç vardır ama o aracı illâ okul, öğretmen olmak zorunda değildir. Kitaplar, hayat, tecrübeler... Bunların hepsi memuriyet hayatı gibi bize dayatılan eğitim sisteminden çok daha başarılı, gerçekçi öğrenme yöntemleridir. Maalesef yaşadığımız sistem bilgiye değil, diplomaya itimat ediyor. Hatırlarım lisede hiç yurtdışına çıkmamış İngilizce öğretmenlerim vardı. Öğretmeye çalıştığı dili, bir kere bile mecbur kalıp da konuşmamış. Şimdi sorarım size: Bilgisini hiç kullanmamış biri bana nasıl aktarsın? Ya da şu okulda öğrendiğim Fransızca mesela... 4 sene burada derslerle çabalayana kadar 2-3 ay Fransa’da yaşayabilsem, konuşabilsem yeter. Bakmayın böyle konuştuğuma. Çalışmaktan kaçmıyorum. Vaktime yanıyorum. Koskoca dört senemi, şu kampüse adadığıma ağlıyorum. Tek tip robotlara hitap eden bu sistemde yok olmamaya, ayakta kalmaya çalışmak beni yordu artık. İçinde farklılıkları istemeyen; mühendis, doktor, avukat dışında kimsenin saygı görmediği ve herkesin aynı yere koştuğu bu yöntemin hiçbir yerinde ben yokum. Bir tercümanlık sınıfı düşünün ki edebiyattan bihaber. Bir mühendislik sınıfı düşünün ki tek dertleri maaşları. Hiç kimse üretmek, bir şeyleri değiştirmek derdinde değil. Herkes ömrünü refah içinde, mutsuz ama zengin geçirme derdinde. Ben böyle değilim ve bu sisteme uymadığımdan hep dışarıda kaldım. Üniversite sınavında da notlar konusunda da hep başarılıydım ama bu başarı bana hiçbir şey ifade etmiyor. Beni tatmin etmiyor. Öğrenmek için okula ihtiyacım yok.Hâl böyleyken ben okumak istemiyorum. Okul eğitimimin önüne geçiyor. Özgür bırakın bizi. Bırakın da kendimiz karar verelim zamanımızı nasıl, bilgimizi nerede değerlendireceğimize. CELAL YASİN NARI NARI 1 03 NEŞE ÇETİNER 01.03.15 ÖZGECAN ASLAN VE TÜRKİYEDE KADINLARIN 1984’Ü George Orwell’ın 1984 kitabında bizlere tanımladığı korkunç distopik yaşamı günümüzde Türkiye’deki kadınların yaşıyor olması beni çok rahatsız ediyor. Hâlihazırda ülkenin gündeminde olan ve vicdan sahibi her insanı ürperten, Özgecan Aslan cinayeti Türkiye’deki kadınların yaşadığı 1984’ün en uygun örneği olsa gerek. Baskılanmış bir toplum anlatılır 1984’de ve bu toplumda düşünmek bile suç sayılmıştır. “Savaş barıştır, özgürlük köleliktir, cahillik güçtür.” ilkelerine dayalı bir yapı gözler önüne serilir. Her şey Büyük Birader tarafından kontrol edilir ve Merkezin her söylediği doğru kabul edilir. İnsanlar kalıpların ve normların dışına çıkamazlar. Bu korkutucu tablo aslında bizler için çok da yabancı bir tablo değil. Her gün sokakta yürürken yanımızdan geçenlerin yaşadığı, evimize gidince beraber vakit geçirdiğimiz annelerimizin kız kardeşlerimizin yaşadığı, yalnız kalınca korkudan ne yapacağını bilemeyenlerin yaşadığı yani Türkiye’deki kadınların yaşadığı bir tablo bu. En baştan bir kadının hayatını ele alalım ve buradan daha detaya gidelim ve bu durumu inceleyelim. Öncelikle bir kadın eğer evli ise Büyük Biraderinin yani eşinin sözünden çıkamaz ülkemizde. Her zaman Büyük Biradere sevgi gösterisinde bulunması gerekir ama karşı taraftan Büyük Birader için bu zorunluluk yoktur çünkü o merkezi temsil eder Türk kültürüne göre. Eğer kadın Büyük Biraderin hoşuna gitmeyen şeyler yaparsa şiddet ile cezalandırılır. Türkiye’de kadına şiddet olaylarının bu kadar çok yaşanması bu duruma uygun örneklerdir. Buna ek olarak kadından gerekliliklerini yerine getirmesi , ailesine NARI 02 bakması , yemek yapması istenir fakat asla düşünmesi istenmez çünkü düşünce suçu diye bir şey vardır Büyük Biraderin gözünde . Kadına düşüncesi sorulmaz çünkü Büyük Birader kadının yerine de düşünüyordur zaten . Kadının düşünmek zorunda kaldığı durumlarda yetersiz kalması Büyük Birader tarafından azar olarak karşısına çıkar . “Cahillik Güçtür” mantığıyla hareket edilmesi istenir kadının ve “sana ne” ler favori sözcükleridir Büyük Biraderin . Bir manada Büyük Biraderin kölesi olarak özgürleşeceğine inanılır kadının. Çünkü “Özgürlük Köleliktir” ilkesi de temel kaynaklarındandır 1984’ün . Şimdi Türkiye’de bir kadının evli olmadığını yani belirli bir Büyük Biraderinin olmadığını varsayalım. Büyük Biraderden kurtulmuş olma durumu her ne kadar avantaj gibi gözükse de ülkemizde her iki durumda aynı derecede vahimdir. Toplumsal normlara göre bir kadının tek başına sokakta yürümesi bile doğru gözle bakılmaz . Giydiği kıyafete karışılır, sesli gülmesine karışılır , hareketlerine karışılır hatta ve hatta düşüncelerine dahi karışılır ve aşağılanır. Özgecan Aslan olayına baktığımızda evli bir canavarın yani evinde bir Büyük Biraderin bu insanlık dışı eylemin sahibi olduğunu görürüz. Bu vahşet sahibi eli kanlı Büyük Biraderin ifadesine baktığımızda kendisinin kadını bir nesne gibi gördüğünü anlayabiliyoruz . İşte Türkiye’deki kadınların 1984 cehennemini yaşamasının en büyük sebebi kendilerinin birer nesne olarak görülmesidir. Kimi zaman cinsel bir nesne olarak görülürler, tecavüz olaylarında bu cinsel nesne kısmına daha çok şahit oluyoruz, kimi zamanda evdeki işleri görmek için var olan bir nesne gibi bakılırlar. Nesneleştirilmiş hayatları olan kadınlar ise bu 1984 ortamında çaresiz ve çözümsüz bir şekilde hayatta kalma mücadelesi verirler. Herkes için eşit bir yaşam hayal değildir. Birazcık empati ve birazcık saygı ile her şeyin çözülebileceği düşüncesindeyim. Eğer bizler insanlığımızdan şimdi ki gibi uzak durmaya devam edersek korkarım ki bir gün bu tarz vahim olaylara Türk toplumu alışacak ve tepkisiz kalacaklar. En büyük umudum kadınlara gerekli değerin verilmesi ve onların aslında baş tacı edilmesi gerektiğini Türk toplumunun anlamasıdır. Özgecan Aslan kalbimizde kanayan bir yara olarak kalacaktır ve Türk toplumunun bir ayıbı olarak tarihe geçecektir. Celal Yasin Narı Barış Poyraz 21401952 Türkçe 101 – 030 Blog Yazısı - 2 Hayaller ve İnsanlar Her insanın mutlaka okuması gereken Fareler ve İnsanlar kitabı, yalnızlığa terk edilmiş, umarsız insanların başlarından geçenleri, etkileyici bir şekilde anlatan bir romandır. John Steinbeck bu olayları, kendisinin ilk gençlik yıllarını geçirdiği gibi bir çiftlikte ele almaktadır. Kısa bir kitap olmasına rağmen, içinde hayata dair birçok mesaj barındırmaktadır. Bu yazımda, bu eşsiz eserde değinilmiş olan mesajlara biraz da benim açımdan yaklaşacağım. Kitabımız, George ve Lennie adlarında iki ırgatın umutları üzerinde yoğunlaşmaktadır. George; ufak tefek, dikkatli ve zeki bir adamdır. Yol arkadaşı Lennie ise; iri cüsseli, güçlü ama bunlara karşın zekâsı pek de iyi olmayan bir insandır. Bu iki arkadaş Salinas Nehri civarındaki bir çiftlikte işe girerler çünkü iki arkadaşın hayal ettikleri bir gelecek vardır. “Karşımızda konuşabileceğimiz, bizi umursayan insanlar vardır. Biz gidecek yer olmadığı için bar köşelerinde sürünüp sıfırı tüketenlerden biri olmamalıyız. Başkaları hapislerde düşüp orada çürürse kimsenin umurunda olmaz ama biz onlara benzemeyiz. Bir gün parayı denkleştirip küçük bir ev alacağız, birkaç dönüm toprağımız olacak…” (20) bu umutlarla çıkmışlardı iki arkadaş yola. Bu hayallerin ne kadarını gerçekleştirebileceklerdi bilinmez ama her şeye rağmen hayal kurmak güzeldi. Lennie, hikâyenin çeşitli yerlerinde, içinde zerre kadar kötülük bulunmamasına ve hiç istememesine rağmen, sadece gücünden ötürü bir fareyi, bir köpeği ve bir insanı öldürmüştür. Aslında bu olayların hepsindeki ortak nokta, Lennie’nin sadece okşamak ve sevmek isterken, kendini kaybederek ve aşırıya kaçtığını hiç fark etmeyerek, karşısındakine zarar vermesidir. Bunları öğrenen George, diğer çiftlik çalışanlarının Lennie’yi bir şekilde öldüreceğini bildiğinden, onu, acı çektirmeden, bizzat öldürmeyi seçmiştir. Ona birlikte kurdukları hayallerden bahsederek, onu derin bir sohbetin içine çekerek, sonunda canının acımayacağı bir şekilde Lennie’yi öldürmüş ve onu çiftlik çalışanlarının gazabından kurtarmıştır. Bu şekilde George’un kendi içinde yaşayacağı ıstırap da azalmış olacaktır. Çünkü George, diğer çiftlik çalışanlarının Lennie’yi vahşice öldürmek istediklerini duymuş ve onu acı içinde kıvranırken ve eziyet çekerken görmek istemediği için arkadaşının sonunu kendi hazırlamıştır. Şimdi kitabı bir kenara koyalım ve şu an bulunduğumuz dünyayı, etrafımızı, arkadaşlarımızı düşünelim. Her zaman etrafımızda güzel şeyler olmuyor ve kimi zamanlar bazı zor kararlar almak zorunda kalabiliyoruz o anki koşullar ve duruma göre… Bazen canımızın daha çok yanacağını bile bile, sırf karşımızdaki insanların biraz olsun mutlu olabilmelerini sağlayabilmek için bazı şeylere katlanıp kendi hayallerimizden ödün verebiliyoruz. Hayatımız boyunca birçoğumuz hayallerimizi gerçeklerle değiştirmek zorunda kalabiliriz. Tıpkı George gibi… Arkadaşının acı çekmesini önlemek için onu kendi elleriyle öldüren George da aslında kendi hayallerinden vazgeçmiştir. Çünkü ileride beraber bir çiftlik satın almanın hayalini kurduğu en yakın arkadaşının hayatına son vermiştir. Hayal… Ne kadar güzel bir sözcük değil mi? Bizi biz yapan, tüm acılara rağmen direnmemizi ve yıkılsak bile tekrardan ayaklarımızın üzerine kalkmamızı sağlayan şey hayallerimizden başka nedir ki? Bana sorarsanız, insan iki şey yitirmedikçe yaşar; öğrenmeyi bırakmadığı sürece ve hayalleri ile umutları var olduğu sürece. Mutlu olsun ya da olmasın, dünyadaki her insanın hayali vardır. Hayallere giden zorlu yolda kimileri tıpkı hayallerindeki gibi kendi gerçeğini yaratır, kimileri ise akıntıya karşı mücadele veremeyecek duruma gelir çünkü bu yolda yıpranır. Fareler ve İnsanlar’da da, kitaptaki diğer bütün karakterler gibi hem George’un hem de Lennie’nin hayalleri vardır ama yaşadıkları hayat, onları ulaşmak istedikleri bu hayallerini sindirmeye zorlamıştır. Kitapta, umut etmenin, hayal kurmanın ve bir dosta sahip olmanın insanın hayatına nasıl yön verdiği ve insanı nasıl ayakta tuttuğu anlatılmaktadır. Hayal kurmak insanı hayata bağlayan en temel unsurlardan biridir. Hayalini paylaşabileceğin dostların yanında olduğunu bilmek ise insanın tüm gücüyle hayata sarılmasını sağlar. Ancak insan her adımını bilerek atmalıdır. Kurduğu hayale her zaman sıkı sıkı sarılmalıdır ve hayatını yolundan sapmadan kurmalıdır. Aksi takdirde, George gibi üstesinden gelemeyeceği ve altından kalkamayacağı bir sonla karşılaşabilir. "Bence Bir" ''GÜM'' sesiyle inledi ortalık... Kulakları sağır eden o kurşunun yankısı... Söylenecek çok söz yoktu bir ölünün ardından. Zaten onun aklına da her şeyin bir olduğundan başka bir şey gelmiyordu söyleyecek. Ne bir duygu, ne de bir acı... Neyden bahsedecekti ki? Kurşunla delinen bedenin titreyerek yere düşüşünü mü anlatacaktı? Öyle değil mi Meursault? Annesi ölen bir adam duruyor karşımda, otuzlu yaşlarda, siyah beyaz bir karenin ortasına yerleşmiş bir adam. Yüzünde rahatsız edici bir ifadesizlikle bakıyor bana. Bakıyor ama, sanki söyleyeceği bir şeyler var. Ağzını açtığında dışarı çıkamayan kelimeler var. Gözlerinin en derinliklerinde parlayan bir ışık hüzmesi, bu ışığın altında çığlık çığlığa uyuyan hisler var. Hiç... Hiç uyanacaklar mı Meursault? Gözüme ilişen her kare siyah-beyaz. Size yabancılaşmadan veya değer algısının yokluğundan bahsetmeyeceğim. Çünkü bunlar internette bulabileceğiniz basmakalıp bilgiler. Size anlatacağım şey, çok daha önemli. Güzel bir girişin canı cehenneme! Kalıplara dökülmüş yazılar yazmaktansa, derdimi farelere anlatmayı yeğlerim! Erdemlerin canı cehenneme bayım! Artık kimse samimi değil ki. Ne erdeminden söz ediyorsunuz? Herhangi birinin gösteriş amaçlı ortaya attığı iki üç cümle nasıl oluyor da bir suçlunun aleyhine kanıt olarak kullanılabiliyor? Ne işe yarıyordu ki erdem? Neden sahip olmak iyi bir şeydi? Ona göre "bir"di. Hayatında hiç pişmanlık duymamış bir adamdan ne bekleyebilirsiniz ki? Değişik bir beyin yapısıydı onunki. Ya da sadece umurunda değildi hayat, yaşam veya ölüm. Merak ettiği bir şeyi dahi sormayı zahmet etmeyen birini düşünsenize! Ya çok üzücü, ya da imrenilmesi gereken bir hayatı olmalıydı bu adamın. Hiç kimsenin ya da hiçbir şeyin sizin için önemli olmadığı, her şeye karşı nötr bir tavır takındığınız bir hayat hayal etsenize. Melankolizmin kitabını yazabilecek kadar depresif bir hayat mıdır acaba bu, yoksa "Fark etmez" midir sizin için de. İnsanı ne oluşturur cidden? Aklımıza ne gelir insan dendiğinde? Meursault, duruşması sırasında pişmanlık duymadığı için birçok kez insan olmamakla suçlandı. Tabii ki doğru değildi bu suçlamalar. Gayet de insandı kendisi. Sadece son derece ayrık, uyumsuz bir insan. İşte tam bu noktada şu soruyu sormalıyız kendimize. İnsanlığımızı korumak için belirli zamanlarda belirli davranışlar sergilemek zorunda mıyız? Ayrıca şu soruyu da kendime sorup durmadan edemiyorum: Duygularımız neye göre şekilleniyor? Biri ölünce üzülmek, evliliğe sevinmek neden? Duygular biz onları hissetmek istediğimiz için mi ortaya çıkıyor, yoksa aslında hepsi birer taklitten mi ibaret? Başkalarını taklit etme içgüdüsü yüzünden mi hissediyoruz korkuyu, sevinci, öfkeyi, aşkı... Çoğu zaman neyin doğru ve neyin yanlış olduğu bize dikte edilir. İyi-kötü, güzel-çirkin, zor kolay gibi kavramlar kafamıza yerleştirilmiş bir çip gibi görev görürler hayatta. Çipin son kullanma tarihi dolduğunda ise parçası olduğumuz bu toplumun değerlerine göre değişir algılarımız. İyi bir insan olmanın şartlarından biri erdemli olmaktır mesela. Zayıf olmak, güzel olmak demektir. İnsanlara kibar davranmak ve onlara yardımcı olmaksa iyi bir insan olduğunuzun kanıtı... Mıdır acaba? Bir insana iyi davranarak da sonunu getirebileceğinizi hiç düşündünüz mü? Bu göreceli kavramlar bize neden genel geçer kurallarmış gibi dayatılmaya çalışılıyor? Bu sözde genel geçer kurallara uymadığımızda ise "uyumsuz " veya "aykırı" damgası yememiz niye? Peki bu dayatmalara boyun eğmek mi bizi insan yapan? Yoksa kendi doğrularımızı kendimiz belirlediğimizde mi oluyoruz insan? Bütün bu sorulardan da anlaşılabileceği gibi, bu kitap, içinde cevaptan çok cevapsız sorular bulunduruyor. Bütün bu soruları kendimize defalarca sorduğumuzda ise tıpkı Meursault'nun yaptığı gibi "Bence bir" diyesi geliyor insanın... Duru Değimli 21704032 Hayaller ve Zehirli Otlar Kraliyet Cemiyeti’nin başkanı “Havadan daha ağır bir nesnenin uçması mümkün değildir.” demiş olsa da mümkündür; uçtular, uçuyorlar ve uçacaklar. Araba üretimi için kredi vermeyen bir banka müdürü “Atlar her zaman kullanılacaktır. Otomobil ise ancak geçici bir moda olabilir.” demiş. Ne kadar güzel demiş olsa da otomobil hala geçmeyen bir moda, değil mi? “IBM”in başkanı “Dünya piyasası beş bilgisayardan fazlasını kaldıramaz.”, “20th Century Fox”un başkanı ise “Televizyon en geç altı ay içinde piyasadan silinecektir. İnsanlar her akşam böyle bir kutuya bakmak istemez.” dediği halde bugün her evde en az bir televizyon, en az bir bilgisayar var. Bazıları düşünüyor, düşlüyor; diğerleri ise olmaz diyor. Peki niye olmaz, yapamazsın diyorlar? Herhalde, insanlar bu konuda da ikiye ayrılıyor; hayalperestler ve korkaklar olarak. Hayalperest dediğime bakmayın siz, ben öyle her anını sadece hayal kurarak, harekete geçmeden yatarak geçirenleri kastetmiyorum. Benim hayalperestlerim yaratıcılığın bilimde, hatta sadece bilimde de değil; hayatın ta kendisinde, elzem olduğunu bilen, yarını şekillendirmek için bugüne takılı kalmamak gerektiğinin ayırdında olan ve en önemlisi de hayallerini gerçekleriyle yoğurabilenler. Çağlar boyu birçok hayalperest gelmiş geçmiş ki bugün olduğumuz yerlere gelebilmişiz biz. Peki ama ya hayallerini gerçekleştiremeden vazgeçirilenler… İşte burada bence bir de onları vazgeçirenlere, yani korkaklara dönüp bakmalıyız. Hayalperestlere bakınca, aldıkları risklere ve başardıklarına bakınca korkanları hiç ama hiç anlayamıyorum. Hayallerin getireceği başarıları görüp bu riski neden alamaz ki insan? Yani en kötü ne olabilir ki başaramazsak? Ucunda ölüm yok ya. Bu durumu bir de korkaklardan duymak gerekirse burada Colonna’ya dönebiliriz. “İnsan olanaksız umutlar besleyerek yaşadığı sürece zaten bir kaybedendir. Sonra bunun farkına vardığında da her şeyi boş verirsin.” diyen Colonna’ya… Neresinden tutsam, nereden başlasam bilemiyorum; o kadar yanlış geliyor ki bu düşünce bana. Ben yine de baştan başlamaya çalışayım. Öncelikle, olanaksız umut da ne? Bu kadar sert çıkmış olsam da şimdi düşünüyorum da… Gerçekten de uçmak, hele de havadan ağır nesnelerin uçması, bana da çok olanaksız gelebilirdi. Veya yürürken; yüzerken Dünya’nın kıyısından düşmemek… Ama birileri, ne kadar olanaksız görünse de bunları düşündü, fark etti ve hayata geçirdi. Kulağa zor geliyor diye vazgeçerek ilerleyemezdik zaten. Ama Colonna’nın karamsarlığı burada da bitmiyor ki. Bu sözde olanaksız umutlara kapılıp Howe, John. The Edge of the World. Alınan Tarih 05.03.2018 yaşayanların birer kaybeden http://www.john-howe.com/portfolio/gallery/details.php?image_id=300 olduğunu da dile getiriyor. Kaybeden… Nedense çok takıntılıyız kazanmaya, kaybetmemeye. Aylar, yıllar geçtikçe düzelmemiz gerekirken git gide artıyor kazanma tutkumuz ve elbette kaybetme korkumuz. Düzelmediğimiz gibi, bir zehirli otun tüm ormanı zehirlemesi gibi, etrafımızı da kendimize benzetiyoruz. Oysa en kötü ne olabilir ki? Ucunda ölüm yok ya... Daha önce de söyledim, biliyorum. Ama o kadar çok seviyorum ki bu sözü, anlatamam. Her şeyi yapabileceğimizi düşündürmese de denememiz gerektiğini bundan daha güzel anlatabilecek bir söz yok bence. Çünkü korkacak bir şey yok, kaybedecek bir şey de yok zaten. Çünkü ömrümüz bir yarış değil, bu yüzden de kazanmak veya kaybetmek yok aslında. Ne yazık ki böyle düşünemiyor; yarışmak, kazanmak ve hep kazanmak istiyoruz. Hatta belki de bu kazanmak hırsıyla kirleniyor, en sonunda da “çocukça” işlere; hayal kurmaya vakit bulamıyoruz ya da bulmak istemiyoruz. Hayal kurmaktan ve kaybetmekten korktukça da ya kalıyoruz olduğumuz yerde ya da geri gidiyoruz, hayalperestleri de korkutarak, zehirleyerek. Ezcümle, ucunda ölüm olmadıkça ne korkmaya ne de korkutmaya gerek var. Zaten kısa olan ömrümüzü de bir yarışa çevirip hemen bitirmeden; durup hayal kurarak ve hatta bu hayalleri gerçeğe dönüştürerek devam etmeliyiz bu yola. Hayallerimizin önüne geçmeye çalışanlar olsa da hayallerimizi gerçeklerle yoğurabilmek dileğiyle… Kaynakça Eco, Umberto. Sıfır Sayı. Çev. Eren Yücesan Cendey. Doğan Kitap, 2015. Howe, John. The Edge of the World. Alınan Tarih 05.03.2018. http://www.john-howe.com/portfolio/gallery/details.php?image_id=300 SONUNDA NEREYE VARDIĞIMIZ DEĞİL YOLU NASIL YÜRÜDÜĞÜMÜZ ÖNEMLİ Yetenekten daha önemli olan şey ruhtaki coşkunluktur. Neden Maradona’ya, Pele’den daha çok sempati duyulur? Çünkü Maradona’da yetenekten daha fazlası vardır. Pele yeteneklidir ve belki daha iyi futbolcudur Maradona’dan ama hissiyat olarak Maradona’yı kendimize daha yakın buluruz, ona daha fazla sempati besleriz. Başka bir kıyaslama Formula 1 yarışçıları olan Michale Schumacher ile Ayrton Senna ile ilgili yapabiliriz. Schumacher, Senna’dan çok daha başarılı ya da çok daha yetenekli olabilir ama insanların kalbinde Senna’nın kapladığı yer kadar yer kaplamaz. Böyle bir kıyaslamada herkes Ayrton Senna’yı ayrı bir yere koyacaktır. Kazanılan kupaların ötesinde, başarıların yanına bile yaklaşamayacağı bir ruh koymuştur çünkü ortaya Senna. Maradona gibi, o da her zaman için insanların kalbinde yeri ayrı olacak bir sporcu olarak yaşayacaktır. Ben başarının değil, ruhun ve ihtişamın yolunu seçme yanlısı bir insanım. Dolayısıyla ileride geldiğim noktanın ne olduğundan ziyade o noktaya gelme biçimim beni daha çok ilgilendiriyor, ona daha çok kafa yoruyorum. Ben Cristiano Ronaldo olmak istemiyorum, ben Geroge Hagi olmak istiyorum. Kobe Bryant değil, Michael Jordan olmak istiyorum. Sonuca odaklı insanları da hiçbir zaman anlayamadım ve anlayamayacağım. Muhteşem yetenek gerektiren eserleri ilerleyen yüz yılda pekala robotlara da yaptırabileceğiz. Picasso’nun resmini şu an her ressam kopya edebilir. Teknoloji ile her şeyi elde edebiliriz ama ruhani olanı, coşkuyu ve tutkuyu elde edebilir miyiz? Ernest Hemingway’in Yaşlı Adam ve Deniz romanını işte bu bakışla okudum ben. Önemli olan o kılıç balığını avlamayı başarması değildi Santiago’nun, muhteşem olan şey mücadelesiydi. Ortaya koyduğu ruh ve yaşlılığa, yani ölüme meydan okumasaydı bu yaşlı adamın. On beş tane kılıç balığı avlayan insanın gözümde hiçbir değeri olamaz ama Santiago’nun var. Ondaki ruhu hiçbir şey ve sebep küçültemez çünkü. Bu kitapta beni coşturan şey tam olarak buydu. İhtişam, meydan okuma, tutku ve coşkun bir ruh görmek istiyorum ben. Her şeyi robotlar gibi başaran ruhsuz birisini değil, tökezleyen ama pes etmeyen insanları görmek istiyorum. Santiago, bu açlığımı gideren ve unutamayacağım bir roman karakteridir bu nedenle. Son Galatasaray – Fenerbahçe derbisini izlerken de bunu fark ettim. Maç Fenerbahçe lehine 2 – 0 olduğunda, Galatasaraylı oyuncular yenilgiyi kabul etmişlerdi. Daha yanılmıyorsam yirmi dakikalık bir süre ve uzatmalar vardı önlerinde ama onlar maçı bıraktılar. Bir Galatasaray taraftarı olarak böyle bir görüntüye maruz kalmaktansa ezeli rakibimize on beş sıfır yenilmeyi tercih ederdim. Sadece takımımdan, futboldan, oyunculardan soğumadım izlediğim görüntüler karşısında, insan denen değerli canlı adına da utandım. Sonuna kadar çabalamayan, skor ya da şartlar ne olursa olsun, yılmadan, inanarak mücadele etmeyen insanlar benim canımı sıkar. Sonuca bu kadar önem atfedilmesini anlayamaz, sonunda yenilgi de olsa, sahayı başı dik terk etmenin gururu nasıl görmezden gelinir şaşırırdım. Kendimi sık sık bu konuda yalnız da hissediyorum. Bir sınavı, bir maçı, herhangi bir şeyi, kazanmaktan daha önemli olan şeyin bir tek ben farkındayım? Bence bir çocuk sınav sonucuna göre değerlendirilmemeli, o sınava hazırlanırken gösterdiği özveriye not verilmeli. Ben milli eğitim bakanı olsaydım, ilk iş olarak bunun gözlemlenmesinin mümkün olacağı bir eğitim sistemi geliştirirdim. Yaşlı Adamın, denizle ve kılıç balığıyla mücadelesini bu nedenle kutsal bir noktaya oturtuyorum. Kitabı bitirdiğimde dışarı çıktım. Pet Shop Boys’un, Go West şarkısını açıp kulaklığımı taktım. Yaklaşık olarak bir saat boyunca yürüdüm, tek bir şarkıyı dinleyerek adımladım yolları. Hayatın sırrını çözdüğümü düşünmüyordum ama hayatın ne şekilde yaşanması gerektiğine dair harika bir ipucu yakaladığımı biliyordum. Çağan UĞURER UFAK ÇAPLI DEĞİŞİKLİKLER Size de oluyor mu hiç? Bir an durup, hülyalara dalıp hayatınızı sorguladığınız zamanlar… Şu an ne yapıyorum, dün ne yaptım? Yarın ve hayatımın geri kalan zaman diliminde nasıl bir rotada ilerleyeceğim? Ve en önemlisi de “Neden?” sorusu. Neden yapıyorum tüm bunları? Hayatın rutinleşmesi, eğer çalışıyorsanız ve hatta daha da önemlisi çalışmak zorundaysanız kaçınılmaz bir son. Çoğu insan monotonluğu ve hayatındaki genel mutsuzluğu paraya bağlar. Bu nedenlerden biri olabilir belki evet. Paranız olmadığı için çalışmak zorundasınızdır, işe ya da okula gitmek zorundasınızdır. Tatiliniz yoktur, dilediğinizce alışveriş yapamazsınız veya görmek istediğiniz, o merak ettiğiniz ülkelere gidip doyasına gezemezsiniz. Hatta belki bazen istediğiniz, sevdiğiniz yemekleri bile en iyi ihtimalle nadiren yersiniz. O çok sevdiğiniz restorana birkaç ayda bir gider, hesap geldiği zaman ayın geri kalanını nasıl geçireceğinize dair hesaplar yapmaya başladığınızdan ne yediğiniz yemekten, ne ettiğiniz muhabbetten ne de restoranın hoş havasından aldığınız zevk kalmıştır geriye. Dolayısıyla para bazen mutsuzluğa ve monotonluğa çaredir fakat “bazen” kelimesinin altını çizmek gerekir. Sosyal medyada özendiğimiz o hayatlar… Kıyafetler, içkiler ve yemekler, davetler, gidip gezilen tüm o harika yerler… Bütün bunların hepsine sahip olan, daha doğrusu paraya, şana ve şöhrete sahip olan o insanlar… Sizce çok mu mutlular? Belki evet, gerçekten mutlular fakat biz, hiç dertleri yokmuş gibi düşünüyoruz. Ya da bize yansıtılan bu şekilde... Ama mutsuzlukları veya hayatlarında yolunda gitmeyen herhangi bir durum yok mu gerçekten. Paulo Coelho’nın Aldatmak isimli romanında Linda’nın hayatını okurken aklımdan geçenler ve sonrasında kitabı bitirdikten sonra sorguladığım sorular bunlar idi. Evet, Linda hemen her şeye sahip, hatta çoğu kişinin özendiği, elde edebilmek uğruna çalışıp didindiği bir hayat yaşıyor. Bazen sosyal medyada gördüğümüz bazen magazinde izlediğimiz kadar değil belki de fakat harika bir eşe, işe ve tabii ortalamanın üzerinde lüks bir hayat yaşamasına yetecek kadar da paraya sahip bir kadın. Deyim yerindeyse buz dağının görünen kısmı bu tabii fakat tüm bunlara rağmen farklı bir pencereden bakıldığında hayatı monotonlaşmış, mutsuz, bu zamana kadarki yaşadıklarını ve hatta kendini, düşünce ve hislerini sorgulayan bir kadın aynı zamanda. İnsanın bu noktaya gelmesinin birçok sebebi olabilirken bazı zamanlar ortada bir neden bile olmasına gerek kalmadan hayatını sorgulayabilir. Linda’nın dönüm noktası ise verdiği bir röportaj esnasında oluyor. Bir röportaj esnasına kadar belki de kendi hayal dünyasında yaşayan bir ana karakter var romanda. Belki de çoğumuzun yaptığı gibi kirlerle yüzleşmek, onları ortadan kaldırmak yerine halının altına süpüren bir kadın. Fakat bu sayede halının altındakiler gün yüzüne çıkıyor. Bu kirlerle yüzleşmek zorunda kalmak, daha doğrusu insanın kendini ve hayatını sorgulaması o kadar farklı eylemlerle sonuçlanabilir ki. Bunun için evi, arabayı satıp kendini yollara vuranlardan tutun işini sevmediğine karar vererek tamamen farklı bir rotada büyük bir cesaretle yürümeye çalışanlara varana kadar değişik örnekler verilebilir. Hayatında bu denli büyük değişiklikler yapamayan insanlar ise ufak çaplı da olsa hayatlarına farklı heyecanlar katmaya çalışırlar. Belki de büyük çaplı değişikliklere cesaretleri yoktur, o memnun olmadıkları hayatlarını bırakmaya büyük bir risk gözüyle bakarlar. Linda’nın da eşini aldatması bana göre hayatında istediği ufak çaplı bir değişiklik, belki de bir heves. Kim bilebilir ki? Fakat bildiğim bir şey varsa o da hepimizin yaşayabileceği bu dönüm noktasının, hayatımızı sorgulama ve değiştirme isteğimizin, ne parayla ne de sahip olduklarımızla ilgili olduğudur. Kan Gövdeyi Götürdü… Yakın zamanda izlemeye fırsat bulabildiğim Steven Spielberg tarafından yönetilen ve başrolünde çok sevdiğim bir oyuncu olan Tom Hanks’in bulunduğu “Er Ryan’ı Kurtarmak” filmi beni derin manada etkiledi. Özellikle manidar “Normandiya Çıkartması” sahneleriyle İkinci Dünya Savaşı’nın karanlık ruhunu hissetmemi sağladı. Er Ryan’ı Kurtarmak kahramanlıkların olmadığı bir film. İnsanların ansızın öldüğü savaşın dehşetini yansıtan bir başyapıt. Mermilerin kimseye iltiması yoktur bu filmde. Tek yanlış harekette hedefini bulan bir mermi kesin ölüm demektir. Zannımca gerçek savaş budur zaten. Filmin ilk yirmi dakikasındaki “Normandiya Çıkartması” sahneleri Amerikan filmlerinde gördüğüm belki de en kaliteli ve gerçekçi savaş sahnelerini ihtiva eder. İnsanın tüyleri diken diken eden sahneleriyle savaşın korkusunu ve dehşetini herkese hissettiren sahnelerdir bunlar... Deniz kan ile dolup taştığı için ölen balıklar gibi “Normandiya Çıkartması” detayları savaşın korkusunu ve ciddiyetini anlamam konusunda oldukça etkili oldu. Bazı kesimler filmin tarih kronolojisine uymadığından dem vursa da o tarihlerin hissiyatını yansıtma açısından bu filmin eşsiz bir yeri olduğunu aşikârdır. Sadece basit bir savaş aksiyonu filmi değildir Er Ryan’ı Kurtarmak. Her gün yüzlerce arkadaşının ölümüne şahit olan askerlerin ruhsal durumunu gözler önüne serer. Yeri geldiğinde savaşın ortasında kalan umutsuz ebeveynleri görürüz. Çok zor kararlar vermek zorunda kalan komutanlar yansıtılır yer yer.Yani genel olarak insanların ruhsal buhranları ön plandadır aslında. Bu yönleri sayesinde zaten o dönemi etkileyici bir şekilde yansıttığını görülüyor. Ek olarak bu filmde yaşanan olayların insanların üstündeki etkilerinin çok başarılı bir biçimde resmedildiğini düşünüyorum. Başroldeki kaptan Miller geçirdiği onca savaştan sonra hissizleşmiş gibi görünse de filmin sonlarına doğru psikolojik olarak sorunlar yaşadığını gördüm. Ellerinin istemsiz titremesinin de bu sebepten olduğunu muhtemeldir. Bu bağlamda başka bir örnek olarak Onbaşı Upham verilebilir. En başta zorunluluktan acemi er olarak cepheye giden Upham bir makineli tüfek yuvasını ele geçirdikten sonra esir aldıkları Alman askerini bırakmaları konusunda ısrarcı olduğunu görüyoruz. Lakin filmin sonlarına doğru o Almanı tekrar karşı tarafta gördüğünde esir almış olmasına rağmen gözünü kırpmadan öldürüyor. Filmin başındaki ürkek ve korkak gencin yaşadığı olaylar neticesinde gözünü kırpmadan birini öldürebildiğini müşahede ediyoruz. Er Ryan’a baktığımızda ise üç kardeşini savaşlarda kaybetmiş ve evde onu bekleyen gözü yaşlı bir annesi olmasına rağmen eve dönüş izni geldiğinde bu teklifi reddettiğini görüyoruz. Bu şekilde birçok karakterin ruhsal durumları ve davranışlarının incelenmesi filmi benim açımdan daha da bir çekici kılıyor. Daha önce de bahsettiğim gibi basit bir aksiyon filminin ötesine bu tarz detaylar ile gidebilen bir yapım benim gözümde. Son olarak bahsetmeden geçemeyeceğim bir husus ise, filmi izlerken keşke bu kalitede bir film Türkiye’de de yapılsa diye düşündüm. Çünkü milletimizin bu filmde canlandırılan sahnelerden daha dramatik ve kahramanane savaşlar verdiğini düşünüyorum. Lakin sinemaya uyarlama konusunda ciddi anlamda görülen kalitesiz yapımlar ve sürekli olarak aynı klasikleşmiş olayların yansıtılması yüzünden ülkemizde geçmişi anlatma ve buna bağlı olarak anlama hususunda ciddi sıkıntılar olduğunu düşünüyorum. Ama gelişen Türk sinemacılığıyla birlikte kaliteli yapımlarında sayısının artacağını ümit ediyorum. Keşke bizim ülkemizden de Spielberg”ler, Tom Hanks”ler çıksa ve mesela Çanakkale harplerini bu bağlamda kaliteli bir şekilde izleyip istifade edebilsek. Milletimiz adına atılacak bu tarz ciddi adımların çok yararlı olabileceği düşüncesindeyim. Son olarak her şey bir yana, Er Ryan’ı Kurtarmak gerçekten başarılı bulduğum ve kalbimde her zaman ayrı bir yeri olacak olan bir yapım olduğunu gönül rahatlığı ile söyleyebilrim. Yusuf Ziya Dilek (No:21501462) (Elektrik ve Elektronik Mühendisliği Fakültesi) Turk-102 dersi serbest konulu blog yazısı Tarkan Ata KAN Akşamlar Huzurlu ve Karanlık Akşamları sevip sevmediğimi 19 yıldır hâlâ çözemedim. Akşamın yazın sıcak ve bunaltıcı, kışın ise soğuk, büyüleyici; fakat bir o kadar da acımasız olması seçim yapmamı zorlaştırıyor. Sadece mevsimlere göre de değil, günden güne değişiyor akşamlara olan bakış açım. Eğer ertesi gün için çok fazla işim varsa ve bunlar yapmak istemediğim işlerse, o akşam benim için işkenceye dönüşüyor. Ertesi gün arkadaşlarımla buluşup gezeceksem, o akşam mutluluktan uyuyamadığım oluyor. Mevsimler ve günlerin dışında, akşamlara olan bakış açım hayatımın farklı dönemlerinde de farklılık gösteriyor. 8. sınıfta liseye giriş sınavlarına hazırlanırken benim için akşamlar otobüs durağında beklerken ezan seslerini dinlemekti. Havanın kararmaya çoktan başlamış fakat hâlâ tam olarak kararmamış olduğu vakitlerde durakta otururken duyduğum ezan sesleri, ilkokuldayken yaşadığım şehrin bunaltıcı sıcakları, çöplerle kirletilmiş kaldırımlar, düzensiz yollar ve bu yolda ilerlemeye çalışan araçların içindeki sinirli sürücülerle ezan sesleri birleşince yaşama isteğim neredeyse yok oluyordu. Ezan seslerinin bende bıraktığı bu etki kesinlikle dinle ya da ezanın anlamıyla alakalı değil. Sadece akşam ezanının bende çağrıştırdığı “havanın sanki bir daha hiç aydınlanmayacakmış gibi kararması” ve “zamanın hızla geçip gitmesi” duyguları asla hoşuma gitmiyor. Sonraları ise akşamların anlamı benim için değişmeye başladı. Lisede yaşadığım şehri çok sevmem ve çok iyi arkadaşlar edinmemle birlikte akşamları arkadaşlarımla dışarı çıkıp eğlenmeye başladım. Artık otobüs duraklarında oturmak bana hüzün vermiyordu çünkü ya arkadaşlarımın yanına gidiyordum ya da harika bir günün sonunda eve dönüyordum. Sabahları yolda gördüğüm trafik, işe giden insanlar, kaldırımlarda kendinden emin bir şekilde bir yere yetişmesi gereken meşgul ve “önemli” insanlardan sonra, akşamın sakinliği beni özgür hissettiriyordu. Ayrıca, bir yere yetişmek zorunda olma hissi akşamları yok oluyordu. Bu his uzun sürmedi. Üniversite sınavları yaklaşınca bir anda kendimi ilkokulda beklediğim otobüs durağında buldum. Her akşam -hatta gece dersem daha doğru olur- dershaneden çıkıp eve gelmek, evde ders çalışıp uyumak zorundaydım. Bu rutini hiçbir şey bozmamalıydı. Kendime asla zaman ayıramaz hale gelmiştim ve üniversite sınavları için çok kaygılıydım. Bu his nedense akşamları kendisini daha da gösteriyordu. O sevdiğim huzur verici hava kendisini acımasız bir soğuğa bırakmıştı. Havanın yavaş yavaş kararmasını izlemek bana mutluluk verirken, kendimi bir anda havanın bir daha asla aydınlanmayacağı korkusuyla yüzleşirken buldum. Hava yavaş yavaş kararırken kendime sürekli şunu söylüyordum: “Şu an gördüğün gökyüzü, bir daha görebileceğin en aydınlık gökyüzü.”. Hava tamamen karadığında ise, kendimi tamamen yalnız hissediyordum. Sabah yaşadıklarımın çok daha fazlasını bu sefer akşamları yaşamaya başlamıştım. Etrafımdaki herkes kendinden çok emin görünüyordu. Sanki birkaç hafta önce birileri, ben hariç herkese tam olarak ne yapmaları gerektiğini anlatmıştı. Ne yapmam gerektiğinden ve yaptıklarımın doğruluğundan asla emin değildim ve gecenin karanlığında bu duyguları yaşamak benim için oldukça zordu. Yazımın sonunda, şu andan bahsederken, sanki her şeyin normale döndüğünü ve akşamlardan tekrar zevk almaya başladığımı yazacakmış gibi bir izlenim bıraksam da maalesef hâlâ bu hisleri yaşadığım oluyor. Fakat akşamlardan tekrar zevk almak için elimden geleni yapıyorum. Bu mutsuzluğun derinine inerek sorunları bulmaya ve onları çözmeye çalışıyorum. Akşamlarla ilgili sevdiğim bütün şeyleri düşünüyorum. Örneğin, lisede arkadaşım sayesinde keşfettiğim Chopin’in noktürnleri beni çok mutlu ediyor. Yorucu bir gün sonrası hafif bir yemek yiyip ıhlamur çayı hazırlayıp Chopin’in noktürnlerini dinlemek şu sıralar en çok sevdiğim aktivite, tıpkı şu an yaptığım gibi… Kaybeden Olmak Kaybedenler Kulübü filminden bir replik hatırlıyorum. Eğer bir gün evine, odana girdiğinde ne yapıcam şimdi diye düşünüyorsan, sen de kaybetmişsin demektir. Bu sözün çok fazla aklımda kalmasının belki de en büyük sebebi, aynı soruyu, aynı yerde benim de kendime soruyor olmamdı. Daha sonrasında ise düşüncelere dalıyordum. Ben de mi kaybetmiştim? Peki, ne demekti ki kaybetmiş olmak? Daha sonrasında benim canımı sıkan durumlara ve kaybetmiş olmama şaşırmış bir şekilde yaşıyorken benim gibi düşünen ve aynı ikilemleri yaşayan bir çok insan olduğunun farkına vardım. Şimdi düşünüyorum da aslında kaybeden insanlarla tanışmak çok da zor değil. Belki de şöyle söylemeliyim kendini kaybetmiş olduğuna inandırmış insanlarla karşılaşmak hiç zor değil. Kimi zaman aşkta, kimi zaman ise başarıda insanların çoğu, isteği herhangi bir olayın kendi istediği gibi gerçekleşmemesi halinde kendini kaybetmiş ve şanssız hisseder. Peki bu düşünce gerçekten de insanların kendi kendilerini içine soktukları bir aldatmaca mı yoksa gerçekten bazı insanlar hep mi kaybeder?İşte tam bu konuda yani kaybeden olmanın nasıl bir şey olduğu konusunda güzel bir örnek teşkil edebilecek bir kitaptı Emrah Serbes'in yeni kitabı Müptezeller. İsmini kitabın sonlarına doğru anca öğrenebildiğimiz Bakır'ın başından geçen bazen iç karartıcı bazen ise gerçekten trajikomik olabilen ilginç bir hikayeydi. Öncelikle ilk aklıma takılan soruyu size de sormak istiyorum. Müptezel ne demek? Argo bir kelime olan bu kelime değerini yitirmiş anlamına geliyor. Bakır bir madde bağımlısı ve her zaman kendini bu duruma yaşadığı hayatın getirdiğini iddia eden bir genç. Kullandığı maddelerin mi onu bu duruma getirdiği bilinmez ama gerçekten hayal gücü kuvvetli bir yazar adayı. Bakır'ın kendi ağzından yazılmış bu hikaye, bir kaybedenin gerçekten kadersiz mi, yoksa kendini bu çerçeveye sığdırmış ve böyle olduğuna inanmış bir akılsız mı olduğu konusunda düşüncelerimi destekledi ve onları tam olarak tanımlamama yardımcı oldu. Bu konuda Bakır'ın hayatı kendini kaybeden hisseden herkese güzel bir örnek diyorum çünkü Bakır da çoğu kaybeden gibi kaybetmiş olmaktan zevk alıyor. Dertlenince sigara yakmak, oturup bir büyük bitirmek ya da dertli bir şarkı dinleyip kendinden bir şeyler bulmaya çalışmak. Kabul edelim ki çoğumuz hayatımızın bir döneminde bu ruh haline girmeyi istemişizdir çünkü ancak acı çektikçe insan kendini masum hisseder ve ne yanlış yaptıysa onun bedelini ödediğini düşünür. Birçok kez yeniliyor hayat yolunda Bakır ve birçok kez de yalnız kalıyor ama onu gittikçe daha kötü yapan ve kendi deyimiyle bir gün görmemesini sağlayan şey ise bence bu kötü günlerinden bir kez bile olsun geri dönmek istememesi çünkü dertli oldukça uyuşturucu ve alkol kullanacak ve bu maddeleri kulladıkça tekrardan dibe vuracak. Böyle bir döngünün içine kendini atıp genel manada bakınca gayet ehlikeyf şekilde yaşanan bu hayat bana hiç kaybedilmiş gelmiyor.Bu kitabı okuduktan sonra acaba benim de hayatımda beni üzmesinden gizlice zevk aldığım kötü bir durum var mı diye düşündüm ve hepimizin birçok kez içine düştüğü bir çıkmazın varlığını hatırladım. Çoğu insan gibi ben de tekrar tekrar aşık oldum ve çoğu zaman o aşkıma ulaşamadım ve vazgeçtim ama kabul ediyorum ki ne kadar acı çektirse de aşık olmak insana kendini genç ve masum hissettiriyor. Bakır'ın yaşadıkları bana öğretti ki hayat insanlara başa dönme tekrardan başlama şansı her zaman veriyor ama o şansı nasıl kullanılacağı ise insanın kendine kalıyor. Eğer tüm şans hala benim elimdeyse güzel bir yol çizmek de hala benim elimde. Aksi takdirde neler olacağını ise en güzel Bakır Arslan kendi hayatına yönelik olarak özetliyor, “Yolun başında müptela idim yolun sonunda müptezel.”Kadir Serkan KılıçDUYGU SÖMÜRÜCÜLERİ Dünyada yüzyıllardır birçok ekonomik ve sosyal sistem var olmasına rağmen eninde sonunda yoksulluk kavramı ortaya çıktı. İşte bu yoksulluk, dilenciliğin her devirde bir gelir elde etme aracı olarak görülmesine neden oldu ve olmaya da devam ediyor. Dilenciler: Türkiye’de Yoksulluk ve Dilenme Kültürü kitabında Aslıcan Kalfa Topateş, dilencileri dilenmeye iten yoksullukla harmanlanmış nedenlere odaklanıyor. Ancak bana kalırsa, nedeni ne olursa olsun dilencilik hiçbir şekilde normal görülebilecek bir durum değil. Çünkü dilenmek, her türlü insani duyguyu sömürmeye çalışmaktan başka bir şey değil. İlk olarak birçok yoksul insanın dilenciliği, çabalayıp bir şeyler elde etmeden hayatta kalabilmek için en kolay yaşam stratejisi olarak gördüğünü söyleyebilirim. Dilenenlerin bazısı göç etmek zorunda kalmış, bazısı eşini kaybetmiş, bazısı kaza geçirmiş, yaşlanmış ya da ciddi hastalıklar geçirmiş, bazısı toplumdan bir şekilde dışlanmış, bazısı da ailesiyle kötü ilişki içinde olan insanlar. Bu tarz nedenler yoksullukla birleşince de insanlar hayatta kalabilmek için dilenmek zorunda kaldıklarını düşünüyorlar. Fakat dilencilik ne olursa olsun kabul edilebilir bir durum değil çünkü hayat herkesin karşısına engeller çıkarır. Bazılarınınki diğerlerininkinden daha büyük ve baş etmesi daha güç engellerdir sadece. Yeterince çabalamadan çabucak vazgeçerek yenilgiyi kabullenmek insan doğasına aykırı bir durum aslında. Ancak dilenen o kadar çok insan var ki, bazen bu düşüncemde yanılıyor muyum diye sorgulamadan alamıyorum kendimi. Aslına bakarsak dilencileri, sayıları çok fazla olduğundan ve pek fazla kuralları olmadığından, filmlerde şehir ele geçirilince dört bir yana dağılıp her tarafı yağmalayan istilacılara benzetiyorum. Sanırım dışarı çıktığım zamanlar çevremi dikkatli incelemem böyle düşünmeme yol açtı. Dükkan dükkan gezerek hem esnafı hem müşterileri rahatsız eden, insanları onlardan bir şey almaya ya da direkt para vermeye uzun uzun ikna etmeye çalışan dilencileri görünce bu benzetmemde çok da haksız olmadığımı düşünüyorum. Kendilerinin insanları rahatsız etmeleri yetmezmiş gibi bir de çocuklarını bu işe katıyorlar. Bunun nedeni ise özellikle Türk insanının duygusal bir yapısı olduğunu bilmeleri ve bunu sonuna kadar sömürmek istiyor olmaları. Aslına bakarsak birkaç yıl öncesine kadar ben de acıma duygusuyla gördüğüm her dilenciye bir şekilde yardımcı olmaya çalışırdım. Ancak dilencilerin para kazanmak için kullandıkları taktiklere odaklanınca duygu sömürücüleri olduklarını fark ettim. Üstelik etrafımda çok daha kötü maddi duruma sahip olup yine de dilenmeyip çalışarak alnının teriyle para kazanmaya çalışan insanları görünce duygularıma yenilmemek için dilencileri görmezden gelmeye başladım. Bir de sağdan soldan zengin dilenciler efsanelerini duyunca, belki klişe olacak ama, artık onların da diğer tüm insanlar gibi ortalama bir yerde işe girip en azından açlık sınırının üstünde bir gelire sahip olabileceğini düşünmeye başladım. Yani artık dilencilik, bir meslek olarak görülmenin aksine ülkemiz için büyük bir yara olarak görülmeli ve dilenciliği ortadan kaldırmak için çaba göstermeliyiz. Son olarak, neler yapılırsa dilencilik en az seviyeye çekilebilir? Bu işi yapmak büyük oranda devlet kurumlarına düşüyor. Öncelikle iş imkanları arttırılarak insanları düzenli bir şekilde çalışmaya teşvik etmek gerekiyor. Sosyal politika önlemleri genişletilerek toplumun yoksul kesimlerine ekonomik ve sosyal yardımlar daha çok yapılabilir. Ayrıca sosyal hizmet kurumlarının, güçlendirildiği takdirde anneleri de değiştirerek çocuklar üzerinden dilenmeyi engelleyebilecek önemli bir potansiyel taşıdığını düşünüyorum. Umarım bu koşullar sağlanır, toplumun refah seviyesi artar ve artık çevremizde dilenerek insanları hem maddi hem manevi olarak sömüren insanlar görmeyiz. Ömer Oğuz Kaynakça: Topateş, Aslıcan Kalfa. Dilenciler: Türkiye’de Yoksulluk ve Dilenme Kültürü. 2015. İletişim Yayınları Nefes Almak İçin Nefes AlmakBir ülkenin gelişmiş milletler seviyesine ulaşmış olmasının ardında birden fazla sebep bulunmaktadır. Bunların başında ülkenin vatandaşlarının mutluluğu önemli bir yer teşkil etmektedir çünkü mutlu vatandaş dinçtir ve üretkendir. Ancak öyle bir sebep var ki bu sebep sadece bir ülkenin geleceğine şekil vermez aynı zamanda vatandaşlarının iç dünyalarını derinden etkiler. Evet, eğitim bir ülkenin
Bey'i ziyaret ettik ve Dr. Koopman adına bir tasarruf hesabı açıldı. Faiz de söz konusu idi. O zaman bankalar tasarruf sahipleri arasında çekiliş/piyango yaparak ev veya apartıman dairesi verirlerdi. Hasan Bey iyi derecede İngilizce konuşuyordu Dr.Koopman bu kadar çok para yatırmış oldu artık ona piyangodan bir ev hediye edersiniz dediğimde Dr. Koopman çok gülmüştü. Prof. Tinbergen'in yardımcısı Dr. Koopman ile Mithat Paşa Caddesi'ndeki Koordinasyon Bakanlığı'nın en üst katlarından birisindeki çalışma odalarımızdan cadde tarafına baktığımızda Mülkiye (SBF) önündeki alan keza Ankara Hukuk Fakültesi rahatça görülüyordu. O alanda atlı polis ve askerler öğrencilerin taşkınlık yapmalarını önlemeye çalışıyorlardı. Toplumda hiç değilse Ankara'nın ve İstanbul'un bir kesiminde tedirginlik olduğu gözle görülür halde idi. 27 Mayıs sabahı ve onu takip eden haftalarda darbenin halk tarafından olumlu karşılanmasına hatta başka çare yoktu denilerek darbenin tasvip edilmesinde Demokrat Parti yönetiminin özellikle 1959 ve 1960 yılının başlarındaki tutumu, olayları iyi değerlendiremeyip olacakları sağlıklı tahmin edememiş olması sebep olmuştu. Darbeden sonra giderek çeşitli nedenlerle darbe karşıtlarının artığı görüldü. Silahlı Kuvvetler bünyesinde çok geniş kadro azaltma kararı alınmış ve pek çok albay, yarbay gibi üst rütbeliler emekli edilmişti. Onlara Eminsular deniliyordu. Kendi aralarında örgütlendikleri gibi aralarından bazıları Demokrat Partinin yerini alan, bıraktığı boşluğu doldurmaya çalışan Adalet Partisi'ne katılmışlardı. Yeni oluşumda menfaat imkânları doğabileceğini görenler de askeri harekete karşı davranışlarda bulunmaya başlamakta gecikmediler. Demokrat Parti kapatılmıştı fakat Adalet Partisi kurulmuştu. Adalet Partisi'nde kapatılan Demokrat Parti'nin Yassıada'ya gönderilmemiş taraftarları gençlik kolu yöneticileri, ya da yeni oluşumun kendilerine siyasette yer bulma olanağı sağlayacağını düşünen bir kısım kişi hatta fırsatçılar darbe karşıtı olarak davranıyorlardı. Yassıada'da yapılan mahkemenin kararı 15 Eylül 1961 infaz edilmişti. Türkiye'nin özellikle Ankara'nın siyasi havası çok sıkıntılı ve gelecek çok belirsizdi. Ekrem Alican 145 kurulan koalisyon hükümetinde Başbakan Yardımcısı olarak görev almıştı. Devlet Planlama Teşkilatı'na ve orada yapılan çalışmalara karşı idi. Ekrem Alican'ın Yüksek Planlama Kurulu'nda Birinci Beş Yıllık Kalkınma Planı taslağı görüşülürken o dokümanın üzerine Arap harfleri ile yazdığı notları başka bir yerde vereceğim. Gerek Ekrem Alican'ın hükümete gerekse plana karşı hangi duygular içerisinde olduğunu göstermeleri bakımından ilginç olan o notlar sebebi ile dakikalarca Yüksek Planlama Kurulu'nda tartışmalar yapıldığını da ilave etmeliyim. Siyasi olaylar devam ediyordu. İsmet Paşa, bakanlar arasında bir tercih yapmıyor hatta Ekrem Alican'ı daha önemser görünüyordu. Turhan Feyzioğlu bilgili ve ateşli konuşmalar yapıyor ve planın devrimci değil de evrimci olmasını, sert değişiklikler içermemesini telkin ediyordu. Bülent Ecevit, Feyzioğlu'nun dehasına inanmış ve İsmet Paşa'ya çok saygılı ve tüm kabine arkadaşlarına karşı çok kibardı. İsmet Paşa haftada en az bir kere Devlet Planlama Teşkilatı'na gelerek Müsteşar'ın odasında bir köşedeki yuvarlak sehpanın etrafında bizimle toplanarak bilgi alır ve adeta yeni şeyler öğrendiğine çok memnun olurdu. Çok mütevazı ve arkadaşça konuşarak daha çok bizim söylediklerimizi dinlerdi. Söylediklerimizi daha iyi anlamak için sorular sorar ve anladığı şekli ile bize tekrar ederek doğru anlayıp anlamadığını tahkik ederdi. Hiçbir zaman şöyle, şöyle yapın diye emir verdiğini hatırlamıyorum. Biz ona Paşam diye hitap ederdik. Sayın başbakan ya da Sayın Paşam demezdik. O da bize Attila'ya, bana ve Necat'a ilk ismimiz ile hitap eder, sadece Osman Nuri Torun Bey'e Müsteşar Bey diye hitap ederdi. Çok seyrek olarak askeri planlama ile ilgili önemli kişilerin örneğin Moltke'nin söylediklerini örnekler verdiği olurdu. Günlük politikadan ve günlük olaylardan hiç söz etmezdi. Planlama faaliyetinin teknik ayrıntıları hakkında da bilgi edinmeye çalışırdı. Çok hızlı kalkınmadan yana idi, ancak kaynakların sınırlı olduğunu biliyor ve onun sıkıntısını duyuyordu. %7 lik kalkınma hızını konuştuğumuz bir sabah toplantısını İsmet Paşa öğleye doğru terk etmek üzere kalktığı sırada ben % 7 ile Avrupa'nın çok gerisinde kalacağız demiştim. Hepimiz ayağa kalkmıştık, İsmet Paşa elini omuzuma koydu ve şöyle diyerek sıkıntısını anlatmıştı. Ayhan, sen zannediyor musun ki ben daha yüksek bir kalkınma hızı istemiyorum ancak politikada üç şey gerek, fırsat, devamlılık ve güç üçü birlikte olursa bazı şeyler yapılabilir Yüksek Planlama Kurulu'na kendisi başkanlık etmeyi özellikle tercih etti. Sade kurul üyesi olan bakanların değil de tüm ilgili bakanların Yüksek Planlama Kurulu toplantılarına katılmasını isterdi. O toplantıları ülke sorunlarının konuşulduğu bir divan niteliğinde görüyordu. Paşa'nın yeleğinin cebi civarındaki işitme aletine doğru konuşarak takip etmesini kolaylaştırmak adetti. Paşa konuları anlamaya ve bakanların da bilgi sahibi olmasına çalışıyordu. Zaman zaman münakaşalar olur hatta Turhan Feyzioğlu ile Ekrem Alican arasında sert tartışmalar da geçerdi. Paşa tarafsız davranır ve gerçek anlamda uzlaşmanın sağlanmasına, bir tarafın diğer tarafı ikna edip edemeyeceğine dikkat ederdi. Atatürk'ün sofrasında hem yemek yenildiğini hem de çeşitli ülke sorunlarının konuşulduğu duymuştuk. Bana bakanların ve bazı üst bürokratların da zaman zaman katıldığı ve yapılmakta olan Plan'ın tartışıldığı toplantılar İsmet Paşa' ın adeta Atatürk'ün sofrasını bir başka şekilde yaşatıyor gibi gelirdi. O toplantılar süresince tüm çalışma arkadaşlarımız tam bir takım anlayışı ve dayanışması içinde her türlü desteği vermek için gayret ederler hatta bazen keyifli şakalar da yaparlardı. Bir konuyu herhalde çok hararetli bir şekilde ele aldığımız bir sırada önüme bir not geldi Birisi Anadolu'dan gelmiş ısrarla sizi görmek istiyor, bir dakika yan odaya gelmenizi çok rica ediyor Notun altındaki imza Yegâne Özkan ve Canan Türkmen 146 . Yegâne Hanım müsteşarın Canan Hanım'da Necat'ın sekreteri idiler. Yan odaya gittiğimde bir tabak, içinde bir elma ve yanında bir bıçak vardı. Sevgili çalışma arkadaşlarımız izlemekte oldukları o toplantıda bakanlarla yaptığımız tartışmalara desteklerini böyle dile getirmişlerdi. İsmet Paşa'nın günlük işlerle fazla ilgili olmadığını tüm dikkatini askerlerin kışlalarına dönmelerinin ve geleceğe dönük bir plan çerçevesinde mali disiplinin sağlanmasına verdiği belli idi. Birçok kişi Paşa, Devlet Planlama Teşkilatı'ndan ayrılırken fotoğraf çektirmeye ya da daha önce çektirdikleri fotoğrafları imzalatmaya gayret ederlerdi. İsmet Paşa ile birçok fotoğrafımın o zaman çeşitli basın mensupları tarafından çekilmiş olmasına rağmen bugün imzalısı bir yana imzasızına dahi sahip olmadığıma üzülüyorum. Çocuklarıma, torunuma bırakacağım değerli hatıralar olurdu. Yapılması düşünülen yatırımlar Yüksek Planlama Kurulu'nda görüşüldüğünde genellikle bakanlar kendi bakanlıkları ile ilgili yatırımların az olduğundan yakınırlardı. Daha çok yatırım ödeneği alabilmek için uzun konuşmalar yapanlar olurdu. Her bakan kendi bakanlığının daha çok yatırım yapmasını istiyordu. Bu isteklerinde haksız değillerdi. Ancak mali kaynak konusuna gelindiğinde, kaynakların artırılması için seçenekler konuşulduğunda adeta tüm bakanlar yeni vergi konulmasını ya da iktisadi devlet teşekküllerinin ürettikleri mal ve hizmetlerin fiyatlarına zam yapılmasına karşı çıkarlardı. Biz de aradaki açığın dış yardımlardan sağlanacak olanaklarla kapatılmasını istiyorduk, ancak dış yardım sınırlı, hem de sorunlu idi. Kaynaklar konusunda Sevim Görgün 147 , Maliye Bakanlığı ile yakın temasta olarak çok ciddi çalışmalar yapıyordu. katılan Hesap Uzmanı Aslan Başer Kafaoğlu 148 Maliye Bakanlığı adına Sevim'le çalışıyordu. Tarım sektörünün vergilendirilmesi üzerinde duruluyordu. Bu konuda bir yabancı uzman getirtilmesi söz konusu olduğunda Macaristan'dan İngiltere'ye göçerek orada üne kavuşmuş Prof. Nicolas Kaldor'un ismi öne çıktı. Prof. Kaldor rapor verdiği zaman Yüksek Planlama Kurulu'nda çok sıkıntılı dönem başladı. Başta Maliye Bakanı Ferit Melen olmak üzere Ekrem Alican ve Turhan Feyzioğlu dahil birçok bakan tarım sektörüne ilişmemek fikrini savunuyorlardı. Arsa ve bina vergileri konusunda da bakanlar eski düzenin devamından yana idiler. Vergi konusunun bir uzmanlık işi olduğu, bu bakımdan Maliye Bakanlığı'ndan uzmanların Yüksek Planlama Kurulu'na gelerek fikirlerini ve Devlet Planlama Teşkilatı tarafından yapılan önerileri değerlendirmelerine karar verildi. Baş Hesap Uzmanı Ali Aleybek ve diğer iki yüksek deneyimli Baş Hesap Uzmanı geldiler. Konuştular, söyledikleri özet olarak şu idi Vergi koymak ve o vergiyi toplayabilmek bir uzmanlık işidir, çok iyi incelenmelidir . Yaklaşık bir öğleden önce konuştular, özellikle İsmet Paşa'ya elini öpecek kadar saygılı idiler. Her hallerinden güngörmüş, Maliye Bakanlığı'nın saygın mensupları oldukları belli idi. Toplantı bitip bakanlar ve beraberlerinde getirdikleri kişiler ve Baş Hesap Uzmanları gittikten sonra İsmet Paşa ile yalnız kaldığımızda şöyle dedi Çok değerli kişiler, çok iyi konuştular fakat hangi vergiyi koyabiliriz ve Kalkınma Planını nasıl finanse edebiliriz onu söylemediler Bu cümle, çok deneyimli bir devlet adamının çok zarif bir şekilde bu sabah oturumunda havanda su dövdük anlamına gelen izlenimini aksettiriyordu. Adalet Partisi Böyle olmakla beraber İsmet İnönü başkanlığındaki koalisyon hükümetinde görev almış olan Adalet Partili bakanlar diğer bakanlar gibi daha düşük kalkınma hızına razı olmuyorlardı. DPT'nin sorumlu yöneticileri olarak Yüksek Planlama Kurulu'nda böyle karar verilsin, Yüksek Planlama Kurulu son karar yeri değildir Hükümet kalkınma hızını % 7 olarak belirler ve kaynağını bulmaya çalışır bir bakıma sorumluluğu Hükümet üstlenir diyorduk. Bir yandan da acaba başka ne gibi kaynaklar söz konusu olabilir, dış kaynaklardan daha fazla yardım ya da kredi alınabilir mi diye araştırmalarımızı derinleştiriyordu. Planın temel yaklaşımın uluslararası yardım alabileceğimiz kurum ve devletlerin yetkilileri ile tartışmak ve onların tepkilerini almak özellikle finansman sorununu çözebilmek için ilk adım olarak göründü. Çok sayıda yabancı ve yüksek seviyede planlama uzmanı o Collocium a katıldı. Talat Halman kısa bir hoş geldiniz konuşması yaparak toplantının açılmasını sağladı ve İngilizce olarak hazırlanmış ve beyaz karton kapaklı planın esaslarını kapsayan dokümanın katılımcıların önlerinde masanın üzerinde olduğunu belirtti. Toplantının başkanlığını Müsteşar Osman Nuri Torun yapıyordu. İlk sözü dağıtılan dokümanı sunmak üzere Attila Karaosmanoğlu'na verdi. Attila bu tip toplantılarda dikkat çekecek kadar iyi ve etkileyici konuşmaları ile bilinir. Sunulan dokümanın hazırlanışında da çok katkısı olduğu için hiç dokümana bakmadan adeta sayfa sayfa takip ederek, aksansız İngilizce ile tüm rakamları ve gerekçeleri anlattı. Dinleyenlerin çok etkilendiği belli oluyordu. Bazı kurumlardan ya da devletlerden birkaç kişilik Toplantıya katılan kişiler temsil ettikleri kurumun ya da ülkenin toplantıya davet edilmekten duyduğu memnuniyeti belirten protokol konuşmaları yaptılar ve toplantıya başarılar dilediler. Yüksek Planlama Kurulu toplantıları da İsmet Paşa'nın başkanlığında o salonda yapılırdı. Dikdörtgen biçiminde kurulmuş toplantı masasının baş tarafında İsmet Paşa oturur ve konuşma yapacak kişi Paşa'nın yanına giderek hem onun dinleme aletine hem de salonda bulunanlara oradan konuşurdu. Başbakan Yardımcıları Paşa'nın oturduğu masanın köşelerinde yer alırlardı. Paşa'ya göre sağ taraftaki Başbakan Yardımcısı'nın hemen Bakanlar masanın diğer yerlerinde protokol sırası gözetilmeden, ilk gelen istediği yere oturur ilkesine göre yer alırlardı. Konunu gereğine göre bir Planlama Uzmanının ya da başka bir devlet görevlilerinin Yüksek Planlama Kurulu'na katılması söz konusu ise onlar için toplantı masasının dışında ikinci sırada oturacak iskemleler vardı. Collocium'da aynı toplantı masasının etrafında farklı bir düzende oturuluyordu. Toplantı Başkanı olan Müsteşar Yüksek Planlama Kurulu toplantılarında İsmet Paşa'nın oturduğu yerde, masanın başında ve ortada oturuyordu. Prof. Tinbergen ve biz üç daire başkanlaı onun yanında yer alıyorduk. ABD Heyeti oransal olarak kalabalıktı ve kapı tarafında, başkanın sol tarafına gelecek şekilde oturuyorlardı. A.I. D. den uzmanlar onu yanında yer almışlardı. Özellikle Prof. Chennery kıyasıya eleştiriyordu, dış yardım gereğinin az olacağı plan konusunu işliyordu. Profesör Tinbergen her zamanki konuya hâkim ve bilge hali notlar aldı ve ile kırk dakika kadar konuşarak Prof. Chenery'inin tüm eleştirilerinin yerinde olmadığını bir bir anlattı hatta konuşmasının sonunda Türkiye'ye yıllık %7 likten daha az kalkınma hızı önermenin yanlış olacağını vurguladıktan sonra eğer kaynaklar yetmiyorsa daha fazla dış yardım talep edilebilir ve bu da çok haklı bir taleptir diyerek sözünü bitirdi. Bu bir bakıma Prof. Chenery'ye sen de bilim adamı olarak konulan hedefin zaruri ve yapılan çalışmanın değerli olduğunu sözlerinin arasında belirtiyorsun fakat temsil ettiğin devletin daha fazla yardım yükümlülüğüne girmemesi için siyaset yapıyorsun anlamını taşıyordu. Prof. Tinbergen'in çok sakin bir şekilde ve konuyu etraflı olarak ele alarak fakat lafı uzatmadan kısa sürede tüm ayrıntıları ile bilimsel esaslara oturmuş konuşma yapmasına alışıktık. Bu konuşması adeta o açıdan şaheser sayılabilirdi. Yaptığı konuşma kısa sürede ders verir gibi görünmeden, kibar ve mütevazı üslubu ile çok şey anlatan ve öğreten kapsamlı bir konuşma idi. Birinci günkü konuşmalardan sonra kendi aramızda Osman Nuri Bey ve uzman arkadaşlarla toplantı salonunda kısa bir değerlendirme yapıp dağıldık. Tüm gün İngilizce olarak yapılan görüşmeleri izlemek ve gerekli cevapları vermek kısaca söylemek gerekirse yoğun ve epey yorucu olmuştu. Bu bakımdan bu değerlendirme kısa sürdü. Attila, Necat ve ben yemekten sonra Attila'nın Küçükesat semtindeki giriş katındaki dairesinde buluşup daha ayrıntılı değerlendirme yapmaya karar verdik. Çok mütevazı olan o dairede buluştuğumuzda toplantıyı baştan sona yeniden değerlendirerek katılanların ertesi gün nasıl davranacaklarını tahmin etmeye çalıştık. DPT adına yapılacak konuşmaların ağırlığının nerelerde olması ve hangi konulara vurgu yapması gerektiği üzerinde fikir alış-verişinde bulundur. İktisadi Devlet Teşekkülleri'nin durumu tüm yardım verenlerin en çok ilgilendikleri konuların başında geliyordu. Yardım veren kurumlar ve devletlerdeki genel kanaat Türkiye iktisadi devlet teşekküllerini verimli ve kârlı çalıştırır ve onları kaynak yaratır hale getirirse dış yardım ihtiyacı azalır hatta dış yardıma gerek kalmaz biçiminde idi. Bu doğru bir algılama sonucu değildi fakat yaygın idi. Atila bana Senin İktisadi devlet Teşekkülleri ve onların daha verimli olabilmeleri için üzerinde çalıştığımız konuları anlatmanda yarar var diye ısrar etmeye başladı. O zaman ben İngilizce olarak uzunca ve etkileyici bir konuşma yapmaya kendimi yeterli görmezdim, fakat Necat da Attila'ya katılınca ertesi gün konuşma yapmayı kabul ettim. Tarım konusunda Demir Demirgil'in sunuş yapmasının kendisine önerilmesine karar verdik. Necat'ın sosyal planlama konusunu ele alacağı konuşmasının ana hatlarını da tartıştıktan sonra ayrıldık. O sırada annem ve babamla birlikte yaşadığım Tandoğan Meydanı civarındaki Turgut Reis Caddesi 15 numaralı eve vardıktan sonra birkaç saat çalışarak ertesi gün için hazırlanmam gerekti. Ertesi gün yapmak zorunda olduğum konuşmamı gece geç saatte bitirebildim. Attila irticalen konuşma yeteneğine sahiptir, ben ise hazırladığım metne zaman zaman bakarak konuşma yapmak yolunu seçtim. İkinci gün de çok başarılı oldu. Planın temel yaklaşımlarını sorgulayan, siyasi belirsizlik sırasında uzun vadeli plan yapmanın akılcı bir yaklaşım olup olmadığını dile getiren katılımcılar oldu. Toplantının ilk iki gününden sonra Pazar günü topluca uçakla Adana'ya giderek oradaki baraj ve sulama çalışmalarını ziyaret etmek ve Mersin'e karayolu ile geçerek misafirlere denize girme olanağı verilmesinin uygun olacağı ve katılımcıların iki günlük yoğun çalışmadan sonra böyle bir hafta sonu geçirmeyi hak ettiklerini düşünmüştük. Bu geziyi tertiplemenin bir başka amacı da katılımcılara toplantıda herkesin huzurunda soramadıkları fakat akıllarına takılan soruları, gayri resmi ortamda, tek tek planlama uzmanlarına sormalarına ve konuları o uzmanlarla tartışmalarına olanak sağlamaktı. DPT'nin böyle bir geziyi organize etme deneyimi olmadığı için söz konusu gezi Odalar Birliği'nin katkısı ile ve onlar tarafından organize edilmişti. O yıllarda Türkiye'de turizm henüz gelişmediği için kusursuz yapılan gezi, kâğıt kutularda sunulan öğle yemekleri vs. çok dikkat çekici bulunmuştu. Özellikle programda belirtilen saat ve dakikalarda ulaştırma araçlarının kalkmasına ve gezi boyunca misafirlerin her dileklerinin yerine getirilmesine çok özen gösterilmişti. Genel Sekreter Haydar Aytekin tüm düzenlemeleri kendine özgü sakin haliyle gerçekleştirmişti. Adana ve Mersin'de hava da çok yardımcı oldu ve katılımcıların uzun süre hatırlayacakları bir gezi başarı ile tamamlanarak günün çok geç saatine kalmadan Ankara'ya dönüldü. Ankara'ya dönüp misafirleri otellerine bıraktıktan ve DPT'den gelen diğer arkadaşlara iyi akşamlar dileyerek ayrıldıktan sonra Necat ve ben Attila ve Şükriye ile Küçükesat semtindeki evlerine gittik. Birlikte Attila'nın yapacağı kapanış konuşmasının nelere temas etmesi gerektiğini ve nasıl olması gerektiğini konuştuk. Kapanış konuşmasında yardım veren kurum ve devletlerden desteklerini sürdürmeleri de hatta artırmalarının önemi vurgulanmalı idi. İki saat kadar konuşarak, tartışarak ertesi gün yapılacak kapanış konuşmasını oluşturmaya çalıştık. Attila ufak bir kâğıda notlar aldı. Toplantının son gününde başta Prof. Hollis Chenery olmak üzere birçok katılımcı ilk gündeki durumlarından epey farklı olarak yapılan açıklamalardan, tamamlayıcı bilgilerden tatmin olmuş olarak yapılmakta olan çalışmaları takdir edici ve o çalışmaları yapan kişilere destek olucu çok olumlu konuşmalar yaptılar. Collogium'a Dünya Bankası adına, o bankanın İcra Komitesi üyesi olan Belçikalı kişinin başkanlığında Türkiye bölümünün başındaki Mr. Hugh Collier ve yardımcısından oluşan bir heyet katılıyordu. Gıda ve tarım Teşkilatı adına katılan Mr. Ergas149 daha önceki günlerde de çok olumlu sözler söyleyerek Türkiye'de ilk defa kapsamlı bir şekilde tarım sektörünün de bilimsel olarak ele alınmakta olduğunu belirtmişti. O da çok destekleyici konuşma yaptı. Attila yarım saat kadar toplantıdan nasıl yararlandığımızı ve yapılan eleştirilerin çalışmaların daha iyi olmasına katkı yapacağını belirten girişinden sonra Birinci beş Yıllık Kalkınma Planı'nın hangi koşullar altında hazırlandığına dikkat çekti ve Plan'da öngörülenlerin Türkiye için neden zaruri ve kaçınılmaz olduğunu sakin sakin anlattı ve sözlerinin sonunu planlama hedeflerinin ‘‘feasible and justifible''150 olduğunu söylerek sözlerini bağladı. Salonda birden alkış koptu. Masanın etrafındaki tüm yabancılar çocuk gibi görünen bu genç Türk ekonomistinin sözlerinden çok etkilenmiş olduklarını dakikalarca alkışlayarak belirttiler. Collokyum'un çok başarılı olduğuna bundan daha iyi bir kanıt olamazdı. Zorlu bir sınav verilmişti fakat dış âlemde planlı kalkınmanın gerektireceği dış kaynakların bulunabilmesi için bazı kapıların açılması için önemli bir adım atılmıştı. O sırada ne tuhaftır ki Forum Dergisi nde imzasız olarak planı ve planlama faaliyetini eleştiren yazılar çıkıyordu. O imzasız yazının sahibi Attila'nın SBF'deki yakın bir arkadaşı olduğuna dair söylentiler dolaştı fakat hiç önem vermedik. Basında yabancıların sözlerinin yer alması halk arasında plana karşı olan olumlu ilgiyi de artırmıştı. Uzun zamandır kalkınma planına ve plan hazırlıklarına ilginin halk arasında giderek artmakta olduğunu memnuniyetle izliyorduk. Her hafta birçok kurumdan Kalkınma Planı ile bilgiler istenmekte, konuşmalar yapılması talep edilmekte idi. 21-23 Ağustos 196'de Askeri Şura toplanıyormuş. Sadece sivil halk değil demek ki askerler de Kalkınma Planı hazırlanması ile ilgili haberleri gazetelerden takip etmiş olmalılar ki 6. Ağustos 1962 de Genelkurmay Başkanı'nın Özel Kalem Müdürü Rüştü Naiboğlu Devlet Planlama Teşkilatı Müsteşarlığına telefon ederek 23 Ağustos 1962 günü Askeri Şura'ya planlama konusunda briefing verilmesini istemişti. O konuşmayı yapmak üzere ben yanıma Haluk Ceyhan'ı da alarak Genelkurmay'a gittim. O hafta yayınlanan Akis Mecmuası benim resmimi de koyarak Orduya Selam başlığı ile bu olayı haber yapmıştı. Sanki Hükümet ile anlaşmazlık var da biz ordudan destek arıyormuşuz gibi anlam çıkartılması bile mümkündü. Oysa pek çok kurum gibi Genelkurmay da günün konusu olan plan hazırlığı hakkında bilgi sahibi olmak ve Askeri Şura üyelerini bilgilendirmek istiyordu. Plan dokümanını Türkçeden çevirmek İngiliz dilini yazmayı çok iyi bilen uzman çevirmen gerektirdiğinin ötesinde o çevirmenin ekonomik bilgisinin de yeterli olması şart idi. Devletin çevirmenlere verdiği ücret bir yönetmelik ile belirlenmişti. O paraya sadece basit gazete haberleri ya da günlük sıradan yazışmalar İngilizceden Türkçeye çevrilebilirdi. O yönetmelikte ister İngilizceden Türkçeye isterse Türkçeden İngilizce'ye çevirme olsun sayfa başına aynı para verilmesi öngörülmüştü. O para ile sorunsuz tercüme yapacak kişi bulmak söz konusu olamazdı. Yayın ve Temsil Şubesi bana bağlı olduğu için Plan dokümanının uluslararasında dağıtılması ve tanıtımı benim sorumluluğumda idi. Maliye Bakanı Ferit Melen Bey'in özel kalemine telefon ederek sayın bakanı görmek istediğimi bildirdim. Ertesi gün verilen saatte gittiğimde konuyu anlattım. Bu konularla ilgili arkadaşımı çağırayım, o da konuşmamızda bulunsun dedi. Gelen kişiyi tanıyordum. Hisar dergisini yayınlayan ve dolayısı ile edebiyatçı kimliği ile öne çıkan Maliye Bakanlığı Genel Müdür Yardımcılarından bir kişi idi. Almanya'da olduğum sırada yazdığım bir yazı Hisar da yayınlanmıştı. Tesadüfe bakın ki arkadaşım Turgut Özakman'da o sayıya Almanya'dan bir yazı göndermişti. Benim ve Turgut Özakman'ın, ikimizin de, Almanya'dan yazdığımız yazılar Hisar ın aynı sayısında yayınlanmıştı. Edebiyatçı Genel Müdür Yardımcısı çok tutucu devlet memuru olma yolunu seçerek yönetmelik dışına çıkılamayacağını, Devlet Planlama Teşkilatı için ayrıcalık yapılamayacağını savunmakta ısrar ediyordu. O sırada özellikle Maliye bakanlığı üst bürokratları DPT'yi pek yadırgamışlardı ve sanki Maliye'deki bazı yetkiler ellerinden gidecekmiş gibi davranırlardı. Dolayısı ile tercüme konusunda Genel Müdür Yardımcısı'nın olumlu davranması ve bir çözüm bulması ümidi olmadığını anlamakta gecikmedim. Türk ekonomisinin dış kaynak ihtiyacı çok büyük ve önemli idi, ancak o konu Maliye'deki Genel Müdür Yardımcısı'nın derdi değildi. Maliye Bakanı ise emrindeki kişilere yetki alanlarında karışmak istemiyordu çözüm de üretmiyordu. Planı hazırlarken Maliye Bakanlığı teşkilatı ve memurlarından yardım görmemiştik hatta bürokrasi de mutat kıskançlıktan çokça nasibimizi almıştık. Maliye Bakanlığı'na giderek tercüme konusunda destek aramakta gösterdiğim saflığıma kızdım. DPT'ye üniversite' den gelen Demir Demirgil.151 Oktay Yenal gibi arkadaşlarımız İkinci Beş Yıllık Kalkınma Planı' nı İngilizceye çevirme işine girişmek zorunda kaldılar. Bu arada gerçek destek İngiliz Büyükelçiliği'nden geldi. İngiliz Büyük Elçiliği' nde çalışan ve arkadaşlarımızla dostluğu bulunan genç bir diplomat yapılan tercümeleri daha iyi bir İngilizce haline getirmekte katkıda bulundu. Yüksek Planlama kurulunda satır satır görüşülen Beş Yıllık Kalkınma Planı'nın ilk taslağı hazırdı, tüm bakanların o taslak üzerinde mutabık olup olmadıkları kesin değildi. Ancak hazırlanan dokümanın daha geniş çevrede tartışılması, eleştirilmesi son düzeltmeleri yapmak bakımından gerekli idi. O sırada Milliyet Gazetesi Genel yayın Yönetmeni Abdi İpekçi bir teklif yaptı. Milliyet Gazetesi tüm dokümanı bir ek haline getirerek yayınlayacaktı. Bu plan taslağının o gazetenin gittiği her yere gitmesi ve çok geniş kütlenin inceleme imkânı bulması demekti. Bu yolla bize geri dönüşler olacak ve hem Plan Dokümanı halk tarafından irdelenmiş hem de eksik ve yanlış değerlendirmelerimizi öğrenmiş olacaktık. O doküman Beş Yıllık Kalkınma Planı'nın son şekli değildi. Yüksek planlama Kurulunda görüşülen sekiz on paragrafı konusunda özellikle Başbakan Ekrem Alican' ın eleştirileri olan bir çalışma dokümanı idi. Daha önce bizim bilgimiz olmadan parça parça çeşitli yayın organlarında yayınlanmıştı. Yüksek Planlama Kurulu'nda görüşülen dokümanın birer kopyası tüm bakanlarda olduğu gibi, Devlet Planlama Teşkilatı'nda görevli bazı uzmanlarda da vardı. Kurulduğu günden beri Devlet Planlama Teşkilatı'nda yapılan çalışmaların, hazırlanan raporların bir şekilde basına sızmasını önleyememiştik. Özellikle tartışılmakta olan böyle önemli bir dokümanının kurum dışına çıkmasını önlemek adeta imkânsız idi. Bu bakımdan o dokümanı bütün olarak yayınlamak parça parça sağda solda yayınlanmasından daha sağlıklı idi. Abdi Bey'in önerisini kabul ettik. Gazetenin ayrı bir eki olarak tam metin Beş Yıllık Kalkınma Planı Taslağını yayınlamak Abdi İpekçi açısından bir gazetecilik başarısı idi. Milliyet Gazetesi yayınlamış ve dağıtım başlamıştı. Ancak o sabah haber alan başta Ekrem Alican Olmak üzere bazı bakanlar İsmet Paşa'ya şikâyette bulunmuşlar. Bakanlar kurulu toplanmış ve Müsteşar Osman Nuri Torun Bey'i o toplantıda hazır bulunmak üzere çağırmışlardı. Toplantıdan sonra Osman Bey'in anlattıklarına göre ona sert bir şekilde Hükümet'in onayı olmadan o dokümanın yayınlanmasını anlayamadıklarını söylemişler. Osman Bey ben de neden sorguladığınızı anlamıyorum, yayınlanmasında ne mahsur var demiş ve o dokümanın Hükümet'in nihai dokümanı olmadığını, bir taslak olduğunu belirterek bu aşamada halkın bilgi sahibi olmasının yararları üzerinde durmuş. Osman Bey'e bazı hükumet üyelere sert davranmış oysa Osman Bey bu gibi durumlarda sükûnetini ve efendiliğini bozmadan dik duran bir kişiliğe sahipti. İsmet Paşa konuşmaların bakanlarla Osman bey arasında olmasına özen göstererek Osman Bey'e, Başbakanlık Müsteşarı olan memuruna farklı davranmamış. Ekrem Alican ve bazı bakanlar Devlet Planlama Teşkilatı, Hükümeti açmazda bırakmak ve teklif ettiklerinin kabul edilmesi için zorlamak istiyorlar, basında yayınlatarak gizliliği bozdular şeklinde adeta tarizde bulunmuşlar. Belli paragrafların metinde yer almaması gerektiğini vurgulamışlar. İstanbul'da dağıtılan ve Anadolu'ya giden gazetelerin basım saatleri farklı imiş. Abdi Bey'i arayarak dağıtılmayan gazetelere ek olacak Birinci beş Yıllık Kalkınma Planı Taslağı ndaki bazı paragrafların çıkartılmasını rica ettik. Abdi Bey çok güç bir işi başarmıştı. Rotatifleri durdurarak bazı paragrafları çıkartıldığını sonra öğrenmiştik. Bu olay siyaset adamları ile en yakınlarındaki teknik kadro arasında güvensizlik olduğunun en somut işareti idi. Daha önce de özellikle Başbakan Yardımcısı Ekrem Alican'ın, Maliye Bakanı Ferit Melen'in zaman zaman dostane olmayan konuşmalarına muhatap olmuştuk. Planlamada çalışanları aşırı solcularmış gibi algılamaya meyyal idiler. Ancak bu defa konu siyaset adamı ile teknisiyen farklılığından ileri geliyordu. Siyaset adamı olarak özellikle Ekrem Alican halka şirin görünmek istiyordu ve gerekli mali tedbirleri almadan parlak gelecek vadetmek eğiliminde idi. Hükümetin diğer üyeleri de bu aşamada Devlet Planlama Teşkilatı'nın karşısında yer almışlardı. Bu durumda biz arkamızda hükümet güveni olmadan devleti ilgilendiren bu kadar önemli bir dokümanı hazırlamanın teknisyen dürüstlüğü ile bağdaşmayacağı kanaatine vardık ve görevlerimizden ayrıldık. Daire Başkanları olarak istifamızı Müsteşara verdik, o da kendi istifasını yazarak bizimkilerle birlikte Başbakan İsmet Paşa'ya arz etti. Hükümet hatta kamuoyu böyle bir hareketi beklemiyordu. Aylarca gece gündüz demeden ciddiyetle çalışarak değerli bir doküman hazırlamış bir kuruma ve onun yöneticilerine karşı peşin hüküm ile davranarak aşağılayıcı olmaya İsmet Paşa'nın başkanlığında da olsa hiçbir hükümetin hakkı yoktur anlayışı ile biz teknisyen namusumuzu korumuştuk. Pek çok kişinin bir makam ya da koltuk için eğilip büküldüğü bir toplumda pek alışık olunmayan bu davranış bazı köşe yazarlarınca eleştirildi. Siyasi otoritenin her şeye kadir olması anlayışı, seçilmişlerin her konuyu en iyi kendilerinin bildiklerini sanmaları, halka doğruyu açık kalple söylemenin ve kaynağı belirsiz yatırımlara girişmenin ülkeye 27 Mayıs askeri darbesini getirdiği daha bir buçuk yıl geçmeden unutulmuş görünüyordu. Görevimizi bırakmamız İsmet Paşa için çok beklenmedik bir olay olmuştu. O bizi yakın arkadaşı olarak görüyordu ve bizim ne kadar dürüst ve içtenlikle çalışmakta olduğumuzun en yakın tanığı idi. İstifamızı alıp haber yayılınca bizi akşam Pembe Köşk'e çağırdı. Cumhuriyet gazetesinin genç muhabiri Özgen Acar, Milliyet'ten Nilüfer Yalçın ve başka gazetecilerden oluşan muhabirler kafilesi haber almış bizi Pembe Köşk'e kadar takip edip çevrede beklemeye başlamışlardı. İsmet Paşa önce eşinin rahatsız olduğundan bahsetti ve sanki aile içinde konuşuyormuş gibi sıcak bir hava yarattıktan sonra istifamızın gerekçesini öğrenmek istedi. Osman Bey'den çok biz daire başkanlarını, daha genç ekibi dinlemek istiyordu. Sorularını bize yöneltiyordu. Kararımızdan vazgeçirmek istiyordu. Bir ara ben Paşa'yı destekler şekilde konuştuğumda Bakın Ayhan ne diyor onu dinleyelim. diyerek hemen olumlu bir kapı aralamak istedi. Paşa bizimle tek tek tokalaştı ve veda edip hemen beklemekte olan müsteşarlık makam aracına bindik. Gazeteciler de arkamızdan geldiler. Gazeteciler de arkamızdan koşmak zorunda kalmışlardı. Necat, ne yapıyoruz, gazetecilerden neden kaçıyoruz, medenice konuşabiliriz dedi. Doğrusu da o idi. Fakat biz zaten binaya varmıştık. Bir kere ok yaydan çıkmıştı. O durumda İsmet Paşa'nın isteği üzerine görevlerimize devam ediyoruz demek en azında bir kurum olarak Devlet Planlama Teşkilatı'na oluşturmak istediğimiz saygınlığa ters düşerdi. Ben istifa dilekçemi Müsteşar'a yazmıştım o da İsmet Paşa'ya götürmüştü. Normal olarak bana cevabın Müsteşar Bey'in yazabilirdi. Ancak İsmet Paşa bana istifamı kendisinin istemeyerek kabul ettiğini belirten çok zarif bir yazı gönderdi. Osman Nuri Bey üç oğlu ve eşi ile Ankara'ya gelmiş ve Demir Demirgil'in oturduğu apartmanda bir daire kiralamıştı. Çok mütevazı bir Anadolu ailesinin iyi eğitim görmüş evladı idi. Maaşından başka geliri yoktu Evde çoluk çocuk var diyerek boyun bükmemiş ve pek çok kişinin gelebilmek için pek çok el etek öpeceği Başbakanlık Müsteşarlığını bırakmıştı. Attila da bir apartmanın giriş katında oturuyordu, yeni çocuğu olmuştu ve onun da kendisinin ve eşinin maaşlarından başka geliri yoktu. Attila'ya yetiştiği Siyasal Bilgiler Fakültesi sahip çıkmamış ve onu doçent olarak öğrettim kadrosuna katılmayı dahi teklif etmemişti. İktisadi Planlama Dairesi Başkanı olarak Attila'nın yaptığı ve yönettiği araştırmalar herhangi bir asistanın doçent olmak için yeterliliğini ispat için yapması mutat olan araştırmalardan binlerce kat daha kapsamlı ve değerli idi. O da evde çoluk çocuk var demeden bildiği doğru için fedakârlık yapmaktan kaçınmadan hem de İsmet Paşa'nın kendisini ne kadar takdir ettiğini ve sevdiğimizi kendisinin ve biz hepimizin bilmesine rağmen istifa ederek, ekmek parası kazanmak durumunda idi. Devlet Planlama Teşkilatı'ndan ayrılmadan önce meslektaşım İnşaat Y. Müh. Bülent Epir'in Bardacık Sokak'taki bir apartmanın giriş katındaki möbleli dairesini kiralamıştım. Bülent ve eşi Shirley o günlerde yurtdışına gittiler ve ben de çok güzel olarak dayanıp döşenmiş olan o daireye taşındım. Yoğun çalışma döneminden sonra özellikle istifa sürecinde yaşadığımız gerginlikleri geri de bırakmak için İstanbul'a giderek orada birkaç gün tatil yapmak istedim. Arkadaşım Attila Sav'ın annesi Handan Teyze, Anadoluhisarı'ndaki evinin anahtarını bana vererek Orada kalabilirsin demişti. İstanbul'da Sıraselviler Caddesi'ndeki Yüksek Mühendisler Birliği'ni ziyaret edip eski arkadaşlarımı gördüm, beraber yemek yedik. Otomobil satın almak istiyordum. Birkaç kere niyetlenmeme rağmen şoför ehliyeti almak kısmet olmamıştı. Londra'da olduğum sırada şoför kursuna yazılmış ve ehliyet alma kademesine geldiğimde akaryakıt sıkıntısı olmuş ve ehliyet sınavları altı ay ertelenmişti. İstanbul'da akşam yemeğinde otomobil satın alma konusundaki isteğimi belirtince hemen üniversiteden arkadaşım Raif152 başka bir meslektaşımızın arabasını satmak istediğini söyledi ve ben siyah kullanılmış, fakat iyi durumda Mercedes 190 modeli arabayı satın aldım. Ehliyetim olmadığı için o arabayı arkadaşım Ahter Tiryakioğlu 153 bir şoför ile Ankara'ya gönderdi. Yeni bir evde yeni bir hayata başlamak üzere İstanbul'dan bazı giyim eşyaları da satın aldım. Devlet Planlama Teşkilatı'ndaki yoğun çalışma temposuna o kadar kaptırmıştım ki aylarca çarşıya dahi çıkamamış, ya da çarşıya çıkıp bir şeyler satın almak aklıma gelmemişti. Yeni evimin kapısının zili bir sabah ısrarla çalıyordu. Üzerime sabahlığımı geçirip kapıyı açtığımda Özer Derbil'i gördüm. İçeri buyur ettim. Bana Türkiye Petrolleri Anonim Şirketi'nde 154 görev almamı istediğini bildirmek için gelmişti. Önce bu yeni evimin adresini nerden bulduğunu merak ettim. Ancak Özer'in aklına koyduğunu yapabildiğini çok iyi bildiğimden merakımı gidermek gereğini duymadım. O sırada Ortadoğu Teknik Üniversitesi (ODTÜ) mühendislik Fakültesi'nden de Elektrik Bölümü'nde öğretim üyeliği için teklif almıştım. Rektör Kemal Kurdaş, Sizin toplu olarak Devlet Planlama'dan ayrılmanız iyi olmadı fakat böylece Ayhan'ı üniversiteye kazanmak olanağı doğduğu için ben memnun oldum diyerek nazikçe iltifat etmişti. Devlet Planlama Teşkilatı'ndan ayrıldığımda benim ne Osman Nuri Bey gibi ne de Attila gibi mali sorunlar beklentim yoktu. İş bakımından, mühendis olarak en az geçinecek kadar para kazanabilirdim. Hatta İller Bankası'nın kasabalara elektrik tesisleri kırmakta olduğunu ve benim de bir kasaba ile ilgili olarak ihaleye girip taahhüt işleri yapmamın çok iyi olacağını söyleyenler vardı. Nitekim İller Bankası'nın bu konuları yöneten şirketinin başındaki meslektaşım Y. Müh Aydın Evren Niğde'nin elektrik tesisatı ihalesine beni de yazılı olarak resmen davet etmişti. O yıllarda genç insanlar ülke sorunları ile çok yakından ilgilenip acaba ne yapılabilir sorularını kendi aralarında çok sorarlardı. Bugün de gençlerin daha özgürce yaşayacakları ve daha refah içinde olacakları bir ülkenin özlemi içinde olduklarına hiç şüphem yok. Ülke için acaba ne yapılabilir. sorusunu çevremde pek çok arkadaşın sorduğuna tanık oluyordum. Devlet Planlama Teşkilatı'nda çalışmış olmam dolayısı ile benim daha çok bilgiye sahip olduğum kanaati etrafımda vardı ve pek çok soruya muhatap oluyordum. 1962 yılının sonuna doğru Bardacık Sokak'taki dairemde Özer ile başta petrol olmak üzere Türkiye'nin sorunlarını konuşurken Ortadoğu Teknik Üniversitesi'ndeki arkadaşlarımla da benzer konuşmalar yaptığımı söyledim ve daha geniş bir grup olarak fikir alışverişinde bulunmaya karar verdik. Atila Sav, Turgut Özakman, Hakkı Oranç,155 Güney Gönenç,156 Demir Demirgil, Siyavuş Erdölen,157 Mustafa Parlar, Attila Sönmez, Dursun Aydın, 158 Özer Derbil benim küçük dairemde toplandık. Bir gün önce Sakarya Sokak'a gidip pastırma ve hazır mezeler, yiyecek, meyve almıştım. Arkadaşlar salondaki koltuk, kanepe ve iskemlelere oturmadan önce içkilerini ve tabaklarına istedikleri yiyecekleri alıyorlardı. Bir yandan içki içiliyor akşam yemeği yeniliyor ve konuşma başlıyordu. Bir hafta ya da on gün sonraki toplantımıza Attila Karaosmanoğlu ve ODTÜ'den Nazif Tepedelenlioğlu da katıldı. Ben ev sahibi idim fakat daha ilk toplantıda ilk gelenin toplantıyı yönetmesine ve söz isteyenlere sıra ile söz vermesi kararını aldık. Her kafadan bir ses çıkıyor olmaması, söylenenlerin dinlenilmesi ve anlaşılması için düzenli tartışmaya özen gösteriyorduk. O zaman yeni yeni günlük konuşmalara giren saplama yapmak başka bir deyim ile konuşan kişiden izin alarak bir ya da iki cümle ile yorum getirmek ya da soru sormak olabilirdi. Konuşmaların derli toplu olması ve başkalarına da zaman bırakılması esas idi. Birkaç kere böyle toplandıktan sonra Özer masrafların benim tarafımdan yapılması yerine herkesin 25 TL vererek masrafların ortaklaşa yapılmasını önerdi. O günlerde Anayasa çiğnendi, yeni Anayasa yapılıyor gibi sözler günlük hayatta çok kullanılıyordu. Neden Anayasa deniliyor konusunda tartıştık ve bizim Baba Bir Yasa'mız olsun dedik. Bizden önceki neslin değil de sadece bizim gibi insanların birbirini daha iyi anlayacağı kanaatine sahiptik. Bu sebeple toplantılara sadece Cumhuriyet'ten sonra doğanlardan belli seviyede birikimi olanların katılmasını ön gördük. Özer isim bulmakta gecikmedi Cumhuriyet Bebeleri. Toplantıların düzen içinde yapılması ve bir konuda özgürce konuşarak ve o konuyu enine boyuna inceleyerek doğru fikir edinmek istiyorduk. Herhangi bir karar alınması ya da insanların görüşlerini değiştirmesi ya da bir birlerini etkilemesi söz konusu değildi. Zaten yemek yenilerek fazla kaçırmadan içki içerek yapılan toplantılarda katılanların çok rahat ve samimiyetle konuşmalarına tanık oluyorduk. Askerlik yaptığım sırada ve hemen sonrasında da bir başka grup arkadaşlarla toplanıp sanat ağırlıklı olarak tiyatro konuşur hatta birlikte hafta sonları pikniklere giderdik. Atila Sav ve eşi Nuyan, Turgut Özakman ve o zamanki eşi Sevim, Özdemir Nutku ve eşi Sevgi,159 Ergun Sav ve o zamanki eşi Gencay evli olan dostlarımızdı. Haluk Ülman, Benkü,160 ve ben bekâr idik. Çok keyifli sohbetlerimiz ve hararetli konuşmalarımız olurdu. Ara sıra tiyatro sanatkârı Nihat Akçan ya da Gencay'ın Dışişleri Bakanlığı'ndan meslektaşlarının da toplantılarımıza katıldığı olurdu. Bir keresinde ben tüm grubu Çelik Kale Sokak'taki bodrum katında olan ve bir meslektaşım ile paylaştığım dairemde ağırlamıştım. Bol bol o günlerdeki Ankara'daki günlük yaşantı, özellikle bekâr hayatı üzerinde epey konuşulmuştu. Cumhuriyet Bebeleri'nin toplantıları, sanatsal konuların konuşulduğu ya da pikniğe gidildiği birliktelikten farklı idi. Bebeler zamanla daha düzenli ve içerik bakımından ülkenin temel sorunlarının ele alındığı gündemlerle yapılır hale gelmişti. O yıllarda siyasi istikrar bulunamıyordu. 13 Kasım 1960'ta, askeri darbenin üzerinden altı ay geçmeden Milli Birlik Komitesi içinde ayrılık doğmuş ve on dört komite üyesi görevlerinden affedilerek yurtdışında onların için uydurulan görevlere gönderilmişlerdi. Verilen unvan Büyükelçilik Müşavirliği idi. Kibarca sürgüne gönderilmişlerdi. Ülkenin kaderine birlikte el koymuş olan subaylar arasında bir bakıma hır çıkmış, bir grup diğer grubu tasfiye etmişti. Bu ayrışmanın perde arkası ancak yıllar sonra öğrenilebilecekti. O günlerde sağdan soldan çoğu kulaktan dolma edinilen bilgilerle ülke geleceğinin nasıl olacağı endişesi içinde idik. O yılların önemli söylemi eski vali yeni milletvekili Erogan'ın söylediği Millet plan istemiyor, pilav istiyor cümlesi idi. Askerler arasında gerilim olduğu ve ülkenin geleceğinin ne olacağı endişesine ek olarak dış etkenler, özellikle Sovyetler Birliği'nin tehditleri çok önemli idi. Doğu Bloku ile Batı Bloku arasındaki çekişme üçüncü dünya savaşı çıkar mı korkusunu artırıyordu. Birçok toplantıda petrol ve enerjinin giderek ne kadar önemli olacağını sık sık gündeme getiriyorduk. Arkadaşlarımız, özellikle Turgut Özakman konulara geniş bir perspektiften bakarak analizler yapıyor, Güney Gönenç muhakkak yayınları yakından takip ederek hazırlıklı geliyordu. Zamanla bazı arkadaşların toplantılarımızda günlük parti dedikodularının konuşulmasına ağırlık vermeye çalıştıkları görülüyordu. O konuşmalardan daha temel sorunları dünyadaki oluşumlar göz önüne almak isteyen grup vakit kaybı olarak görüyordu, onlarda bizim konuşmalarımızdan sıkılıyorlardı. Zamanla bu arkadaşlar toplantılara katılımlarını aksattılar, diğer arkadaşlar da onlar da katılsın diyerek özel gayret sarf etmediler. Parti dedikoduları konuşulmadığı için sıkılmakta olan arkadaşlar da toplantılara katılmak için çok istekli olmadılar ve grup zamanla küçüldü. Bu koşullarda haftada bir ya da ay da bir, bir yerde toplanıp konuşmak, başka bir deyimle içimizi dökmek, biz genç insanların gelecek hakkında karamsar olmamamıza yardım ediyordu. Çok farklı okullardan, çok farklı mesleklerden kişilerdik. O zaman insanların etnik kökenleri ile ilgilenmek adet değildi. Hatta arkadaşlar bir birlerinin doğum yerlerini ya da babalarının doğum yerlerini bilmiyorlardı. Önemli olan fikren yapılacak katkı, düşüncenin sınırlarını genişletmekti. Bir dayanışma topluluğu ya da bir birine omuz verme birliği hiç değildi. Toplantıda kişiler f ikirlerini söyler, analizlerini yapar fakat diğerlerini ikna etmek gibi bir gayret söz konusu değildi. Ben daha çok bilirim, ben daha akıllıyım gibi kişilik gösterisi olmazdı. Katılanlar eşit idiler, kimse kimseden herhangi bir sebeple önde ya da üstün değildi. Konuşmalar sıra ile söz alınarak yapılır ve söz alan kişi seçenekleri değerlendirir ve toplum için, ülke için doğru olduğuna inandığı fikirlerini açıkça dile getirirdi. Toplantıdan bir karar çıkması söz konusu değildi. Sadece sen haklısın ya da benim dediğim doğrudur şeklindeki çekişme yerine bir kişinin söylediğini daha genişletmek daha geliştirmek için konuşulurdu. Ülke için doğruyu, iyiyi bulma gayreti vardı. Devlet Planlama Teşkilatı'ndaki görevim sırasında da bunu yapıyorduk fakat devlet görevlisi olarak, masalarda ciddi ciddi oturarak ve yaptığımızın uygulanması olacağını düşünerek. Bebeler toplantısında daha özgür ve daha rahat havada yiyip içerek düşüncelerimizi birbirine eklemeye çalışıyorduk. Konuşmaların daha verimli olması için Özer bir teklif yaptı. Konuşmaların sonunda neyin, hangi konunun konuşulmasının yararlı olacağı belirleniyor ve Ana Konu olarak bir sonraki toplantı da ele alınıyordu. O konuda uzman bir kişi ya da birkaç kişinin yazılı metin hazırlaması ile toplantı seminer havası içinde yapılabiliyordu. Hem benim evimin dar olması hem de grubun yapısını bozmamak için grubu genişletmedik. Babım ve annemin Tandoğan Meydanı civarında Turgut Reis Caddesi'nde giriş katındaki dairelerine gittiğim bir sırada Baba Yasa'nın bir örneğini orada bırakmışım ve ağabeyim Firuz Çilingiroğlu 161 onu görmüştü. Bana Yahu. Gizli cemiyet kurmuşlar diye bir muhbir sizi gammazlar, başınız derde girer demişti. Bugün gizli tanıklar, imzasız ihbar mektupları ile neler yaşandığını görünce 19621965 arasında bereket kimse Bunlar gizli cemiyet kurmuşlar diye ihbarda bulunmadığına çok seviniyorum. Daha sonraki yıllarda, bugün bile Osmanlıcılar, Birinci Cumhuriyetçiler, İkinci Cumhuriyetçiler, Kemalistler, Muhafazakârlar, Milliyetçiler, Mukaddesatçılar ve daha başka şekilde insanların gruplara ayrılmaya ya da adlandırılmaya çalışıldığını gördükçe Cumhuriyet Bebeleri isminin 1960'lı yılların başında konulduğunda ileriki yıllarda yaşanacakları sanki tahmin etmişiz gibi geliyor. Toplantılarımıza yalnız erkekler katılıyordu. Hanımları, Türk düşünce hayatında faal olmalarına rağmen, nedense Cumhuriyet bebeleri toplantılarına davet etmemiştim. Devlet Planlama Teşkilatı'nda ya da başka kurumlarda tanıyıp kişiliklerine, fikirlerine saygı duyup takdir ettiğim birçok hanım vardı, fakat nedense Cumhuriyet bebeleri grubu başlangıçta erkeklerden oluşuyordu. Zaman içerisinde tüm Türkiye'de servis sektörü gelişti. Bugün evlere servis yapan, yemek ya da pasta gönderen, telefon ettiğinizde pizza, Çin veya Japon yemekleri, köfte ya da balık dahil her türlü yiyeceği ve içeceği gönderen hatta nişan, düğün hazırlayan özel firmalar var. Sürekli ilan vererek müşteri arıyorlar. 1960'lı yılların başında Ankara'da bu olanaklar yoktu. Kızılay'da Bulvar üzerinde Trakya Şarküterisi vardı. Sahibi Foti gayet kibar şekilde hizmet eder ve bana iyi mezeler hazırlardı. Sakarya Sokak'ta da iki bakkaldan da gerekli soğuk yiyecekleri ve içkileri temin edince benim evimdeki sofra donatılmış olurdu. O yıllarda ülkemizde Coca Cola, tonik ya da benzeri gazlı içecekler yoktu, sadece gazoz ve Kızılay Afyonkarahisar Maden Suyu alkolsüz içecek olarak bulunurdu. Ayran'ın dahi hazır, paketlenmiş olarak satılması söz konusu değildi. Bu koşullarda misafir ağırlamanın güçlüklerini gören evli arkadaşlarımız toplantıların kendi evlerinde yapılmasını istemişlerdi. Özer'in babası Hukuk Fakültesi'nin saygın öğretim üyelerinden Prof. Dr. Süheyp Derbil'dir. Onun Mithat Paşa Caddesi üzerindeki, bugün yerine çok katlı apartman yapılan bahçe içindeki evinde toplanmamızı bir kere Özer istemişti. Özer'in eşi Sevda çok leziz yemekler yapması ve misafirperverliği ile ünlüdür. O ünlü nefis yemekler ve bol içki eşliğinde gene memleketi kurtarıyorduk. Vakit gece yarısını geçmişti, fakat hâlâ konuşmalarımız aynı sıcaklıkta ve aynı sevgi ve saygı ortamında devam ediyordu. Bulunduğumuz odanın, başka bir odaya açılan camlı kapısı kapalı idi. Bir ara o kapıya tık tık diye nazik bir şekilde vurulduğunu duyduk. O kapı aralanarak Özer'in annesi şöyle dedi Özer oğlum, galiba ihtilal harekâtı oluyor . Tarih 22 Şubat 1962 idi. Hemen radyoyu açtık. Marşlar çalıyordu. Özer'in eşi Sevda çok leziz yemekler yapar. Özer'inde dillere destan misafirperverliği dolayısı ile bol bol Sevda'nın leziz yemeklerini yemiş epey de içki içmiş olarak dağılmak vakti geldiğine kanaat getirdik ve ihtilali görmeye Kızılay Meydanı'na gittik. Kızılay Meydanı'nda ve çevresinde tanklar ve talim kıyafetli, ellerinde tüfekler Kara Harp Okulu öğrencileri vardı. Etrafa şöyle bir baktıktan sonra Radyo evinin tarafına biraz yürüdük. Halk yollarda olan biteni şaşkınlıkla seyrediyordu. Dağılmaya karar verdik. Hakkı Oranç Ben senin yalnız olarak bekâr evine gitmene izin veremem dedi. Hakkı Alyans Mahallesi tabir edilen ve 27 Mayıs 1960'ın hemen sonrasında, çoğunluğu albay ya da yarbay rütbesinde iken emekli edilen üst rütbeli subaylar için yapılmış binalardan birisinde bir dairede kiracı idi. O subay emeklilerine Eminsu deniliyordu. 27 Mayıs 1960 askeri darbesini birçok kişi desteklediğini belirtmek için Silahlı Kuvvetler'e maddi yardımda bulunmuş, bu konuda bazı kampanyalar açılmıştı. Bu kampanyalardan bir tanesi de kişilerin nişan yüzüklerini orduya bağışlamaları idi. Halk arasında dedikodunun yayılması gecikmedi. Şöyle deniliyordu Toplanan nişan yüzükleri (alyanslar) ile askerler kendilerine ev yapmışlar. O mahalleye de halk arasında Alyans Mahallesi denilmesi bu sebepten idi. Kızılay Meydanı'nın Güven Parkı tarafına giden yönündeki Çelikkale Sokak benim daha önce oradaki bir binada kirada oturduğum ve tanıdığım bir sokaktı herhalde insiyaki olarak o sokağa yöneldik. Tam da benim eskiden oturduğum binanın önüne gelmiştik ki iki Harbiyeli tüfeklerini bize doğrultu. Hakkı ile ben ellerimizi havaya kaldırdık. Kış ve kar ihtimali dolayısı ile benim elimde şemsiye ve evrak çantam vardı. Hakkı'nın elinde sade evrak çantası vardı. Ellerimizi havaya kaldırınca şemsiyeyi dirseğimin iç kısmına yerleştirdim ve elimdeki çantayı da havaya kaldırdım. Hakkı'nın, elinde çanta olarak, kollarını havaya kaldırmasına bakıp gülmemek için kendimi zor tutuyordum. Tabii kendi görünüşüm onunkinden de komik idi herhalde. Bize doğrultulan silahtan korkmuyorduk. O sırada İstanbul Teknik Üniversitesi'nden bizden çok sonra mezun olup PTT'de çalışmakta olan ve Hakkı'yı oradan tanıyan Y. Müh. Yüksel Hanım yandaki apartmanın üst katındaki bir pencereden bizi seyrediyordu. Hakkı'ya bir şeyler söylemek isteyen hali vardı. Harbiyelilerden birisi sert bir ifade ile Kimsiniz, ne iş yapıyorsunuz. diye sordu. Hakkı, ismini söyleyip, Öğretmenim dedi. Bu cevap benim de hoşuma gitti ve ben de benzer şekilde cevap verdim. Öğretmenlik o zaman çok saygın bir meslekti ve zararsız sayılırdı. Üniversite hocasıyım, ya da üniversitede öğretim üyesiyim demek o zaman şimdi olduğu gibi siyasilerin kuşku ile bakmasına yol açabiliyordu. 27 Mayıs 1960'ta askeri darbeyi yapanlar sanki çok gerekiyormuş gibi çeşitli üniversitelerden 147 öğretim üyesini emekli etmiş ya da bir şekilde üniversitelerden uzaklaştırmışlardı. Elektrik Fakültesi'nden Prof. Mustafa Santur ve Prof. Münir Ülgür de o karar dolayısı ile İstanbul Teknik Üniversitesi Elektrik Fakültesi'ndeki kürsülerinden ve görevlerinden ayrılmak zorunda bırakılmışlardı. Her ikisi de benim hocam olmuşlardı. Prof. Mustafa Santur çok mütevazı kişiliği, çok derin elektronik bilgisi ve öğretim yeteneği ile pek çok elektrik mühendisinin tanıdığı, saygı duyduğu kadar sevdiği bir öğretim üyesi idi. Prof. Münir Ülgür'den elektriğin ulaştırma araçlarında çekici güç olarak kullanılması ile ilgili, tramvay, troleybüs ya da elektrikli tren projeleri yapmayı öğrenmiştik. 14'ler olarak anılan ve o kararı almaya Milli Birlik Komitesi'ni hangi düşünce yöneltmişti, çok farklı üniversitelerden bir kısım profesörleri emekli etmekle neyi kanıtlamak istiyorlardı anlayamamıştık. Bazı muhbirlerin faaliyetinin sonucunda Milli Birlik Komitesi'nin yanıltıldığı ve benzeri spekülasyonlar yapılmıştı. Ben o sırada Elektrik Mühendisleri Odası (EMO) Yönetim Kurulu'nda Kâtip Üye idim. Bu, görev tanımı itibari ile EMO'nun Genel Sekreteri anlamını taşıyordu. Tepkimizi koymak, kararı protesto etmek dışında ben bizzat her iki hocamızı telefonla arayarak Elektrik Mühendisleri Odası olarak üzüntülerimizi belirtmiş ve kendileri için neler yapabileceğimizin bize bildirilmesini özellikle rica etmiştim. 27 Mayıs 1960'tan bir ay kadar önce Başbakan Adnan Menderes üniversite öğretim üyelerini kastederek Kara cüppeliler diye aşağılamıştı. Bu defa Milli Birlik Komitesi bilim adamları ile uğraşıyordu. Daha sonraki yıllarda gerek askeri yönetimlerin gerekse sivil yönetimlerin üniversite öğretim üyeleri ile yıldızlarının barışık olmadığı zamanlar olmuştur. Bu bakımdan Hakkı Öğretmeniz diyerek, bize tüfeğini doğrultmuş Kara Harp Okulu öğrencilerinin fazla soru sormalarını önlemişti. Hakkı da ben de korkmuyorduk, fakat Kara Harp Okulu'nun bizim kollarımızı havaya kaldırtan iki öğrencisinin korku içinde olduğunu algılamamak olanaksızdı. Her ikisinin de yüzüne, özellikle gözlerine dikkatle bakınca, korku içinde olduklarını ve yaptıkları işin bilincinde olmadıklarını görebiliyorduk. O askeri ayaklanma bastırılınca o iki öğrencinin de diğer sınıf arkadaşları gibi askerlikte ilişkileri kesilmiştir herhalde. Ergun Sav İngiltere'deki ikametinden Ankara'ya döndüğünde Cumhuriyet Bebeleri' ne katılmıştı ve bir akşam onun evinde toplanacaktık. Yalnız erkeklerin toplanmasına eşi Gencay 162 karşı çıktı ve o da bize katıldı. Birkaç kere hanımlı toplantı yapıldı ise de zaman içinde Cumhuriyet Bebeleri erkekler kulübü olarak devam etti. Cumhuriyet Bebeleri ben ABD'ye gittikten sonra aynı şekilde toplanmaya ve ülke konularını konuşmaya devam etmişlerdi. Dünya Bankası bana Türkiye'ye yolum düşecek şekilde gidebileceğim bir ülkede görev verdiğinde dönüş yolunda muhakkak Ankara'ya uğrar ve birkaç gün kalırdım. Cumhuriyet Bebeleri özellikle toplantı tertip ederler ve ben de Türkiye'nin dışarıdan nasıl göründüğünü anlatırdım. Anavatandaki huzursuzluğu her gün yaşayan arkadaşlarımın zaman zaman benim konuşmalarımı tebessümle karşıladıklarına ve bu da ne diyor gibi baktıklarına tanık olmuşumdur. O yıllarda Türkiye'ye giriş ve çıkış günlerinin çok dikkatli seçilmesi gerekirdi. Zira TC Merkez Bankası'nın vatandaşın pasaportuna yurtdışında geçimini temin etmiştir damgasını basması halinde ancak o kişi tekrar yurtdışına çıkabilme hakkı kazanıyordu. Hafta sonunda ve tatil günlerinde o damga basılamayacağı için çalışma gününde ve çalışma saatleri içinde TC Merkez Bankası'na uğrayarak o mührü bastırmam gerekirdi. Zamanla Cumhuriyet Bebeleri'ne, Refet Erim, Hikmet Çetin, Tahsin Saraç, Tahsin Özer, Çetin Ziylan, Hikmet Çetin de katılmışlar. ABD'den döndüğümde bir gün daha geniş bir grupla Atila Sav'ın evinde buluştuk. Atila'nın oğlu Prof. Dr. Aydın Sav o sırada İzmir'de Tıp Fakültesi'nde öğrenci idi. Bize uzun uzun öğrenciler arasındaki farklı düşünce ve görüşteki grupları ve onların çekişmelerini anlatmıştı. Aradan geçen yıllar içerisinde dünyada ve ülkemizde çok değişikler olmuştu. Çocuklarımızın bize söyleyecekleri ve öğretmeye çalıştıkları değişikliklerin ulusal ve keza uluslararası boyutları vardı. Dünya Bankası bana Türkiye'ye yolum düşecek şekilde gidebileceğim bir ülkede görev verdiğinde dönüş yolunda muhakkak Ankara'ya uğrar ve birkaç gün kalırdım. Cumhuriyet Bebeleri özellikle toplantı tertip ederler ve ben de Türkiye'nin dışarıdan nasıl göründüğünü anlatırdım. Anavatandaki huzursuzluğu her gün yaşayan arkadaşlarımın zaman zaman benim konuşmalarımı tebessümle karşıladıklarına ve bu da ne diyor gibi baktıklarına tanık olmuşumdur. Türkiye'ye giriş ve çıkış günlerini çok dikkatli ayarlamak gerekirdi. Yurtdışına çıkabilmek içim TC Merkez Bankası'nın pasaportuma yurtdışında geçimini temin etmiştir damgasını basması gerekirdi. Hafta sonunda ve tatil günlerinde o damga basılamayacağı için çalışma gününde ve çalışma saatleri içinde TC Merkez Bankası'na uğrayarak o mührü almam gerekti. Zamanla Cumhuriyet Bebelerine Refet Erim, Hikmet Çetin, Tahsin Saraç, Tahsin Özer, Çetin Ziylan da katılmışlar. ABD den döndüğümde bir gün daha geniş bir grupla Atila Sav'ın evinde buluştuk. Atila'nın oğlu Prof. Dr. Aydın Sav o sırada İzmir'de tıp fakültesinde öğrenci idi. Bize uzun uzun öğrenciler arasındaki farklı düşünce ve görüşteki grupları ve onların çekişmelerini anlatmıştı. Aradan geçen yıllar içerisinde ülkemizde temelde pek değişiklik olmamıştı. 12 Mart 1971 Muhtırası verilip Demirel Hükümeti istifa edince yeni hükümeti kurmak için Cumhurbaşkanı Cevdet Sunay Prof. Nihat Erim'i başbakan olarak atamıştı. O atama ile ilgili olayları başka bir yerde anlatırım. Siyaset dışından da kişilerin hükümette bulunmasına da önem verdiği için bir kısmı siyasi partilerden bir kısmı da siyaset dışındaki kişilerden oluşan Birinci Nihat Erim Hükümeti kurulmuştu. O hükümette dört bakan Cumhuriyet Bebesi idi Attila Karaosmanoğlu, Özer Derbil, Atila Sav ve ben. Cumhuriyet Bebeleri toplantıları ilk başladığında ileriye dönük siyasi emelleri olmayan biz, Birinci Nihat Erim Hükümeti'nde, birlikte siyasi sorumluluk almak durumunda kalmıştık. Cumhuriyet Bebeleri 1980'li ve 1990'lı yıllarda bazen lokanta ya da kulüplerde de toplanıyorduk. Tabii evlerde toplandığımız zamanki gibi rahat, sesimizi kontrol etmeden konuşamazdık. Yandaki masalardaki kişileri rahatsız etmeden ve onların bizi işiterek kulaklarını bize çevirmelerine sebep olabilecek konulara girmeden birlikte yemek yer, içki içerdik. Bir keresinde Tunalı Hilmi Caddesi civarında Kuğulu Park'a bakan Yakamoz Lokantası'nda uzun bir masanın etrafında sohbetimize başlamıştık. Başkanlık seçimi tıkanmıştı. Haftalarca Türkiye Büyük Millet Meclisi'ne Başkanlığı için partiler aday gösteriyor fakat hiçbir aday gerekli çoğunluk oyunu sağlayamıyordu. Başkanlık seçimi kilitlenmişti. Biz de tam o konuyu konuşuyor, tahminler yapıyorduk Yanımda oturan Hikmet'in telefonla konuşması gerekti. Telefondan birisi Hikmet'i arıyordu. Hikmet konuştu, Olur, destekleme kararı alındı mı. gibi bir şeyler söyledi ve telefonunu kapattı. Bana döndü şu mealde bir cümle ile konuşmasını özetledi Refah Partisi, ben Meclis Başkanlığı'na adaylığımı koyarsam desteklemek kararı almış, Refah Partisi'nden bir milletvekili arkadaş o sebeple beni arıyordu. Cumhuriyet Bebesi olup sonra bakan olanlardan bahsederken Hikmet'i unutmamak gerekir. Hikmet, önce Ecevit Hükümeti'nde Başbakan Yardımcısı olmuştu. Sonra Demirel'in başbakan olarak görev aldığı Doğru Yol PartisiSHP koalisyon hükümetinin kuruluşu aşamasında önemli katkı vermiş ve o hükümetin Dışişleri Bakanı olarak görev yapmıştı. Bakanlık yapan Cumhuriyet bebeleri sayılı dört değil, beştir. 1990'lı yıllardan 1960'lı yılların ilk yarısına dönersek İsmet Paşa'nın ilerlemiş yaşına rağmen ülkeyi bir kere daha düzlüğe çıkarma gayretini görürüz. İsmet Paşa telaşsız ve etrafını rahatsız etmeden önemli kararları alırdı. Kendisini o sırada ülke için en önemli gördüğü konuya kilitler ve diğer konuları yanındaki yardımcılarına, bakanlara bırakırdı. Onunla çalışmak gerçekten çok zevkli idi. Emir vermez, soru sorar, anlamadığı hususlara açıklık getirilmesi için ek bilgiler isterdi. Konu hakkında tamamen bilgi sahibi olduğuna kanaat getirinceye kadar bu sorma/öğrenme devam ederdi. Acele etmez, sinirlenmezdi. ABD'ye yaptığı bir resmi ziyaret sırasında Bütçe'ye olumlu oy vermemek yolu ile İnönü Hükümeti düşürülmüştü. Suat Hayri Ürgüplü başkanlığında yeni bir hükümet kurulmuş ve Süleyman Demirel Adalet Partisi Başkanı olarak, Başbakan Yardımcılığı görevini üstlenerek Demokrat Parti'nin devamı sayılabilecek bir anlayış ve kadro iktidara gelmişti. Bu yeni koalisyon hükümeti kurulmadan dört ay kadar önce İsmet Paşa'nın Başbakan olduğu Hükümet'in Enerji ve Tabii Kaynaklar Bakanı Hüdai Oral bana o bakanlığın müsteşarlığını teklif etmişti. Müsteşar olabilmek için belli yıl belli kıdem seviyesinde devlet hizmeti yapmış olmak koşulu vardı. Benim için Hüdai Bey ve danışmanlarının bulduğu formül, Petrol Dairesi Reisi olarak mukavele ile tayin edilmem ve müsteşarlığı tedvire memur edilmemdi. Petrol Daire Reisi olarak tayinim konusunda hükümet içinde anlaşma olamamış. Hüdai Oral Bey onu görevden alıp beni onun yerine tayin etmek istiyordu. Birkaç ay Tayin oluyor, olacak diye geçti ve söz konusu kararname İsmet Paşa Hükümeti düşeceği kesinleşince alelacele imzalandı. Bu durumda ben Hüdai Oral Bey ile çalışmak yerine yeni Enerji Bakanı Mehmet Turgut ile çalışmak durumunda kalmıştım. Yani Enerji ve Tabii Bakanı üniversiteden tanıdığım olduğu gibi EİE İdaresi'nde hatta bir süre aynı odada çalıştığım bir kişi idi. Müsteşarlığa EİE İdaresi'ndeki genel müdürümüz İbrahim Deriner Bey'i atadı. Turgut Özal İsmet Paşa hükümeti yerine yeni bir hükümetin Demirel'in gayreti ile kurulmasına ve Enerji Bakanı olarak Mehmet Turgut'un atanması üzerine Bizimkiler işbaşına geldi diyerek memnuniyetini bana belirtmişti. Yeni bakan müsteşar olarak EİE İdaresi'nde hepimizin emrinde çalıştığımız İbrahim Deriner Bey'i atamıştı. İbrahim Bey samimi olarak Demokrat Parti taraflısı idi ve CHP'nin iktidardan uzaklaşmış olmasından memnuniyet duyuyordu. Petrol Dairesi Reisi olarak görev yapmaya başladığımda o kurumun ne kadar ihmal edildiğini gördüm. Sekreterime daktilo etmesi için bir yazı verdiğimde Ben daktilo makinesi kullanmayı bilmiyorum demişti. Demek ki görevi sadece telefonları bağlamak ve de ziyarete gelenleri Reise bildirerek görüşmelerini sağlamaktı. Bütçesi o kadar az idi ki petrol aranmakta olan alanlarda kontrol, teftiş ya da araştırma için görevlendirilecek kişilerin yolluklarına yetmiyordu. Çeşitli sondajlardan elde edilen örnekler (karotlar) düzensiz bir şekilde depolanmıştı. Bulunduğu bina zaten kiralık bir bina idi. MTA Genel M üdürü Sadrettin Alpan tebrike geldiğinde karotları MTA'nın imkânlarından yararlanarak depolayabileceğimiz konusunda fikir birliğine vardık. Yeni bütçe hazırlık safhasında idi ve Maliye Bakanlığı Müsteşarı Zeyyat Baykara'yı ziyaret edip durumu anlattım, fakat yeni kurulan hükümetin tutumunu merak ettiği için bütçeyi artırabilmek için cesaretlendirici sözler söyleyemedi. Yeni Enerji ve Tabii Kaynaklar Bakanı bir gün Çetin Altan'ın gazetedeki petrol konusu ile ilgisi olmayan bir yazısını okumuş ve bana telefon ederek Neden böyle yazmış. diye sordu. O zaman anladım ki sol düşünceli her yazarın neden öyle yazdığını anlatmak gibi bir görevim de olacaktı. Bu telefon konuşmasından sonra bakanı ziyaret ettiğimde masasının üstü tepeleme evrak dolu idi. Yıllar öncesinden gelen üniversite arkadaşlığımız ve keza aynı kurumda çalışmış olmaktan gelen hukukumuza dayanarak Bu ne hal, nedir bu evrak. diye sordum. Mehmet Turgut, bir süre bakanlığa gelen tüm evrakı önce görerek bakanlığı daha yakından tanımak istediğini daha sonra imza yetkisi vereceğini söyledi. Daha sonraki yıllarda bakanlık mevkilerinde deneyim kazandıkça Mehmet Turgut'un masasının üzerinde hiç evrak olmadığını ya da sadece bir iki imza kartonu olduğunu gördüğümde hep o ilk haftadaki masa üstünü hatırlamış ve kendisine hatırlatmışımdır. Bulvar Palas Oteli'nin lokantasında buluşup konuştuk ve Dünya Bankası'nın daha önce telgrafla yaptığı iş teklifine olumlu cevap vermeye karar verdiğimi onlara söyledim. Hatta cevap olarak göndermeyi düşündüğüm telgrafın taslağını Derry Ormond'a gösterip İngilizce olarak daha kısa nasıl yazabilirim diye fikrini aldım. Kararımı netleştirdim Petrol Dairesi Reisliği görevinden istifa edecek ve ABD'ye gidecektim. Türkiye'de hükümet değişmiş, Suat Hayri Ürgüplü başbakan olarak göreve başlamıştı. Ancak bu yeni hükümetle Başbakan Yardımcısı olarak görev alan Adalet Partisi Başkanı Süleyman Demirel'in iktidara yürüyüşü başlıyordu. Böyle bir siyasi atmosferde Dünya Bankası'ndan yeni bir Uzmanlar Heyeti Ankara'ya gelmişti. Avustralyalı bir iktisatçının başkanlığındaki o heyette sanayi iktisatçısı olarak bulunan İsveçli Bertil Walstedt'in daha Ankara'ya gelmeden kurulacak Sanayi Şubesi'nin başına gelmesi kararlaştırıldığı için o aynı şubede görev alacak beni tanımak biraz da Amerika hakkında fikir vermek için beni telefonla aradı. İzmir Caddesindeki Balin Oteli'nde buluştuk, bir saat kadar bana Washington'a neler götürmem gerektiği hakkında fikir vermek istedi. Washington'da mobilya pahalı, buradaki mobilyalarını götürmen yararlı olabilir vs. dedi. Bertil'in yanıldığı iki nokta vardı Birincisi Türkiye'de o yıllarda kaliteli ve albenisi olan mobilya yoktu. Herkes ne yapsak da yurtdışından eşya getirtebilsek veya Türkiye'den gidecek yabancı diplomatlardan elden düşme eşya alabilsek diye uğraşırdı. İkincisi benim bekâr olarak edindiğim yatak-yorgan ve bir somya ile dolabımdan başka eşyam yoktu. Bertil'e bunları söylemedim ve beni bilgilendirmek nezaketinde bulunduğu için teşekkür ederek düğünüme davet ettim. Bir de düğün davetiyesi verdim. Ne de olsa İsveçli, daha yeni tanıştığı adamın düğününe gidebilir mi. İstanbul'a sanayicilerle görüşmeye gideceğim, beni bağışlayın dedi. Ancak ben düğün davetiyemden bir tane de heyet Avustralyalı heyet başkanına vermiştim. O heyetin sekreterini de alarak Kent Otel'in salonlarında yapılan düğünümüze katıldı. Washington'da çalışacağım dairenin başındaki kişi ve keza şubenin müdürü ile olan bu ilk buluşmamıza Büyük Britanya'dan olduğunu tahmin ettiğim birisi de geldi. Bana onu Güney Asya Bölümü Başkan Yardımcısı diye tanıştırdılar. O zatı daha önce Paris'te benimle interview yapan üç kişi arasında görmüştüm ancak Banka'daki görevinin ne olduğunu o zaman bilmiyordum. Belki de onlar söylemişlerdi, fakat o interview163 heyecanı içinde ne ismini ne de görevini anlamamış olabilirim. Mr. Kamarck, Biz, size Washington'da merkezde iş teklif ettik, fakat Malezya Hükümeti'nin Dünya Bankası'nın kendilerine, Maliye Bakanlığı'na projeler konusunda deneyimli bir baş danışman göndermesi konusunda talebi vardı. Daha önce farklı ülkelerden deneyimli birkaç uzmanı önerdik, gönderdiğimiz öz geçmişleri incelediler fakat Malezya yetkilileri uygun bulmayarak önerdiğimiz kişileri kabul etmediler. Önce size danışmadan özgeçmişinizi Malezya Devleti yöneticilerine gönderdiğimiz için özür diliyorum. Malezya Hükümeti sizi uygun gördü. Orada size möbleli ev verilecek, merkezde alacağınız maaşın yarısı kadar ilave dış görev zammı alacaksınız, şoförlü arabanız olacak gene de seçim sizin, burada kalmak isterseniz biz kararınızı hoş karşılarız dedi. Malezya'ya hemen gitmeyeceğimi, iki üç ay kadar Washington'da kalarak Malezya ve Banka'nın Malezya'daki projeleri konusunda bilgilendireceğimi ilave ettiler. Sizi bilgilendireceğiz anlamına You will be briefed dediler. Bir saat kadar süren toplantıda edindiğim izlenim, Güneydoğu Asya Bölümü Başkan Yardımcılığı'na yeni atanan İngiliz benimle Paris'te mülakat yapıldığında Malezya'ya gönderilecek kişi bu olmalı demiş fakat gerekli talebi yapmakta gecikmiş, oysa yeni kurulan Sanayi Ekonomi Şubesi'nin başına gelecek İsveçli acele kendi takımını kurmak gayreti ile hemen bana Ekonomi Dairesi'nde görev almam için teklif yapılmasını sağlamış. Benim Dünya Bankası'nın yaptığı iş teklifini kabul ettiğimi bildiren telgrafı çektikten Washington'a varmama kadar geçen bir ayda bir an önce Malezya Hükümeti'ne uygun bir kişi bulma konusu önem kazanmış ve benim özgeçmişimi Malezya'ya göndermişler ve olumlu cevap alınca konu beni ikna etmeye kalmıştı. Eğer evlenmemiş olsa idim, arazide çalışmayı merkezde çalışmaktan hep üstün tuttuğumdan ve yapılan teklif maddi açıdan da çok cazip olduğu için hemen oracıkta Malezya'ya gitmeyi kabul ederdim. Ancak artık bekâr değildim. Almanya'da olduğum sırada özellikle dil okulu müdürümüzden bir şey istesek eşime sorayım dediğini ve keza İngiltere'de olduğum sırada İngiliz, Avustralyalı ya da İskoç tüm evli meslektaşlarımın kararlarını eşleri ile aldıklarına veya eşlerine danışmadan bir konuda karar vermediklerine şahit olmuştum ve bu davranışlarından çok etkilenmiştim. Bu etkilerle evlilikte kararların ortaklaşa alınması gerekliliği benim için olağan idi. Bana yapılan bu çok cazip teklife hemen evet demeden Ben bir ay kadar önce evlendim, müsaade ederseniz bu konuyu eşimle konuşayım dedim. Bu davranışım maço erkek davranışı değildi fakat Amerikan ailelerinde de evli kişiler kararlarını eşleri ile aldıkları için çok iyi karşılandı. Mr. Kamarck Bir hafta düşünün bize sonra kararınızı bildirirsiniz dedi. Otele gelip eşime Çok ilginç ve çok iyi bir teklif yaptılar, Malezya'ya gitmemizi istiyorlar dedim. Eşim gayet kesin bir dille Ben Washington'a geldim, başka bir yere gitmem, ayrıca o söylediğin yer nerede. dedi. Daha yirmi yaşına gelmemiş ve Amerikan kültürünün, özellikle müzikte, hayat tarzında ve giyimde çok etki etmekte olduğu Türkiye'den gelmiş genç bir kişi için Washington'da yaşamak adeta bir ayrıcalık gibi görülüyordu. Eşimin çok sevdiği ve etkilendiği halasının kızının daha önce bir diplomat eşi olarak Washington'da yaşamış olması, aile içinde Washington'daki diplomat hayatları hakkında anlatılanlar vs. onu çok etkilemişti. Ben Malezya Büyükelçiliği'nden o ülke hakkında yayınlar, özellikle turistlere yönelik broşürler temin ettim. Demokrat Parti'nin ülkeyi yönettiği on yılda özellikle yara alan kurumlar iktisadi devlet teşekkülleri olmuştu. Bilimsel olarak incelenmiş projelere yatırım yapmak yerine siyasi tercihlerle yatırım kararları alınıyordu. Gereğinden fazla işçi politik etkilerle işe alınmış ve o kurumlar ciddi kaynak israfına yol açar duruma sokulmuştu. Gelirleri giderlerini karşılayamadığı için aradaki fark, başka bir deyimle açıkları devlet bütçesinden karşılanmaya çalışılıyordu. 1961'de iktisadi devlet teşekküllerinin verimli kurumlar haline getirilmesi gereği hem kamuoyunda tartışılıyor hem de o konuda devlet birimlerinde incelemeler yapılıyordu. Türkiye'ye mali ve teknik yardım yapan devletler ve uluslararası kurumlar da iktisadi devlet teşekküllerinin kaynak yaratır kurumlar haline getirilmeleri gereğini Türk yetkililere telkin ediyor ve bazı hallerde verecekleri dış yardımın ön koşulu olarak Türk yetkililerden o konuda güvence istiyorlardı. Birinci Beş Yıllık Kalkınma Planı'nın hazırlanması sırasında da iktisadi devlet teşekküllerinin reorganizasyonu için araştırmalar yapacak komisyonlar kurulmuştu, o çalışmaları ben koordine ediyordum. 27 Mayıs 1960'tan sonra dış ekonomik ilişkiler konusunda yetkili hale gelen Maliye Bakanlığı Hazine Genel Müdürlüğü o uzmanların gelmesini kabul etmiş ve Batı Avrupa'nın daha ileri sayılan Fransa, Belçika, Hollanda gibi ülkelerinden kırk kadar yabancı uzman Ankara'ya gönderilmiş. O uzmanlara çalışmalarında gerekli desteğin Devlet Planlama Teşkilatı tarafından verilmesi kararlaştırılmış. Siyasal Bilgiler Fakültesi'nde doçent olan Arif Payaslıoğu Devlet Planlama Teşkilatı'na bir anlaşma ile danışman olarak alınmış ve o uzmanları çalışmalarını koordine etmekle görevlendirilmiş. Ankara'da Ulus Meydanı'nda inşaatı yeni tamamlanmış olan Emekli Sandığı'na ait Ulus İş Hanı'nda yer kiralanarak orası reorganizasyon çalışmalarının karargâhı haline getirilmiş. Almanya dönüşümde gözlerime inanamadım. Maden konusunda, kâğıt üretimi konusunda, suni gübre konusunda vs. kırk kadar kişi etrafta bilgi toplamaya çalışıyorlardı. Zamanlarının büyük kısmını yeni Büyük Millet Meclisi binasının DPT'ye ayrılan ek kısmında geçiriyorlardı. olabileceğini gördüm. Sözünü ettiğim uluslararası kurumlar daha çok bir idari yapıdan oluşur ve uzman sağlanması istendiği zaman ya ilan vererek uzman ararlar ya da söz konusu kurumda görevdeki kişiler kendi çevrelerinde bildikleri ya da bir şekilde tanıdıkları kişileri gönderirler. Kâğıt üzerinde söz konusu uluslararası kurum yardım verilmekte olan ülkeye şu kadar ay şu sayıda uzman (uzman ay) yardımda bulunmuştur şeklinde kayda geçip istatistikler tutarlar. Bu tip yardımların ölçü birimi uzman ay dır. Ancak gerçekte ne kadar bilgi ve deneyim aktarılmıştır ölçülemez, zira gelen kişi gerçekten konunun uzmanı mıdır. Yardım verilen ülkede kaldığı sırada sorumlu olduğu konuda çalışmış mıdır, yoksa o ülkenin turistik yerlerini ziyaret edip hatıra fotoğraflar mı çektirmiştir. Bu soruların cevaplarını sıfırdan yüze kadar bir skala yapıp onun üzerinde her uzman için derecelendirmeden söz konusu o teknik yardımın sağladığı fayda bilinemez. Yakın zamanlarda çok geniş çaplı benzer bir uygulama Sovyetler Birliği'nin dağılmasından sonra Orta Asya ülkelerinde, Türkmenistan'da, Kırgızistan'da, Özbekistan'da vs. yaşandı. Avrupa Birliği, Sovyetler Birliği'nin dağılmasından sonra bağımsızlığını kazanan ülkelere Batı ekonomilerinde alışılmış usulleri öğrenmeleri ve gerekli kurumsal yapının kurulması konusunda Avrupa Birliği'ni oluşturan ülke vatandaşı olan pek çok uzman gönderdi. Avrupa Birliği'nin kurallarına göre danışmanlık hizmeti özel firmalardan satın alınmak zorundadır. Gene kural olarak bir danışmanlık hizmeti ihalesine bir firma tek başına giremez, Avrupa Birliği'ne üye olan iki ayrı ülkeden en az birer firma ortaklık kurarak söz konusu ihalelere girebilirler. Örneğin bir Portekiz danışmanlık firması bir Fransız ya da Belçika firması ile ortaklık kurarak ihaleye birlikte girebilir. Avrupalı firma yardım verilecek ülkenin firmaları ile de ortaklık kurarsa da ihaleye girebilir. Tabii Türkmenistan'da, Özbekistan'da bağımsızlıktan sonra danışmanlık firması olmadığı için ihalelere sadece Avrupa Birliği ülkelerinin firmaları söz konusu olan iş için kurulan ortaklıklar girebiliyorlardı. Türkmenistan'ın başkenti Aşkabat'ta olduğum bir sırada Türkmen Maliye Bakanlığı'nda Avrupa Birliği tarafından gönderilmiş on kadar sözde uzman ile tanışmıştım. Birisi Fransız idi ve bana dedi ki, Beni buraya devlet personel yasası taslağının hazırlanması sırasında yardımcı olmak için gönderdiler. Ben yıllarca Renault firması personel bölümünde çalıştım, devlet personel yasası ile ilgim olmadı, bakalım becerebilecek miyim. Ben de sizi gönderenler sizi nereden buldular diye sorduğumda Gazetede Türkmenistan'a gidecek, personel yönetimi konusunda deneyimli uzman aranıyor ilanı üzerine geldiğini bana etraflıca anlatmıştı. Avrupa Birliği'ne dahil herhangi ülkeden iki danışmanlık firması ortaklaşa proje aldıklarında o ülkelere ya da o firmalara ayrılan kotanın üzerine çıkılamıyordu. Almanya'nın teknik yardım veren kuruluşu Gesellshaft für Technische Zusammenarbeit (GTZ) o ülkenin ekonomi bakanlığı altında görev yapan, kâğıt üzerinde tüzel kişiliği olan bir devlet kurumudur. AB fonlarından sanki özel danışmanlık firması imiş gibi projeler alarak Almanya devletinin AB ye verdiği paraların tekrar Almanya'ya geri getirilmesinde önemli bir aktör olarak çalışırdı. Türkiye'ye yapılan bilmem kaç bin dolarlık yardım olarak uluslararası kayıtlara geçen paralar o uzmanların maaşları olarak yardım veren ülkelere geri dönüyordu. Avrupa Birliği bu konuda daha organize olarak davranmış ve daha başlangıçta kuralları koymuştur. Kâğıt üzerinde örneğin Türkmenistan'a devlet personel yasasının hazırlığı için beş milyon dolar yardım yapılmıştır şeklinde görünen işlem sonuçta Avrupa Birliği üyesi iki ülkenin firmasına uzman maaşları ve diğer giderler olarak geri dönmekte. Eğer gerçekte bir bilgi ve deneyim alışverişi olmuşsa o faaliyet yararlıdır. Aksi halde Avrupa Birliği'ndeki danışman şirketlere Birlik kaynaklarını aktarmak, o firmalara mali koruma sağlamak anlamı taşır. Bu da ne kadar etiktir. İktisadi Devlet Teşekkülleri'nin siyasi etkilerden korunması ve sadece işletmecilik kaygıları ile yöneticilerin karar alabileceği ortamın yaratılması birinci derecede önemli idi. Başka ülkelerdeki iktisadi devlet teşekkülleri ile ilgili yasaları ve kurumsal yapıyı inceledik. incelenerek önerileri Plan taslağına koyduk. Fakat Hükümet üyeleri iktisadi devlet teşekkülleri üzerindeki kontrollerini kaybetmek istemiyorlardı. Bu incelemeler sırasında Müsteşar Osman Nuri Torun'a İktisadi devlet teşekkülleri hisseleri o kurumda çalışanlara verilse, verimlilik artar mı acaba. diye sormuştum. Gerçek devletçi inanca sahip olan Osman Bey Kimin malını kime veriyorsun. demişti. Zaman içerisinde Karabük Demir Çelik İşletmeleri çalışanların malı olduğunda keza İş Bankası'nın çalışanlara geçiş süreci konusunu işleyen kitapları okuduğumda 1961'deki konuşmamız aklıma gelir. Özelleştirme ile iktisadi devlet teşekküllerinin ekonomik hayattan tamamen silinmesi yanında benim Osman Nuri Bey'e sorduğum soru çok masum kaldı. İktisadi Devlet Teşekkülleri'nin verimliliğinin artırılmasına kısaca o kurumların reorganizasyonu demek adet olmuştu. 1962 sonunda Amerikan Yardım Kurumu (AID) Türkiye'ye hibe olarak önemlice bir miktar para tahsis etmiş ve Amerikan Mead & Carney şirketi danışman olarak Ankara'ya gelmişti. O sırada benden de aynı konuda Maliye Bakanlığı'na danışmanlık yapmam istenmişti. Sözünü ettiğim Amerikan şirketi bu danışmanlık işini alınca kendi kadrosunda olamayan uzmanları geçici olarak işe alarak Ankara'ya göndermişti. Muhasebe konusunda Mr. Schimidt adlı bir uzman, personel konusunda Mr. Chislet adlı bir başka uzmanı hatırlıyorum. Teknik yardım alındığında kural gelecek uzmanların çalışma mekânlarının ve iş için gerekli ulaştırma araçlarının, ya da ülke içi ulaştırma giderlerinin ve yurtdışından daktilo makinesi, hesap makinesi, ölçü aletleri gibi malzeme gelmesi söz konusu ise onların gümrük resimlerinin ve varsa başka vergilerin yardım alan ülke tarafından karşılanmasıdır. Maliye Bakanlığı Ankara'da eski sebze ve meyve halinin yanında daha sonra yanmış olan Modern Çarşı'nın ikinci katında iki geniş dükkân kiralamış ve Devlet Malzeme Ofisi'nden çelik masalar, çelik dolaplar, iskemleler temin ederek o uzmanların çalışabilecekleri bir ofis oluşturmuştu. Modern Çarşı'ya girdikten sonra zemin katında ve birinci katta bulunan, İnşaat malzemeleri, sıhhi tesisat malzemeleri, boya, ambalaj kâğıdı vs. satan dükkânların önünden ve kalabalığın arasından geçilerek Amerikalı danışmanların ofisine ulaşılabiliyordu. Sözünü ettiğim çalışma mekânına ulaştığımda iki kocaman dükkândan bozma salonda birkaç Amerikalı yaşlıca adamın ve üç dört genç iyi giyimli Türk hanımın ve 10-15 kadar genç erkeğin masalarda oturduklarını gördüm. O binada dükkânların köşelerinde patronun oturup olup biteni izleyeceği ve gerektiğinde diğerler çalışanların duymaması gereken görüşmeleri yapabileceği ve telefonun bulunduğu camlı ufak bir bölüm başka bir deyimle odacık bulunurdu. O camlı ufak odacıkta yabancı uzmanların başı olan kişi oturuyordu. Ona yöneldim ve kendimi tanıtıp Ben iktisadi devlet teşekküllerinin reorganizasyonu konusunda Maliye Bakanlığı'nın danışmanıyım dedim. Amerikalı kişi, aşağılayıcı bir eda ile O konuda biz danışmanız, size ne gerek var. şeklinde cevap verdi. Ben Birlikte çalışacağız, işlerin iyi yapılıp yapılmadığına bakacağım ve Maliye Bakanlığı benim aracılığımla yapılanlardan haberdar olacak dedim. Artık fazla dikleşemeden o güne kadar neler yaptıklarını anlatıp diğer Amerikalı uzmanları benimle tanıştırdı. Grubun başı olan Amerikalının ufak odacığından çıktıktan sonra oradaki Türk çalışanların ellerini sıkıp kendimi tanıttım. Genç hanımlar adeta bir ağızdan Çok iyi ettiniz, kibirli Amerikalının burnu sürtüldü dediler. O bayanlardan birisi Nermin Hanım İngilizce bilen yetenekli bir sekreter idi. Yeni başlayacağı görevi dolayısı ile İngilizce bilgisi kusursuz ve güvenilir sekreter aradığından bahsederek bir
benzediklerini asla fark etmemişti. Aynı yaşam biçimi, tuzlu su, dalga serpintisi, deniz havası, tenlerine aynı pembeliği vermiş, saçlarının rengini açmıştı... İkisi de ağır kanlıydılar, bu doğanın sabırlı güçleriyle sürekli savaşmak zorunda olanların ağırlığıydı... Sigara içiyor, yavaş yavaş konuşuyorlardı. Bakışları ocağa takılmıştı, bir ara Marcel bir demir parçasıyla külleri eşeledi, yüzünde basit bir sevinç belirmişti. Ötekine bir şeyler söyledi, o da kalkıp kapıya doğru yürüdü, kapı alçak olduğundan geçerken başını eğdi. Döndüğünde elinde iki kocaman bardak vardı, köşedeki fıçıdan doldurdu. Beyaz şarap. Öylesine güzel görünüyordu ki Maigret'nin canı hiç bu kadar beyaz şarap çekmemişti. Patateslere gelince... Çünkü gerçekten ortada patatesler de vardı... Çocukluk anılarına, Jules Verne'in, Fenimore Cooper'ın kitaplarındaki gravürlere gitti aklı. Fransa'da, bir Fransız köyünün göbeğindeydi. Aynı zamanda çoook çok uzaklarda... Bu iki adam kürk avcısı da olabilirlerdi, ıssız bir adaya düşmüş kazazedeler de. Sırtlarındaki giysiler hiçbir çağa ait değildi. Marcel'in şekilsiz, sert sakalı da ortama uygundu. Demir parçasıyla, küllerin arasından çektiği iri kara patateslerin çatlamış kabuklarını çıtırdatıyordu kocaman elleriyle. Sarı, dumanı tüten patatesleri iştahla ısırıyordu. Öteki de ayağa kalktı. Başı neredeyse tavana değiyordu. Cebinden çıkardığı çakısıyla, ocağın üstünde asılı, kurumakta olan sucuklardan ikisini kesti. - Ne yapıyorlar. diye fısıldadı Didine. Cevap vermedi. Bu yemeğe katılmak için neler vermezdi... Külde pişmiş patatesler, zamanın kararttığı sucuklar ve o ferahlatıcı şarap... İşin en dokunaklı yanı, hareketlerinin, dudak kıpırtılarının izlendiğinden habersiz bu iki yiğidin huzur dolu görünüşleriydi. Ne konuşuyor olabilirlerdi. Oradaydılar, kendilerine ve birbirlerine güveniyorlardı. Hemen yan çömelik durumda, ceplerinden çıkardıkları çakılarıyla, köylüler ve denizciler gibi yemek yiyorlardı. Heyecansız konuşuyorlardı. Ara sıra bir küçük cümle sarfediyor sonra yine susuyorlardı. - Onları tutuklamayacak mısınız. Maigret ürperdi, bacağına bir şey sürtünmüştü. Küçük bir köpekmiş, herhalde komşu evlerden birinin bir av köpeği yavrusu bacağına sürtünüyordu. - Justin, diye seslendi Didine. Her an havlayabilecek köpeği işaret etti. Gümrükçü hayvanı ensesinden tutup uzaklaştırdı. Yine de camın öteki tarafında neşeden eser yoktu. Ne endişe, ne neşe. Ağır bir sessizlik. Albert yine ayağa kalkıp sucuk aldı, yüzünü ona doğru döndüğünden bir an Maigret adamın kendini gördüğünü sandı. Sonunda ağızlarını silip yine sigara yaktılar. Airaud esnedi. Jandarma peşinde olduğundan, kimbilir ne zamandır rahat bir uyku çekmemişti. Çakısının ucuyla dişlerini karıştırdı, başını duvara dayadı. Forlacroix yine ortadan kayboldu. Bu kez yokluğu uzun sürdü, Maigret de meraklanmaya başladı. Sonunda kapıyı ayağıyla iterek odaya girdi. Adamakıllı yüklüydü. İkiye katladığı bir şilteyi ve örtüleri başına koymuş, koltuğunun altına da bir yastık sıkıştırmıştı. Marcel yardım etti. İkisinde de beklenmedik bir temizlik merakı vardı. Şilteyi yere yaymadan önce Airaud köşede duran süpürgeyi alıp toprak zemini süpürdü. Köpekten kurtulan gümrükçü yanlarına gelmiş, sabırla bekliyordu. - Onları tutuklamıyor musunuz. diye fısıldadı titreyen Didine. Airaud muşamba ceketini çıkartmış, çizmelerini çıkartmak için yere oturmuştu. Çoraplarını da çıkarttı ve uzun süre şiş ayaklarını ovuşturdu. Öteki bir şey sordu. Ayaklarını dinlendirmesi için sıcak su mu teklif etmişti. Maigret bundan emindi. Marcel bir kez daha gerindi ve sonra neredeyse dışarıdan duyulacak kadar derin bir oh çekip boylu boyunca şilteye uzandı. Albert Forlacroix lambayı aldı, etrafına bir göz attı, bakışları tepe penceresine takılınca kaşlarını çattı. Unutmuş muydu. Hayır, sadece emin olmak istemişti. Pencere bataklığa bakıyordu. Garip bir hareket... Arkadaşının saçını okşadı... Dev gövde, elinde feneri, ağır hareketlerle dışarı çıkıp ardından kapıyı kapadı. - Buradan çıkılabilir mi. diye sordu Maigret, Didine'i bir kenara çekip. Kadın Forlacroix'ların avlusunu ayıran alçak duvarı gösterdi. Gümrükçüyü nöbetçi dikti. Yine çöplere, midye kabuklarına, şişe kırıklarına bata çıka yürüdü, Didine'i yolda bırakıp jandarma karakoluna gitti. Gümrükçü Hulot'nun yerine bir jandarma dikip yine yola düştü. Didine ot dolu torbası ve bıçağıyla hâlâ orada duruyordu. Kadın bir tuhaf bakıyormuş gibi geldi... - Eeee, ne diyorsunuz. Galiba şu yaşlı Didine olmasa... Peşine kaç jandarma salmıştınız. Jandarmalarmış.... Küçümser bir gülüş. - Ama benim evime gelmeye tenezzül edilmez, oysa ben... - Evinize gidin. dedi kadına. Bu akşam... Ya da yarın... - Ya da çıkmaz ayın son çarşambası... Gel Justin... Eminim yine onu içeri tıkmamanın bir yolunu bulacaklar... ******** Albert Forlacroix'nın evinin önündeki jandarma her zamanki yerinde değil, bu sefer sokağın ortasında duruyordu. - Çıktı mı. diye sordu Maigret. - Bakın... Şu üçüncü sokak fenerinden sonraki gölge... O... Hanın kapısını açıyor... Az sonra Maigret de aynı kapıdan giriyordu. Oyun sürüyordu. Mejat, tahmin ettiği gibi, her elde hır çıkarıyordu. - Kimse sırasını beklemiyor... Neyse komiser... Acaba kupa mı oynasam. Albert Forlacroix on kişilik masaya tek başına kurulmuştu. Uzaktan oyunu seyrediyordu. Therese önüne bir sürahi beyaz şarap koymuştu ama onun pek tatmaya niyeti yok gibiydi. - Hey gidi.... diye homurdandı Maigret, fıçıdan alman şarabı, sucukları, patatesleri anımsayarak. - Yerinize geçecek misiniz patron. - Şimdilik hayır... Devam et... Pardösüsünü çıkarmamıştı. Uzun bacaklarını yayarak oturmuş genç adamı süzüyor, ne yapacağını düşünüyordu. Kendini formunda hissediyor muydu. Cesareti yerinde miydi. Bir başlarsa sonuna kadar gitmek zorundaydı. Duvardaki reklamsaat çalışmıyordu hâlâ. Saatine baktı. Yedi olmuştu. Therese masaları hazırlıyordu. Önce karnını mı doyursa. Yoksa... - Bana yarım şişe beyaz ver Therese... dedi. Kuşkusuz ötekilerin içtiği beyaza benzemeyecekti. Albert Forlacroix dalgın bakışlarla onu izliyordu. - Baksana Mejat. - Evet patron... Pardon... Elimi açmayı unuttum. - Bu da iyi... - Kasaptan ne haber. - Az önce uğradı... Sordum... Hatırlamadı... O saatte iyi bir parça isteyen olsaydı hatırlardım, dedi. Olduğu yerde dönüp duruyordu. Hâlâ ne yapacağını düşünüyordu. Mutfağa giden iki basamağı indi, tencerelerin kapaklarını kaldırdı. - Akşam yemeğinde ne var patron. - Burjuva usulü dana ciğeri... Umarım seversiniz. Size sormayı düşünemedim. Kararını verdi. Dana ciğerinin her türlüsünden nefret ederdi. - Baksana Mejat... İşin bitince belediyeye uğra... Ateş yanıyor muydu. - Az önce yanıyordu. Sonunda Albert Forlacroix'nın önüne dikildi. - Biraz gevezelik etmek ister miydiniz. Burada olmaz... Benim odada... Umarım karnınız toktur. Genç adam konuşmadan ayağa kalktı. - O zaman gidelim... Ve birlikte karanlığa karıştılar. IX. Emniyet Müdürlüğünden birinin, örneğin bir Lucas ya da bir Janvier'nin anlamak için uzun uzadıya Maigret'yi incelemesine gerek kalmazdı. Sırtından bile durum anlaşılırdı. Kamburunu mu çıkarmış. Omuzları mı çökmüş. Adli Polis koridorlarında Maigret bu sırtıyla dolaşıyorsa ve de üstelik hiç konuşmadan adamın birini odasına sokuyorsa, müfettişler bakışırlardı. - Hımmm.... İşte içeri girince neler olacağını bilen bir tanık... İki üç saat sonra Brasserie Dauphine'den bir garsonun, elinde sandviç ve bira dolu bir tepsiyle odaya girmesi kimseleri şaşırtmazdı. Burada, bu karanlık sokakta Maigret'yle yanındakini gözleyecek kimseler yoktu. . - Bir saniye beni bekler misiniz. Komiser garip kokuların kol gezdiği küçük bakkal dükkânına girip tütün ve kibrit aldı. - Bir paket de sigara verin... Hatta iki.... Bir kavanozda çocukken pek sevdiği şekerlerden vardı, almaya cesaret edemedi. Yolda yürürken Albert Forlacroix umursamaz havalar takınmaya kendini zorlayarak susuyordu. Demir parmaklıklı kapı, belediyenin avlusu ve nihayet çalışma odası, karanlıkta kıpkırmızı bir soba, bir sıcak hava dalgası. - Girin Forlacroix... Rahatınıza bakın... Maigret lambaları yaktı, şapkasını, pardösüsünü çıkardı, sobayı doldurdu, odada bir iki tur attı, böyle durumlarda yüzünden tasalı ifadeler gelip geçerdi. Oraya buraya gidiyor, bir eşyanın yerini değiştiriyor, piposunu çekiştiriyor, homurdanıyor, sanki bir türlü gelmek bilmeyen bir şeyi bekliyordu. Aslında beklediği - esin sözcüğünü kullanmaktan çekiniyordu - kendini rahat hissetmekti. - Oturun... Sigara içebilirsiniz... Forlacroix'nın tüm köylülerin yaptığı gibi ceketinin cebindeki paketten bir sigara çekmesini bekledi sonra ona ateş verdi, kendi oturmadan önce aklına pencere geldi, panjuru kapatmak istedi, pencereyi açmayı beceremedi ve tozlu storu indirmekle yetindi. - Tamam işte.... diye içini çekerek rahatlamış bir havada koltuğuna yerleşti. Neler anlatacaksınız Forlacroix. Emniyette söylendiği gibi ötme faslı başlayacaktı. Albert kuşkuluydu. Bacakları sandalyeye göre fazla uzun olduğundan kendini geriye çekmiş, komiseri gözlüyor ve kızgınlığını saklamaya çalışmıyordu. - Annemi siz mi getirttiniz. diye sordu uzun bir sessizlikten sonra. Demek otomobilden inerken, ya da binerken kadını görmüştü. Hollandalı Horace Van Usschen'i de görmüştü. - Annenizin ifadesi gerekiyordu, diye cevap verdi Maigret. Şimdi La Roche-sur-Yon'da. Herhalde birkaç gün kalacak. Belki gidip kendisini görebilirsiniz. ' Aslında kafasından şöyle geçiriyordu - Sen evlat, babandan ya da öyle bildiğin adamdan nefret ettiğin nispette annene karşı akıl dışı bir hayranlık duyuyorsun. Sonra birden konuşuverdi - Son görüşmenizde Forlacroix'nın babanız olmadığını söylemişti, değil mi. - Bunu daha önceden biliyordum. diye homurdanan Albert, bakışlarını çizmelerine dikmişti. - Hem de çok uzun zaman önceden... Bakalım.... Kaç yaşında bunu keşfettiniz.... Size pek ağır gelmiş olmalı, değil mi. - Tam tersi.... - Bunu öğrenmeden önce mi nefret ediyordunuz Forlacroix'dan. - Onu sevmiyordum.... İhtiyatlıydı kerata. Pazarlık yapan bir köylü gibi sözlerini tartıyor, öfke krizlerini iyi bildiğinden, duygularına kapılmaktan kaçmıyordu. - Kaç yaşındaydınız.... - On altı yaşlarında... Luçon lisesindeydim. Beni birkaç gün okula göndermediler... Babam, yani Forlacroix, Paris'ten ünlü bir hekim getirtmişti... Önce kız kardeşim için olduğunu sanmıştım ama aynı zamanda benim içindi de... - Kız kardeşiniz o zamanlar da... böyle miydi. - Başkalarına benzemezdi. - Ya siz. Albert ürperdi, gözlerinin içine baktı. - Kimse bana anormal olduğumu söylemedi... Lisedeyken çok iyi bir öğrenciydim... Doktor beni saatlerce muayene etti, tahliller yapıldı... Hâkim onun arkasında durmuş, hem heyecanlı, hem endişeli, anlamadığım bir şeylerden söz edip duruyordu... Daha doğrusu kan gruplarından, A grubundan, B grubundan söz ediyordu... Günlerce sabırla tahlil sonuçlarının gelmesini bekledi, sonunda kâğıt geldi, bir Paris laboratuvarının başlığını taşıyordu. Yüzünde donmuş bir tebessümle soğuk soğuk bana baktı, sanki büyük bir yükten kurtulmuş gibiydi. Albert yavaş yavaş konuşuyor, sözlerini tartıyordu. - Lise son sınıftakilere sordum... Çocuğun anababasının kan gruplarından birini taşıdığını, bazı ülkelerde babalığın tespiti için mahkemelerce bu kararların alındığını öğrendim. Oysa benim kanım hâkiminkinden değildi... Bunu zafer kazanmış bir edayla söylüyordu. - Kaçmayı düşündüm, ama param yoktu... Annemin yanına gitmek isterdim, ama adresini bilmiyordum, hâkim de onun adı geçer geçmez sessizliğe gömülüyordu... Öğrenimimi sürdürdüm... Askerlik hizmetimi yaptım... Sonunda özgür kaldığımda, buralılar gibi yaşamayı yeğledim... - Oysa mizacınız sizi daha sert işlere yöneltiyordu değil mi. İyi ama neden hâkimle aynı köyde kalmayı seçtiniz. - Kız kardeşim nedeniyle... Bir ev kiraladım ve midyeciliğe başladım... Hâkime gidip kız kardeşimi de yanıma vermesini istedim... - Reddetti elbet. - Neden elbet, dediniz. Bakışlarına yine kuşku yerleşmişti. - Çünkü gördüğüm kadarıyla hâkim kızına tapıyor. - Ya da ondan nefret ediyor. diye homurdandı Albert, ağzının içinde. - Öyle mi dersiniz. - Her halükârda benden nefret ediyordu... Birden ayağa kalktı. - Bütün bunların bu olayla ilgisi ne. Beni konuşturmak istediniz, değil mi. Eli cebine gitti, sigara bulamadı, Maigret onun için almış olduğu paketi uzattı. - Oturun Forlacroix... - Hâkimin her şeyi itiraf ettiği doğru mu. Neyi itiraf ettiği. - Neden söz ettiğimi biliyorsunuz... - Eski bir cinayeti itiraf etti... Bir zamanlar Versailles'da annenizi bir adamla yakalamış ve öldürmüş... - Ya. - Bakın Forlacroix... Sessizlik. Maigret'den ısrarlı bakışlar. - Marcel Airaud ile arkadaş mıydınız. Yine sessizlik. Belediye başkanı adet üzere masaya şarap şişeleri koydurtmuştu, Maigret bir bardak doldurdu. - Bundan size ne. - Hiiç... Elbet pek önemi yok... Hemen hemen aynı yaştasınız... O da sizin gibi, midyeci... Herhalde denizde, eğlencede filan rastlaşırdınız, değil mi.... Pencereden kız kardeşinizin odasına girdiği dönemden öncesinden söz ediyorum. - Arkadaştık, evet... - Yalnız yaşıyorsunuz, değil mi. Sizin yaşınızda yalnızlıktan hoşlanmak olağanüstü bir durum... Eviniz oldukça büyük... - Her gün bir gündelikçi gelip temizler... - Biliyorum... Ya yemekler.... Kendi yemeğinizi kendiniz pişirdiğinizi söylemeyeceksiniz herhalde. Bakışları kararan Albert Forlacroix, komiserin nereye varmak istediğini soruyordu kendi kendine. - Ara sıra olur... Yemek meraklısı değilimdir... Bir dilim jambon, yumurta filan... Yemekten önce istiridye... Ara sıra da Hotel du Port'da yerim... - Garip... - Neymiş garip olan. - Hiç... Siz.... Kısacası siz L'Aiguillon'da, sanki kuş uçmaz kervan geçmez bir yerde yaşarmış gibi yaşıyorsunuz... Hiç evlenmek gelmedi mi aklınıza. - Hayır... - Ya dostunuz Airaud'nun. - O dostum değil... - Artık dostunuz değil, evet... Herhalde kardeşinizle buluştuğu dedikoduları çıktıktan sonra bozuştunuz onunla. Bu kez Forlacroix'nın huzursuzluğu gözle görülür bir hale gelmişti. Başlangıçta, kuşkuculuğuna rağmen, Maigret'nin sorularına pek önem vermemişti. Oysa şimdi kapana kısıldığı izlenimine varıyordu. Komiser nereye varmak istiyordu. Ona şarap dolduruyor, sigara paketini önüne itiyordu. - İçin... Sigara da buyrun... Rahat olun... Daha bir süre burada kalabiliriz... Albert Forlacroix içinden küfürler savuruyor ve bu da yüzünden okunuyordu - Hiçbir şey söylemeyeceğim.... Sorularınızın hiçbirini cevaplamayacağım... Maigret odada küçük bir tur attı, gidip bir süre cumhuriyet heykelini inceledi. - Acıkmadınız mı. - Hayır. - Belki de yemeğinizi yediniz.... Bana gelince, çok acıktım, keşke biraz patates getirseydim. Evet. Evet.... Titre oğlum titre. Soğukkanlı olduğunu biliyoruz. - Airaud'yla siz, bu boyunuz poşunuzla herhalde köyün horozlarısınızdır... Kızların hepsi peşinizde olmalı... - Ben kızlarla ilgilenmem. - Ama Airaud ilgileniyor.... Hatta çocuk bile yapıyor.... Kız kardeşinizin sevgilisi olduğunu öğrendiğinizde gücenmişsinizdir... Neden pek hasar çıkmadığını anlayamıyorum. - Dövüştük. - Pek çok kez, sanırım.... Çünkü durumunu sürdürdü... Karışık bir iş... Onu iyi tanımıyorum. Siz ki onu benden iyi tanırsınız, Marcel gerçekten kardeşinizi seviyor olamaz mı. - Bilemem... - Hiç değilse bazıları bunu iddia ediyorlar... Evlenmeye niyetli olduğu, hâkimle de bu konuda anlaştığı söyleniyor... Bu durumda onunla barışabilirdiniz, değil mi. Enişteniz olurdu... Kaçıp gitmekle yazık etti, bu onun aleyhine oluyor... Size itiraf edeyim, onu tutuklama emri çıktı... Madem suçsuzdu ne demeye kaçıp bataklıkta saklanıyor. Sigaralar birbirini izliyordu. Ara sıra yoldan, Cafe du Port'a, oyuna gidenlerin ayak sesleri duyuluyordu... Ve öttürme faslı devam ediyordu. Ara sıra, duvara doğru döndüğünde Maigret'nin suratında umutsuz bir ifade beliriyor-du. Saatler boyu karşısında kimler kimler oturmamıştı ki kurnazlar, dümenciler, hazır cevaplar. Emniyetteki sorgulama rekoru yirmi yedi saatti, üç kişi sırayla karşılarındaki adama nefes aldırmamışlardı. Ama belki de şimdiye dek Albert Forlacroix kadar yerinden oynatılması zor birine rastlamamıştı. - Marcel tek çocuktur değil mi. Ve anası da dul... Kadının geçimi var mı. Bunu sormamın nedeni oğlu tutuklandığı takdirde zavallı kadının durumunun ne olacağı. - Onun için tasalanmayın... L'Aiguillon'da oturanların çoğundan daha varlıklıdır. - İyi öyleyse... Çünkü düşündükçe... Bakın.... Bence neler olup bittiğini size anlatayım. Ama önce bir telefon edeceğim... Az kalsın unutuyordum ve bu da çok kötü olurdu... Alo Matmazel... Evet, benim... Çikolata borcum... Hayır. Haklısınız kestane şekerlerini tercih ediyordunuz... Neyse, borcum giderek kabarıyor... Büro kapalı, biliyorum... Yine de siz bana Nantes'ı bağlayın... Seyyar jandarma evet... Teşekkürler Matmazel... Haydi bakalım. İpin ucunu kaçırmamalı. Forlacroix'yı azapta bırakmalı. - Başlangıçta sırf eğlenmeyi düşündü, o yaştaki bir genç için anlaşılabilir bir durum... kardeşinizin başkaları gibi olmadığına aldırdığı yoktu... Sonra âşık oldu... Evlenmeyi düşündü... O dönemde bundan size söz etmedi mi. - Konuşmuyorduk. - Unutmuşum. Babanıza gittiği gibi size de gelebilir, niyetinin iyi olduğunu belirtebilirdi... Neyse.... Madem bunu yapmadığını söylüyorsunuz... Alo. Evet.... Ben Maigret.... Baksanıza... Bana bir yardımda bulunmanızı istiyorum... Doktor Janin'in hizmetçisinin adresi var mı. İyi.... Dinleyin... Biraz usule aykırı ama... Kendi isteğiyle kabul etmesi gerek, yoksa yarını bekleyip sorgu hâkiminden celp kâğıdı çıkarırım... Onu bana getirmenizi istiyorum... Bu gece, evet... Ancak yirmi kilometre çeker... Nereye..., Herhalde belediyede olacağım... Hayır. Ona hiçbir şey söylemeyin... Sağolun. Kapattı ve en babacan ifadesini takındı. - Kusura bakmayın.... Unuttuğum bir formalite... Diyelim jandarma Airaud'yu yakaladı... Eninde sonunda bulunacak... Bataklık çöl değil ya... Neyse biz konumuza dönelim... Marcel evlenmeyi düşünüyor... Anası anormal bir gelin istemediğinden onu vazgeçirmeye çalışıyor... Bütün sevgisine rağmen o da biraz endişeli... Ortalık iyice ısınmış, soba gürül gürül yanıyordu. Ama acaba Forlacroix'nın alnında beliren ter damlalarının nedeni sıcak mıydı. - Birden aklına, Le Vengeur gemisindeyken arkadaş olduğu bir doktorun Nantes'a yerleştiği geliveriyor... Gidip onu buluyor... Fikrini soruyor... Janin kızı görmeden önce bir şey söyleyemiyor... İkisi de doktorun gelip kızı görmesine karar veriyorlar... Albert sigarasını topuğuyla söndürüp bir yenisini yaktı. - Psikolojik açıdan söylediklerimin uygun olduğunu kabul edin... Eski dostunuz Airaud'yu sizin kadar iyi tanımam... Her şeyden evvel o bir köylü... Doğası itibarıyla ihtiyatlı... Evlenmeyi istiyor, ama müstakbel eşinin tam bir kaçık olup olmadığını da bilmek istiyor... Ne diyorsunuz. - Bilmiyorum. diye kestirip attı Forlacroix. - İçkinizi için... Hâlâ acıkmadınız mı.... Bana kalırsa... Belki de yanılıyorum... Ama bana kalırsa Marcel babanızla konuşmaktan çekiniyor... Açık konuşursak adam kızını veriyor, ama olduğu gibi... Üstelik kız sağlıklı ve normal olsaydı hiç onu bir midyeciye verir miydi.... Maigret birden bayağılaşmıştı, açık saçık hikâyeler anlatan taşra tüccarı ağzıyla konuşup gülüyordu. - Gözünüzün önüne geliyor mu, bizim Airaud müstakbel kayınpederinin karşısına dikilip Anladık. İyi adamsınız, kızınızı alıyorum ama bilirkişi raporu isterim... diyor.... Albert'den kötü bir bakış, kin dolu. Komiser görmezlikten geliyor. - Demek hâkime duyurmadan kızı muayene ettirmek lazım... İşte bence Salı gününün seçilmesinin nedeni de bu... O akşam, Forlacroix dostlarıyla birlikte saatlerce salona kapanıyor... Yüksek sesle konuşuluyor, gülünüyor, içiliyor... Kimsenin yukarıda olup bitenlerden haberi olmuyor... Ama bir şey kafamı kurcalıyor Albert... Size Albert diye hitap edebilir miyim.... Evet bir ayrıntı zihnime takılıyor... Janin'in değişik bir tip olduğunu biliyorum, deli dolu... Yine de doktorların titizce uymaları gereken birtakım kurallar vardır... Şimdi bakalım olaylar nasıl birbirine bağlanıyor, aksayan bir durum görürseniz beni uyarın. Maigret de terlemişti, alnını kuruladı, piposunu yaktı. Böyle anlarda, seyircinin ilgisini sürdürmek için ellerinden geleni yapan sanatçıların gayretlerini iyi anlardı. Önünde tek bir kişi vardı. Ama ne kötü bir seyirci.... Daha başlangıçta - Bu gösteri çok budalaca.... Bana yutturamazlar.... diyenlerden. - Beni dinleyin oğlum... Janin otobüsten iner... Airaud ona herhalde, Hotel du Port civarında, ama sokakta randevu vermiştir... Kimsenin bu ziyaretten haberdar olmasını istemez... Neden Janin kahveye girip, akşam için yemek siparişi vermeyi düşünmüş ki. Neyse, dışarı çıkar... Marcel'i görür... Forlacroix'lara gitmenin vakti değil... Hâkimin konukları daha gelmemişlerdir... Akşam dokuzdan önce kızı yalnız görebilmek imkânsız... Baksanıza, sizce iki adam o kadar vakti nerede geçirmişlerdir. Üstelik yağmur da yağıyormuş. Saatlerce karanlıkta dolaştıklarını hiç sanmıyorum... L'Aiguillon'da kimsenin onlara rastlamış olmaması da tuhaf... Üstelik yemek de yemişler. Hiç değilse Janin açısından bu ispatlandı, sırdır ama size söylüyorum... Otopsi yapılınca adamın midesinin tıka basa dolu olduğu ortaya çıktı. Nerede yemek yediler sizce. Ha. Ve yürümekte olan Maigret bir an durdu ve Forlacroix'nın sırtına bir şaplak indirdi. - Hepsi bu kadar da değil, dostum.... Evde konuklar. Breneol, karısı, kızı, sonra Marsac'lar. Tam tekmil... Şimdi bir de Lise'in birinci kattaki odasına girebilmek sorunu var... Marcel duvara tırmanmaya alışık... Ne kadar deli dolu olursa olsun Doktor Janin de mi duvara tırmandı yani. Tek varsayım bu kalıyor... Airaud hep onunla mıydı. Gece yarısında olayın olup bittiği kesin, delili sizsiniz... - Ben mi. - Elbette dostum.... İfadenizi unuttunuz mu. Üstelik hâkim de bunları kelimesi kelimesine doğruladı... Konukları gidince, yani gece yarısına doğru, yukarı çıktığında sizi merdivenin en üst basamağında oturuyor bulmuş... Sessizlik. Pipoya tütün, sobaya kömür... - Baksanıza, hâkimle aranız bozuk olduğu halde neden evin anahtarını sakladınız. - Arada gidip kız kardeşimi görmek için... - O akşam da gördünüz mü. - Hayır. - Ve hiçbir gürültü de duymadınız, ne yatak odasında ne yemişlikte, ne de dayanmış olduğunuz kapının ardında... İşte bu nedenle o vakte kadar her şeyin olup bittiğini söylüyorum... Bardağı kafasına dikti, uzun uzun içti, sonra ağzını kuruladı. - Bu durum hâkim Forlacroix'yı temize çıkarır gibi görünürse de... Konuklar gitmeden önce ne kadar kaldınız evde. Çok olduğunu sanmam, çünkü genelde kaçta gittiklerini bilirsiniz. - Beş on dakika... - Beş on dakika... Oysa briç oynuyorlardı... Elini yere açtığında Forlacroix yukarı kadar uzanıp her şeyin yolunda olup olmadığını kontrol etmiştir... Tanımadığı bir adamla karşılaşınca eline geçen çekici kafasına yapıştırır... - Nereye varmak istiyorsunuz. diye sordu Albert Forlacroix. - Hiçbir yere... Laflıyoruz... Uzun süredir sizinle bu konuda laflamak istiyordum... Sorum şu. Acaba Marcel Airaud eve doktorla birlikte mi girdi. - Bana mı soruyorsunuz. - Hayır canım... Siz nereden bilebilirsiniz.... Belki de eve onunla beraber girmiş ve muayene sırasında orada bulunmuştur... Ya da kriz anları dışında mantıklı bir kız olan Lise'e doktorun geleceğini bildirmiştir... Görüyorsunuz ya dostum, her türlü varsayıma açığım... Eğer Airaud da girdiyse, doktorla atışmış olabilirler... Örneğin Janin Bu kızla evlenemezsiniz... dediyse.... Onu seviyordu. Doktordan tavsiye istedi. Ama açıklamada bulunulduğunda... Hatta kız kardeşiniz bile bizzat... - Kardeşimin böyle bir şey yapabileceğini... - Sakin olun. Konuşuyoruz, dedim ya. Bütün olasılıkları gözden geçiriyoruz, Janin kızı muayene ediyor, ona kesin sorular soruyor, hatta sadece doktorların sorabileceği çok özel sorular... Bir kriz.... Marcel'le evlenebilmesinin engelleneceği korkusuyla... Of.... Yanakları kızarmış, gözleri parlamıştı. - İşte bu nedenle Airaud'nun evde mi olduğu yoksa dışarıda mı beklediği... Kaçması lehine olmadı, bu açık. Suçsuz biri kaçıp saklanmaz... Ama eğer... Derin derin düşünür gibiydi, bir kez daha karşısındakinin omuzuna şaplak indirdi. - Tabii ya.... Tutuklandığında verilecek çok cevaplan olacak... Diyelim dışarıda kaldı... Bekliyor... Arkadaşı bir türlü dönmüyor... Gecenin geç bir vakti duvara tırmanıyor, yemişliğe giriyor ve doktorun cesedini buluyor... Lise'in öldürdüğünü sanıyor... Soruşturma başlıyor... Kızdan kuşkulanılacağından korkuyor... Onu seviyor... Ve sevgilisini zan altında kalmaktan kurtarmak için kaçar gibi yapıyor... Bu bir zaman kazanma vesilesi, belki bu arada dosya kapatılır, soruşturma da sona erer. Ne dersiniz. - Hiçbir şey demiyorum. - Elbet Airaud'nun nerelerde saklanabileceği konusunda hiçbir fikriniz yok. Hemen cevap vermeyin... Onun arkadaşıydınız... Enişteniz olacaktı... Onu adalete teslim etmek istememeniz anlaşılabilir... Yani insani açıdan anlaşılabilir demek istiyorum, yoksa polis açısından... Anlıyor musunuz. Farzedelim kaçtıktan sonra Airaud'yu gördünüz ama kimseye söylemediniz... Bu bir varsayım sadece... Belki buralarda dolanıyordur... Birtakım sonuçlar çıkarmamak imkânsız... - Ne biçim sonuçlar. diye sordu Albert yavaş sesle, üst üste attığı bacaklarını değiştirdi, sigarasının külü ceketine düşmüştü. - Örneğin sizin de kardeşinizi kurtarmak istediğiniz ve... Beş on dakika sahanlıkta kalmışsınız ama bu konuda delilimiz yok... O akşam kahveye de uğramadınız, değil mi. - Dokuzdan sonra hayır... - Kız kardeşinizin odasının anahtarı da vardı sizde değil mi. Onu ziyaret için sokak kapısının anahtarını sakladığınızı söylemekle bunu da kabullenmiş oluyorsunuz, içerininki olmasa dış kapınınki de bir işe yaramaz... Ama herhalde onun kapısınınkini kaybettiniz, çünkü o akşam sizi kapıyı omuzlarken gördüm... Belki çok heyecanlıydınız, yoksa birilerini mi kandırmak istiyordunuz. Sessizlik. Genç adam bakışlarını tozlu parkeye dikmiş, düşünüyordu. Başını kaldırdığında bir karara varmış olduğu belliydi. - Bu bir sorgulama mı. - Nasıl isterseniz öyle... - Cevap vermeye mecbur muyum. - Hayır. - O zaman, söyleyecek bir şeyim yok. Ve çizmesiyle sigarasını söndürdü. Maigret yine odada bir iki tur attı, şişede şarap kalıp kalmadığına baktı, telefonun kolunu çevirdi. - Ah.... Daha yatmamış mıydınız Matmazel. Bana Cafe du Port'u bağlar mısınız. Sağolun.... Alo. Therese siz misiniz. Bana müfettiş Mejat'yı çağırın kızım. Mejat sen misin. Baksana... Albert Forlacroix'nın evine uğrar mısın. Avluyu geç... Dipte bir kulübe göreceksin... Yerdeki döşekte bir adam uyuyor... Hayır. Tehlikeli olacağını sanmam... Yine de sen tedbirini al. Evet, kelepçele, böylesi daha emin olur... Ve onu bana getir... Hepsi bu... Forlacroix mı. Karşı çıkmaz, hayır... O burada... Onaylıyor. Maigret gülerek kapadı. - Müfettiş Mejat haneye tecavüzden şikâyetçi olacağınızdan korktu... Aslında, özellikle böyle gece vakti, elimizde izin olmadan bunu yapmaya hakkımız yok... Sigara ister miydiniz. Rahat olun... Eğer oraya ben gitseydim, ocağın üstünde asılı duran o nefis sucuklara dayanamazdım. Sonra nazikçe ekledi - Domuzu öldüreli çok mu oldu. Daha sonra Maigret yanındakini unutmuş gibi davrandı önce cebinden saatini çıkardı, usul usul, abartılı bir itinayla kurdu, kösteğinden çıkardı ve sanki bundan böyle geçecek zaman çok önemliymiş gibi masanın üzerine koydu. Sonra bekledi. Albert Forlacroix kıpırdamadı, soluk bile almıyordu sanki. Bu kötü sandalyede epey rahatsız gibiydi. Kuşkusuz kıpırdamak, yanağını ya da burnunu kaşımak, bacaklarını oynatmak istiyordu. Ama Maigret tam bir hareketsizlik içinde bulunduğundan, o da komiseri taklide kalkıyordu. Bulunduğu yerden, sobayı seyre dalmış numarası yapan komiseri göremiyordu. Yoksa, suratında beliren neredeyse hınzırca gülümsemeyi yakalardı. Neyse.... Bütün bunlar mesleğin icabı aslında, bir adamı çözmeye yarayan küçük numaralar. Dışarıda ayak sesleri. Maigret usulca gidip kapıyı açtı. Önünde Marcel Airaud duruyordu, bilekleri kelepçeli, önemli bir iş yapmış olmanın gururuyla şişinen Mejat ise kelepçelerden tutuyor, arkalarında gölgeler arasında bir jandarma. Marcel heyecanlı görünmüyordu, gözlerini kırpıştırmasının nedeni ışıktandı. Forlacroix'nın oturuyor olmasına rağmen o ayakta durdu. Maigret başıyla Albert'i göstererek, Mejat'ya - Şunu yandaki odaya götür, dedi. Yandaki oda balo salonuydu, duvarlar bembeyaz, tavandan kâğıttan süslemeler sarkıyordu, kenarlarda annelerin oturacağı sıralar diziliydi. İki oda arasında da camlı bir kapı vardı. - Oturun Airaud... Az sonra sizinle görüşeceğim... Ama çam yarması ayakta durmayı yeğledi. Maigret talimatını bildirdi, Forlacroix'nın yanına jandarmayı dikti, Mejat'yı sandviç ve bira almaya yolladı. Her şey ağır çekimle cereyan ediyordu. Forlacroix ile Airaud komiserin davranışlarına şaşıyorlardı kuşkusuz. Oysa, çoktan çarkın dişlilerine kapılmışlardı. ******** Marcel Airaud'nun mizah yönü var mıdır. Öyleye benzer. Komiserin ezici sakinliğinden hiç etkilenmemiş gibiydi. Gözleriyle onun gidiş gelişlerini izliyor ve dudaklarında şekillenen gülücüğüyle ayakta duruyordu. Camlı kapının öte yanında Forlacroix bir sıraya oturmuş, sırtını duvara dayamış, bacaklarını uzatmış, rolünü pek ciddiye alan jandarma da tam karşısına oturmuş, gözlerini ona dikmişti. - Ne zamandır arkadaşınız Albert'in evinde saklanıyorsunuz. diye birden soruverdi Maigret, bakışları başka tarafta. Ama hemen kendi sesini duyar duymaz bunun gereksiz olduğu kanısına vardı. Bir süre bekledi, genç adama döndü. - Tutuklandım mı. diye sordu Marcel, kelepçelerine bir göz atarak. - İşte sorgu hâkiminin imzaladığı bir tutuklama emri. - O zaman ben de hâkime cevap veririm, avukatımla birlikte. Maigret onu tepeden tırnağa süzdü, şaşırmamıştı. - Gir. diye bağırdı, elinde küçük paketlerle kapıya vuran Mejat'ya. Sonra yiyecekleri, yani jambonu, ekmeği, ciğer ezmesini ve bira şişelerini masaya bıraktı. Mejat kulağına bir şeyler fısıldamaya kalktı. - Yüksek sesle konuş. diye bağırdı. - Therese avluda diyorum... Bir şeylerden kuşkulanıyor galiba... Beni görür görmez onu tutuklayıp tutuklamadığımızı sordu... Maigret omuzlarını silkti, bir sandviç yaptı, birasını doldurdu ve yine tepeden tırnağa Airaud'yu süzdü. Israra gerek görmüyordu. - Bunu da yandaki odaya götür Mejat... Jandarmaya söyle, birbirleriyle konuşmasınlar... Sen hemen yanıma gel... Yürüyordu. Yiyordu. Homurdanıyordu. Sırtı kamburlaşmıştı. Kapının önünden her geçişinde onları görüyordu, büyük beyaz salondaki sırada oturuyorlar, kaşları çatık jandarma da onları gözlüyordu. - İşler ne âlemde patron. diye sordu Mejat odaya girerken. Hemen sustu, komiserin bir bakışı yetmişti. Daha onu iyi tanıyamamıştı. Nasıl davranacağını bilemiyordu. Ve Maigret hâlâ yiyordu, ağzına koca koca lokmalar tıkıştırıyor, iyice çiğneyerek kapının önüne gidip camın ardındaki iki yabaniyi izliyordu. Birden geri donuverdi. - Git bana Didine'i getir. - Fazla uzağa gitmeye hacet yok... Ben girerken o da on metre ötede bekliyordu. - Buraya getir. - Ya Therese. - Sana Therese'in lafını ettim mi. Çok geçmeden küçük kocakarı içeri daldı, iki adamın önünde durup keyifle onları izledi, özellikle Marcel Airaud'nun bileğindeki kelepçeler gözlerini parlatmıştı. - Girin Didine... Size ihtiyacım var... - Ne yapıp edip buldunuz şunu, ha.... - Oturun Didine... Size bira ikram etmiyorum... Yoksa.... Bira sevmem... Demek sonunda tutukladınız... - Beni dinleyin Didine... Cevap vermekte acele etmeyin, çok önemlidir... Sen Mejat, ya otur, ya da git dolaş, ama ayakta dikilip bana öyle aptal aptal bakma... Bakın hanımcığım.... Diyelim, bir gün öğleden sonra, akşam yemeğine önemli bir konuğun geleceğini öğreniyorsunuz... Kentli biri... Ne yapardınız. İnsan Didine'i iyi tanımayınca onun böylesine beklenmedik bir soru karşısında şaşkınlıktan havalara sıçrayacağını sanırdı, derin düşüncelere daldığından kadının bütün sivri hatları daha da sivrileşti. - Nasıl biri. diye sordu. - Önemli biri. - Ve benim bundan ancak öğleden sonra haberim oluyor. Saat kaçta. - Diyelim dört buçuk beş arası. Camın öte yanındaki üç adam, Airaud, Forlacroix ve jandarma odaya bakıyorlardı, ama aynen Maigret'nin öğleden sonraki durumu gibi onlar da dudakların kıpırdadığını görüyor ama karışık bir uğultudan başka bir şey duymuyorlardı. Bilmem beni iyi anladınız mı. L'Aiguillon'daki imkânları bilirsiniz, yerel alışkanlıkları da... Hangi saatte hangi yiyeceği bulabileceğinizi de bilirsiniz... - Tavuk kesmek için çok geç... dedi kendi kendine konuşur gibi... Yumuşak olmaz... Üstelik tüylerini yolmak ve içini boşaltmak da zaman alır... Hangi günden söz ediyorsunuz komiser. Mejat şaşıp kalmıştı. Maigret'ye gelince, o hiç gülümsemiyor-du. - Salı... - Anlamaya başlıyorum... Söz konusu olan geçtiğimiz Salı değil mi.... Kasten sordunuz... Kocama bundan söz etmiştim... Bu adam, demiştim, herhalde bir yerlerde karnını doyurdu... Oysa restorana gitmemişti... Hâkimin evinde de yemedi... - Soruma cevap verin Didine... Bir Salı günü ona ne ikram ederdiniz. - Et olmaz... Burada Pazartesi hayvan kesilir... Salı et çok taze olur... Serttir... Durun bakayım.... Deniz ne durumdaydı acaba o Salı.... Akşam sekize doğru sular yükselmişti, değil mi. Demek Polyte evdeydi... Bu durumda ben Polyte'e giderdim... Sabah balığa çıkmış olsa öğlende dönerdi. İyi bir şey tuttuysa... - Polyte nerede oturur. - Onu evinde bulamazsınız... Kahvededir... Cafe du Port'a gitmez... Karşısındakine bakın. - Duydun mu Mejat. Mejat derhal odadan çıktı. Kocakarı devam ediyordu - Polyte bir çift dil balığı tutmuş olsa ya da güzel bir dülger balığı... İşte bununla konuk ağırlanabilir... Evde jambon da varsa... Ama... Durun komiser... Sadece Polyte yok ya... Av kuşlarını seviyorsanız Rouillon babaya uğrayıverirsiniz olur biter, her sabah tuzak kurar... Üç adam hâlâ camdan bakıyorlar. Forlacroix'nın suratı asık, Airaud, kelepçelerine rağmen, ara sıra dumandan gözlerini kırpıştırarak sigara içiyor. - Ama kuşları hazırlamak da... Mejat peşinde sivri burunlu, yanık tenli sıska bir balıkçıyla salondan geçiyor, adam durup hayretle Marcel'e bakıyor. - Vay canına.... Sen teslim mi oldun. - İçeri girin. dedi Maigret. Polyte siz misiniz. Adam kuşkuyla Didine'i süzdü. Acaba hakkında neler söylemişti. Böyle yaka paça getirildiğine göre... - Bakın Polyte... Geçen Salı'yı hatırlıyor musunuz. - Salı, diye tekrarladı, hiçbir şey anlamamış gibi. - Saint-Michel'de pazar kurulduğu gün, dedi Didine. - Tamam, bildim. Ne yapmıştım o gün. - Her günkü gibi uyuklamışsındır, demekten kendini alamadı Didine. - Öğleden sonra neredeydiniz. Yorulmak bilmeyen Didine lafa karıştı. - Kahvededir.... Elinden gelse orada yatar... Öyle değil mi Polyte. - Benim öğrenmek istediğim o gün öğleden sonra birinin sizden balık alıp almadığı... Salonda Forlacroix'nın çatık kaşları. Polyte düşünüyordu, akıl danışır gibi Didine'e döndü. - Sen bir şey anımsamadın mı. diye sordu inanılmaz bir saflıkla. Ve sonra birden camlı kapıya döndü, alnına vurdu, kocakarının suratında zafer dolu bir gülücük belirmişti. - Albert geldi, dedi balıkçı... Anımsadım, çünkü acelesi vardı... Deveaud ve Fraigne'le iskambil oynuyordum. Bir dakika bekle dedim... Ama sabırsızlanıyordu... Ben de gidip benim kayıktan dil balığı almasını söyledim... - Kaç tane dil balığı. - Kaç tane aldığını bile bilmiyorum... İstediğini al demiştim... Daha bunun hesabını bile görmedik. - Bilmek istediğim bu kadardı. Gidebilirsiniz... Ha, bu arada... Baksanıza Didine, Albert Forlacroix'nın hizmetçisi nerede oturuyor. - Nah, bunun kızı işte... - Polyte'in mi. - Evet... Ama babasıyla oturmaz... Onu görmek istiyorsanız çabuk olun, çünkü erken yatar. Üstelik hamiledir de... Her yıl gebe kalır.... Herkese yeter... - Mejat.... Git getir. İtip kakma sakın... Ateşi yükselmeye başlamıştı. Polyte, eşikte durmuş gitmek için izin bekliyordu, sonunda kızının evini tarif etmek üzere müfettişle çıktı. - Bu erkeklerin midesini anlamıyorum... Birazdan göreceksiniz... Üstelik gelirken kendine çeki düzen de verir... Ben onun elinden su bile içmem... Komiserin odanın ortasında taş gibi durduğunu görünce şaşırdı. Maigret'nin aklına bir şey gelmişti. Birden telefona koştu. - Yatmamış mıydınız Matmazel. Alo... Bana La-Roche-sur-Yon'da, Albert I sağlık evini bağlayın... 41 numara... Açana kadar çalın... Herhalde bir nöbetçi hemşire vardır... Evet, teşekkürler... Gayet sakin bir sesle sorular soran Didine'i unutmuştu bile. - Sizce Marcel mi.... Benim fikrimi sorarsanız, ikisini de iyi tanırım... - Kesin sesinizi.... diye bağırdı öfkelenmiş gibi. Bakışlarını telefondan ayıramıyordu. Günlerdir, saatlerdir aradığı... - Alo.... Sağlık evi mi. Kiminle konuşuyorum. Bakın Matmazel, doktor hâlâ orada mı.... Evine mi gitmiş.... Bana onun dairesini bağlar mısınız. Yanakları kızarmış, piposunun ucunu ısırıp, tanımıyormuş gibi karşısındaki Didine'e bakıyordu. - Alo.... Doktor siz misiniz.... Sofrada mıydınız.... Özür dilerim... Komiser Maigret, evet. Size bir şey soracaktım... Elbette muayene ettiniz... Nasıl.... Sanıldığından da mı ciddi. Söz konusu olan o değil... Beklenmedik bir şey keşfedip etmediğinizi soracaktım... Evet, ne. Ne dediniz.... Emin misiniz.... Üç ay mı.... Sağolun doktor... Elbette resmi bir rapor hazırlarsınız. Sakinleşti mi.... Mersi... Rahatsız ettiğim için tekrar özür dilerim. Burnundan soluyordu. Kocakarının hâlâ yerinde oturduğunu görünce - Şimdi evinize Didine... dedi. Çok naziksiniz, ama şimdilik size ihtiyacım yok... Kadın hiç istemezmiş gibi ayağa kalktı, ama dışarı çıkmadı. - Bahse girerim ki size ne söylediğini biliyorum... - Öyle olsun... Haydi dışarı.... Çok istiyorsanız bitişikte bekleyin, ama... - Gebe değil mi. Kulaklarına inanamıyordu. Kadın neredeyse kendisini korkutmaya başlamıştı. - Size cevap verecek vaktim yok... Haydi.... Ağzınızı da sıkı tutun... Kapıyı açtı. Tam kapatıyordu ki Mejat, yanında yağlı saçları ensesine dökülen bir kızla çıkageldi. - Benimle gelmek istemedi, tam yatmaya hazırlanıyordu... O sırada küçük bir olay vuku buldu. Hizmetçisini görünce Forlacroix müdahalede bulunacakmış gibi ayağa kalktı. Jandarma koluna dokununca yine soğukkanlılığına bürünüp oturdu. - Pekâlâ.... İçeri girin.... Bir iki soru soracağım... Saat kaçta Albert I Forlacroix'nın evindeki işiniz biter. - Bazen saat üçte, bazen dörtte... - Akşam yemeğini siz mi hazırlarsınız. - Ben ona asla yemek hazırlamam... Kendi yemeğini kendi pişirir... Bundan hoşlanır üstelik... Kadın son sözlerini biraz alay biraz da küçümsemeyle karışık bir ifadeyle söylemişti. - Ama bulaşığı siz yıkarsınız. - Evet pis işler hep bendedir... Evde zaten pislikten bol bir şey yoktur... Erkekleri dışarıda gördüğünüzde bir şey sanırsınız... Ama içlerine girince... - Sık konuğu olur mu. - Kimin. - Patronunuzun. - Asla. Kimi konuk etsin ki. - Sabahlan çok bulaşık bulduğunuz filan... - Geçen hafta oldu. - Çarşamba sabahı, değil mi. - Belki Çarşambaydı... Her taraf kül dolmuştu... Puro bile içilmişti... - Kim ziyaretine gelmişti bilmiyor musunuz. Kadın camlı kapıya döndü, iki eliyle karnını tutarak - Neden kendisine sormuyorsunuz ki. dedi. - Teşekkürler... Gidip yatabilirsiniz... - O mu yapmış bu işi. Kadın buna pek şaşmamıştı. Korkmamıştı da. Birazcık merak, o kadar. - Bunu sormamın nedeni yarın sabah temizliğe gideyim mi gitmeyeyim mi onu bilmek için... ******** Sokaktan sesler geliyordu. İnsanlar bir şeylerden pirelenmişlerdi. Küçük bir grup oluşmuştu. Toplaşanlar, arkasında gölgelerin dolaştığı krem rengi perdelere dikmişti gözlerini. Özellikle Maigret'nin kaba silueti dikkat çekiyor, ağzındaki pipo bazı açılardan kafası kadar büyük görünüyordu. - Sanırım ikisini de tutukladılar. dedi Polyte'in kızı etrafını saran meraklılara. Çok uykusu olduğundan kadın fazla kalamadı, tahta kunduralarını buz tutmuş taşlarda takırdatarak uzaklaştı. Kapı açıldı. Mejat karanlıkta duran suratları seçmeye çalışıyordu. - Therese yok mu. diye sordu. Karanlığın içinden bir gölge fırladı. - Ne istiyorlarmış benden. - Girin. Komiser sizinle konuşmak istiyor. Önünden geçerken Marcel'e baktı ama dişlerini sıkmayı sürdürdü. - Girin Therese... Korkmayın... Size küçük bir soru soracaktım... Lise Forlacroix'nın hamile olduğunu biliyor muydunuz.... Kadın birden camlı kapıya döndü, odada neler olup bittiğini anlamayan Airaud'nun üzerine atılıverecekti sanki. - Olamaz.... dedi kadın. Beni işletiyorsunuz. - Emin olun doğru. Lise Forlacroix üç aylık hamile. - Demek bunun içinmiş.... diye mırıldandı. - Ne içinmiş. - Bunun için onunla evlenmek istiyormuş... - Evlenmek istediğini kabul ediyorsunuz demek... Ama bunun nedenini size söylemedi. Artık biliyorsunuz... - Peki ya benim çocuğum yok muydu.... Hâkimin kızından neyim eksik. Benimle evlendi mi. Camın ardından onu izlemek ilginç olmalı, kadının öfkeli olduğu anlaşılıyor ama nedeni bilinemiyordu. - Bakın. Daha o gece... - Evet, o gece ona ne dediniz. - Ona kızla evlendiği takdirde, oğluyla kiliseye gelip rezalet çıkartacağımı söylemiştim. - Pardon. Demek Salı gecesi onunla konuştunuz. Nerede. Kadın bir an duraksadı, omuzlarını silkti. - Sokakta... - Saat kaçtı. - Daha gece yarısı olmamıştı sanırım... - Sokakta nerede buluştunuz. Kadın bir kez daha o hırçın ifadesiyle cama doğru döndü. - Söyleyeyim... Neyse.... Saat ona doğru yatmaya giderken küçük hanımın penceresinde ışık gördüm... - Yatak odasının penceresinde mi yoksa yemişliğinkinde mi. - Kendi odasında. - Karıştırmadığınızdan emin misiniz. Alaycı bir biçimde güldü. - Emin miyim.... Kaç kere gözetledim o ikisini... Uyumaya çalıştım, ama beceremedim... Kalktım ve onu dışarıda beklemeye karar verdim. - Ne amaçla. - Hep aynı, diye itiraf etti, bezgin. - Sadece kilisede rezalet çıkarmakla mı tehdit ettiniz. - Ona kendi evinde canıma kıyacağımı söyledim... - Bunu yapar mıydınız. - Ne bileyim... Sessizce dışarı çıktım. Yağmur yağıyordu... Mantomu başıma çektim... Çok gecikir mi. diye soruyordum kendi kendime... Gecikirse belki tırmanmak zorunda kalırdım... - Sonra ne oldu. - Sık sık yaptığım gibi kendi kendime konuşarak yürüyordum... Önüme bakmıyordum çünkü sokakta kimsecikler yoktu... Birden birine çarptım... Oydu... Öyle şaşırmıştım ki bağırdım... - Neredeydi. Duvarın yanında, hâkimin evinin arkasında... - Ne yapıyordu. Dışarı mı çıkıyordu. - Hayır. Hiçbir şey yapmıyordu. Gözetliyor gibiydi. Kimi beklediğini sordum... - Ne cevap verdi. - Hiç. Bileğimi büktü... Öfkeliydi... Bir daha ispiyonladığım görürsem, dedi, bak neler yapacağım... - Saat kaçtı. - Dedim ya gece yarısı on iki suları... Belki biraz daha geç... - Odada hâlâ ışık var mıydı. - Bilmiyorum... Duvar nedeniyle, oradan görünmüyordu... Git yat orospu. diye bağırdı bana... Beni duydun mu. Ve bir daha... Bana bu kadar kızdığını hiç görmemiştim... Yine camın öte tarafına doğru bir bakış. O tarafta, salonda, Airaud sükûnetini yitirmemişti. Jandarma ona yeni bir sigara vermiş olmalı, kelepçeleri nedeniyle eğri tutuyordu. - Yanda bekler misiniz Therese. Size yine ihtiyacım olabilir... Kapı tekrar kapandığında, bir ses, Mejat'nın sesi, duyuldu - Baksanıza patron... galiba... - Ne galibası. - Galiba... Zavallı şaşkın. Nezaket gösterip, elde ettiği basanlardan dolayı Maigret'yi kutlamak istemişti. Oysa kötü bir bakışla karşılaşmıştı. - Söylesene.... Galiba ne. Cevap ver. Yoksa sen de yeni bir delil mi getireceksin. Bana bira getir haydi.... Ya da dur, hayır. Kuvvetli bir şey getir, calvados, rom, öyle bir şey... Saat kaç. Gece yarısı olmuştu, dışarda volta atan üç meraklıdan başka kimse kalmamıştı. XI. Bir motor homurtusu, bir fren sesi ve çarpılan kapılar. Hemen peşinden, otuz yaşlarında, şaşkın bir kadını sürükleyerek salona dalan iki müfettiş. - Özür dileriz komiser... Yolda lastik patladı... Kriko işlemedi... Biz... - Bu mu. diye sordu Maigret, her yana bakmaktan hiçbir şey göremeyen şaşkın kadını incelerken. - Gelmek istemedi, görümcesi hastaymış... Geç vakit tekrar geri götüreceğimize söz verdik... Kız birden kelepçeleri görüp bir çığlık attı. - Onu tanıdınız mı. diye sordu komiser. İyi bakın... Söyleyin bakalım bu adam yakın bir tarihte sizin patronu ziyaret etti mi. - Onları tanıyorum... dedi kız biraz kendini toparlayıp. - Evet. İkisini de tanıyorum, çünkü ikisi birlikte geldiler... - Ve birlikte doktorun muayene odasına girdiler. - İkisi de... Hemen değil, çünkü doktor içeride değildi... Ertesi gün gelmelerini söyledim ama iki saat beklemeyi tercih ettiler. - Oldu. diye homurdandı Maigret. Size ihtiyacım kalmadı. - Götürelim mi. diye sordular, bu işe biraz canlan sıkılan müfettişler. - Nasıl isterseniz... Bekleyin... Mejat içecek bir şeyler getiriyor... Ama bilmem yeteri kadar bardak var mı. Ve yine Didine ayağa kalktı, hep o, komiserin koluna dokundu. - Dolapta, diye fısıldadı. - Ne dolapta. - Bardaklar... Belediye meclisi toplantıları için dolapta hep bardak bulundurulur. Onları şileyim mi. Kadın her şeyi biliyor. Her şeyi görmüş, her şeyi duymuş. Polisler kadeh tokuşturdular. Doktorun hizmetçisi üşüdüğünden ona da birazcık içki verdiler ama bu sadece kadım öksürt-meye yaradı. Maigret'nin kanı başına sıçramıştı. Mejat endişeli bakışlarla hareketlerini izliyordu, adam öylesine gergindi. Birden kapıyı açtı. Müfettişler çıktılar. Araba çalıştı. - Sen buraya gel. diye bağırdı Airaud'ya beklenmedik bir sertlikle. Çıkart şunun kelepçelerini Mejat... Böyle pek aptalca duruyor. Gir.... Kapıyı kapat Mejat... Ve sen de sakın numara yapmaya kalkma... Bıktım artık.... Evet bıktım.... O kadar beklenmedik bir durumdu ki Marcel iyice pusulayı şaşırdı. - Eminim sen kendini çok akıllı sanıyor ve kendine güveniyorsun, öyle değil mi. Öyle öyle. Şu aynaya bak hele bir... Ve lütfen ayı gibi bir o yana bir bu yana sallanıp durma. Baban ne yapardı. Öyle şaşırtıcı bir soruydu ki cevap vermemek konusundaki bütün kararlılığına rağmen Airaud kendini tutamayıp - Midyeciydi, dedi. - Ve sen de öyle.... Ve sana göre bir hâkim kızı olağanüstü bir varlıktır, değil mi. Herkesin arkasından dalga geçtiği salağın teki olduğunun da farkında değilsin. Ne zamandır Forlacroix ile barış yaptınız. Yaman bir sessizlik. - Pekâlâ. Cevap verme.... Bu sana daha çok yakışıyor. Bu kez Maigret kendisini öyle kaptırmıştı ki avaz avaz sesi kuşkusuz camın öte tarafından da rahatça duyuluyordu. Ve komiser hem konuşuyor, hem yürüyor, hem piposunu çekiştiriyor, bir yandan da içki dolduruyordu, bütün bunlar Mejat'yı soluksuz bıraktı. - Aman sakın cevap verme.... Hem zaten aptalın tekisin, söyleyecek bir sözün de yoktur. Therese olayı sana yetmedi mi. Az kaldı onunla da evleniyordun, değil mi.... Bunu herkes biliyor... Ama herkesin bilip de senin bilmediğin bir şey daha vardı... - Ben de biliyordum... - Neyi. - Onun başka erkeklerle de görüştüğünü... - Pekâlâ. Ve onunla evlenmedin... Bu tamam... Seni işlettiklerini anladın... Ama Therese sıradan bir otel hizmetçisi, sokakta bağırarak balık satan bir kadının kızı... Oysa öteki... Marcel'in kaşları çatılmıştı, bütün farfaralığına rağmen Maigret adamın sıkılmış, iri yumruklarına da bir göz atmadan edemedi. Dudaklarının ucunda belirir gibi olan tebessümü silmek için bir an sırtını döndü. Tutumunu sürdürebilmek için biraz daha mı içkiye ihtiyacı vardı. - Bir Forlacroix'nın, bir hâkim kızının, piyano çalan bir kızın sevgilisi olmakla iftihar ediyordu bizim küçük bey. - Bakın komiser.... Oxford'da İngiliz Edebiyatı okudu. On altı yıl boyunca sürdürdüğü gazetecilik mesleğinde ünlü ağır ceza davalarını izleme fırsatı buldu. Lindsay Gordon adlı bir gazeteci ve amatör detektifin serüvenini anlattığı ilk romanı 1987 yılında yayımlandı. Lindsay Gordon'un yer aldığı dört kitaptan sonra Manchester'lı özel detektif Kate Brannigan tiplemesiyle büyük ilgi uyandırdı. Kate Brannigan dizisinin kitapları arasında Öldürücü Darbe, Ters Tepki, Kırık Çete, Temiz İş, Kadın Genleri yer alıyor. Dizinin son kitabı Star Struck (Yıldız Çarpması) Fransa'da Grand Prix des Romans d'Aventure ödülünü kazandı. 1995 yılında yayımlanan Deniz Kızları Şarkı Söylüyor'da yine bir kadın detektif Carol Jordan ve bir suçlu profilcisinin maceralarını anlatıyordu. Bu yapıtıyla McDermid, İngiliz Polisiye Yazarları Birliği'nden en iyi roman dalında Altın Hançer (Gold Dagger) ödülünü aldı. Romandaki suçlu profilcisi Tony Hill karakteri daha sonra The Wire In The Blood'da (Kandaki Tel) okurların karşısına çıktı. İki polisiye dizisinde güçlü ve bağımsız İngiliz kadınını anlatan McDermid gerçekten özel detektiflik yapan kadınlarla yaptığı röportajları da Suitable Job For A Woman adıyla kitaplaştırdı. Zaman ve yer duygusunun oldukça önemli bir rol oynadığı polisiyelerinde çoğu zaman güncel olaylardan da yararlanan yazar kısa zamanda büyük bir hayran kitlesi toplamayı başarmıştır. Val McDermid, Güney Manchester'da yaşıyor. Tony Hill ve Carol Jordan polisiyeleri Deniz Kızları Şarkı Söylüyor Hazırlanan Kandaki Tel Kate Brannigan polisiyeleri Öldürücü Darbe Ters Tepki Kırık Çete Temiz İş Kadın Genleri Hazırlanan Yıldız Çarpması Deniz Kızları Şarkı Söylüyor /The Mermaids Singing Val McDermid İngilizce aslından çeviren Şen Süer Kaya Yayına hazırlayan Berna Kılınçer ©Val McDermid, 1995 © Oğlak Yayıncılık ve Reklamcılık Ltd. Şti. 2000 Bu yapıtın bütün hakları saklıdır. Tanıtım için yapılacak kısa alıntıların dışında yayımcının yazılı izni olmaksızın hiçbir yolla çoğaltılamaz. Maceraperest Kitaplar bir Oğlak Yayıncılık ve Reklamcılık Ltd. Şti. ürünüdür. Oğlak Yayınları Genel Yönetim Senay Haznedaroğlu Yayın Yönetmeni Raşit Çavaş. Zambak Sokak 29, Oğlak Binası, 80080 Beyoğlu/İstanbul Tel (0-212) 251 71 08-09, Faks (0-212) 293 65 50 e-posta oglak@oglak.com Bu kitabı 1992 baharında, yani Londra'daki gay topluluğunu sarsan cinayetler başlamadan çok önce planlamaya başladım. Umarım ki bu sayfalarda birinde acı ya da hakarete neden olacak bir şey yoktur. Her zaman olduğu gibi bol bol arkadaşlarımın kafalarını ütüledim ve Deniz Kızları Şarkı Söylüyor'u araştırıp yazarken onları sömürdüm. Özellikle Liverpool'daki Ashworth Top Security Psikiyatri Hastanesi'nden klinik psikolog ve saldırgan profili uzmanı Mike Berry'ye bu kitabın hazırlığı sırasında zamanını ve uzmanlığını esirgemediği için teşekkür ederim. Ondan aldığım bilgi ve içgörüler çok değerliydi, tıpkı yemek davetlerinde sohbetleri hemen kesmek gibi. Blackburn'deki Responsive College Unit'ten Peter Byram'a da bilgisayar teknolojisinin ince yanları hakkında bilgi verdiği için teşekkür etmek istiyorum. Alison Scott ve Frankie Hegarty tıbbi konularda yararlı bilgiler verdiler. Sussex Polisi'nden Komiser Mike Benison, belli başlı cinayet soruşturmaları hakkında bilgi vermek için yoğun programından cömertçe zaman ayırdı. Jan Penna, Diana Cooper ve Paula Tyler bazı avukatların zaman ve bilgi konusunda cömert olduklarını bir kez daha gösterdiler. Destek, sabır ve öğütleri nedeniyle özellikle Brigid Braillie ve Lisanna Radice'e teşekkür ederim. Günlerini bir dizi cinayetler katilinin zihninde geçiren birine katlanmak kolay değildir. Kuzeydeki Bradfield kenti tümüyle düşgücümün bir ürünü. Polis memurları da dâhil olmak üzere profesyonellerin tavır ve davranışları yalnızca kurgusal zorunluluk nedeniyle seçilmiştir. İngiltere'de yalnızca birkaç dizi cinayet katili olduğu için şanslıyız, çünkü bunların büyük kısmı ilk cinayetlerinden sonra yakalanıyor. Umalım ki profil uzmanları ve emniyet güçleri aynı performansı göstermeye devam etsin. Sevgili dizi böcek katilim Tookie Flystock'a Deniz kızlarının birbirlerine şarkı söylediklerini duydum. Bana da söyleyeceklerini sanmıyorum. İşkencenin ruhu erildir. Bütün bölüm başı alıntıları Thomas De Quincey'in Güzel Sanatlardan Biri Olarak Cinayet (1827) adlı yapıtından alınmıştır. Seks hakkında, böyle demezler mi. Aynı şey cinayet için de geçerlidir. O tuhaf ve egzotik dramanın tek bir zevkli anını bile unutamam hiçbir zaman. Bu kadar deneyimden ve bilgiden sonra şimdi amatörce bir iş olduğunu görüyor olsam da, hâlâ aynı heyecanı duyuyorum. Harekete geçme kararını iradem dışında vermeden önce bunu anlamamış olsam da, çok daha önceden cinayete giden yola girmiştim bile. Toscana'da bir Ağustos gününü hayal edin. Şehirden şehre dolaşan klimalı bir otobüs. Bir otobüs dolusu Kuzey kültür akbabaları, on beş günlük değerli turun her anını Howard Şatosu'yla Chatsworth'e karşı hatırlanabilecek şeylerle doldurmaya çalışan bir otobüs dolusu insan. Floransa'dan, tuhaf biçimde çelişen Madonna ve şehit imgeleriyle dolu kilise ve sanat galerilerinden hoşlandım. Kocaman katedralin yüksek kubbesine tırmandım. Eskimiş taş basamakları kulenin tavanıyla çatı arasında sıkışmıştı. Bilgisayarımın içine girmiş gibiydim, bir serüven oyunundaki kahraman rolüne bürünmüş, labirentten gün ışığına çıkıyordum sanki. Yalnızca yol üzerinde katledilecek canavarlar eksikti. Bu zor tırmanıştan sonra parlak gün ışığına çıkınca kart ve hatıra eşyalar satan bir adam gördüm Ufak tefek, esmer, gülümseyen bir adam, yıllar belini bükmüş. Gerçekten bir oyun olsaydı ondan biraz sihir satın alabilirdim. Ne yazık ki gönderebileceğimden daha çok sayıda kart aldım. Floransa'dan sonra San Gimignano. Kasaba yeşil Toscana Ovası'nın üstünde yükseliyordu, yıkıntı halindeki kuleleri gökyüzüne mezardan çıkmış parmaklar gibi uzanmıştı. Rehber bir ortaçağ Manhattan'ı gibi bir şeyler geveledi Calais'den beri zorla bize yutturulan listeye bir kıyaslama maddesi daha eklendi. Kasabaya yaklaşırken heyecanım arttı. Floransa'da gerçekten görmek istediğim bir turist uğrağının ilanlarını görmüştüm. Sokak lambalarına asılmış gösterişli kırmızı ve altın harflerle yazılan ilanları, San Gimignano Suçbilim Müzesi'ni ziyaret etmem gerektiğini ısrarla vurguluyordu. Elimdeki rehbere bakarak düşündüklerimi yapabileceğimi gördüm. Suçbilim ve İşkence Müzesi. Söylemeye gerek bile yok, burası kültürel gezimizin içinde değildi. Hedefimi aramam gerekmedi, içinde sokak planı da bulunan bir müze broşürü, Ortaçağ duvarlarındaki kocaman taş kapının içinde elime tutuşturuldu. Beklentinin keyfini çıkararak bir süre dolaştım ve kulelerin temsil ettiği uyumsuzluğu hayretle izledim. Her güçlü aile, komşularına karşı savunduğu kendi kulesini yaptırmıştı. Şehrin en güçlü olduğu dönemde birkaç yüz kadar olduğu sanılıyor. Ortaçağ San Gimignano'su ile kıyaslandığında kapanış saatinden sonra doklarda Cumartesi akşamı çocuk yuvasına, denizciler de amatörlere de benziyordu. Artık müzenin çekiciliğine daha fazla karşı koyamadığım zaman, merkezdeki meydanı geçerken şans kuyusuna iki renkli 200 liret attım ve yan sokakta biraz yürüdüm. Artık tanıdık kırmızı ve altın renkli ilanların antik taş duvarları süslediğini görebiliyordum. Heyecan içimde kana susamış bir sivrisinek gibi vızlıyordu. Serin ana girişe girdim ve giriş biletiyle birlikte resimli, kocaman bir müze rehberi aldım. Bunu nasıl tanımlayabilirim. Fiziksel gerçeklik, benim için fotoğraf, video kaset ya da kitaplardan çok daha etkileyiciydi. İlk gördüğüm, yükseltilmiş bir işkence tezgâhıydı, önündeki kartta işlevi İtalyanca ve İngilizce olarak ayrıntıyla anlatılıyordu. Bu aletle omuzlar yerlerinden çıkıyor, kalça ve dizler bağlarından kopuyor, kopmuş bir kolyeden düşen boncuklar gibi omurga ikiye ayrılana kadar geriliyordu. Kartta, Kurbanlar bu tezgâhtan sonra çoğunlukla on on beş santim uzar diye yazıyordu. Engizisyoncuların olağanüstü bir akılları varmış. Sapıkları canlı canlı acı çekerek sorgulamakla yetinmemişler, acı çeken vücutlarından daha fazla cevap almaya da çalışmışlar. Sergi, insanın yaratıcılığının bir anıtıydı. Böyle kılı kılına ölçülmüş bir acı yöntemini bulacak kadar insan vücudunu yakından inceleyen zihinlere hayran olmamak elde mi. Bu ortaçağ beyinleri, görece ilkel teknolojileriyle işkence sistemlerini o kadar inceden incece tasarlamışlardı ki, bu aletler bugün bile kullanılabiliyor. Modem sanayi sonrası toplumumuzun ancak elektrik kullanarak ek yapabilmiş olması tek gelişme bence. Odaları dolaşarak Iron Maiden'ın kocaman çivilerinden daha ince ve zarif aletlere, vajinaya da anüse sokulan ince uzun yumurta biçimli armutlara kadar her oyuncağın tadını çıkardım. Kastanyola çevrildiği zaman armut, yapraklarının ucunda keskin metal dişler olan tuhaf bir çiçeğe dönüşüyordu. Bazen hayatta kalabilen kurbanların herhalde kaderi çok kötü olmuştu. Öbür ziyaretçilerin yüzlerinde ve seslerinde dehşeti fark ettim ama bunun ikiyüzlülük olduğunu da anladım. Gizliden gizliye bu ziyaretin her anının tadını çıkarıyorlar ama saygınlıkları, heyecanlarını dışa vurmalarını önlüyordu. Yalnızca çocuklar büyülenmişliklerini dürüstlükle sergiliyorlardı. Şu soğuk, pastel renkli odalarda bacaklarının arasında cinsel istek dalgasını hisseden tek insanın ben olmadığıma mutlulukla bahse girebilirim. İşkence müzesinin gizlice hatırlanmasının kaç tatil kaçamağını renklendirdiğini sık sık merak ederim. Dışarıda, güneş altındaki avluda, bir kafesin içinde bir iskelet çömelmiş duruyordu, kemikleri akbabalar tarafından sıyrılmış gibi tertemizdi. Kulelerin upuzun olduğu günlerde bu kafesler San Gimignano'nun dış duvarlarına asılıydı Yerli ve yabancılara, buranın yasalara saygısızlığın ağır biçimde cezalandırıldığı bir şehir olduğunu anlatan bir mesaj. Bu kasabalılara karşı tuhaf bir yakınlık hissettim. İhanetten sonra cezalandırma gereğine ben de saygı duyuyorum. İskeletin yanlarında duvara yaslanmış, sivri uçlu dev bir tekerlek vardı. Bir tarım müzesinde rahatlıkla sergilenebilir gibi duruyordu. Ama duvardaki kart, tekerleğin daha yaratıcı bir işlevi olduğunu açıklıyordu. Suçlular tekerleğe bağlanırdı. Önce heyecanlı kalabalığın gözleri önünde etleri kemiklerinden ayrılıncaya kadar kamçılanırlardı. Sonra kemikleri demir çubuklarla tekerlekte kırılırdı. Kendimi tarot kartı şans tekerleğini düşünürken buldum. Bir katil olmak zorunda olduğumu anladığım zaman, işkence müzesinin anısı önümde bir esin perisi gibi belirdi. Ellerimi her zaman iyi kullanmışımdır. Birinciden sonra bir parçam bu işi bir daha yapmak zorunda kalmayacağımı umut ediyordu. Ama zorunda kalırsam bir sonrakinin daha iyi olacağını biliyordum. Hatalarımızdan, davranışlarımızın kusurlarını öğreniriz. Neyse ki pratik mükemmelliği sağlar. *** Beyler, Güzel Sanatlar'dan biri olarak kabul edilen Cinayet üzerine Williams'ın Dersini okuma görevini, sanatın çok az anlaşıldığı ve yalnızca birkaç büyük modelin sergilendiği üç dört yüzyıl öncesi için kolay olabilecek bir görevi yerine getirmek üzere komiteniz tarafından atanmış olmanın onurunu taşıyorum, ama kusursuz sanat eserlerinin profesyoneller tarafından yapıldığı bu çağda, açıktır ki halk, bu eserlere getirilen eleştiri tarzına denk düşen bir gelişme arayacaktır. Tony Hill ellerini başının arkasında kavuşturup tavana baktı. Lamba bağlantısının çevresindeki zarif kartonpiyerde ince bir örümcek ağı vardı ama buna hiç aldırmadı. Gün doğumunun zayıf ışığı, perdesindeki üçgen bir boşluktan sızan sokak lambalarının turuncu ışığına karışmıştı ama Tony bununla da ilgilenmedi. Bilinçaltında, merkezi ısıtmanın devreye girdiğini, kapıdan ve pencere pervazlarından sızan rutubetli kış esintisinin soğuğunu yok etmeye hazırlandığını fark etti. Burnu soğuk, gözleri çapaklıydı. En son ne zaman doğru dürüst uyuduğunu hatırlayamıyordu. Gece kesintili rüyalar görmesinin nedenlerinden biri de günü nasıl geçireceğiyle ilgili kaygılarıydı ama bundan fazlası da vardı. Çok daha fazlası. Sanki bugün endişe etmek için yeterli değilmiş gibi. Ondan ne beklendiğini biliyordu ama bekleneni vermek başka bir hikâyeydi. Başkaları bu tür şeyleri midelerinde kısa ömürlü bir çalkantıdan fazla bedel ödemeden hallederlerdi ama Tony böyle değildi. Günü geçirmek için gereken görüntüyü sağlayabilmek için bütün kaynaklarını kullanması gerekiyordu. Böyle koşullar altında aktörlerin izleyicileri büyüleyen performansı göstermek için ne kadar güç kullanmaları gerektiğini anlıyordu. Ama bu gece sekiz saat uyumak için göstereceği bir başka sonuçsuz çaba dışında her şey yolunda gidecekti. Yatakta dönerek bir elini dışarı çıkardı ve kısa siyah saçlarında gezdirdi. Çenesindeki birkaç günlük sert sakalı kaşıyarak içini çekti. Bugün ne yapmak istediğini biliyordu ama yaparsa bunun mesleki bir intihar olacağını da aynı derecede biliyordu. Bradfield'da serbest dolaşan bir dizi cinayetler katili olduğunu bilmesi önemli değildi. Bunu ilk söyleyen kişi olmayı üstlenemezdi. Açlıktan büzüşmüş midesi kasılınca Tony acıyla yüzünü buruşturdu. İçini çekerek yorganı itti ve yataktan çıktı. Pijamasının paçalarını aşağıya indirmek için bacaklarını salladı. Banyoya gitti ve ışığı yaktı. Klozeti kullanırken serbest eliyle uzanıp radyoyu açtı. Bradfield'ın Sesi kanalının trafik haberleri sunucusu, sabahın öngörülen tıkanık yerlerini hiçbir sürücünün Prozac almadan hissedemeyeceği bir neşeyle açıklıyordu. O sabah otomobil kullanmayacağı için şükreden Tony lavaboya yöneldi. Hâlâ uykulu uykulu bakan içine göçük mavi gözlerine baktı. Gözlerin ruhun aynası olduğunu kim söylemişse tam bir tüccarmış diye düşündü alayla. Herhalde böyleydi, yoksa evde kırılmamış ayna kalmazdı. Pijama üstünün üst düğmesini açtı ve banyo dolabının kapağını açarak tıraş köpüğüne uzandı. Elinin titremesi onu durdurdu. Kapağı öfkeyle küt diye kapadı ve elektrikli tıraş makinesine uzandı. Elektrikli aletle tıraş olmaktan nefret ederdi, jiletin verdiği taze, temiz duyguyu vermezdi. Ama kendini böyle hissetmek, binlerce kesikli bir surattan daha iyiydi. Elektrikli tıraş makinesinin diğer bir dezavantajı da, yaptığı işe yoğunlaşmasının gerekmemesi, zihninin günü düşünmesine izin vermesiydi. Bazen herkesin kendisi gibi olduğunu, her sabah kalkıp o gün için bir dış kişilik seçtiğini düşünmek keyifli olurdu. Ama zaman içinde başkalarının zihinlerini okuyunca bunun böyle olmadığını öğrenmişti. Birçok insan için var olan seçenekler çok sınırlıydı. Bazı insanlar bilgi, beceri ve zorunluluğun Tony'ye getirdiği seçim olanaklarına kuşkusuz minnet duyardı Tony onlardan biri değildi. Elektrikli makineyi kaparken, Bradfield'ın Sesi'nin her haber özetinin öncesinde çaldığı çılgın müziği duydu. Bir öngörü duygusuyla radyoya doğru döndü. Haberin başlamasını beklerken gergin ve tetikteydi. Beş dakikalık bültenin sonunda rahatlayarak içine çekti ve küvet perdesini açtı. Gözardı edemeyeceği bir haber beklemişti. Ama şu ana kadar ceset sayısı hâlâ üçtü. * Şehrin öbür yakasında Bradfield Büyükşehir Polisi Başkomiser Yardımcısı (Cinayet) John Brandon, lavabonun önünde durmuş banyo aynasına boş boş bakıyordu. Tıraş köpüğünün yüzünü Noel Baha'nın sakalı gibi kaplaması bile ruh halini iyileştirmemişti. Polisliği seçmemiş olsaydı bir cenaze töreni yöneticisi için mükemmel bir aday olurdu. Orta boyluydu, sıska denecek kadar zayıftı, içine göçük siyah gözleri ve erkenden ağarmış saçları vardı. Gülümsediği zaman bile uzun yüzünde hüzünlü bir hava kalıyordu. Bugün diye düşündü, sersemlemiş bir av köpeğine benziyordu. Hiç değilse bu durumunun iyi bir nedeni vardı. Komiserinin gözünde onu Orange Lodge'daki bir papaz kadar popüler kılacak bir işle uğraşacaktı. Brandon derin bir iç çekerek aynayı köpükle lekeledi. Komiseri Derek Armthwaite'de bir hayalperestin yakıcı mavi gözleri vardı ama gördüklerinde devrimci bir şey olduğu söylenemezdi. Polis ve Suç Bulguları Yasası kitabından çok, Eski Ahit'in polise daha uygun olduğunu düşünen bir insandı. Birçok modern polis yönteminin etkisiz olmakla kalmayıp aynı zamanda sapkın da olduğuna inanıyordu. Derek Armthwaite'in sık sık dile getirdiği görüşe göre, suç oranını azaltma açısından falaka ve dokuz kamçılı kırbaç birçok sosyal hizmet uzmanı, sosyolog ve psikologdan daha etkiliydi. Brandon'ın bu sabah için planladıkları hakkında bir fikri olsa onu Trafik Bölümü'ne transfer eder, bu da Yunus'un balina tarafından yutulmasının modern dönemdeki karşılığı olurdu. Sıkıntısı kararlılığını zayıflatmadan önce Brandon banyo kapısındaki bir sesle irkildi. Büyük kızı, Baba diye seslendi. Daha uzun süre kalacak mısın. Brandon jiletini hemen alarak suya batırdı ve cevap vermeden önce bir yanağını tıraş etti. Beş dakika Karen diye cevapladı. Affedersin canım. Üç gençli ve tek banyolu bir evde derin düşüncelere dalma fırsatı ele az geçiyordu. * Carol Jordan yarısını içtiği kahveyi lavaboya döktü ve ayağına dolanan kara kedinin üzerinden sendeleyerek duşa girdi. Kedinin miyavlamasına kapıyı kaparken, Bir dakika, Nelson dedi. Michael'ı uyandırma. Carol detektifliğe terfi etmesinin ve vardiya sisteminden uzaklaşmasının düzenli sekiz saat uyku sağlayacağını hayal etmişti. Teşkilata katıldığı ilk haftadan bu yana, bunun özlemini çekiyordu. Terfiinin, dâhil olduğu ekibin aralarında İbne Cinayetleri olarak adlandırdıkları olayla çakışması da onun şansıydı. Başkomiser Tom Cross basında ve detektif odasında cinayetler arasında adli tıp açısından bir bağlantı ve bir dizi cinayetler katilinin varlığını gösterecek hiçbir şey olmadığını söylemesine rağmen, cinayet ekipleri farklı düşünüyordu. Sıcak su Carol'ın üstünden akıp giderken, Cross'un tavrının topluluktan çok kendi önyargılarına hizmet ettiğini düşündü. Saygın görüntülerinin altında gizli bir gay hayatı sürdüren erkekleri hedef alan bir dizi cinayetler katili olduğunu ne kadar çok inkâr ederse, o kadar çok gay ölecekti. Bunları tutuklayarak sokakları temizleyemiyorsan, bırak o zaman bir katil temizlesin. Bunu cinayetle mi, yoksa korkuyla mı yaptığı önemli olmazdı. Carol ve meslektaşlarının soruşturmaya ayırdıkları zamanı boşa çıkaran bir politikaydı bu. Bu soruşturmaların gerektirdiği, vergi mükelleflerinden toplanan yüz binlerce sterlinden ise hiç söz etmeyelim, çünkü Cross her cinayetin ayrı ayrı ele alınmasında ısrar ediyordu. Ne zaman üç ekipten biri cinayetler arasında bağlantı olduğunu düşündüren bir ayrıntı ortaya çıkarsa Tom Cross beş farklılık sayarak görmezden geliyordu. Her seferinde bağlantıların farklı, benzerliklerin aynı eski terane olması önemli değildi. Patron Cross'du. Başkomiser ise sırtının kötüleştiğini bahane edip izin almış ve bu sürtüşmeden sıyrılmıştı. Carol şampuanı iyice köpürttü ve sıcak suyun altında kendine geldiğini hissetti. Eh, onun soruşturması Temel Reis Cross'un önyargılarına çarpıp parçalanmayacaktı. Emrindeki memurlardan bazıları yeteneksizliklerinin bahanesi olarak patronun bakış açısını benimsemiş olsa bile Carol yüzde yüz kararlı ve doğru yönde olacaktı. Dokuz yıl boyunca önce iyi bir derece tutturmak, sonra terfi etmek için canı çıkana dek çalışmıştı. Sırf Neanderthaller tarafından yönetilen bir teşkilatı seçme hatasını yaptığı için kariyerinin berbat olmasına hiç niyeti yoktu. Kendine gelen Carol duşun altından çıktı, omuzları dikleşmişti, yeşil gözlerinde kararlı bir parıltı vardı. Haydi gel, Nelson diyerek sabahlığını giydi ve kaslı siyah tüy yumağını koluna aldı. Haydi bakalım didişmeye oğlum. * Tony arkasındaki ekranda tepegözden beliren görüntüyü son bir beş saniye daha izledi. Dinleyicilerin büyük kısmı derse bağlılık derecelerini not almayarak gösterdiği için, en azından bilinçaltlarına suçlu profili yaratma sürecinin şemasını kazımak için elinden geleni yapmak istiyordu. Dinleyicilerine döndü. Size bildiğiniz şeyleri anlatmama gerek yok. Profilciler suçluları yakalamaz. Bunu yapan hobilerdir. Kıdemli polis memurları ve İçişleri Bakanlığı memurlarından oluşan izleyicisine gülümseyerek onları bu öz küçümsemeyi paylaşmaya davet etti. Birkaç tanesi paylaştı ama çoğunluk taş gibi bir yüzle, başları bir yana eğik oturmayı sürdürdü. Ne kadar süslerse süslesin, Tony kıdemli polislerin büyük kısmını onlara işlerini nasıl yapacaklarını öğreten üniversiteli bir ukala olmadığına ikna edemeyeceğini biliyordu. İçini çekerek notlarına baktı ve dinleyicileriyle olabildiğince göz göze gelmeye çalışarak, kuzeydeki kulüplerde incelediği başarılı standup'çıların rahat vücut dilini taklit ederek devam etti. Ama bazen biz profilciler olayları farklı bir açıdan görürüz dedi. Bu yeni perspektif de çok şeyi değiştirebilir. Ölüler gerçekten de bir şeyler anlatabilir, profilcilere anlattıkları da polislere anlattıklarıyla aynı değildir. Bir örnek. Yoldan on metre ötedeki çalılıklar arasında bir ceset bulundu. Bir polis memuru bunu fark eder. Toprakta ipuçları arar. Ayak izi var mı. Katilin bıraktığı bir şey var mı. Çalılara takılmış bir kumaş parçası var mı. Ama benim için bu olay, elimdeki diğer bilgilerle birlikte beni katil hakkında yararlı sonuçlara götürebilecek varsayımlar için bir başlangıç noktasıdır yalnızca. Kendime şöyle sorarım Ceset kasten mi oraya bırakılmış. Yoksa katil daha fazla taşıyamamış mı. Cesedi gizlemiş mi, yoksa oraya öylesine bırakmış mı. Bulunmasını mı istemiş. Ne kadar süre orada bulunmadan kalmasını bekliyor ya da istiyordu. Bu yerin onun için önemi nedir. Tony omuzlarını dikleştirdi ve elini soru sorar bir tarzda uzattı. İzleyiciler etkilenmeden ona bakmaya devam etti. Tanrım, bir tepki almak için şapkasından ne kadar mesleki tavşan çıkarması gerekecekti. Ensesinden ter damlamaya başlamıştı. İnsanlara gösterdiği maskenin ardında aslında kim olduğunu ona hatırlatan rahatsız edici bir duyguydu bu. Tony boğazını temizledi, hissettikleri yerine yansıttığı görüntüye yoğunlaştı ve devam etti. Profil çıkarma, soruşturmayı yürüten polislerin soruşturma alanını daraltmasına yardımcı olan bir araçtır. Bizim işimiz tuhaf şeylerden bir anlam çıkarmaktır. Size saldırganın adını, adresini ve telefon numarasını veremeyiz. Ama belirli özellikler taşıyan bir suç işlemiş birinin ne tür bir insan olduğunu gösterebiliriz Bazen yaşadığı yeri, yapmasını bekleyebileceğimiz iş türünü gösterebiliriz. İçinizde Suçlu Profili Ulusal Merkezi kurulmasının gerekliliğini sorgulayanlar olduğunu biliyorum. Bunu düşünen yalnızca siz değilsiniz. Bu konuda sivil özgürlükçüler de seslerini yükseltiyor. Sonunda, diye düşündü Tony derin bir rahatlamayla. İzleyicilerden gülümsemeler ve baş sallamalar. Bu noktaya varmak kırk dakikasını almıştı ama sonunda onları etkileyebilmişti. Bu rahatlayabileceği anlamına gelmiyordu ama rahatsızlığı da azalmıştı. Kaldı ki diye devam etti, biz Amerikalılara benzemeyiz. Her köşede pusuya yatmış dizi cinayetler katillerimiz yok. Cinayetlerin yüzde doksanının aile üyeleri ya da kurbanları tanıyan kişiler tarafından işlendiği bir toplumda yaşıyoruz hâlâ. Artık onları iyice etkilemişti. Birkaç kişi oturma konumunu düzeltti. Ama profil çıkarma bir sonraki Yamyam Hannibal'ı yakalamak değildir. Çok çeşitli suçlarda kullanılabilir. Uçak kaçırmaya yönelik önlemlerde, uyuşturucu kuryelerini, imzasız mektup yazanları şantajcıları, dizi tecavüzcüleri ve kundakçıları yakalamada önemli bir başarı sağladık. En az bunun kadar önemli bir şey de, profil çıkarmanın büyük soruşturmalarda şüphelileri sorgulama teknikleri konusunda polise yardımcı olmakta kullanılmasıdır. Bu demek değil ki polisler sorgulama becerisinden yoksun ama klinik eğitimimizle, bildik tekniklerden çoğunlukla daha verimli olabilen yaklaşımlar geliştirdik. Tony derin bir soluk alarak öne eğildi ve masanın kenarını tuttu. Son cümlesi banyo aynasının karşısında iyi görünmüştü. İzleyiciler üzerinde de etkili olması için dua etti. Ekibim ve ben Suçlu Profili Ulusal Merkezi kurmak için iki yıllık bir planlamanın ilk bir yılındayız. İçişleri Bakanlığı'na bir hazırlık raporu sundum. Onlar da dün, son raporum ellerine ulaşır ulaşmaz bu bölümü kuracaklarını teyit etti. Baylar ve bayanlar, suçla mücadelede bir devrim olacak. Rahat uyum sağlayabileceğiniz bir biçimde gerçekleşmesini sağlamak için bir yılınız var. Ekibimle ben her tür fikre açığız. Hepimiz aynı taraftayız. Ne düşündüğünüzü öğrenmek istiyoruz çünkü bunun işe yaramasını istiyoruz. Şiddet kullanarak işlenen dizi suçların sorumlularını parmaklıkların ardında görmek istiyoruz, tıpkı sizin gibi. Yardımcı olacağınıza inanıyorum. Bizim de size yardımcı olabileceğimizi biliyorum. Tony bir adım geri giderek alkışın tadını çıkardı özellikle coşkulu olduğu için değildi, haftalar boyunca korktuğu kırk beş dakikanın bittiğini gösterdiği için. İnsanlara hitap etme her zaman rahat ettiği sınırların dışında olmuştu, o kadar çok dışındaydı ki, doktorasını tamamladıktan sonra akademik kariyerine devam etmemişti çünkü sürekli konferans vermeye katlanamazdı. Oyunculuk yeteneği tek neden değildi. Kriminal açıdan sağlıklı olmayan zihinlerin çarpık derinliklerini incelemek nedense çok daha az tehdit ediciydi. Kısa ömürlü alkışlar dindiği zaman Tony'nin İçişleri'ndeki koruyucusu ön sıradan ayağa fırladı. Tony polis izleyicileri arasında bir güvensizlik duygusu uyandırıyordu ama George Rasmussen bir sivrisinek ısırığından daha evrensel bir rahatsızlık yaratıyordu. İstekli gülümsemesi çok fazla dişi ortaya çıkarıyordu ve George Formby'ya Sivil Hizmet görevindeki kıdemiyle bağdaşmayan bir benzerlik taşıyordu. Gri çizgili takım elbisesinin şık kesimi ve abartılı aksanı Tony'yi Rasmussen'in şehrin kenar mahallelerindeki bir okulda eğitim gördüğüne ikna etmişti. Tony notlarını toplayıp çantasına koyarken onu yarım kulak dinledi. Büyüleyici içgörüsü için teşekkürler, falan filan... kahve ve şu çok lezzetli bisküviler, falan filan... resmi olmayan sorular sorma fırsatı, falan filan... tüm dosyaların Dr. Hill'e şu şu tarihte teslim edilmesi... Ayak sesleri Rasmussen'in nakaratına bir son verdi. Bir sivil hizmet görevlisinin teşekkürüyle kahve arasında seçim yapmaya gelince tartışma ortadan kalkardı. Sivil hizmet görevlisi için bile. Tony derin bir soluk aldı. Öğretmenlik buraya kadar. Şimdi dinlemeye ve yeni ilişkilerine onların yanında olduğu duygusunu veren, özümsemeye istekli bilgili meslektaş olması gerekiyordu. * John Brandon, aynı sırada oturduğu insanların yerlerinden kalkmasına izin vermek için ayağa kalktı ve kenara çekildi. Tony Hill'in performansını izlemek umduğu kadar bilgi verici olmamıştı Psikolojik profil çıkarmayla ilgili birçok şey anlatmıştı ama küstah olmadan güvenli görünmesi dışında insan hakkında hemen hiçbir şey anlatmamıştı. Bir saatin son kırk beş dakikası, planladığı şeyin doğru hareket tarzı olduğuna daha fazla inanmasını sağlamamıştı. Ama başka bir seçenek de göremiyordu. Duvara yakın duran Brandon kalabalığın ters yönüne doğru giderek Rasmussen'in yanına gitti. Dinleyicisinin ayağıyla seçimini gösterdiğini gören sivil hizmet görevlisi konuşmasını birdenbire kesti ve gülümsemekten vazgeçti. Rasmussen koltuğuna bıraktığı kâğıtları toplarken Brandon onun yanından geçerek Tony'ye doğru yürüdü. Tony eski püskü Gladstone çantasının tokalarını takıyordu. Brandon boğazını temizledi ve Dr. Hill dedi. Tony başını kaldırdı, yüzünde nazik bir soru işareti vardı. Brandon yutkunarak konuşmaya devam etti. Daha önce karşılaşmadık ama benim bölgemde çalışıyorsunuz. Ben John Brandon... Cinayet Bölümü Başkomiser Yardımcısı mı. diyerek Tony onun sözünü kesti, gözlerinde bir gülümseme belirdi. John Brandon hakkında, kendi tarafında olmasını isteyeceği kadar çok şey duymuştu. Sizinle tanıştığıma memnun oldum Bay Brandon diyerek sesine bir sıcaklık kattı. Brandon, John deyin dedi istediğinden daha sert bir sesle. Sinirli olduğunu şaşırarak fark etmişti. Tony Hill'in soğukkanlı özgüveninde onu rahatsız eden bir şey vardı. Biraz konuşabilir miyiz. Tony cevap veremeden Rasmussen aralarına girdi. En küçük bir alçakgönüllülük belirtisi göstermeden, Beni mazur görürseniz dedi, tekrar gülümsemeye başlamıştı. Tony, kahve bölümüne gelirsen, teşkilattaki arkadaşlarının seninle sohbet etmek isteyeceğini biliyorum. Bay Brandon,
için. Tüm dertleriniz, kafanızı kurcalayan, içinizi kemiren, baş edemediğiniz her sorun, bütün o telaşe içinde, o "an" içinde yok olur. Sonsuz bir boşluk ve huzur hissetmeye başladığınız zaman, birden bir ses duyarsınız, sonra ona bir yenisi daha eklenir, bir yenisi daha ve korkunç bir gürültüyle gözlerinizi açarsınız. Uzaydan yeryüzüne aniden fırlatılmış ve zemine çarpmış kadar sert, büyük bir darbe gibi gelir bu. Biraz kendinize gelir gibi olduğunuzda kalabalığı yeniden fark edersiniz. Bu kez o kalabalığın içinde küçülmüş hissedersiniz. Korkarsınız. Kaçmak istersiniz. O "an" a geri dönmek istersiniz. Çünkü yeniden gerçek hayata dönmüşsünüzdür. Bu yüzden kendinizi çaresiz, umutsuz, güçsüz hissedersiniz. Çünkü gerçek yaşamın gerektirdikleri, yapmanız gereken işler, yerine getirmeniz gereken sorumluluklar gelir aklınıza. Sizin "insan" olarak adlandırılmanıza sebep olan şeyler. İşte bu yüzden "insan" olmak sizi yorar. Şairin de dediği gibi, " Gün olur, yorulurum ayaklarımdan, tırnaklarımdan saçlarımdan, gölgemden. Gün olur, yorulurum insan olmaktan." (s.94) İnsanın varoluşu yorar insanı. Fazlalıkmış gibi hissedersiniz. Bir yere veya bir şeye ait hissedemezsiniz kendinizi. Her yere, her şeye ve herkese yabancı. Bir nevi arafta kalmış gibi, ne yapacağını bilemez hâlde. Bir kutuya sıkışmış gibi ya da. "Yaşamak" kelimesi anlamsız hâle gelir. "hayatta kalmak" hâline dönüşür. Şair buna "Yeryüzünde Konaklama" demiş örneğin. Çünkü insan konakladığı yere yerleşme planları yapmaz. Kısa bir süreliğine misafir olmuştur yakında dönecektir. İnsan ömrü kısa ve geçici, ilerisi bilinmeyendir. Kalıcı olma fikri düşünülemez. Bu yüzden sadece konaklar bir süreliğine. İleriyi düşünmez çünkü ilerisi olduğuna inanmaz. Sadece dışarıyla değil, kendi içinde bile ait olmama durumunu hisseder. Vücudu, organları fazlalıkmış hissi oluşturur. Oraya takılmış bir parça gibi, emanet gibi. "Uzun süre kalakaldım, uzun bacaklarıma bakarak, sonsuz, meraklı bir sevecenlikle, bildik tutkumla benim, bacaklarıymış gibi tanrısal bir kadının, derinden batmış uçurumuna göğüs boşluğumun: gerçek şu ki, geçerken zaman üstünden yeryüzünün, çatının, iffetsiz başımın, geçer, geçer zaman ve geceleyin yatağımda anlayamam ben soluduğunu çıplak bir kadının yanımda uyurken, o zaman, ne tuhaf ki, karanlık şeyler alır yerini olmayanın, kötücül, melankolik düşünceler ağır olasılıklar ekerler yatak odama, ve o zaman ben, başka bir gövdeninmiş gibi bakarım bacaklarıma, sımsıkı, inceden yapışmış iç organlarıma." (s. 67) Zaman geçtikçe anlamını yitirir böylelikle ait olma fikri. Kabullenir insan yabancılığını. Kalabalığa tekrar dönüp baktığında, içlerinden biri ama aynı zamanda kalabalığın dışında olduğuna inanır. Kalabalık onu korkutmaz. Orada yokmuş gibi, görünmüyormuş gibi hisseder. Aslında görünür. Hatta belki de en dikkat çeken de o'dur. Çünkü kalabalık ondaki farklılığı hisseder. Kalabalık farklılık sevmez. Bu yüzden onu daha da dışarıda tutmaya çalışır. Kendi içine dâhil etmek istemez. Sonra kalabalığın dışına çıktıkça kendisi gibi "yabancı" larla karşılaşır. Burada da yeni bir kalabalık oluşmaya başlar. İşte bu noktaya geldiğinde ilk kez bir yere ait olmuş hisseder. Yabancılık çekmez. Oluşan yeni kalabalığı anlar. Bu ilk dâhil oluştur, ait oluş. Eski kalabalığı yabancı görüştür hatta. *Neruda, P. (2015). Yeryüzünde Konaklama. İstanbul: Can Yayınları İbrahim Ethem Gürcan 21503184 TRK 101-­‐95 Fanatizmin Doğurduğu Merhametsizlik Tarih devrimlerle doludur, uzun dönem bir görüş hüküm sürmüştür, sonra bu görüş kendisine karşı düşmanlar yaratmıştır. Daha sonra ise bu düzen yıkılır, yenisi gelir, sonra o düzen de kendisine düşmanlar yaratır ve yine bir devrim olur, yine yeni bir dönem başlar. Hep böyle devam eder bu. Kitaplarda sadece yapılan devrime odaklanılmıştır; insanların hayatının nasıl değiştiğini, ne gibi acımasızlıkların yaşandığını anlatan yazıların sayısı ise çok azdır. Her birimiz siyasi bir görüş ya da hayata dair düşünceye sahibizdir ve bunun doğru olduğuna kendimizi inandırırız. Bir süre sonra o fikrin savunucuları oluruz. Hiçbir zaman bizim düşüncemizden dolayı acı çekecek insanlar aklımıza gelmez. Bir süre sonra, savunduğumuz ideoloji, tuttuğu takımı ölümüne destekleyen bir fanatiğe benzetir bizi ve bunun farkında olmayız. Sonunda da bizim inanışımıza ters düşen hemen her insana bakışımız, düşmanca bir bakışa evrilir. Bu hep böyle olmuştu ve böyle olmaya da devam edecek gibi gözüküyor. Bizler ilk önce, ne olursa olsun fanatizme ve acımasızlığa sürüklenmemeliyiz. Ben de bir zamanlar fanatik bir insandım açıkçası ama içime sinmezdi öyle olmak, öyle olmam gerektiği bana öğretildiği için öyle davranmak zorunda hissederdim kendimi. Sonra vazgeçtim ve bunda Aleksandr Soljenitsin'in Ivan Denisoviç'in Yaşamında Bir Gün adlı kitabı da yardımcı oldu bana. Dikkatimi çeken şey, normalde aklımızın ucundan bile geçmeyen bir gerçekliği ele almasıydı. Yapılan bir devrim sonrası ceza alan hükümlülerin hayatını anlatan bu kitap, insanoğlunun ürkütücü derecede gaddar bir varlık olduğunu gösterdi bana. Güç, kimin elindeyse bir süre sonra onun zulmüne dönüşüyor. Çok soğuk bir kış ayında, zerre önemsenmeyen insanların nasıl şartlar altında çalıştırıldıklarını, mahkumiyet süresi boyunca gücü elinde tutan insanlar tarafından nasıl kendilerine yabancılaştırıldıklarını görmek derinden sarsıyor insanı. Savunulan düşünce ne olursa olsun acımasızlık bu denli normalleştirilmemeli diye düşünüyorum. İnsan hayatı bu kadar önemsiz görülmemeli. Her ideoloji şöyle bir yalan söyler: "Biz insanlara değer veriyoruz," fakat iş başa düşünce yani gücü eline alınca, bu sözü unutuverir bütün iktidarlar. İlk iş olarak karşıt insanları sindirmeye başlarlar ve burada elbette adaletten söz edilemez. Eğer edilebilseydi dünya bu kadar kanlı bir gezegen olmazdı. Burada şunu anlamamız gerekiyor: fanatiklik ile bir ideolojiyi savunmak farklı şeyler. Ancak fanatizmden kurtulan bir ideoloji insanların canını yakmaz. Bu yüzden ilk iş olarak kendimize dönmeli ve düşüncelerimizi sorgulamalıyız. Kitapta anlatılan bir günü okuduktan sonra, binlerce gün daha aynı şeylerin olacağını bilmek, ürpertiyor insanı. Binlerce gün çekilen abartılı çile ve bu çilelerin saçma nedenleri... Sadece bir düşünceye karşı olarak bir ömrü büyük bir acıyla geçiren, geçirmek zorunda kalan insanlar üzüyor beni. Ama fanatikleri üzmüyor anlaşılan, kendi ülkemize baktığımızda da rahatlıkla görebiliriz bunu. Yine yeniden belirtmekte fayda var, her ne şekilde olursa olsun insan hayatı bu kadar ucuz görülmemeli. Böyle bir yanlışı kabullenmek, içimizdeki hayvani istekleri tetikler sadece. Bir öç alma eylemi düşünün ki içerisinde haksızlık barındırmasın, tamamen adil olsun. İçimizdeki nefreti beslemek, hemen herkesin başvurduğu bir yoldur fakat sonunda en büyük zararı o nefreti besleyene verir. Asıl erdem, bana sorarsanız, düşüncemiz ne olursa olsun bu düşünceye sahip olmayan insanlara da aynı şekilde saygı duymaktır. Belki o zaman dünyanın bu kadar karanlık bir yer olmaktan çıkar, daha iyi şeylerin de var olduğu bir yer olabilir. Sistem eleştirisi önce insanın kendine çeki düzen vermesiyle başlamalı bu yüzden. Diğer türlü davranırsak elimizde nefretle tatmin olan sığ bir ruh ve yaşattığımız onca acıdan başka bir şey kalmaz. Kaynak: Soljenitsin, A. (3.Baskı 2016). İvan Denisoviç'in Bir Günü. İstanbul: İletişim Naz Alara Erbek MADENİN KARANLIĞINDA Asgari ücretten kat kat daha düşük bir maaş için yerin onlarca metre altına girer miydiniz? Her sabah uyanır mıydınız gün doğmadan ve iner miydiniz madenin zifiri karanlığına? Hayır deyişlerinizi duyar gibiyim. Bizlere imkânsız veya hayal gibi gelen bir düşünce… Fakat yüzyıllardır milyonlarca insanı sömüren, eziyet eden ve katleden bir gerçek bu. Sanayi Devrimi’nden bu yana artan kömür kullanımı maden ocaklarının da yıllar geçtikçe artmasına sebep oldu. Yeni bir iş gücü ortaya çıkmış olsa da birçok ülkede binlerce işçi yine ve yine kapitalizmin gazabına uğradı. 1993 senesinde çekilmiş olan Fransız filmi Germinal, maden ocaklarının karanlık ve bilinmeyen yüzünü tüm çıplaklığıyla bir tokat gibi izleyicinin yüzüne vuruyor. Asırlardır dünyada sınıf farklılıkları ve sınıf ayrımları var. Daima bir taraf kazanırken diğer taraf kaybediyor. Elini sıcak sudan soğuk suya sokmayan üst tabaka, işçilerinin emeklerini sömürüp, ekmeklerini yerken; işçi sınıfı canla başla adeta hayatta kalabilmek için mücadele ediyor. Kuşkusuz ki dünyadaki insanların birçoğu, daha fazla para uğruna gittikçe kapitalistleşmiş. Oysa unutulan çok önemli bir nokta var. Maddesel çıkarlar uğruna, insanoğlu bu kadar vahşileşebilir mi? Kendi benliğini, insancıllığını, hak ve adalet kavramını kaybedebilir mi? Kendinden, halkından birileri açlıktan ölürken muhteşem sofralarda oturabilir mi? Geçer mi boğazından lokmalar? İşçi sınıfının çocukları açlıktan ölürken, çocuklarını el bebek gül bebek büyüten üst tabakanın vicdanları nasıl rahat? Çoğu zaman zam talepleri de yanıtsız kalıyor emekçilerin. Çaresiz işçiler karınlarını doyurmak için ve biraz olsun yaşam kalitelerini arttırabilmek için greve başvuruyor. Germinal filminde bu olaya açıkça tanıklık ediyoruz. Bir grev neden başlar, nasıl devam eder, neler talep edilir ve ne şekilde sonuçlanır sorularının cevaplarını Germinal’de bulabiliyoruz. Son 10 yılda yapılan grevleri incelediğimizde açıkça görüyoruz ki, neredeyse hiçbir kuruluş ve endüstriyel firma işçilerin isteklerini ve taleplerini yerine getirmiyor. Emekçiler canlarını koydukları işlerde hak ettiklerini alamıyor ve sendikalar genellikle ortak bir çözüm bulamıyor. On dokuzuncu yüzyılın ardından Karl Marx’ ın teorileri ve önermeleriyle, dünya işçi hakları konusunda biraz daha bilinçlense de, günümüzde hala iş kazaları, düşük maaşlar, kötü koşullar ve yatmayan sigortalar var. Çözümü yok gibi görünebilir ama çözümü hiç olmadığı kadar yakın bir yerde, bizlerde. Naz Alara Erbek Başta maden işçileri olmak üzere, son yıllarda birçok emekçi iş kazalarından dolayı hayata gözlerini yumdu. Bu olaylar medyaya yansıdıkça, bizler bilinçlendik ve aydınlandık. Endüstricilerin ve patronların “Koşullarımız iyidir” diye pazarladıkları yerlerin aslında hiç de iyi olmadığını gördük. Madenlerin karanlığına, işlerin güvensizliğine, korumasız fabrikalara şahit olduk. “Sedye kirlenmesin çizmemi çıkarayım.” diyen madenci için aynı hisleri Soma’da yaşadık. Tüm bu acı olaylarla birlikte bizler bir bütün olmayı öğrendik. Empati kurmayı, onları daha iyi anlamayı ve onların da haklarını savunmamız gerektiğini fark ettik. Çözüm biz olmak, dayanışma içinde olmak, birbirimizi anlamak, birbirimizin haklarını savunmak… Dünyada ne zengini, fakiri, eliti, köylüsü, genci, yaşlısı bir olup zor durumda olana yardım eli uzattığı zaman gerçek barışı ve huzuru yaşayacağımız günlere ulaşmış oluruz. Ne yazık ki, Germinal’de açıkça, insanlar sadece kendi hayatlarını ve kendi yararlarını düşünerek hareket ediyor. Kimi zaman aynı dertten muzdarip iki kişi bile birbiriyle anlaşamıyor ve ortak bir karara varamıyor. Durumu iyi olan kötü olana yardım eli uzatmıyor. Germinal’de olduğu gibi çoğu grevin başarısız olmasının sebebi budur, bencilliktir. Unutmamalıyız ki, kişi ne zaman kendini ikinci plana atıp zor durumda olana yardım etse, orada yeni bir umut doğar ve tohumlar yeşerir. Kaynakça: Berri, Claude. Germinal. 1993 Fransa Bilmiyorum Ufuk Karataş ​ ​Çok yorgundum. Hayır, gerçekten. Herkesin dediği gibi yorgun değil. Bu farklı. Sabah ​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sınavım vardı. Yorgun olmam normaldi. Ama biraz da rahatlamam gerekmez miydi? Ben ise ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sırtımda yük varmış gibi hissediyordum. Sınav değil de hayat beni yormuş gibiydi. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Depresyonda gibi görünüyor olabilirim. Değildim. Herhâlde. Bilmiyorum. Tek bildiğim bu ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​düşüncelerin kafamda beş dakika falan durduğu. Ondan sonra ne düşünüyorduysam ona ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​dönmüşümdür. Bilmiyorum. Önemsiz şeylerdir mutlaka, hatırlamadığıma göre. Kafamı ​ ​ ​ ​ ​ ​ ​ ​ ​ ​ ​ ​ ​ ​yastığa koyduğum zamanki hissi ise unutamıyorum, ne kadar istesem de. Bütün dertlerimin ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yatağın içinden akıp gideceğini düşündüm. Ne güzel olmaz mıydı öyle olsa? O an kesinlikle ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​olurdu diye düşünüyordum. Şu an ise emin değilim. Belki dertlerimiz bizi biz yapandır. Belki ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​de hayatta neler yaşadığımızın önemi yoktur. Bilmiyorum. Bu düşüncelerle uykuya daldım. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Rüya görmeyi pek sevmem. Hatırlamayı beceremediğimden, alışamadım bir türlü. O gece ​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​farklıydı ama. Rüyadan rüyaya atlıyordum. Rüya oldukları belliydi, rüya görürken bile fark ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​etmiştim bunu. Minik bir mantık hatası bile bütün illüzyonu bozuyordu. Bir insanın saçma bir ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​davranışı, nedensiz bir hareket, orada olması imkânsız olan bir eşya… Hissettiğim duygular ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​bile rüyayı ele verenlerden biriydi. Son rüyanın rüya olduğunu buradan anladım. Bir ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​öncekilerde fiziksel saçmalıklar bulunurken sonuncusu biraz garipti. Bu rüyada yorgun ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​değildim. İçimde garip bir enerji vardı. O kadar garipti ki rüya olduğu hemen ele vermişti. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Önceki rüyalarda fark ettikten sonra uçurumdan falan atlayarak bir sonraki rüyaya geçerdim. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Rüyaydı bu. Ölmeden intihar edebileceğiniz tek yer. Nedense son rüyadan uyanmak ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​istemedim. Hayatta yapmak istediğim her şeyi yapabileceğimi düşünürdüm hep. Eğer ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yapacak enerjim olsa veya üşenmesem. Yaparım yaparım diyordum. Er ya da geç yapardım ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ya. Umarım. Bilmiyorum. O anda rüya da olsa hayatımdaki eksik şeyin içimde olduğunu ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​hissettim. Biraz takılmaktan ne çıkar diye düşündüm. Problem olmaz. ​ ​ ​ ​ ​ ​ ​ ​ ​ ​ ​ ​ ​ ​ ​ ​Gezinmeye başladım bu rüya âleminde. Her şey normal görünüyordu. Okula gitmeye karar ​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​verdim. Herkes normal davranıyordu. İlk ders Serap hocanın matematik dersiydi. Hep nefret ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​etmiştim kendisinden. Bana sataşmayı çok severdi. Bunu anne ve babama söylediğimde ise ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sorun çıkarmayıp sessiz olmamı söylediler. Ben de uydum hep bu dediklerine. Neden ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​acaba? Bilmiyorum. Dün olduğumuz sınavın notlarını okumaya başladı. İçimden Serap ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​hocanın kâğıtları en az bir hafta okumadığı geçti. Rüya gördüğümü bazen unutuyordum. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​“Rever 68, Sonnui 79 aferin, Snivat 42, Sueno 97 bravo, Ametsa 84, Yume…” ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Gıcık kadın bana geldiğinde durdu. Yüzünü ekşitti. Demek oluyor ki yüksek not aldım. Düşük ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​not alsam sevinirdi. “Öğretmenler taraf tutmaz hepsi sizin başarmanızı ister” derler. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​İnanmıyorum ben buna. Bence öğretmenler de insan. Her insan gibi sevdikleri var, ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sevmedikleri de. Ben ise Serap’ın sevmediklerindendim. Hadi okusana diyecektim az kalsın. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​90 civarında falan aldım herhâlde diye düşündüm. Rüyada bile 100 alacağıma güvenim ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yoktu nedense. ​ ​“Yume 18 almışsın. Dersten sonra görüşelim olur mu?” ​ ​ ​ ​ ​ ​ ​ ​ ​ ​ ​ ​ ​ ​Birden yüzümdeki bütün kan çekildi. İçimdeki her şeyi yapabilirim enerjisi umut doluyken ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​birden öfkeye dönüştü. Hayır, öğretmene sinirli değildim. Rüya görüyordum ve gerçek ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​olmadığını biliyordum. Ben kendime sinirliydim. Yıllardır gördüğüm tek huzurlu rüyayı bile ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kötümserliğimle mahvetmiştim. Kendi düşüncemin ürünü olan hocanın bir suçu olmadığını ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​bilmeme rağmen öfkem geçmiyordu. ​ ​ ​ ​ ​ ​“Ne? Nasıl yani? Hocam bu kadar alçalacağınızı bilemezdim açıkçası. Derste bana ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sataşmak neyse de, bari notlarıma karışmayın.” ​ ​ ​ ​ ​ ​ ​ ​ ​ ​“Notlarına dokunmadım, Yume. Ayrıca derste seni özellikle seçmiyorum. Tembelliği sevmem ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​sadece.” Tembel mi? Tek çalıştığım ders matematik, bu kadın bana diyor ki tembelsin. Herkesin bana ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​baktığını hissettim. Umrumda değildi ama. Belki de rüya olduğunu bildiğimdendir. Belki de ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​adaletsizlik beni çok sinirlendirdiğinden. Bilmiyorum. Hocaya doğru yürümeye başladım. Ne ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yapmak istediğimi fark etmiş olacak ki Aisling önüme çıktı. ​ ​ ​ ​ ​ ​ ​ ​ ​ ​ ​ ​ ​ ​ ​ ​“Oğlum sakin ol. Bak değmez okuldan atılmaya.” ​ ​ ​ ​ ​ ​ ​ ​ ​ ​ ​ ​Aisling’in dün arkadaşlarıyla içki içmeye gittiğini biliyordum. Beni çağırmadığını da. Vücutta ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​alkol varken karaciğere bir yumruğun ne kadar acıttığını da. Hemen yıkıldı önümde. Hoca ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Aisling gibi birini bu kadar çabuk indirebileceğimi düşünmemiş olacak ki daha kapıya yeni ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​varıyordu. Yürümem koşuya dönüştü. Hocayı tam çıkarken yakaladım. O sürekli konuşan, ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​susmayı bilmeyen sinir bozucu ağzına yumruğumu geçirdim. Birkaç dişini kırdığımı hissettim. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​O hissi hiç bir şeye değişmem. Sınıftan birkaç kişi beni arkamdan yakalayıp yere indirdiler. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Umrumda değildi. Amacıma ulaşmıştım. ​ ​ ​ ​ ​ ​Müdürün odasına götürüldüm. Bana ebeveynlerimin çağrıldığını ve disiplin komitesinin ​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​toplandığını söyledi. Ben ise uyandıktan sonra ne yapacağımı düşünüyordum. Yumurta falan ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​mı kaynatsam? Sucuklu yumurta için sucuk yok. Bir koşu gidip alabilirdim aslında evin ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​yanındaki Migros’tan. Annem çayı demlemiştir zaten. İyi gider şimdi bir sucuklu yumurta. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Uyanayım da… Müdürün odasında bekleyeli bir saati geçiyordu. Ne kadar içimdeki bu ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​enerjiyi kaybetmek istemesem de canım sıkılmaya başlamıştı. Pencereyi açtım. İkinci ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​kattaydım. Çok yüksek değildi aslında ama uyandırırdı beni büyük ihtimalle. Atladım aşağı. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Yıllardır gördüğüm en iyi rüyaydı. Hatırlamakla kalmayıp bir yerlere yazarım ben bunu diye ​ ​​ ​​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​düşündüm. Dünya’daki en güzel his rüyadan uyandıktan sonraki, rüyanın gerçek olmadığını ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​anlama duygusuymuş. Bu kadar güzel bir rüyadan sonra o duyguyu hissedeceğimi ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​düşünmüyordum ne yazık ki. Belki de hissederim dedim kendi kendime. Bilmiyorum. Düşüşü ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ve uyanışımı kucakladım. Ama uyanmadı. Dünya’daki en güzel his yerine hayatımın en acı ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​verici hissini yaşadım. Bacaklarımın ikisi de kırılmıştı. Ve o an anladım. Rüyada olmadığımı. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Ölmek istediğimi hatırlıyorum. Sadece istemekle ölebilir mi ki insan? Bilmiyorum. ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​Sinem Eren 21201045 Turk102-24 Deneme1 Gönenç Tuzcu Bir Kedi Asla Alelade Bir Kitabın Üstünde Uyumaz Herkesin bir hayat felsefesi vardır. Bunu yazıya dökmesek de ona göre yaşarız. Federica Sgarbi’den Kedilerin Felsefesi Filozların Kedileri ise bize kedilerin yaşam felsefesini anlatıyor. Aslında bu kitaba kedilerin yaşam felsefesini anlatıyor deyip geçmek haksızlık olur. Yazarın asıl anlatmaya, göstermeye çalıştıkları ise gerçekten paha biçilemez. Kitabın ismine ilk bakıldığında insanın aklına felsefe tamam da kedilerin felsefesi mi olur? Sorusunu akla getiriyor. Fakat kitabı okuduktan sonra aklınıza gelen sorular ise bambaşka oluyor. Örneğin, Hediye olarak evcil hayvan alınır mı? Sokağa bir kap su ve mama koymak çok mu zor? sorular böyle devam ediyor. Yapmamız gereken tek şey sadece kendimizi onların yerine koyup bir de dünyaya öyle bakmak. Hayvanların bir obje olarak görülmesi, gelişen ve değişen dünyayla birlikte iyice arttı. Eski zamanlarda çöplerimiz hayvanlar için daha ulaşılabilirken, şimdi metal konteynerlerde oldukları için ulaşmakta daha çok zorluk çekiyorlar. Belki insanların yaşamı kolaylaşıyor fakat bu dünyada sadece insanlar yaşamıyor her canlı eşit haklara sahip işte bunu görebilsek belki de kedilerin felsefesi mi olurmuş? Sorusunu sormayacağız. Son yıllarda ise bir moda çıkmış, hediye olarak hayvan almak amaç ise mutlu etmek peki ya daha ilkokula giden bir çocuğa bilinçsizce evcil hayvan almak doğru mu? Kendime bu soruyu sorduğumda aklıma 7 yaşındaki kuzenime alınan su kaplumbağaları geliyor. Dikkat ederseniz kaplumbağalar diyorum bir değil 2 tane ve 7 yaşındaki bir çocuğa 2 tane canlıyı hediye ediyorsunuz. Sonuca bakıldığından ise su kaplumbağaları için yapılmış plastik ortasında palmiyesi olan kaplar ile çocuğun palmiyeleri kullanarak kaplumbağaları fırlattığını görüyorsunuz. Çocuk bu deyip geçiyoruz ama tamam o çocuk bilmiyor nasıl davranacağını ama sen o güzel aklına dayanarak nasıl gidip alıyorsun ve bir hayvanı hediye olarak görüyorsun? Federica Sgarbi, Kedilerin Felsefesi Filozların Kedileri kitabında minik sevimli kedilerin her zaman bir yuva bulabileceğini, diğerlerinin ise sokakta kalmaya veya barınağa koyulmaya mahkum olduğunu anlatarak aslında bize bir felsefe olan türcülük karşıtlığını da gönderme yapıyor. Cins kedi veya cins olandiğer hayvanlara daha çok sevgi gösterip sokaktaki hayvanlara sırf zayıf ve cins olmadıkları için farklı bir bakış açısıyla bakma düşüncesine karşı olmayı “türcülük karşıtlığı” olarak tanımlayabiliriz. Sokağa bırakılan her bir kap mama ve su, sadece sevimli ve güçlü hayvanların iyi bakılıp beslendiğini değil, sokaktaki zayıf ve güçsüz hayvanlara da ulaşabilmek umudu için çaba harcandığını göstererek türcülük karşıtlığı felsefesine destek oluyor. Aslında bu felsefe yayılması gereken bir düşünce ve Federica Sgarbi de Kedilerin Felsefesi Filozların Kedileri kitabıyla bir bakıma buna yardımcı oluyor. Federica Sgarbi kitabında hediyelik hayvan, türcülük gibi birçok kavramı sorgulamamızı sağlayarak yeni bakış açıları ortaya sunmuştur. İnsanların kendini diğer canlılardan üstün görmesinin ve hayvanları objeleştirerek onlara hiç acı duymuyormuş gibi davranmasının değişebileceğine olan inancım kitap sayesinde az da olsa arttı. Hayvanların insanların ihtiyaçları için öldürülüyor ve sömürülüyor olmasına duyulan insanca rahatsızlığın toplumumuzda da arttığı görülmekte ve umarım ki birçok üniversitede bu düşünceyi yaymak adına kulüpler açarak hiç değilse kampüs içindeki hayvanlara sahip çıkılabileceğini düşünüyorum. Üniversitemizde ise aktif olarak çalışan Hayvan Dostları kulübü ile bu felsefesinin yayılacağına inanıyorum. Hisseden, duyguları olan her canlının eşit haklara sahip olduğunu unutmamak gerek ve belki de feleğin tokadını yemiş kediler ve diğer tüm hayvanlar için sokağa bir kap su ve mama koymayı hayat felsefemize katmalıyız. Hazel Ecem Özyol 21602534 BOŞLUĞ A ALIŞMAK “Vukovar November 1991”. (13 Aralık 2016). https://inavukic.files.wordpress.com İstemek ya da istememek elimizde olmuyor bazen. Bazen bir şeyler gerçekleşmek zorunda oluyor ve bizeyse buna ayak uydurmaktan başka bir seçenek kalmıyor. Alışıyoruz. Sabahları erken kalkmaya, her akşam televizyon izlemeye, klavye kullanmaya, araba sürmeye, bizi mutlu eden hareketlere, hoşumuza gitmeyen bir duruma, taşınmak zorunda kaldığımız şehre, yeni çevreye, yeni arkadaşlara alışıyoruz. Mekanlara, zamana, insanlara alışıyoruz. Çabalayarak veya istemsizce... Belki aslında her ikisi. Çabalayarak alışmak ve istemsizce alışmak arasında, genelde çoğumuzun farkına varamadığı, kaçınılmaz bir yol var. Alışkanlık kazanmak söz konusu olunca çabalama ihtiyacı da olay yerine yaklaşıyor çaktırmadan. Yalnız alışmak için değil alışmamak için de çabalıyoruz. Amacı ne olursa olsun, o amaca seslenen her çabanın sonunda neye uğradığımızı anlayamadan olayın ortasında kalmış, ona uyum sağlamış buluyoruz kendimizi. İşte bu da çabalayarak ulaşılmaya çalışanın istemsizce kazanıldığı nokta. Alışmaya uğraşıyorken kendimiz o şeyle meşgul etmeye çalışıyoruz sürekli. Düşündüğümüz her şeyin ona çıkması için yoruyoruz beynimizi ve nihayet bir gün onu düşünmek için zorlamamıza gerek kalmamış oluyor. Bizi avucuna alıp sarıyor ve yeni yaşantımıza karışıp eriyor. Bu, zorlukların kolay olanı. Alışmamaya çalıştığımız zamanlar da oluyor elbet. Doğru olmadığını bildiğimiz için uzak kalmayı denediğimiz ve gerçekleşmesi için duyduğumuz isteği bastırmaya çalıştığımız şeyler oluyor mesela. Ne onunla ne de onsuz yapamadığımız durumlarla karşılaşıyoruz. Sanki bir kelebek konuyor parmaklarımızın ucuna. Rengarenk kanatlarını inadına sallıyor. Bir insanın gözlerini kırpıştırmasını andırıyor bu salınışı; o kanatlara dokunma, parmak ucuyla da olsa, okşama isteği uyandırıyor. Ne yazık ki onu inciteceğini biliyor ve ellerimizi bu hareketten alı koymak için elimizden geleni yapıyoruz. Anlıyoruz ki bu daha büyük bir zorluk. Şimdi, daha çok gayret etme vakti. Aklımızı düşünmemeye, sorular sormamaya zorluyoruz günlerce. Ne olacak? Değişecek mi? Değişmeyecek mi? Sonsuza kadar böyle mi kalacak? Yakında işler yoluna girer mi? Bunlar gibi nice soruyu uzak tutmaya çalışıyoruz kendimizden. Çünkü sorarsak işin daha da içinden çıkılamayacak hale geleceğini biliyoruz, tıpkı düğüm düğüm olmuş bir yumak ip gibi. İşimizi daha da zorlaştıracak ya, hiç olmadık çözüm yolları üretiyor beynimiz. Ansızın beliren resimler, kendi kendini kuran hayaller, bitmek tükenmek bilmez rüyalar peşi sıra diziliyor. Köşe bucak kaçıyoruz düşüncelerden, arkamıza bakmamayı deneyerek uzaklaşıyoruz. Yine de mümkün mü yakalanmamak? Bu sürecin tamamında bir labirente hapsedilmişiz. Kurtulması çok zor bir labirent bu, yolunu bulabilene aşk olsun. Sonunda ne oluyor biliyor musunuz? Alışıyoruz. Ne kadar uğraşsak da alışmamak için hoşumuza gitmeyen o duruma, o mekana, o zamana, o insana alışıyoruz. Hapsolduğumuz labirente alışıyoruz. Çevreledikleri alanda sıkışıp kaldığımızı hissetiğimiz duvarlara da alışıyoruz, bir süre sonra üstümüze üstümüze gelmemeye başlıyor o birbirine kenetlenmiş tuğlalar. Binalara alışıyoruz; renklerine, yüksekliklerine, şekillerine, hissettirdiklerine alışıyoruz. Yeni bir gökyüzüne bakmaya, yeni kuşların sesini duymaya alışıyoruz. Farkına vardığınızı sanıyorum, hep var olanlardan bahsettim size. Öyle ya insan yalnızca var olan bir şeye alışabilir. Olmayan bir şeye alışmak deli işi değil midir? Hayatımıza giren yeni insanlar olur örneğin. Yeni bir okula başlar, yeni derslere girer, yeni sınıflara girer, yeni insanlar görürüz çevremizde. Oradalardır, var olan şeylerdir hepsi. Hayatımızdan çıkarlarsa, giderlerse, kaybolurlarsa; yok olurlar hepsi bu. Ya geride kalan o koca boşluk? Tam burası, çabalarının en zorunun bize kendini tanıttığı yer. Sonsuza dek kaybolan bir insanın ardında bıraktığı karanlıkla baş etmek zorunda kalıyorsunuz şimdi. Hiçbir zaman başlamamış, dolayısıyla asla sona ermeyecek bir zamanı kabullenmeniz gerekiyor. Artık olmayan bir yere alışmaya çalışıyorsunuz. Adeta Hiçbir Yer Oteli’ne sığınmaya çalışıyorsunuz. Deli işini akla yatkın hale getirmekle yükümlüsünüz; Vukovar1’dan kaçmak zorunda kalanların da tattığı, Ivana Bodrozic’in de anlattığı gibi. Çabalayacak ve Vukovar’a dönememe fikrine alışacaksınız. Çabalama ve bilinçsizce başarmış olma arasındaki o görünmez ipte yürüyerek yeni bir şehrin ve yeni binaların varlığına, gökyüzünün bu yeni rengine ve yeni kuş seslerine, yeni insanlara da alışacaksınız. Geriye tek bir şey kalacak: eskilerin bıraktığı ve yenilerin asla yerini alamadığı o boşluk. O boşluğa alışmanınsa tek yolu var, gerçekleşip gerçekleşmemesi elinizde olmayan. Şans mıdır şanssızlık mı bilinmez ama bir gün baktığınızda boşluğa da alışmış olduğunuzu göreceksiniz, o boşluğun varlığında siz de yok olduğunuzda. Kaynakça Bodrozovic, I. (Kasım 2015). Hiçbir Yer Oteli. İstanbul: Aylak Adam Kültür Sanat Yayıncılık. Fotoğraf. “Vukovar November 1991”, https://inavukic.files.wordpress.com/2012/01/vukovar-november-1991.jpg adresinden elde edildi. 1 Hırvatistan’da bir şehir. 1991 yılındaki savaşla şehir tamamen boşaltılmış ve neredeyse yok olmuştur. Ahmet Hınçer GERÇEKTEN BABA OLMAK Babam ile aramızdaki ilişkiyi sorguluyorum. Aramızdaki kırk sekiz yıllık yaş farkından mı bilmiyorum, aramızda sorgulayacak bir bağ dahi bulamıyorum. Zorunlu konuşmalar dışında oturup hiç adamakıllı sohbet etmeyişimiz içime dert oluyor, gerçekte bu yakarışı sadece saf sevgi ihtiyacından mı yoksa yaradılışımızdaki bencilliğin bir eseri olan fayda beklentisinden mi yaptığımı düşünüyorum. Aklıma gelen son soru bir babaya gerçekten ihtiyacımız olup olmadığı oluyor, duyduğum yorumlar doğrultusunda Kırmızı Saçlı Kadın romanını okumaya başlıyorum. Babalık nedir? Bana kalırsa biyolojik bir hadiseden öte psikolojik bir durum. Anneliğe göre daha zor sanki o hissi yaşamak. Sonuçta kadın doğum yaptığı zaman belirli hormonlar salgılanıyor ve kadın anneye dönüşüyor. Ama babalık öyle mi? Bir hemşire doğumhaneden çıkıyor, ’’Bu sizin çocuğunuz’’ diyor. Adam da kendini baba olduğuna ikna etmeye çalışıyor. İşte burada büyük bir sorunla karşılaşılıyor. İnsan baba olmayı nasıl öğrenir? Bana kalırsa bir erkek baba olmayı iki şekilde öğrenir: Babalık hakkındaki toplumsal kabuller ve en temel öğrenme yetisi taklit. Toplumsal kabuller; zamandan zamana, bölgeden bölgeye, ırktan ırka kısacası kültürden kültüre değişen bilgi birikimleridir. Bazı kültürlerde babanın çocuğunu kucağına alıp sevmesi toplumca kötü görülürken, bazılarındaysa en temel babalık esası bu tip sevgi gösterileri sayılır. Peki yeryüzünde bu kadar çok kültür varken, milyonlarca yıllık zaman geçmişken babaların yapması gerekenler gibi evrensel bir değere varabilir miyiz? Bana kalırsa, bu çok mantıksız bir genelleme olur. Örneğin; zamanında Orta Asya’da göçebe bir hayat yaşayan ailedeki babanın, çocuğuyla vakit geçirmemiş de ava çıkmış olması yetersiz bir babalık sayılmamalı. Bir durumu değerlendirirken zamanı ve mekanı göz önüne almak olmazsa olmaz bir gereklilik. Tam şu an babamla aramızdaki ilişki canlanıyor gözümde. Yaş farkımızı düşünüyorum. Onun döneminden bu güne toplumsal kabuller tabii ki değişmiş olmalı. Ama bunu farketmek içimdeki kırgınlığı yok etmeye yetmiyor. Taklit konusuna dönmek istiyorum. Çocukluğumuzun erken evrelerinden itibaren öğrenmek için bir şeyleri taklit ederiz. Yemek yerken aile fertlerimizi, okula başladığımızda öğretmenlerimizi, kariyerimizde daha önce birtakım işler başarmış insanları… Yukarıda değindiğim gibi en temel öğrenme yetimizdir taklit. Cinsel kimliğimizi de bu şekilde ediniriz hormonların yanı sıra. Bir kız çocuğu annesini taklit eder giyimiyle, kuşamıyla; bir erkek çocuğu da babasını konuşmalarıyla, karakteriyle. Aslında bir adam baba olmayı o zaman başlar öğrenmeye ve bu eğitim kendi ailesini kurana kadar devam eder. Bu noktada kendi babamı düşünüyorum tekrardan. Dedem babam on dört yaşındayken ölmüş. Babamı kitaptaki ana karakter ile özdeşleştiriyorum. Karakterimizin babası tercihen gidiyor, dedem ise takdiriilahi. Sonuçta ikisi de oğullarına babalık yapamıyor. Babaları tarafından bu denli erken yaşta terkedilmiş insanların kendi oğullarına babalık yapmaları ne kadar beklenebilir ki? Kitapta da görüyorum bu olumsuzluğun yarattıklarını, kendi hayatımda da. Her şeye rağmen babamı suçlayamam, suçlamamalıyım. Bunun için bir sebep daha buluyorum ama bunu yapamıyorum. Neden? Bence kızgınlığımın nedeni taklit edilebilecek bir babaya sahip olmayışım. Bu beni kızdırıyor çünkü ileride kendi çocuğuma babamın bana davrandığı gibi davranmak istemiyorum. Evet, bencil olduğum için sinirleniyorum bu kadar. Faydalanacağım biri bulunmadığı için kırgınım. İleride kendi çocuğum da benim hakkımda böyle yazılar yazar, onun taklit etme ihtiyacını karşılayamam diye korkuyorum. Peki bu durumun üstesinden gelinebilir mi? Kanaatimce gelinebilir. Sonuçta baba olmak öğrenilen bir durumsa, bilgiye çok hızlı ulaşılan bir çağda yaşıyoruz. Evet, taklit edebilebileceğim bir babaya sahip olmak her şeyi çok daha kolay bir hale getirebilirdi. Fakat benim bu durumu atlatabilmem, illa ki bir babaya sahip olmak gerekmediğinin bir göstergesidir. Babaya sahip olmak, bir matematik problemi çözerken formüllere sahip olmak gibi, bir nevi sigorta. Peki ya bu formüllere sahip olunmayan dönemlerde insanlar problemleri nasıl çözüyorlardı? Birisi çıkıp problemin temelini anladı, zor da olsa formülleri keşfetti. Diğer insanlara sigorta oluşturdu. Ben de aile tarihimizin baba- oğul ilişkisi açısından akışına çelme takıp, benden sonraki nesillere formülleri aktarmakta kararlıyım. İşte ihtiyaç duyulan baba, tam olarak böyle bir baba. KAYNAKÇA Pamuk, Orhan. Kırmızı Saçlı Kadın. İstanbul: Yapı Kredi Yayınları, 2016. BaskıYola Düşmek Ahmet Barış SOYSARAÇ İnsan niçin seyahat eder? Ne için yabancı yerler düşler; uzaklara, bilmediği yerleri gidip öğrenmeye heves eder insan? Hiç şüphesiz işin içinde iş seyahatleri, yurtdışında okuma, göç gibi sebepler olabilir ama her yıl görünüşte hiçbir sebep olmadan bir yerden bir yere giden insanları, ancak her kişide olan ve sebebi açıklanamayan bir gezme arzusunun varlığı anlam kazandırabilir. Çocuklarda uzaya ya da hayali mekânlara gitme isteği, yetişkinlerin tatillere veya emekliliğe sakladığı yurtdışına çıkıp dünyayı gezme düşleri, belli bir yaşı geçince hiç gezmemiş olmaktan dolayı hayıflanmak… Gerçekten görünüşe bakılırsa çok az kişi hayatının tamamını aynı sınırlı yerlerde geçirerek tatmin olabileceği fikrinde. Basitçe yabancı bir mekânda eğlenmek üstüne kurulu tatil turizmi ve kültür, bilgi, para edinmek için yapılan gezilerin arasında veya onların ötesinde, insanların seyahat tutkusunun daha derin bir anlamı var mıdır? Kimi zaman yolculuklarımızı kendi başımıza yaparız. Bazense dostlarımızla veya tanışmadığımız kişilerle turlarda yola çıkarız. Hepsinin ayrı bir değeri vardır. Kendi başlarına ayrı ayrı güzellerdir. Mesela yalnız seyahat etmek insanın kendisiyle yalnız kalıp kendisini bulmasına yardımcı olur. Yalnız görülen yerler hep daha bir huzurlu gelir, kalabalık olsalar bile; herhalde kendimizle birlikte daha az kişiyle birlikte, geldiğimiz yerden daha az düşünce getirdiğimiz için. Çevreyle kendi aramızda güçlü bağlar, kendi içimizde olumlu duygular keşfetmenin de ancak tek başına gezerek elde edilebilecek deneyimler olduğunu düşünüyorum. Aynı sükûnete sahip olmaları zor olsa da yakın arkadaşlarla birlikte yapılan yolculuklarda daha çok eğlenileceği kesindir neredeyse: Yollarda birbirlerini uyutmayacak, farklı güzergâhlar önerip kaybolacak, etraftakilerin dönüp bakmasına sebep olacak şekilde önemsiz şeylere kahkahalarla gülmek… Ve en önemlisi sonra birlikte, eğer ayrılınırsa birlikte olmayı hatırlayıp gülümsenecek anılar. Belki en güzeli de yolculuğa tek kişi olarak başlayıp dostlardan oluşan bir grupla bitirmektir, kulağa her ne kadar zor gelirse gelsin. Seyahat, en saf halinde basit deniz turizmi ve iş seyahatlerinden çok daha fazladır. İnsan sadece dinlenmek ya da çalışmak zorunda olduğu için değil, gezme eyleminin kendisi için gezer. Seyahate çıkmak üzere olanlara “neden” sorusu sorulduğunda çoğunun cevaplamakta zorlandıklarını hayal ediyorum. “Yeni yerler görmek için, yabancı dil öğrenmek istiyorum,” gibi cevaplar geveler çoğu kapıdan dışarı fırlamadan önce. Pek çok seyyarın bazı sanatçıların üretmeden yapamadıklarını söylemelerine benzer şekilde gezmeden yapamadıklarını düşünmek mantıksız olmaz. Gerçi eğer mesele zorunluluk hissi ise, kimin arada sırada yerinde duramadan olmadığı zamanlar olmamıştır ki? Yaptıkları gezilerin insanları değiştirdiği düşünülürse bu çoğu kişide bir değişme isteği olmasına da bağlanabilir. Gerçekten de evine kapanıp hiçbir yere gitmek istemeyen kişiler ekseriyetle kapalı fikirli olurlar. Kendi bedenimizi dünyaya açmak bir anlamda aklımıza da aynı şeyi yapma fırsatı verir. Seyahat etmenin insanların ufkunu açtığını söylemek de yanlış olmaz. Beyin göçü, eğitim gezileri bir kenara bırakılırsa sadece gezerek öğrenilebilecek, akla önceden gelmeyecek pek çok şey vardır. İnsan kendi geldiği yerin değerini anlıyor her şeyden önce. Farklı kültürlerle, insanlarla, dillerle karşılaşmak zorunlu olarak ansiklopedik bir bilgi kazanımı anlamına gelmese de farklılıkların farkına varma ve kabullenme konusunda insanı olgunlaştırabilir. Gezilen yerlere bir daha aynı gözle bakılamayacağı da kesin olarak söylenebilir. Tanımadığımız bir yere gitmek, sadece orayı görmekten fazlasıdır doğal olarak; ondan sonra tüm dünyayı birden fazla kere değişmiş bir bakış açısıyla görmektir. Bir kapak açmadan kitap okumak, hayatı kitaba çevirmektir. Sonuçta güzel şeydir seyahat etmek. Dünyayı gezip görmek güzel şeydir. Kadınlar ve Konumları Aynı anda hem her şey hem de hiçbir şey olabilir misiniz? Kadınsanız olursunuz. İşteyken kadın diye geri plana atılıp evdeyken yemek,temizlik için en ön planda bulursunuz kendinizi. Değeriniz yaptığınız işlere göre belirlenir, siz olduğunuz için değil ama iş yaptığınız için sevilirsiniz. Belkide mensup olduğunuz din sevilmenizi ya da tam tersi dışlanmanızı sağlar. Elif Şafak, Havva’nın Üç Kızı kitabında tam da bu noktaya değinen kadınların görüşlerini ve yaşamlarını konu almış. Türkiye’yi ‘tünele girmiş bir memleket’ olarak tanımlıyor Elif Şafak, kitabı yayımladıktan sonraki ilk röportajında. Bu cümleye körü körüne katılmasamda gerçeklik payının var olduğunu inkar edemem. Ülke açısından ve aynı zamanda kadınlara da baktığımda bunu söylemenin doğru olduğunu düşünüyorum. Eğitimli, güçlü kadınların olduğunu göz ardı edemem ama ülkede tecavüz ve kadına şiddet vakaları arttıkça kadınlarımızın sesleride giderek kısılıyor. Belki korkularından,belkide yapmaları gerekenin bu olduğunu düşünmelerinden. Aşk,eğitim ve iş özellikle kadınlar için çok zor. Topluma göre belirli kurallar var kadınların yapması gereken. Çocuk bakmak,yemek yapmak veya ev temizlemek gibi. İşine gidip eve geldiğinde yemek yapmayan kadın, kadın değildir. Peki ya erkekler? Onlar için kalıplaşmış bir tanım var mı? Bu ayrımcılık dini görüşlerde de ortaya çıkıyor. Ülkemizin genelinde daha 5-6 yaşlarında olmalarına rağmen küçük kızlara diretilen görüşler onların belkide gözlerini kapatıyor ve sorgulama gücünü ellerinden alıyor. Kitapta farklı görüşlerin birleştirici bir güç olduğu belirtiliyor. Sorgulamanın ve öğrenmenin yanlış bir şey olmadığını bunun insanı geliştirdiğini,büyüttüğünü görüyorum. Özelliklede Tanrı görüşü üstünden gidiliyor. Kadınlara diretilen dogmaların yıkılmasını önemseyen yazar bunu 3 müslüman kadın üstünden anlatıyor. Hayatımızın genelinde aynı görüşten olmadığımız insanlarla birlikte vakit geçirmemeye çalışırız. Bunun yanlış olduğunu anladım okuduktan sonra. Kitaptaki bir söz beni bu yönden çok etkiledi ‘Herkesle iyi geçinmek için hava gibi olmak lazım. Renksiz vücutsuz.’. Fakat bu demek değilki düşüncelerimizi hemen değiştirmeliyiz. Kadınlar çevrelerinden,ailelerinden gördükleri baskı karşısında genellikle susmayı tercih ederler konuya karışmamak en sağlıklı yol gibi gelir ancak bu sadece insanı yalnızlaştırır,mutsuz eder. Aileden gelen keskin görüşlerin yıkılması zaman alsa da imkansız değildir. Kitapta bu 3 müslüman kadının görüşleri ne kadar çelişsede belki de kardeşlik ismini kazanacak kadar yakın bir bağ kuruyorlar. Bu da bana farklı görüşlerin aslında birleştirici olabileceğini gösteriyor. Kitapta dikkatimi çeken bir başka konu ise aşk. Peri’nin hocasına duydugu benzersiz hayranlık ve içinde büyüttüğü karşı konulamaz sevgi. Türkiyede, özellikle eğitimsiz bölgelerde kadın aşık olamaz,öğrenemez kendisi için hiçbir şey yapamaz. Kitapta böyle değil. Hayallerinin peşinden koşan bir kadın var,Peri. Öğrenmeye açık annesinin din aşkını ve babasının içki merakını hayatının merkezine koymamış ve kendine yeni bir yol açmış. Keşke ülkemizde her kadın böyle olabilse. Kitabın bu yönünü çok kuvvetli bulsamda sonlarına doğru Peri’nin yaşadıklarından dolayı Türkiyeye dönüp sadece bir eş olarak yansıtılmasını doğru bulmuyorum. Yaptığı bu kadar şey sonrasında kadını tekrar güçsüz gösteren bir sonla bitiriyor yazar. Hayatım boyunca gerek ailem gerek çevrem içinde hep güçlü kadın figürü gördüğüm için Peri’nin her şeyin sonunda yine ‘olması gerekene’ döndüğünü görmek beni büyük bir hayal kırıklığına uğrattı. Vazgeçmeyen,savaşan kadınların var olduğunu bilmemize rağmen sonunda pes eden kadını bu kadar konu içine almak kitabın dinamiğini bozarken insanlara iletilmek istenen ‘güçlü kadın’ figürünü bozuyor. Bu sadece bizim ülkemizde yaşanan bir olay değil kadınlar sürekli yaşadıklarından dolayı kendilerinden bir şeyler feda ediyormuş gibi gösterilsede böyle olmayan birçok kadın var aslında. Fedakarlık yapan kadınlar ise bunu ailesi,sevdikleri için yapıyor. Sırf erkekler biraz daha güçlü gösterilsin diye kadını ezmenin, yermenin hiçbir mantığı olmadığını düşünüyorum. Kitabın sonunda Peri’nin aşık olduğu hocası (Azur) üstüne haksız yere bir suç atılmasına ve üniversitede bir etiket yapıştırılmasına rağmen hayatına mutlu ve başı dik bir şekilde devam edip Peri’nin mutsuz ve basit hayatının göz önünde olmasının bütünlüğü bozduğunu düşünüyorum. Kadınların sesi ne kadar çok çıkarsa dini kültürden gelen toplumsal tabuların ve erkeklerin kadınlara karşı katı düşüncelerinin o kadar çok kırılacağını ve değişeceğine inanıyorum. Derinay Evliyaoglu Ünal Anıl Sargın Umudun, Birlikteliğin ve Sorgulamanın Aydınlığı Sorgulamanın ve toplumsal birlikteliğin beraberinde getirdiği özgürlük kavramı bir bakıma bir ütopya olmaya başladı bu topraklarda. Kısıtlamalarla güdülen bir toplum en büyük korkumuz iken; diğer perspektiften bakıldığında ise bir başkasının ütopyası. Bu durumda egemenliğin hangi tarafta olması gerektiği karışıyor gibi dursa da, kilit sözcük hep aynı: Toplum. Geniş kitlelerin parçalara ayrılmadığı, kin ve nefret hakimiyetinin sona erdiği bir yaşam için, daha farklı bir deyişle toplumun, ütopyasına ulaşabilmesi için, umut ve birliktelik kavramlarının hep bir arada tutulması ve toplum için bir rehber olması gerekiyor. Geleceğe dair umudumuz bizi çabalamaya itecek ve olması gereken bir yaşam için önayak olacaktır. Güneşimizi engelleyen bir cismi umudumuz yardımıyla ortadan kaldırıp, güneşli yarınlara ulaşabiliriz, hayata tutunabilmenin en önemli yoludur bu. Hayata tutunabilmenin, yani mutluluğu, dostluğu, yaşama isteğini ve üretkenliği arttırmanın en mühim ve olması gereken yoludur umut etmek. Umudumuzun yanına birlikteliğimiz eklendiğinde ise diktatör bir rejimin getirdiği; önümüze konulan engellerin ve gerici yasaların mutlak değil, aşılabilir olduğunu görüyoruz. Sorgulamak düşünebilme yetisiyle doğru bir orantıda artar. Öyleyse karşımızda duran, sonsuz olmayan diktatoryanın yenilebilmesi için nedenlerin ve ortaya çıkan sonuçların derinlemesine incelenmesi gerekir, sorgulanması gerekir. Sorgulamak bizi biz yapan en ayırt edici özelliğimiz değil mi zaten? Evet doğru, bizi biz yapan en önemli farklılığımız, sorgulayabilmemiz ancak ortada doğal olmayan bir engel var. Özgür düşüncelerimizin bir şekilde engellenmesi demek insan tabiatının tamamen değiştirilmeye çalışılması anlamına geliyor. Milyonlarca yıllık evrimin sonunda, modern insan ortaya çıktıysa, bu evrime ve gelişime önayak olan en önemli yeti sorgulama yetisidir. Ayşe Kulin Tutsak Güneş kitabında özgür düşüncenin ve özgürlüğü engelleyen engellerin çatışmasını “Düşünce saksıda büyüyen bitki gibidir, kökleri hiçbir zaman saksının elverdiğinden fazla gelişmez.” sözleriyle vurucu bir şekilde önümüze koyuyor. Sorgulanması gereken şey iyi ya da kötü olabilir. Karşımıza çıkan, bize sunulan ya da dayatılmak istenen her şeyin sorgulanması, tartışılması ve bir karar için ortak paydada buluşulmaya çalışılması gerekiyor umut edilen yarınlara ulaşabilmek için. Evet, iyi ya da kötü olabilir çünkü karşımıza çıkacak olan, sorgulandıktan sonra bizim tarafımızdan onaylanmış sonuç, tüm taraflar açısından en doğru ve dengeli olanıdır. Sorgulamak toplumu her zaman ortak bir noktada birleştirir. Bunun en yakın örneğini hep birlikte gözlemledik. Hep birlikte sorguladık yaşanılanları ve bu gericiliğin artık hüküm sürmemesi adına aynı yerde toplandık. Orada birleştik, orada tartıştık ve sonunda doğrunun ne olduğuna karar verdik. Gerçek dostluğu gördük biz o gün. Hiç tanımadığımız, ilk defa gördüğümüz dostlarımız oldu. Aynı umutlar ve aynı hedefler doğrultusunda yürüdük hep birlikte. Ayşe Kulin’in Tutsak Güneş adlı kitabında bu toprakların getirilmek istendiği aşamayı yani bizim ütopyamızın değil de, distopyamızın var olmasının istendiğini, hipnoz olmuşcasına karşısına ne çıkarsa çıksın boyun eğen bir toplumun hüküm sürdüğü, özgürlüklerin kısıtlandığı, hürriyetin yok olduğu, cehaletin hakim olduğu bir toplum anlatılıyor. Tüm bunlar olurken asla ve asla vazgeçmememiz gereken rehberlerimiz ise; birliktelik, sorgulamak ve umut etmek kavramları. Ancak bu şekilde hayata tutunabiliriz, bir olabiliriz ve engellerin üstesinden gelebiliriz. Daha iyi bir gelecek yanı başımızdayken, en doğru olanı ise bu. Ayşe Kulin’in kitabında da dediği gibi: "Güneşimizle aramızda kara kedi gibi duran o Gökcisim, bir gün çekip gidecekti elbette. Belki çok yakındı çözüm. Kapıdaydı. O an gelene kadar bize düşen, sanki güneş gökte parlıyormuşçasına yaşamayı sürdürmekti. Hayata tutunmaktı.” Bizim çözümümüz yine biziz. Deniz Şakiroğulları Bizim İle Yaşayanlar Sabah saat yediydi. Güneş yeni yeni yükselirken, alarm daha çalmamıştı. Odamın kapısının aralandığını duydum. Uykum biraz hafiftir. Her şeye hazır olmak isterim her zaman. Kapıyı aralayan her kimse, sessizce yaklaşmak istemişti bana ama ben çoktan uyanmıştım. Annem ile göz göze geldim. “Kalk, kuzenin motor kazası geçirmiş.” dedi bana. Uykudan uyanmanın verdiği sersemlikle, hiçbir şey anlamamıştım ilk başta. Odamdan ayrılıp evin içinde dolanan insanları gördükten sonra, bir şeylerin ters gittiğini ve bu haberin aslında normal bir kazanın habercisi değil bir felaketin habercisi olduğunu anladım. Neler olduğunu öğrendikten sonra ise işler hepimiz için çok daha değişmişti ve ilk defa hafif uykumun bir sebebi olduğunu derinden hissettim. Bütün aile fertlerinin yüzü bir başka hissi yansıtıyordu. Kimisi yorgun, kimisi hayal kırıklığına uğramış, kimisi ise kızgındı. Onları anlayabilmek, bulunduğumuz yer ve zamanda çok mümkün gelmiyordu. Benim de içimde fırtınalar koparken, sevdiğim birini kaybetmiş olmanın verdiği hislerle savaşmaya çalışıyordum. Cenaze evi tıklım tıklımdı. Onyedi yaşında bir gencin ölümü, tanıyan veya tanımayan herkesi etkilemişti. Destek olmak için gelenler, onu gerçekten sevenler ve geri kalan herkes. Hiçbiri ile konuşamayacak kadar üzgün olmak beni daha da kahretmişti. Bu kadar önemsemiş olmak ve şimdi ellerimin bomboş kalışı kalbimi daha da kırıyordu. Ne yapabilirim? Nasıl düzeltebilirim bu durumu? Düzeltemeyeceğimi, bu durumdan iyi bir şeyin çıkmayacağını düşünürken abimden hiç bilmediğim bir şey öğrendim. Kuzenimin organlarını bağışlamıştık. İhtiyacı olduğu için hastane listesinde sıra bekleyen üç gence verilmişti organları. Gözleri, böbrekleri ve akciğeri. Bilmediğimiz, tanımadığımız üç genç, artık kuzenimden birer parça taşıyorlardı. O an benim için hislerim ve düşüncelerim biraz olsun değişmişti. Heyecan. İlk hissettiğimiz şeyin bir heyecan olduğunu fark ettim. Bunu şu an bile anlamlandıramıyorum. Heyecanlandığım için kötü hissedip daha akıllıca düşünmeye ittim kendimi. Kuzenimden üç parça, şu an bu dünya üzerinde fonksiyonlarına devam ediyordu. Onun yokluğunun biraz olsun azaldığını hissetmiştim. Ve bu his bana büyük bir mutluluk vermişti ve vermeye devam edecekti. Aylar geçti, acılar biraz olsun durulmuş ve yaşamlara geri dönülmüştü. Ben, halam ve eniştem ise ara ara o üç genç ile görüşüyorduk. O görüşmeler bana, bir organın, et parçasından çok daha anlamlı olduğunu öğretti. “Bütün bunların yazıya ait olan fotoğraf ile ilgisi nedir?” dediğinizi duyar gibiyim. Yirmi üç saat boyunca bir insanı ameliyat edebilmek, bana göre dünya üzerindeki en büyük çaba, gayret ve başarılarından bir tanesi. Bu doktor, başkasına ait olan bir kalbi, bir başkasını yaşatmak adına ameliyat ile nakil etmiş. Yorgunluk, uykusuzluk, ayaklarda uyuşma, dikkat dağınıklığı... Bütün bu hislerin ardında onu buna yapabilmeye iten motivasyon ile bizim için o üç genci gördüğümüzde hissettiğimiz mutluluk aynı geliyor bana. Doktor ve bu işte katkısı olan herkes, ne kadar çok insanı mutlu edeceklerinden belki habersizlerdi. Ama oldu. Biz bütün umutlarımızdan vazgeçmiş ve hayatımızda büyük bir boşluk ile yaşamaya devam edeceğimizi düşünürken, birileri bizim için, bizim mutluluğumuz için çabalıyor olabilir. Bir şeyin hayatından silinmiş olması bizleri büyük bir boşluğa sürüklemesin. Şimdi anlıyorum ki organ nakli oldu ya da olmadı, ben onu yaşatmaya, hislerimde, kalbimde ve zihnimde devam etmeliyim. Önemli olanın fiziksel özelliklerden çok, hislerden geçtiğini görebildim. Ameliyat masasında yatan o adamın, hayatına devam edebilmesi ile kaybedilen kişinin anılarının yaşatılması, ne kadar da yoğun iki his. İşte bu hisler, hem bizim için hem de doktor için yapılan ve yapılacak olan güzel her şeye gebe olsun. Kaynakça: Stanfield, James. “Heart surgeon after 23-hour-long (successful) heart transplant. His assistant is sleeping in the corner.” 30 Of The Most Powerful Images Ever, https://www.boredpanda.com/must-see-powerful-photos/?utm_source=google&utm_medium=organic&utm_campaign=organic. Alper Kağan Kayalı Hayatı Seven Bir İnsanın Günlüğü Bir insanı neden sevmezsiniz? Bir insandan nefret edebilir misiniz? Nefretiniz ne kadar çok olabilir? Bir insanı nefret ettiğiniz için öldürebilir misiniz? Bir ırktan nefret ettiğiniz için bütün ırkı yok etmeyi düşünebilir misiniz? Peki bunu düşündünüz, bundan sonra kendinize insan diyebilir misiniz? Bunlar Piyanist’in konusunu öğrendikten sonra kafamda oluşan sorulardı. Bir insanın başka bir insana olan nedensiz nefretini bir türlü anlayamıyordum. Özellikle de bu soruları düşünürken günümüzde yaşadığımız olaylar aklıma geldi. Bu soruları düşünerek filmi izlemeye başladım. Szpilman bir Yahudi sanatçı. Filmin adı üzerine, bir piyanist. Kendisi Almanların Polonya’yı işgal etmesinden sonra Alman soykırımından kaçan bir kişi. Aslında bu soykırımdan kurtulabilen sayılı insanlardan bir tanesi. Filmi izlerken durdum ve düşünmeye başladım. Bir insanı ne bu kadar ırkçı yapabilirdi? Neden bir kişi başka bir insanı öldürecek kadar ırkçı olurdu? Bunun açıklaması ne idi ki? Aklıma Hitler dönemindeki seçimler geldi. Hitler %95 oyla iktidara gelmişti. Sanki bütün Almanya, Hitler’e “Git ve Yahudileri öldür.” diyordu. Peki Almanlar nasıl bu kadar ırkçı olmuşlardı? Nasıl kendilerini diğer bütün milletlerden üstün görüp diğer milletleri kendilerinden aşağı görmüşlerdi? Sonra günümüzde yaşanan olayları düşünmeye başladım. Ülkemizin başkentinde bomba patlamasını... Onlarca insanın hayatını kaybetmesini, onlarca sının yaralanmasını düşündüm. Gerçekten bu dünyada her şeyini feda edebilecek kadar, başka insanların canına kastedecek kadar terörist insanlar vardı. Bu insanların eylemleri o kadar ileriye kaçıyordu ki bazıları onlarca insanın canını alırken, bazıları milyonların canını alıyordu. Gene de anlamıyordum. Bir insanın canına kastetmenin mantıklı bir açıklaması olamazdı. Bir insan böceğe bile zarar vermekten çekinmesi gerekirken bir insanı öldürüyordu. Sonra Brüksel’de olan patlamayı ve Ankara için gıkını çıkarmayan insanların Belçika için ağlamasını seyrettim. Gözlerime inanamadım. Bu da ırkçılık değil miydi? Ankara’da ölen insanlar bir hiç miydi. Hiç mi değerleri yoktu? Belçika insanı Türk’ten daha mı üstündü? Belçika için ağlayan insanlar Türkiye için neden susmuştu? Bu sorular kafamda oluşurken ırkçı insanlara karşı olan acıma hissim de git gide artmaya başlamıştı. Kafamdaki bir soru başka birini kovalarken hayatımda edindiğim ahlakı ve düşünce yapısını sorgulamaya başladım. Ben ırkçılığı anlayabilen bir insan değildim. Hayatım boyunca hiçbir insana yukarıdan bakmadım. Hiçbir insanı aşağılamadım. Hiçbir insanı dış görünüşünden dolayı yadırgamadım. Çünkü ben böyle bir aile terbiyesinde yetiştim. Bunları yapmadığım gibi, hiçbir zaman kendi milletimi başka milletlerden yüce hissetmedim. Tarihimle gurur duydum ama bunun benim milletimi diğer milletlerden üstün tutmadığının farkındaydım. Bu yüzden Hitler’i ve yaptıklarını anlayamıyordum, anlam getiremiyordum fakat bu benim filmi izlememe engel değildi. Ben de izlemeye devam ettim. Irkçılığı sonuna kadar izleyicisine gösteren film, sonra karşıma Hosenfeld’i çıkardı. Hosenfeld Szpilman’ın Yahudi olduğunu öğrenmesine rağmen ona yardım etti ve onun bu soykırımdan kurtulmasını sağladı. Film bittiğinde ise filmin gerçek hayattan esinlenip esinlenemediğine baktım. Gördüm ki bu olaylar gerçekte yaşanmış şeyler. İnsanlığın bu son zamanlardaki ırkçı tavrı beni çok üzmüştü ve insanlığa olan inancımı yavaş yavaş kaybetmeye başlamıştım ve filmin sonuna kadar bu inancım yok olmaya devam etti. Halbuki Hosenfeld sayesinde insanlığa olan inancım yerine geldi. Anladım ki bu dünyada elbette ırkçılar olacak, elbette insan hayatını hiç önemsemeyen, sadece kendi milletini üstün gören insanlar olacak, tıpkı şu anki gibi. Fakat dünyada hala Hosenfeld gibi, insanı Fransız, Alman, Belçikalı olduğu için değil, insanı insan olduğu için sevecek, sadece insanı değil bu hayatta yaşayan her canlıyı sevecek ve hiçbirine zarar vermeyecek insanlar var. Ve bu insanlar her zaman da var olmaya devam edecekler. Umut Can Uludağ RÜZGÂR (Sakin ol. Nefes al, nefes ver. Tekrarla… Durgunlaş… Gül önce, kontrolü kaybedince her zaman yaptığın gibi gül. Rahatsız edici, çirkin, bir buçuk saniyelik bir tebessüm ve alakasız bir homurdanma gelecek devamında, biliyorsun. Sanki her şeyin en iyisini biliyormuş gibi gizli bir kibir taşıyor gülüşün, masken o senin. Ancak dudakların büzülecek devamında. Gözlerin dolacak, ağlayamayacaksın. Sen ağlayabilen birisi değilsin. Güçlü olmak zorundasın ama neden? Bilmiyorsun ve bilmemen saçmalık. Neye inandığını bile bilmiyorsun. Sadece inanıyorsun çünkü savunmasız hissetmeyi sevmiyorsun. Kontrolün sende olmamasını sevmiyorsun. Güçlü olması gerektiğine inanan bir korkaksın. Hayattan aldığı en büyük ders rol yapmak, zayıflıklarını gizlemek olan biri… Peki ama neden?) Yine bilgisayarın karşısındayım. Kendimle yüzleşiyorum. Harfler bir ayna. Garip bir ayna kendileri, görüntüyü simetrik bir şekilde yansıtan bir aynadan çok farklı. Ruhu asimetrik bir şekilde yansıtan bir ayna. Çirkini güzel yapamaz, ama değerli yapabilir bu ayna. Acıyı dindiremez, ama ifade edebilir. Bu aynada kendime baktığımda bir boşlukla karşılaşıyorum. Bir şeyler eksilmiş benden, fark ediyorum. Çok güçsüzleşmişim, çok dengesizleşmişim. Kontrolümü yitirmişim. ‘’Peki ama neden?’’ diye soruyorum kendime. Bugüne kadar bu soruyu cevaplamaktan çok kaçtım, ama artık çok geç. (Çünkü kontrolünü kaybettin.) Bir insan inancını kaybettikçe eksilir, güçsüzleşir, kontrolünü kaybeder. Bu savım her konuda geçerlidir. İnanç insanı ayakta tutar. İnanmak, bilmekten güzeldir çünkü içinde ümit ve güven taşır. Birisi söz verdiğinde ona inanmak, sözünü tuttuğunda apayrı bir tatmin hissi yaratır üzerimizde. Pes etmeyiz mesela zor anlarda, düşmemek için direniriz ve ayakta kalırız. İnandığımız, uğruna savaşacağımız, direneceğimiz şeyler vardır çünkü bu hayatta. Başarılı olacağına inanmayan birisi başarılı olabilir mi? Aşkı düşünelim mesela. Kaç insanı hayata bağladı kim bilir… Kaç kişiye bir yaşama amacı verdi? (Sayısız!) Aşka inanmayan insanlar da var, biliyorum. Ben onlardan değilim, hiçbir zaman da olmayacağım. Benim lanetim çok daha beter. Aşkın gerçek olduğunu bile bile âşık olamayacağına inanan aciz bir korkağım çünkü. Duruldum, köreldim, soğudum. Kırıldım. Güçsüzleştim. Güven problemleriyle boğuşan, kırılgan birisine dönüştüm. Dengesizleştim. İçime sığmayan, sağlıklı düşünmemi engelleyen öfkelerimi Bukowski pervasızlığı takip etti, vurdumduymaz ve kibirli bir biçimde. Hatalarımı düşündüm, geçmişte olduğum canavarı hatırladım. Çirkin, öfkeli, özgüvensiz bir âşık olmuştum. Herkesten çok sevmiştim. Beceriksizdim. Saygısızdım. Şimdi düşününce, keşke böyle bitmeseydi diyorum kedime olan inancım. ‘’Aşkın sonu mutluluk olsa, aşkın sonu olmazdı.’’ diyor Aşka İnanmayanlar İçin Aşk Öyküleri, Hikmet Hükmenoğlu (28). Derin bir nefes alıyorum. Öyle ya da böyle, mutlu kaybetmek diye bir şey nasıl olabilir ki zaten? Bir sona varacaktıysa bile bu son mutluluk olmayacaktı. Mutluluk hiçbir zaman varılacak bir yer olmadı ki! Mutluluk yolun kendisiydi, sonunda varacağım bir yer değildi. Mutluluğa ulaşmayı denersen mutlu olamazsın (Çok basit.) çünkü asla varamazsın. Hayat sana mutluluğu sen ona bakarken vermez. Utangaçtır hayat. ‘’Bana bakma, soyunuyorum.’’ der âdeta. Sırtını döndüğünde, her şeyden vazgeçtiğinde, işte o zaman gülümseyecek sana tüm sıcaklığıyla. (İnan!) Ben artık buna inanıyorum. Rüzgâra direnemeyeceğimi biliyorum. Kırılganım, güçsüzüm çünkü. Kendimi rüzgâra yani hayatın akışına bıraktım o yüzden. Evet, ayakta duramıyorum, ama rüzgâr beni taşıyacak, biliyorum. Artık maskelerimi takmıyorum. Gülümseyen, alaycı maskelerim… Zayıflıklarımı saklayan o zavallı değilim artık. Zayıflıklarımla bugüne geldim ben. Beni ben yapan şeyler onlar. Beni insan yapan güzel yanlarım aslında zayıflıklarım. Duygusal bir insan zayıftır çünkü hayat onun için çok daha zordur. Daha çok üzülür, canı daha çok yanar, daha hassastır. Ama bu onu herkesten daha insan yapar. Sonuç olarak aşk beni terk etti, evet canımı acıttı, ama rüzgâr hâlâ benimle… Kaynakça Hükmenoğlu, Can. Aşka İnanmayanlar İçin Aşk Öküleri. Can Yayınları, 2018. Mucizeler Sahiline Yolculuk Yıllar önce gittiğimizde beni delicesine büyüleyen bu doğaüstü güzellikteki mekan hafızamda birçok anıdan daha fazla yer kaplıyordu. Bu plajla ilgili aklımda kalan en önemli detay; sahilin bir kaplumbağa türü olan Caretta Caretta'ların yumurtlama bölgesi olmasıydı. Sahilin denizden uzak bölgelerinde, etrafında tellerle korunan bu yuvaların içindeki onlarca minik kaplumbağa adayının heyecanla denize ulaşma serüveni hep ilgimi çekmişti.Belki de bu yüzden çok severim o plajı. Anne kaplumbağalar genelde yavrularını denizden uzağa yumurtlar ki deniz yükseldiğinde veya başka deniz canlıları karaya çıktığında yavrulara zarar veremesin. Yavrular iki ila üç ayda yumurtadan çıkar ve denizin sesine yönelerek asıl yuvası olan maviliklere kavuşurlar.Bana hep çok büyüleyici gelmiştir bu olay. Geçtiğimiz yaz da zihnimdeki bu anının tazeliği ve bende yarattığı hevesle ailemi caretta caretta plajını bulmak üzere Antalya'ya sürükledim.Kemer'den arabayla yola çıktık.Kulağımda Coldplay müzikleri,ayaklarımda parmak arası terlikler,etrafımda yeşilin envai tonunda süzülen ağaçlarla anılarımdaki o güzel yere yolculuk yapıyordum.Tüm bu huzurun içinde anneme ne kadar kaldığını soruyorum o da bana gideceğimiz yeri tam olarak bilmediğini ama Olimpos'a yakın olabileceğini söyledi.Bu belirsizlik biraz kalbimi kırdı ama penceremi yalayıp geçen rüzgarın sert ama bir o kadar da naif nefesi biraz olsun içimi rahatlattı.Yeşillikler git gide azalıp yerini görkemli kayalıklara bırakırken yavaşa yavaş Olimpos'a geldiğimizi anladım. Burası adeta masallardan fırlamış mükemmellikte bir yerdi.Dağın içinde,ormanın arasından sahile doğru uzanan yol boyunca bungalov evlerin sıralandığı,gözlemecilerden çıkan o leziz kokunun insanı herhangi bir gözlemeciye tereddütsüz soktuğu, hediyelik eşya satan dükkanların önündeki standlarda duran sevimli buzdolabı magnetlerinin insanın neşesini yerine getirmesi...Burası adeta yeryüzüne taşınmış gizli bir cennet gibiydi.Sahile uzanan toprak yoldan ilerlerken kendimi huzurlu ve evimde gibi hissettim. Arabayı yaklaşık dört metrelik bir palmiye ağacının altına park edip sahile doğru yürümeye başladık.Önümüze müze girişindeki gişelere benzeyen gişeler çıktı.Önce şaşırdım çünkü sahile gitmek için para ödeyeceğimizi sanıyordum fakat meğer Antik Kente girmek için ödeniyormuş ücret.Ücreti ödeyip içeri girdiğimizde daha da büyülü bir atmosferle karşılaştık.Sahile giden yolu ikiye ayıran Akçay'ın eşliğinde sağ tarafta antik tiyatro ve eskiden Romalıların hükmünü sürdürdüğü bu antik şehir görenlerin aklını başından alır güzellikte idi.Varlığı M.Ö 168 yılına dayanan bu kent zamanında korsan saldırıları ve işgaller atlatmış.Tüm bu bilgileri öğrendikten sonra o topraklara basmak,tüylerimi diken diken etti. Sahile ulaşırken kulağıma ilişen kuş cıvıltıları,dalga sesleri ve turist fısıldıları daha da eşsiz kıldı bu kenti benim için.O an bu manzarayı,o an hissettiklerimi,o sesleri,o deniz kokusunu hapsetmek istedim gözlerime,beynime.Bozkırda doğup büyüyen bir insan için bu tür yerler hayaldir çünkü.Denizin sesine bile hasret kalmışızdır çünkü ve denize bir kere ulaştı mı bırakmak istemeyiz.Tüm bu düşünceler arasında ben de denize ulaşmıştım fark etmeden.Çayla denizin birleştiği bölüme yürüdüm sanki büyü etkisindeymiş gibi,durdum ve denizin sıcaklığıyla çayın soğukluğu bedenime işlerken manzaraya daldım.Önümde,Çıralı sahilinin ardında dalgalanan Akdeniz,sağımda yemyeşil ağaçlarla donatılmış dağlar,solumda sahilin devamı, arkamda ise Olimpos Antik Kenti.Birkaç dakika manzarayla hasret giderircesine yerimde durdum sanırım.Sonra bir anda aklıma, yola çıkarkenki asıl amacım geldi;kaplumbağalar.Babama sordum 'o' sahil nerede diye.Babam ellerini iki yana açıp,içinde bulunduğumuz sahili gösterdi ve o an dünyalar benim oldu.Caretta caretta sahilini bulmuştuk.Sahilin denizden uzak bölgelerine baktım ve aradığım kaplumbağa yuvalarını gördüm.Ayaklarım, altın renginde ve pamuk yumuşaklığındaki kumlarda yuvaya doğru süzüldü adeta.Yuvanın yanına oturdum.Anılarımdaki mucizevi sahili bulmanın gururu ve içinde bulunduğum cennetin kusursuzluğuyla derin bir nefes aldım.Hayat bu olmalıydı. MERVE PEKER Aysun DUYAR DEĞİŞİM/K Tuhaflığın tanımı nedir? Bir insan tuhaf olabilir mi mesela? Bir ülkeye, bir davranışa, bir duyguya tuhaf diyebilir miyiz? Nasıl saptarız tuhafı, hangi ölçütleri dikkate almalıyız bir şeye tuhaf sıfatını yakıştırırken? Herkesin “tuhaf”ı kendine özel; herkes bu başlığın altını başka sözcüklerle, başka görüntülerle, başka tatlarla doldurmuş kendini bildi bileli. Sahi, insan ne zaman bilir kendini? Ne zaman “Ben, artık ben oldum” diyebilir? Leylâ Erbil’in Tuhaf Bir Erkek romanından sesleniyor zeyyat: “insan hiçbir zaman kendisi değildir olmamıştır ve olamayacaktır.” (Erbil 64) Görünürdeki amaç para kazanmak, cennete gitmek, neslin devamını sağlamak, mutlu olmak veya bambaşka bir şey gibi duruyor olsa da, -farkında olsunlar veya olmasınlar- bütün insanların tek bir amacı var hayatta: kendini bulmak! İnsanlar hayatta farklı farklı yollar seçer: tuğlalar taşır inşa için, yollar geçer görmek için, kitaplar okur bilmek için. Her farklı yol, farklı bir kimliğe çıkar. Her köşede Leylâ’yı Leylâ, Hurşit’i Hurşit yapacak olan yol ayrımları vardır. Yollar bitmedikçe ve çatallandıkça Leylâlar büyür, Hurşitler Kürşit, Kürşitler Bünyamin olur. Bu kendilik yarışı asla bitmez, insan kendini kovaladıkça değişir ve asla kendisi olamaz. Leylâ Erbil, hayatında yer etmiş tuhaf bir erkeği anlatma sözü veriyor bizlere. Konu konuyu açıyor, politikadan, hava durumundan, tarihî binalardan ve ölümden bahsettikçe aslında hayat kavramının tanımını okuduğumuzu anlıyoruz. Hayat devam ettikçe, iktidar değiştikçe, insanlar daha çok okuyup daha çok örgütlendikçe, eylemler bastırıldıkça, savaşlar durmadıkça, sevgililer birbirlerine yetmeye çalıştıkça insanın nasıl değiştiğini, Hurşit’in Bünyamin’e nasıl gebe kaldığını anlıyoruz. Hayatta nadiren farkına vardığımız değişim gerçeğinin aslında ne kadar tuhaf olduğunu görüyoruz bir insanın ismine kadar değişebilmesiyle. İnsan olduğu yerde dursa durduğu yer değişiyor, durduğu yer kıpırdamasa insan onu değiştiriyor. Değişim kaçınılmaz bir son olduğu gibi, kaçınılmaz bir başlangıç aynı zamanda. Bu doğa kanunları bir tuhaf! Tuhaf Bir Erkek’i okudukça aklımdaki “tuhaf şeyler” etiketli kutuyu karıştırıyorum: insanlar, resimler, objeler, kitaplar, filmler… Ortak özellikleri, hiçbirine tam bir anlam yükleyememiş olmam. Tümü hakkındaki fikrim önyargılardan ibaret. Anlamlandıramadığımız nesnelere, empati kuramadığımız kişilere, başımıza geldiğini hayal edemediğimiz durumlara “tuhaf” dediğimiz genellemesini yapıyorum böylece. İnsanlar birbirinden çok farklı ve bu farklılıklar bitmek bilmeyen yol ayrımlarından, durmak bilmeyen değişimden kaynaklanıyor. Herkes birbirine tuhaf. Birbirimizi anlayamıyoruz; biz birini anlasak birileri bizi anlayamıyor. Anladığımızı sandığımız anda da karşımızdaki değişiveriyor, şaşırıyoruz ve yapıştırıyoruz “tuhaf!”ı. Değişimle birbirimize, en çok da kendimize yabancılaşıyoruz aslında. Birkaç yıl öncesine bakıp kendi toyluğuna, hatalarına şaşıyor insan, bazen aldığı kararlardan dönüyor. Zeyyat, bitmiş bir kitabın noktası olmayacak cinsten cümleler kuruyor bu kez: “bir deney olarak hayatı kaydetmenin yeni kuşaklara yardımı dokunmaz o yüzden yazarlara sadece acınır en doğrusu kimseye akıl vermeden yaşamak ve ölmektir” (Erbil 134) Bir yazar, yazı yazmanın acınasılığından, bir kitap, kitap olmanın gereksizliğinden bahseder oluyor. Kitap değişiyor ve zıttına evriliyor sayfalar ilerledikçe, yazar kendini yadırgıyor. Bu durum kitabı okuyucunun gözünde tuhaf yapıyor. Tuhaf olan değişimin kendisi; her gün deneyimlediğimiz, hayatımızın iskeleti olan değişime hâlâ alışamamış olmamız, çevredeki insanların bizden farklı oluşuna ve zaman içinde farklılaşmasına odaklanırken cansız çevrenin değişimini, bununla beraber kendi değişimimizi gözden kaçırıyor oluşumuz. Tuhaflık ve değişim iki ayrılmaz dost. “Değişik” kelimesini türetmişiz mesela; “değişim”den türüyor, değişimin sonucu, ama “tuhaf”ın da anlamını karşılıyor. Bazen tuhaf dediklerimiz bizi değiştiriyor, ama en çok değişimin sonuçlarını tuhaf buluyoruz. Değişimin hızı ve sürekliliği, yadırganmayı beraberinde getiriyor genellikle. Anlayamadığımız, hızına yetişemediğimiz her şeye tuhaf demeye devam ediyoruz: bazen bir şarkıya, bazen bir kitaba, bazen bir kokuya, bazen bir iktidara, bazen bir kadına, bazen de bir erkeğe… Erbil, Leylâ. Tuhaf Bir Erkek. İstanbul: Türkiye İŞ Bankası Kültür Yayınları, 2014. Baskı. 4 ASIR SONRASINA MESAJ GÖNDERME SANATI Dünyanın en gizemli eserlerinden biri olan Las Meninas adındaki bu tabloyu bizzat kendi gözlerimle bir 6 yaşında iken, bir de 18 yaşında iken gördüm. Madrid’de Prado müzesinde adeta kendine ait bir binası olan bu tablo içinde 1656’daki yapılışından beri çözülememiş sırları barındırıyor. Zaten tablonun kendisine de tuvalin çok büyük olmasından dolayı boğuntu vermeyen inanılmaz bir karmaşa ve detay yoğunluğu hâkim. Resimden çok resmin bana iki farklı olgunluk seviyemdeki ziyaretlerimde hissettirdiklerinden bahsedeceğim ama bunun için kompozisyonu biraz tanımlamak zorundayım. Kısaca sanat eseri 3 ana ve 1 saklı objeden oluşuyor. Ana objeler, İspanya İmparatoru’nun kızı, yakında imparatoriçe olacak Margaret Theresa’nın 5 yaşındaki özenle beyaz bir balon etek giyindirilmekte olan ve saçları yapılmış hali, genç imparatoriçenin 6 nedimesi, yaşıt ama soylu olmayan arkadaşı ve köpeği olarak özetlenebilir. Son obje olarak ise de ilginç bir şekilde Velasquez’in yani ressamın bu içinde bulunduğu tabloyu yaparken ki
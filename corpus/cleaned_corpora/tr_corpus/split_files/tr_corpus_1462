dost edinerek, onun uyarılarından yararlanması veya düşmanlarının eleştirilerine kulak vermesi iyi bir imkândır (Bircan, 2001 62). Bir diğer filozofumuz olan Farâbî, İslam ve Türk düşünce tarihinin simalarından biri olup, Aristo'dan sonra yetişmiş en önemli meşşaî filozofu sayıldığı için Müslümanlar tarafından el- Muallimu'a- Sânî unvanıyla anıla gelmiştir (Çağrıcı, 2012 171). Fârâbi'nin Tahsîlu's-saâde, et-Tenbîh âlâ sebîli's- saâde ve Fusûlu'l-medenî adlı eserlerinin ana konusu ahlâktır. Ayrıca, başta es-Siyâsetü'l- medeniye ve elMedînetü'l –fâdıla olmak üzere öteki bazı eserlerinde ahlak konularına girmiştir (Çağrıcı, 2012 171). Fârâbi, ilgili bütün bu eserlerinde psikoloji, teorik felsefe, ahlak, siyaset ve metafizik arasında kesin bir bağ kurmuştur. Buna göre psikoloji insanın mahiyetini kavramamızı sağlar teorik felsefe insanı aklî ve zihnî yetkinliğe, ahlak amelî erdemlere götürür. Bilgi ve erdemde yetkinleşme ancak insanların erdemli bir başkanın yönetiminde bütün bedenî, ruhî, sosyal vb. ihtiyaçlarını karşılamalarına 44 imkân verecek olan erdemli bir yönetim, erdemli bir toplum ve erdemli bir ülke içinde mümkün olur. Bu suretle bütün olumlu iç ve dış şartlar içinde bilgi ve ahlak erdemlerini kazanan insan faal akıl vasıtasıyla aşkın âlemle bağlantı kurar ki, işte insan, ulaşmış olduğu bu en tam yetkinlik noktasında en yüksek amacı olan gerçek mutluluğu da kazanmış olur (Çağrıcı, 2012 171). Fârâbi'nin genel felsefesindeki rasyonalizm, ahlak anlayışına da hâkimdir. Ona göre, nefsin arınmasına yahut ahlâki gelişmeye, yalnızca bedensel davranışlarla değil buna ek olarak ve daha da önemlisi, akıl yoluyla ve fikrî çalışmalarla ulaşılır. Çünkü Fârâbi'nin felsefesinde hayatın yahut insan ruhunun en yüce gayesi ve aynı zamanda en üstün hayır olan, bu sebeple de yalnız kendisi için istenen mutluluğa erişmenin ilk şartı, aklî ve fikrî erdemlerdir. Filozofa göre, bu erdemlerle ulaşılan hikmet, her şeyden önce metafizik bir bilgidir çünkü o, varlıkların en üstünü ve en değerlisi hakkındaki en değerli bilgidir yani diğer bütün varlıkların erdem ve yetkinliği kendisinden aldıkları ilk varlık üzerine bir bilgidir yine varlıkların O'ndan nasıl ve ne ölçüde erdem ve yetkinlik aldıkları hakkındaki bilgidir. İlk Varlık'tan erdem ve yetkinlik alanlardan biri de insandır. Şu halde hikmet aynı zamanda insanın kendi yetkinliği ve erdemi üzerine bir bilgidir bu bilgi aynı zamanda onun mutluluğudur. Sonuç olarak insan, İlk Varlık'tan aldığı yetkinlik ve erdem sayesinde âlemdeki şeylerin en değerlisi ve en üstünü olabilir ve bu takdirde onun aklî faaliyetlerine hikmet adı verilir (akt. Çağrıcı, 2012 187). Ahlak insanda fazilet adı verilen hayırların, güzel fiiller yapma imkânını kazandıran ruhî melekelerin ve istidatların gelişmesini sağlayan bir disiplindir. Psikolojik olarak her insanda fazilet ya da rezalet denilen birtakım meleke ve istidatlar mutlaka bulunur. Dolayısıyla ahlaksız insandan söz edilemez. İnsan ya iyi ahlaklı ya da kötü ahlaklı olur. Bazı iyi ve veya kötü melekeler vardır ki, bunları tamamen ortadan kaldırarak yerine karşıtı olan melekeyi geliştirmek mümkündür. Buna karşılık bazı melekeleri büsbütün yok etmek mümkün değildir. Buna göre, insandaki bazı kötü huylar, sabır ve nefse hâkim olma gibi ahlâkî gayretlerle baskı altına alınabilirse de tamamıyla silinemez. Öte yandan, insanlar ahlâkî eğitime yatkınlık bakımından da farklı karakterlere sahiptirler. Bu bakımdan Fârâbi erdemli insan ile nefsini baskı altında tutan insan arasında fark olduğunu belirtir. Erdemli 45 insan, iyilik sevgisi kazanmıştır o iyilik yaparken yüksünmez aksine bundan haz duyar. Nefsini baskı altında tutan insan ise her ne kadar iyilik yaparsa da, duygusal olarak iyilik sevgisini henüz kazanmamış olduğundan, kendi kendisiyle savaş hâlinde bulunur iyilik yapmaktan haz duyamaz (Farabi, 1990 33-35). Fârâbî'nin ahlak felsefesinde en büyük ağırlığı verdiği konu mutluluktur. O, insan hayatının evrendeki temel düzene uygun tarzda sürdürülmesi sonunda ulaşılabilinecek son noktanın mutluluk olduğunu düşünür. Fârâbî'nin kastettiği mutluluk, insanın biyolojik ve duygusal taleplerini karşılamak, alelade bir hayat yaşamak suretiyle elde edeceği maddî ve bedenî bir rahatlık ve memnunluk hâli olmayıp, ancak aklın ve akla uygun yaşamanın verebileceği en yüksek bilgi, düşünce ve ahlak donanımıyla kazanılabilecek ruhî bir yetkinliktir. Bu sebeple o, varlığın ilk prensibi olan ve her varlık gibi insanın da kendisinden geldiği ilk Varlık'tan başlamak üzere, düşünme ve bilmeye konu olabilecek alanlara dair sorulabilecek bütün sorulara cevaplar aramayı, böylece zihin dünyasının aydınlanmasını mutluluğa ulaşmanın temel şartı olarak görür ( Farabi, 1990 115). Fârâbî'ye göre mutluluk insani kemalin son noktasıdır. Ve gerçek iyilik de budur. Her varlık, kendi varlık alanında en yüksek yetkinliğini gerçekleştirmek amacıyla yaratılmıştır. Buna göre insan, yetkinliğinin en son aşamasında en yüksek mutluluğa ulaşacaktır. Buradan hareketle onun ahlâk felsefesinin hedefinin mutluluk olduğu söylenebilir. Ayrıca o bazı insanların, saadeti sadece haz elde etmek seklinde anladıklarını söyledikten sonra, kendi mutluluk anlayışını söyle ifade eder mutluluğun herhangi bir zamanda başka bir şey için değil bizatihi kendisi için istenmesi gerekir . Konunun burasında Aristoteles'in mutluluk tarifi ile Fârâbî'nin mutluluk anlayışı arasında çok büyük bir paralellik olduğunu zikretmemiz gerekir. Nitekim Aristoteles, mutluluğu bir başkası için değil, ‘kendi başına' tercih edilen bir şey olarak anlamak gerektiğini söylemektedir (Şenel, 2005 56 ). Mutluluk tarifi onun haz ve acı telakkisini de ortaya koyması bakımdan önemlidir. Şu halde, ona göre mutluluğu elde etmenin yolu haz değildir. Mutluluk, erdemli fiillerin, istenerek, tercih edilerek ve hayatın tamamında uygulanmasıyla meydana gelmektedir. Bu tanımda yer alan isteme bir şeye yönelmeyi, tercih etme en 46 az iki şeyden birini seçmeyi, hayatın tamamında uygulama ise seçilen şeyin iyi olması halinde onu yapma hususunda istikrarlı olmayı ifade etmektedir. Mutluluğun karşıtı olan mutsuzluk ise, insanın bilerek ve isteyerek hayatının her alanında kötü fiilleri yapması sonucunda ortaya çıkar. O halde insan mutlu ya da mutsuz olmayı kendi istek ve iradesi doğrultusunda belirler. Mutluluk farklı araçlarla elde edilebilir, fakat bu araçlar hiçbir zaman hedeften uzaklaşmak suretiyle amaca dönüştürülmemelidir. Mutluluk haz almakla ya da acıdan kurtulmakla tarif edilemez ve o bizatihi kendisi için istenmelidir (Şenel, 2005 56 ). Yine filozofa göre, ahlakın temel amacı olan mutluluğu ancak güzel amellerle kazanmak mümkün olmakla beraber, bu tür fiillerin mutluluğa götürebilmesi için özellikle şu iki şartın da bulunması gerekir öncelikle güzel fiiller isteyerek ve severek yapılmalıdır. Bir diğeri ise güzel fiiller, bütün hayat boyunca her zaman ve her durumda yapılmalıdır. Fârâbî tamamen Aristo'yu izleyerek, tesadüfen veya bir zorlama sonucu yapılan ya da bazı zamanlarda veya bazı durumlarda yapılan fiillerin, güzel de olsa mutluluğa götürmek de yetersiz kalacağını belirtir. Bu şartlar psikolojik nitelikler için de geçerlidir. Buna göre mesela sağlıklı düşünme bir mutluluk şartı olmakla beraber, insan da kendiliğinden bulunur da bir maharet olarak ve amaçlı bir şekilde işletilemez veya insan bu kapasitesini pek az durumlarda ve ara sıra kullanırsa bu durumda sağlıklı düşünme yeteneği insanı mutluluğa götürmez (Farabi, 1990 198). Ahlak tamamen kesbidir yani insanın, sahip olmadığı bir ahlâkî yeteneği kendi çabasıyla kazanması, sahip olduğu bir ahlakî yeteneği de iradesiyle iyi iken kötü veya kötü iken iyi hale getirmesi mümkündür. Bu da ancak bir fiili birçok kez, aralıksız olarak ve uzun süre tekrar ederek alışkanlık halin getirmekle gerçekleşir. Ahlâkî gelişme bir irade eğitimini gerekli kılar. Esasen insana özgü erdem ancak irade ile kazanılan erdemdir . Çünkü ancak, güçlü bir irade eğitimi sayesinde erdemler insanda bir meleke, hatta giderek tabiat halini alabilir. Aslında insan doğuştan bazı melekelere sahip olursa da bunlarda iradenin payı bulunmadığı için erdem ve kusur sayılmazlar (Farabi, 1990 199). 47 Fârâbî Müslüman bir düşünür olarak, en yüksek mutluluğun ölümden sonra gerçekleşeceğine inanır. Ayrıca Pisagor, Eflatun ve Stoa ahlakından beri süre gelen nefsin bedende mahpus olduğu ve ancak oradan kurtulduktan sonra tam mutluluğa ulaşmasını engelleyen kayıtlardan kurtulacağı şeklindeki görüş, öteki Müslüman düşünürler gibi Fârâbî tarafından da benimsenmiştir (Çağrıcı, 2012). Diğer İslam filozofumuz ibn Sina' ya gelindiğinde ise ibn Sina birkaç küçük risale dışında ahlâka dair ayrı bir kitap yazmamıştır fakat eserlerinden her birinde ahlâka ait bölümler vardır. İbn Sina'nın ahlâk felsefesinin temelinde nefsin (ruh) sahip olduğu farklı algı güçlerinin tasnifi ve tarifi yer alır. Haz ve elemin anlaşılması da bu algı güçlerinin anlaşılmasıyla doğrudan ilgilidir. Düşünce tarihinde Eflâtun'dan beri süregelen bir anlayışla nefsi nebati, hayvani ve insanî olarak üç kategoride inceleyen filozof, beslenme, büyüme ve üremeyi nebati nefsin hareket etme ve algılamayı hayvani nefsin bilme (ilim) ve yapma (amel) güçlerini de insani nefsin temel işlevleri olarak belirtir, oluşum ve gelişim sürecinde bu güçler arasında tam bir sıradüzeni olduğunu vurgular. Ona göre, insanın yetkinleşerek bir üst nefis mertebesine ulaşabilmesi bir alttaki mertebeyi geçmesine bağlıdır. ibn Sina nefsin kendine ait bu farklı algılardan her birinin kendine özgü haz ve iyiliğinin ya da elem ve kötülüğü olduğunu söylemektedir. Örnek olarak şehvetin hazzı beş duyu aracılığıyla kendine uygun bir şeyi idrak etmesi öfkenin hazzı zafer ya da hâkimiyet hayal gücünün hazzı ümit hafıza gücünün hazzı geçmişteki uygun şeyleri hatırlamasıdır (Şenel, 2005 69). Haz ve elem konusunda uygun olmayı bir ölçü olarak tespit eden ibn Sina'nın konuyla ilgili bir başka önemli düşüncesi de akıl algısıyla elde edilen hazzın duyularla kazanılandan daha üstün olduğudur. Çünkü filozofa göre algı ne kadar güzel, güçlü ve kalıcı olursa, haz da onunla doğru orantılı olarak kuvvetli ve kalıcı olur. Akıl tümelleri idrak ederek onlarla birleştiği için, akıl algıları ve hazları, duyumlara nispetle uygun olanı algılamada daha üstün olmaktadır. Fakat buna rağmen kişi özünden (cevher) dolayı değil ancak onda sonradan ortaya çıkan bir sebeple algılamada eksiklik yasayabilir. Buna hasta olan bir kimsenin tatlı bir yiyeceği eksi ya da acı olarak algılaması örnek olarak verilebilir. İste filozofa göre bedenle bir arada bulunan nefis (ruh) bu birliktelik sürdüğü müddetçe bu tarz 48 eksiklikleri yasayabilir. Ancak eksiksiz algı, aklın akdedilenleri kendisi de dâhil olmak üzere- algılamasıyla mümkündür. Kişi bunun sonucunda da sonsuz hazza ulaşmış olur. ibn Sina aklın ulaşmış olduğu bu yetkinliği herhangi bir algı sonucunda elde edilen hazla kıyaslamanın ise mukayese dahi kabul etmediğini hatta bu mukayesenin çok çirkin olduğunu belirtmektedir. Filozofa göre hedef olarak belirlenen haz yahut mutluluk, bu düşüncenin zorunlu sonucu olarak aklî hazlar içerisinden seçilmelidir. Nefsini bu derece yetkinliğe ulaştırmış kişi maddî-bedenî hazlardan uzak durmanın yanı sıra, aklî-manevi yetkinliğini koruyabilmek için gerekirse çeşitli acılara bile katlanmalıdır (Şenel, 2005 70). Aristoteles gibi İbn Sina da insanın yaradılış itibariyle, gerek fazileti gerekse rezaleti işleyecek güçte olduğunu ve ahlâkın bütünüyle sonradan kazanıldığını düşünür. O ahlak eğitiminde de tasavvufçulara yaklaşır. Her rezîlet, zıddı ile tedavi edilir. İnsanın ruhi varlığıyla bedenî varlığı arasındaki münasebet olumsuzdur yani bedenin, ruhu etki altına alması kötü ahlaklılığı, bunun tersi de iyi ahlaklılığı doğurur (Özden,2007 89). Bir diğer İslam filozofumuz Gazzali'ye gelindiğinde ise, Gazzâlî'nin ahlakta temel kaynağı Kur'an ve sünnet olduğunu görmekteyiz. Ona göre, ahlakta aslolan, şeriatın öğretilerini sadece şeklen icra etmek değildir. En yüksek ahlâkî ideal olan mârifetullah ancak arınmış kalplerde bulunur. O insanın mahiyeti problemine büyük önem vermiştir. Onun en yüksek ideali mârifetullah tır. İnsanın bu ideale ulaşabilmesi için önce kendini tanıması gerekir. Kendini tanıma problemi Eflâtun'dan beri bütün filozofların ağırlık verdiği konudur. Gazzâlî' ye göre insanın kendini tanıması demek, bedensel varlığının ötesinde ruhunu, ruhun ahlâkî ve aşkın niteliklerini tanıması demektir. Çünkü, o ruhî yönüyle âdi tabiatın üstünde ve yüksek bir değerdir. Allah Kur'an'da bedeni tabiata, ruhu ise kendi zatına nispet ederek insanın bu aşkın yönüne dikkat çekmiştir (bkz. Gazzali, 1980 25-26). Gazzâlî' ye göre ahlakî hayat bir bakıma insanın kendi nefsine karşı bir mücadelesinden ibarettir ve yine ona göre, güzel ahlâka vaade edilen sevaba ulaşmak için bu mücadelenin belli bir zaman içinde olup bitmesi yetmez. Aksine iyiliğe 49 duyulan sevgi ve kötülüğe duyulan nefret sürekli olmalıdır. Fazilet, statik değildir. Hayat uzadıkça, fazilet de daha çok gelişir ve mükemmelleşir. Şu halde hayat, daha geniş ve daha mükemmel bir fazilete ulaşmanın mücadele alanıdır. Kötülüklerden kurtulmadan faziletlere ulaşılmaz. Oysa insan kalbi, kötülüklerin kaynağı olan şeytanın vesvesesine sürekli maruz durumdadır (Akt. Çağrıcı, 2012 269). Gazzâlî'nin değerler konusundaki muhatabı da mutezile'dir. Mutezile'ye göre ahlâki değerler fiillerin ontik nitelikleridir ve akıl, dinin desteği olmaksızın bu değerleri kavrama gücündedir. Gazzâlî bu iki tezi de reddederek dinden bağımsız bir ahlâkın egoizm, faydacılık ve sonuçta izafîlikten kurtulamayacağını savunmuştur. Bu sonuca varırken o, öncelikle ahlakî değerlerin fiillerin değişmez nitelikleri olmadıklarını kanıtlamaya çalışıyor. Gazzâlî'nin uzun uzun tartıştığı ve örnek olarak incelediği ahlakî olgulardan biri de yalan dır dır. Yalan kendiliğinden kötü olsaydı bu niteliğinin durumlara göre değişmemesi gerekirdi. Oysa herkes bilir ki bir zalime karşı bir peygamberin hayatını korumak gibi bazı zorunluluklar karşısında yalan söylemek bir hayır ve görev sayılabilir (Akt. Çubukçu, 1994 103). Gazzâlî, ahlakî değerlerin mutlaklığı yönündeki kanaatin analizini yaparken insanın faydacı ve egoist eğilimlerinden yola çıkıyor. Buna göre değerlerin mutlaklığı kanaati başlıca şu psikolojik sebeplerden kaynaklanır (Çağrıcı 2012 271-272)  İnsan tabiatının bencilliği İnsan, herhangi bir şeyi değerlendirirken ilk ölçüsü, o şeyin amacına uygun düşüp düşmediğidir. Sûfîlerden birinin dediği gibi her insanın içinde Firavun'a ben sizin en yüce tanrınızım dedirten bencil bir duygu vardır. Bu sebeple insan, başkalarını pek hesaba katmaksızın ve kendisini sanki bütün bir âlem sanarak bir durumun mutlak olarak ve kendiliğinde iyi ya da kötü olduğuna hükmeder.  Telkin Değerlerin mutlak olduğu kanaatinin oluşmasında telkinlerin payı büyüktür. Mesela çocuğa sürekli olarak yalanın kötü olduğunun anlatılması sonucunda o artık , yalan kötüdür şeklindeki hükmü kesin bilgi sayar. Gazzâlî ahlakî hükümlerle matematik aksiyomların bir karşılaştırmasını yaparak, hiçbir telkin altında kalmaksızın tek başına büyümüş ve yetişmiş bir 50 Şu halde ahlakî bilgiler aklın apriori ve apaçık bilgileri değil, doğruluğunu yaygınlığından alan bilgilerdendir.  Sempati duygusu Mutezile'nin savunduğu gibi, dine inanmayan insanın bile, kendi yarar ya da zararının söz konusu olmadığı durumda meselâ tehlikede olan birini kurtarmak isteyeceği doğru ise de, Gazzâlî'ye göre bu, birini tehlikeden kurtarmanın iyi olduğu şeklindeki rasyonel bir bilgiden değil, insanın sahip bulunduğu ve onsuz olamayacağı bir duygudan kaynaklanır. Bu duygu sebebiyle insan o anda kendisini tehlikede olanın yerine kor, bir anlamda kendini kurtarır ve bir elemden kurtulmuş olur. Gazzâlî'nin mutluluk anlayışı da ahlak ile ilintilidir. Şöyle ki, Gazzâlî ‘de diğer ehlisünnet bilginleri gibi, anti ütilitarist bir ahlak anlayışını savunur fakat o, ahlakı daha sonra Kant ahlakının içine düşeceği katı formalizmden ve muhteva kısırlığından kurtarmaya da çalışmıştır. Buna göre, ahlakî buyruğu öncelikle buyruk olduğu için yerine getiren erdemli insan, bu arada fiilin bir amaca yönelik olması gerektiğini çünkü, insan için hiçbir amaç taşımayan fiilin abes olduğunu bildiği için bu amacın en iyi, dinî ve ahlakî ilkelerle bağdaşacak nitelikte olmasını ister. Bu sebeple, Gazzâlî mutluluk kavramını çeşitli boyutlarıyla ele almış bu konudaki düşüncesini geliştirirken, daima İslâmî espriye sadık kalmak şartıyla tasavvuf ve felsefeden de geniş ölçüde yararlanmıştır. O, her şeyin lezzetinin kendi tabiatına uygun yetkinliğe ulaşmakta olduğunu belirtirken Aristo felsefesinden yararlanmıştır. Bununla beraber o, kalbin lezzetinin ve en yüksek mutluluğun marifetullah' ta olduğunu belirterek tasavvufa yükselir (Çağrıcı, 2012 271-272). Bununla birlikte Gazzâlî, bu dünyada marifetullah'ın daima eksik olacağını, tam lezzetin ölüm ötesinde bulunduğunu, şu halde tam fayda gibi tam lezzetin de ahiret mutluluğunda olduğunu belirtmiştir. Ancak, bu mutluluğun şartları dünyada hazırlanır ve bu şartlar içinde insanın bedenini salim ve lisanını daim kılması için gerekli maddi imkânların da önemli yeri vardır. Ayrıca insan dünyevî hazları tadarak analoji yoluyla ahiret mutluluğu hakkında eksik de olsa tecrübe kazanır ve böylece 51 bu hazlar bizim ahiret mutluluğuna ilgi duymamızı sağlar. Eğer iyiliklerimizin sonunda böyle bir mutluluğa ulaşacağımız hakkında bu şekilde bir tecrübeyi yaşamasaydık, ahlakî yükümlülükler hoşlanmayacağımız bir yük olurdu (Çağrıcı, 2012 275). Sonuç itibari ile Gazzâlî, mutluluğun üç temel şartı saydığı fayda, lezzet ve güzellik ideallerinin, dolayısıyla en yüksek mutluluğun en mükemmel şekliyle ahirette gerçekleşeceğini düşünmektedir. Bununla beraber mutluluğun bu dünyada da tadılması büsbütün imkânsız değildir. Bu mutluluk, kısaca insanın duyulur âlem yanında, aşkın âlem hakkında edindiği bilgi ile aşağı arzular karşısındaki hürriyetin sağladığı yetkinlikten duyduğu sevinçtir. İrade özgürlüğü ve sorumluluk problem Özgürlük kavramı ahlak felsefesinin en temel kavramlarından biridir her türlü iç ve dış etkiden bağımsız olarak irade etme ve eylemde bulunabilme gücü olarak tanımlanan özgürlük, ahlakın ya da ahlaki eylemin ön koşuludur. Çünkü zorunluluk içinde yapılan eylemler ahlaki eylem olarak nitelendirilemez. Özgürlük içinde yapılmayan bir eylemin ahlaki anlamda hesabı verilemez (Hanönü, 2007 8). Kant'a göre özgürlük, ahlak yasasının koşuludur. İnsanın bazı şeylerle mükellef oluşu, onun özgür olmasını da zorunlu kılar. Ahlak duygusu herkeste vardır fakat her insanda olmayan şey ahlakî kudrettir. Ahlakî kudret hem insandaki kanaati varlığa getiren irade kuvveti, hem de kendi özel kanaatine göre eylem yapmak konusunda kuvvetlerin kararlılığıdır (Kant, 2013 25). Sorumluluk ise, insanın herhangi bir durumda kendisinden bekleneni yapmasıdır. Bir kimse belli bir durumda yapması gereken şeyi yapmaz ise onu, o şeyden sorumlu tutarız. Burada görüldüğü üzere, iki temel kavram vardır Birincisi beklenen davranış , ikincisi ise bir şeyi yapmak veya yapmamak anlamında tercih 52 tir. Öncelikle beklenen davranış kavramına açıklık getirmek gerekirse, şöyle diyebiliriz, toplumun insandan hangi davranışları bekleyebileceğini esas itibariyle şahsın özellikleri ve şahsın içinde bulunduğu durum belirler. Şu halde her insandan her durumda aynı şey beklenemez. Öncelikle şahsa ait özelliklere baktığımızda cemiyette her insanın belli bir mevkisi vardır. Bu illa ki, resmî görev kademelerini içermez. İnsanların toplum içinde başkalarına nispetle işgal ettikleri her türlü yer, mevkidir. Bir mevki de bulunan insanın yapması gereken şeylere onun rolü denir. Bir mevkiye ait roller, o mevkîye cemiyet tarafından bağlanmıştır. Yani cemiyet belli rollerde bulunan kimselerden belli davranışlar bekler. İşte bir kimseden beklenen davranışla onun gerçek davranışı arasında ayrılık varsa, şahıs bu ayrılığın derecelerine göre sorumlu tutulur (Güngör, 2010 127). İnsan kendisinden beklenen yerine, zıt bir hareket yaparsa kusur işlemiş olur ve sorumlu tutulur. Bu durumda ancak iki türlü davranışın da ne demek olduğunu bilmek, sonra bunlardan biri üzerinde karar vermek halinde sorumluluk bahis konusu olur. Yaptığı hareketin şuurunda olmayan kişiler sorumlu tutulmazlar. Yaptığını bilemeyecek durumda olanlar yani, aklî melekelerini geçici veya devamlı olarak, kısmen veya tamamen kaybetmiş kimseler ve çocuk olanlar sorumlu tutulmazlar. Çünkü çocukluk çağında da insanın zihni tam anlamıyla gelişmemiştir aynı şekilde çok ileri derecede yaşlı olan insanların da zihni çökmeye başlar ki biz buna ikinci çocukluk deriz. Dolayısıyla akıl hastaları, çocuklar ve yaşlılık bunamasına uğrayanlar normal yetişkinler gibi sorumlu değillerdir (Güngör,2010 128). İnsanın tercih yapması için sadece birden fazla alternatifinin bulunması yetmez aynı zamanda insanın bu alternatiflerden hangisini isterse yapabilecek durumda olması da gerekir ki, bekleneni yapacakken beklenmeyeni yapmasından ötürü sorumlu tutulabilsin. (Güngör,2010) Burada mesele özgürlük meselesine gelmiş görünmektedir ki elbette, insanı diğer varlıklardan ayıran en temel unsurlardan biri de özgürlüktür. Buna göre, bir insanın zorunlu olarak kötülük yapması onu ahlaki açıdan kötü kılmayacağı gibi zorunlu olarak iyilik yapması da iyi kılmaz. Buna karşın insanların eylemlerinde özgür olup olmadığı problemi özellikle etik tarihi içinde sürekli tartışılmıştır. Bu problemle ilgili olarak üç temel 53 yaklaşımdan bahsedebiliriz Determinist yaklaşım, indeterminist yaklaşım, oto determinist yaklaşım (Hanönü, 2007 8). Determinizm prensibi basit bir ifadeyle söylenecek olursa, her olayın yakın ve uzak sebeplere bağlı olarak ortaya çıktığını, ortaya çıktıktan sonra da bu kez bizzat o olayın bir takım başka olaylar için sebep olduğunu ve bütün olup bitenlerin bir açıklamasının yapılabileceğini kabul eder (Aydın, 1992 156 ). Yani net bir ifadeyle insan eylemlerinde özgür değildir. Örneğin, birey ahlak dışı bir eylemi aklı onay vermediği halde duygu ve arzularına uyarak gerçekleştirebileceği gibi, gerçekleştirmeyi arzuladığı ve istediği, hatta bütün varlığıyla gerçekleştirmeye yöneldiği bir eylemi toplumsal kurallar nedeniyle gerçekleştiremeyebilir. Buna göre bu yaklaşım insanın özgürce kararlar alıp eylemlerini yönlendirebileceğini ve bu eylemlerinin sorumluluğunu üstlenebileceğini kabul etmez ( Hanönü, 2007 8 ). Determinist yaklaşım, aynı nedenlerin aynı sonuçları doğurduğunu ifade eden nedensellik ilkesine dayanılarak temellendirilmektedir. Buna göre insanın ahlakî yaşamı da doğal yaşamı gibi belirlenmiş olup, insanın otonomi ve özgürlük sahibi olmasıyla diğer organizmalardan ayrıldığı fikri bir yanılmasıdır. Determinist yaklaşıma göre insanın davranışları çeşitli yöntemlerle daha uygun istikametlere yönlendirilebilir ancak nihayetinde bu da bir belirlenimdir (Hanönü, 2007 9). İndeterminist yaklaşıma göre ise insan iç ve dış etkilerden bağımsız olarak bütünüyle özgür bir şekilde ahlaki eylemlerde bulunabilir yani insan eylemlerinde özgürdür. İrade özgürlüğünü savunan bu yaklaşım savunularını determinizme tepki olarak yapar. Ahlak felsefesinin temel kavramları olan iyi, kötü, vicdan, erdem, ahlak yasası gibi kavramlar ve bizzat ahlak fenomeninin kendisi özgürlük olmaksızın bir değer ifade etmez. Özgürlük, insanı diğer organizmalardan ayıran en temel kavramdır (Pieper, 2012 134). Aslına bakılırsa bu yaklaşımda ütopiktir. İnsan için mutlak bir özgürlükten bahsetmek imkânsızdır. Nitekim birçok unsur insanı şekillendirmekte ve ona yön vermektedir. Dolayısıyla determinist yaklaşım mutlak bir yazgıcılık tehlikesine yol açarken, indeterminist yaklaşım da özgürlük için sınır tanımama tehlikesine götürür (Hanönü, 2007 10). 54 Ahlaki sorumluluktan söz edebilmek için, insan fiillerinin bir sebebe yahut sebepler zincirine dayandığını dolayısıyla belli ölçüde determine olduklarını inkâr etmeye gerek yoktur. Sebepli fiiller ile hür olarak yapılmış fiiller arasında bir zıtlık görmeye de gerek yoktur. Karakter de dâhil her şeyde az veya çok bir değişikliğin olabileceğine inanmak ahlâki tefekkürün vazgeçilmez şartıdır. Bu durumda, ahlakî sorumluluk probleminin çözümünü zor olan orta yolda aramak durumundayız. Bu yola göre insan hem bağımlı hem bağımsız yahut bir açıdan bakıldığı zaman bağımlı, başka bir açıdan bakıldığında bağımsız bir varlıktır. İnsan hürriyeti denildiğinde, genellikle herhangi bir dış zorlama olmadan hareket etmek akla gelmektedir. İç zorlamalardan söz gelişi bencilce arzu ve heveslerin zorlanmasından uzak bir şekilde hareket etmenin de hürriyet mevhumun şümulü içinde olduğunu biliyoruz (Aydın, 1992 158). Bu doğrultudaki yaklaşım olan oto gerekirci anlayış ise, iradeyi ve ahlaksal eylemleri bir kişilik ürünü olarak görür. Buna göre, özgürlük insanın bilgide derinleşerek, kişiliğini geliştirerek kazandığı bir değerdir. Bu yaklaşım diğer iki yaklaşıma göre daha gerçekçi görünmektedir, çünkü ancak bilgili ve kişiliği gelişmiş olan bireyler, hangi tür eylemlerin seçilip seçilmemeye değer olduğunu ve hangi noktada ne kadar özgür olunması gerektiğini daha iyi bilirler. Kısaca bu görüş özgürlüğü, bilgiyle temellendirmektedir (Hanönü, 2007 10). Yükümlülük Yükümlülük, insanın bir görevi kendi kendine yüklenmesi ve bunu yapmaya kendini mecbur hissetmesidir. Hukuk ve yasaların yüklediği emirler, bize dışımızdan geldiği halde, ahlakın yüklediği emirler içimizden gelir, vicdanımıza aittir. Bununla beraber bazı toplumsal nedenler de ahlak üzerinde etki sahibidirler bundan dolayı ahlakî yükümlülük de iki şekilde görünür. Biri sübjektif yükümlülüktür ki bunda insan kendi kendini mecbur hisseder bir diğeri de, objektif yükümlülüktür ki burada da toplum insanı belli bir şeyleri yapmakla yükümlü kılar (Kiraz, 2007 40). 55 Yaptırım Yaptırım insanı belli bir şekilde davranmaya zorlayan kuvvet demektir (Güngör, 1995 145). Bir başka deyişle yaptırım, ahlakî bir eylemin yapılmasından doğan mükâfat veya yapılmamasından dolayı doğan cezadır. İnsan, bir eylem sonucunda sorumlu olur bu sorumluluğun sonucunun nasıl olacağı da yaptırım kavramını meydana getirir. Mesela hırsızlık yapan bir kimse bu hareketinden dolayı sorumludur. Bu sorumluluktan dolayı göreceği hukukî ve manevî cezalar da onun yaptırımlarıdır (Kiraz,2007 44). Biz istenen davranışı yapmadığımız takdirde, karşımıza bir kuvvet çıkar. Bu kuvvetin doğuracağı sonuçlardan kaçınmak üzere bizden beklenen davranışı yaparız (Güngör, 1995 145). Ahlakî fillerde yaptırım, öznenin kendisini bir şekilde davranmaya mecbur edici bir kuvvete sahip olması demektir. Ahlakta yaptırım, hem dâhilî hem de haricîdir o, bir taraftan manevî tatmin, vicdan rahatsızlığı ve vicdan azabı şeklinde dâhilî olarak görünürken, diğer taraftan da övgü, takdir, kötüleme ve ayıplama şeklinde haricî olarak görünür (Ülken,2001 265-266). Dindar bir insan için Allah korkusu, vicdanın sesini dinlemeyen bir suçlu için kanun korkusu, halkın kötülemesine uğramaktan ve linç edilmekten korkan birisi için kamuoyu, kişiliğini kazanmaya başlamış bir insan için benlik ve gurur duygusu, kişiliği gelişmiş bir insan için de görev ve ideal sevgisi, ahlakın esaslı yaptırım güçleridir (Ülken,2001 270). Ahlakî yaptırımlar dört ana başlıkta toplanabilir (Kiraz, 2007 44-45)  Tabii Yaptırım Bazı ahlakî hükümlere aykırı tutumlar, aynı zamanda tabiat düzenine de aykırı olduğundan, tabiat yasasının yaptırımları ile karşılar ise de , bu yaptırımlar herhangi bir normatif nitelik taşımadıklarından, çoğu zaman ahlakî yaptırım sayılmazlar. Nitekim İslam ahlakı ahlak yasasına aykırı hareket ettiği için tabii bir zaruretle herhangi bir zarara uğrayan insanın sırf böyle bir zarara uğradı diye ahlakî sorumluluk ve cezadan muaf tutmaz. Sözgelimi fuhuş hayatı yaşayan bir insan bu yüzden bir zarara uğramış olsa 56  Vicdanî Yaptırım Bazı ahlakçılara göre insan kendi davranışlarını ve kendisini bu davranışlara yönelten niyeti en iyi kendisi bilir ve kendi niyet ve davranışlarının muhasebesini yine bizzat kendi vicdanında yapar. Böylece kişinin vicdanı iyi hareketlerden dolayı mutlu ve huzurlu olur. Kötülüklerden dolayı da üzülür ve pişmanlık duyar (Kiraz, 2007 43). Cicero ve Seneca, davranışlarımızı ahlakî niteliklerine göre suçlayan ya da savunan bir iç ses olarak söz ederler vicdandan. Stao felsefesi, vicdanın kendini koruma ile ilişkili olduğunu öne sürmüş, Khrysippos ise, onu insanın kendi içerisindeki uyumun bilincine varması olarak tanımlamıştır. Skolâstik felsefede vicdan, aklın yasası olarak düşünülmüş ve insana Tanrı tarafından verildiği kabul edilmiştir. Butler, ahlak ilkelerinin insan yapısının ayrılmaz bir parçası olduğunu öne sürmüş ve vicdanı, özellikle, iyi hareketlerde bulunmak için doğuştan gelen bir istek olarak nitelemiştir. Adam Smith'e göre ise başkaları için hissettiğimiz onaylamamasına duygular karşı ve onların gösterdiğimiz bizi tepkiler onaylamasına vicdanın ya da çekirdeğini oluşturmaktadır. Kant, vicdanı her türlü özel içeriğinden soyutlamış ve başlı başına bir görev duygusu olarak görmüştür. Max Scheler, vicdanın akla uygun bir yargının ifadesi olduğuna, ama düşünce ile değil de, duygu ile varılan bir yargı olduğuna inanmıştır (Fromm, 1993 171-172).  İnsanın, vicdanıma göre hareket edeceğim demesinden daha büyük bir gururla söyleyebileceği başka hiçbir şey yoktur insanlar tarih boyunca, bildikleri ve inandıkları şeylerden vazgeçmeleri için yapılan her türlü baskıya rağmen, adalet, sevgi ve doğruluk ilkelerine bağlı kalmışlardır. Peygamberler kendi ülkelerini suçladıkları, ahlak bozukluğu ve haksızlık yüzünden çöküp gideceğini haber verdikleri zaman vicdanlarına göre hareket etmişlerdi. Socrates doğru bildiği şeylerden ödün vererek, vicdanına ihanet etmesine yol açacak bir ders vermektense, ölmeyi tercih etmişti. Vicdan olmasaydı, insan soyu gelişme sürecinin tehlikeli akışı içerisinde çoktan batağa saplanmış olurdu (Fromm,1993 170). 57 Aslında en büyük yaptırım gücü insanın vicdanındadır denilebilir. Eğer kanunlar, nizamlar, kamuoyunun baskıları, dinin emir ve yasakları insanın vicdanında bir yer bulmazsa, devletle vatandaş arasında bitip tükenmek bilmez bir hırsız polis kovalamacısı olur. Çünkü fert yakalanmayacağını ümit ettiği her fırsatta suç işlemeye çalışır. Vicdanın yaptırıcı gücü suçluluk duygusudur. Bu duygu ise insanın kendi ahlaki davranışı hakkında şahsen yapmış olduğu yargıdır. Bu bakımdan iyi bir ahlak nizamı kurmak isteyenler toplumun istekleriyle ferdin istekleri arasında hukuk kaideleri ile ahlak normları arasında fark yaratmamaya bilhassa dikkat etmelidirler. Bu paralelliğin bulunmadığı toplumlarda, kanunun emriyle ferdî vicdanın emri daima çatışır. İnsan kendi vicdanına karşı suçsuz olduğuna inandığı müddetçe de, devletin suç saydığı işleri yapabilir. İşlenen bir suç dolayısıyla verilen maddi cezanın da bir faydası olmaz. Hapse girmek, bizi kanuna karşı gelmekten alıkoyabilir ama bu ceza bizde hiçbir pişmanlık yaratmaz. Vicdanımız sadece yasaklara değil hoş görülen şeylere de karşı çıkabilir. Ahlakî kontrol gücünü yitirmiş toplumlarda nefsine hâkim olmasını bilen vicdan sahipleri birer ahlak kahramanları olarak toplumu doğru yola getirebilirler (Güngör, 1995 149).  Sosyal ve Hukukî Yaptırım Toplumun her üyesi ve her kesimi maddi ve manevi imkân ve kabiliyetleri nispetinde ahlak düzeninin yaşatılmasına hizmet için sorumluluklar yüklenmelidir. Bu sorumluluk toplumsal kurallara uymayan bireysel davranışlar karşısında kör bir tepki değil şuurlu ve iradeli olarak kötülükler karşısında bir vaziyet alıştır (Kiraz, 2007 45).  Dinî Yaptırım Bütün kitabî dinle, az çok farklı bir üslupla da olsa, tabii vicdanî ve sosyal müeyyidelerin yetersizliğini dinî ve uhrevî müeyyide ile tamamlamak isterler. Buna göre bu dünyada inanıp iyi işler yapanlar ahrette ödüllendirilecek, sonsuz mutluluğa kavuşacaklardır. Buna karşın bu dünyada gerçeklerden yüz çevirip, iyilikleri terk edip, kötülükleri işleyenler kısaca dinî ve ahlakî vazifelerini ihmal edenler suçlarına uygun bir şekilde cezalandırılacakladır. Bu ahlak yasasının koyucusu olan mutlak otoritenin yani Allah'ın değişmez hükmüdür (Akseki, 1968 105-107). 58 Dinin yaptırıcı gücüne bazı hallerde, maddi kuvvetin girdiği de görülebilir ancak, din de asıl yaptırıcı güç manevidir. Dinin Katolik Hıristiyanlarda olduğu gibi, bir kilise halinde teşkilatlandığı zaman yaptırıcı güç daha kuvvetli olur. Çünkü, kilise insanı bir hatasından ötürü cemaatten çıkarabilir. İnsanların din hayatının ancak, kilise vasıtasıyla düzenlendiği bir yerde kilise ile münasebetin kesilmesi, (aforoz edilmesi) dinle münasebetinin de kesilmesi manasına gelir. Tanrı ile münasebetin çok daha şahsî bir mahiyet kazandığı dinlerde, Tanrının insandan hoşnut olmaması en büyük müeyyidedir. Çünkü dinî hayatın bütün bir gayesi Allah'ın rızasının kazanılması, yani Tanrının insandan hoşnut olmasıdır. Bu hoşnutsuzluğun sonucu genelde ahrette cezalandırılmak olmakla beraber dünya hayatında da ilahî cezaya uğrayabilir. İnsanlar dinin daha şiddetli müeyyidelerinden kaçınmak için, bazı cezaları kendi istekleriyle çekerler. Bilhassa Hıristiyan dininin bazı kollarında nefsine işkence etmek suretiyle günahtan arınma gayretlerine çok rastlanır. Müslümanlıkta da kefaret orucu bu tür uygulamalara örnektir (Güngör,1995 146). İyi Ve Kötü Problemi İyi sıfatını günlük yaşantımızda değer yargıları içinde çok sık kullanmaktayız. İyi bir yemek, iyi bir araba, iyi bir müzik, iyi bir hırsız iyi bir eylem, iyi bir insan deyip dururuz. Kötü ise, kötülüğün ahlaki bir yargı oluşturmazken, yalan söylemek kötüdür ve kötü burada ahlakî bir yargı ifade eder. Ahlak, bu kavramların ahlaksal niteliğiyle ilgilenir. Ahlakdışı düzlemde herhangi bir şey araç olarak işe yararsa iyi dir (Pieper, 2012 139). Eğer lezzetli ve kolay sindirilebiliyorsa, yemek iyi yemektir. Araba hızlı ve güvenli, yani kullanımı iyiyse iyi bir arabadır müzik, hoşa giden bir müzikse, yani sanat zevkine göre iyi ise iyi bir müziktir hırsız, becerikli ve hızlı, yani çalma işinde iyiyse iyi bir hırsızdır. Araçsal anlamıyla iyi olarak tanımlanan her şey, iyi olma 59 ölçütünü kendi içinde barındıran, başka bir şeye uygun ve denk düştüğü için iyidir dolayısıyla, kendi başına iyi değildir. Bu, işlevini gereğince yerine getirebilmesi için bir şeyin nasıl olması gerektiğini belirleyen iyi ölçütü ya da standardı açısından, o şey iyi ya da kötü olarak değerlendirilir. Ahlakî iyi ise, bir başka şey açısından ya da bir başkası için bunlara uygun amacı temsil etme anlamında değil kendisi bizatihi iyi olan demektir (Pieper, 2012 139). Ahlak oldum olası iyi üzerine düşünmüştür. Yunan felsefesi iyiyi, metafizik düşünceler bağlamında olma nın anlamı olarak görüyordu. Platon için iyi ideası bütün idea'ların ideası anlamında en yüksek varlık ve bilgi ilkesiydi İyi, Sokrates'in izlediği kavrayış ve akıl kaynaklı bir yaşama mantığının parçası olan aşılmaz bir anlam bütünüdür. Aristoteles de iyiyi ulaşılmaya çalışılan tek amaç olarak tanımlamaktadır. İyi, onun dışında başka hiçbir amacın ulaşılmaya değer, olmadığı düşünülen ve bizzat onun adına ulaşılmaya çalışılan nihai amaçtır. Bu en yüce değer, Aristoteles için mutluluktur mutluluk ona göre erdemli, ahlakî hayata ulaşmaktır (Pieper, 2012 139). Kötülük kavramına açıklık getirirken de kelimeyi bir şeylere referans alarak açıklamak zarurî bir durumdur. Nasıl ki iyilik iyi olan şeylerle tanımlanıyorsa, kötülükte aynı şekilde tanımlanabilir. Bu açıdan bakıldığında, kötülüğün referansı fiziksel acı, zihinsel ızdırap ve ahlakî kötülük ve yine aşırı acı, masumların ıstırabı, fiziksel engellilik, psikolojik rahatsızlıklar, karakter bozuklukları, adaletsizlik ve doğal afetler olarak belirlenebilir. Kötülük, genel olarak iki kategoride ele alınır Doğal kötülük ve ahlakî kötülük. Doğal kötülükler daha çok insan iradesinden bağımsız olarak meydana gelen ve insanların acı çekmelerine, hatta ölmelerine neden olan sel, deprem, yangın ve açlık gibi doğal afetler, kanser gibi ölümcül hastalıklar ile delilik, körlük, sağırlık gibi fiziksel engellilikleri içerir. Buna karşın ahlakî kötülük ise, insanın özgür iradesinin bir sonucu olarak ortaya çıkan öldürmek, yaralamak, yalan söylemek, çalmak, dürüst olamamak, iki yüzlülük, korkaklık vb. ahlakî olmayan karakter ve davranışları ifade eder (Reçber, 2007 131). Genel anlamda felsefecilere baktığımızda ise, kavramı izah her birinde farklılık arz eder. Örneğin söz konusu kavramı duygulara bağlı olarak açıklayan 60 Thamos Hobbes olmuştur. O, nesneler dünyasında iyi ve kötü gibi kavramları çıkarsamakta kullanabileceğimiz genel bir kural bulunmadığını ileri sürerek, bu kavramların kullanıldığı her yerde, onların anlamı onları kullanan kişinin duygularına bağlı düşünülmesi gerektiğini ifade eder. Aynı şekilde Spinoza da, bir şeye yalnızca ona yöneldiğimiz için onu ‘iyi' olarak nitelendirdiğimizi iddia ederek iyi'yi öznelci bir bakış açısıyla değerlendirir. Yani, iyi ve kötü kavramları ya başka şeyler/kişiler arasında birisinin/bir şeyin bir özelliğini ortaya koyan, ya da duyguların kişiler/şeyler hakkındaki değer hükmünün bir ifadesi olmaktadır (Şekeroğlu,2007 28). Aristoteles'e ve onu takip eden pek çok filozofa göre ise, iyi, ya bizzat ve aslen iyidir ve değerlidir ya da dolaylı olarak yani, aslî iyi ile olan iliksisinden dolayı iyidir. Örneğin, sağlık aslî bir iyi değer ise, ilaç veya cerrahi operasyon, bu iyi ile ilişkisinden ötürü iyidir yani araçsal iyi dir. Kant'a göre de, ‘iyi'de böyle bir ikili ayrım vardır. Bir şey, ya başka bir değerli olanı etkilediği için iyidir. Böylece o, herhangi bir amaca ulaşmada araç olarak ise yarar, o zaman ‘yararlı' olanla ilgilidir, değeri kendi içinde değildir ve değerini yararlı olma dan alır. Ya da bir şeyin değeri, kendi içindedir, ‘kendi basına değerlidir, yani, ‘kendi basına iyi'dir. Öte yandan, Aristoteles'te, aslî değer mutluluk ile karşılanırken, Kant için, ‘kendinde iyi', kendi basına değer taşıyan şey ise, ‘iyi isteme'dir (Şekeroğlu,2007 28-30). Niyet Niyet bir eylemi yerine getirirken, eylem boyunca neredeyse hiç değişmeden kalan bir karar, azim ve kasıttır. Zaten bir eylem, bilinçli ve iradeli bir şekilde yapılmamışsa, bu eylemden dolayı ahlakî bir sorumluluk meydana gelmez. Niyet insanın yapmış olduğu ahlakî fiillerin sadece mevcudiyeti için değil bilakis bu fiillerin sıhhati, kemali ve tam değeri için de şarttır. Bilinçsiz ve iradesizce yapılan bir eylem insanın görevini yerine getirmesi için yeterli olmayan eylemlerdir. İnsanın ahlakî değeri yapılan davranışın taşıdığı niyette gizlidir (Draz, 2009 229-231). 61 İnsanın niyetinin öneminden bahseden ve bunun önemi üzerinde duran en önemli isimlerden biri de Immanual Kant'tır. Ve Kant'a göre, ahlaksal olarak doğru bir davranışı belirleyen şey, niyettir, eylemin sonucu değildir (Üstün, 2013 25 ). Ahlak Ve Psikoloji İlişkisi Ahlak ve psikoloji ilişkisini irdelerken üzerinde durulmadan geçilmemesi gereken iki kavram vardır ki bunlar da şuur ve vicdan kavramlarıdır. Öncelikle kısaca şuur kelimesinin tarifini yaparsak, diyebiliriz ki şuur, insanın gerek içinde gerek dışında meydana gelip de kendisi tarafından fark edilen değişmelerdir. Şuur, bizim kafamızdaki şeyler arasında farkına varabildiğimiz unsurlardan ibarettir ki, bunlar her an değişebilir çünkü yeni idrakler ve yeni bilgiler edindikçe, eskilerden birçoğunu unuturuz, yani belli bir anda şuurumuzda ancak bazı şeyler vardır. Duruma ahlak psikolojisi açısından baktığımızda şuur, özel bir anlam ve öneme sahiptir. Çünkü şuur, bizim hayatımız boyunca edindiğimiz idrak ve bilgileri içine alır bu yüzden ahlakî davranışla ilgili bilgilerimiz, ahlak anlayışımız ve ahlakî hareketler hakkında yaptığımız değerlendirmeler hep şuurumuzda olan şeylerdir. Şu halde şuur, ahlakî davranışın temel verileri olan bilgi ve görgüleri, yani cemiyetin bize verdiklerini temsil etmektedir. Ancak, insanın ahlakî davranışında asıl önemli rolü oynayan unsur ahlakla ilgili bilgiler değil, duygulardır. İnsan pişmanlık veya vicdan azabı duymadığı takdirde, yanlış ve kötü olarak bildiği hareketleri rahatlıkla yapabilir. İşte bu noktada vicdan kavramı karşımıza çıkmaktadır ki, burada sorulması gereken soru ahlakî davranışımızın temeli olan vicdan nedir. (Güngör, 2010 56-57). Vicdan bir kaideler sistemidir bu sistem insanın kendi davranışları hakkında doğru veya yanlış şeklinde yargılar yapmasına yarar. Doğru olarak değerlendirilen davranışlar, insanın kendi benliğine karşı iyi ve olumlu duygular 62 beslemesine yol açar yanlış veya kötü sayılan davranışlar ise, suçluluk duyguları yaratır. Biz ahlakın bir bilgi olarak nasıl öğrenildiğini biliyoruz, ama bu bilgilerle duyguların nasıl bir araya gelerek vicdan dediğimiz iç kontrol mekanizmasını meydana gelmektedir. Bu noktada ise öncelikle vicdanın ne olduğu açıklığa kavuşturulmalıdır (Güngör, 2010 57). Ahlak, insanlar arası münasebetleri ilgilendiren bir sistemdir ve bu sistem öğrenme yoluyla elde edilir. Başkaları bizim davranışlarımız karşısında iyi ve kötü tavırlar almamış olsaydı, ahlaklı olup olmamakta söz konusu edilemezdi. Aslında ahlakî bakımdan iyi davranış, başkalarının bizden bekledikleri davranıştır özellikle çocuk kendi başına ahlak teorisi oluşturacak yaşta olmadığı için, davranış kaidelerini başkalarından öğrenir. Bu öğrenmeyi yapabilmesi için hiç değilse, bir kişiye –çok defa anneye- muhtaç bulunması gerekiyor. Eğer anne onun en önemli ihtiyaçlarını karşılayan bir kimse olmasaydı, çocuk annenin istediği şekilde davranmak için hiçbir sebep görmezdi. Şu halde çocuk kendi hoşuna giden şeyleri elde edebilmek için, önce annesinin hoşuna gidecek davranışlarda bulunmak zorundadır. Böylece annesinin istediği şekilde davrandığı zaman mükâfat aksine davrandığındaysa ceza görür. Çocukta hangi davranışları yapması, hangilerinden kaçınması gerektiği hakkında ilk bilgiler, bu şekilde meydana gelir (Güngör, 2010 58). Buradaki öğrenme şeması oldukça basittir, evet ancak, anlatılmak istenen yani, vicdanın şekillenmesi konusuna yeterince ışık tutmaktadır. İlk aşamada bu şekilde bir yapılanma mevcutsa da daha sonraki aşamada insan belli bir zihnî olgunluğa eriştikçe, kendisinin de farkına vardığı bir vicdanî sistemini kurar. Aslen vicdan bu noktada teşekkül etmeye başlar. İnsanın iç kontrol mekanizmasıdır vicdan. Artık dıştan gelen yaptırımlar değil bizzat bireyin kendi kendine olan yaptırımları mevcuttur. Ve aynı şekilde vicdanî hassasiyetin bireyden bireye farklılık arz etmesi de çoğu zaman çocuğun kendi vicdan sistemini oluşturmadan önceki birikimlerinin yeterliliği ölçüsünde kendini göstermektedir. Bu noktada birey yetiştirmede çocukluk çağındaki eğitimin vicdanî gelişim için ne kadar önemli olduğu ortaya çıkmaktadır. Yani diyebiliriz ki ahlaklı olmanın temel mekanizmasını vicdanî gelişim oluşturmaktadır. Belki de birçok düşünürün ele aldığı kavram niyet kavramı, temelini vicdanda bulmaktadır. Aslen ahlak içten gelen duyarlılığa dayanır, dışarıdan gelen 63 baskılarla veya bilinçsizce yapılan davranışların her ne kadar ahlaklı olsalar da birey açısından ahlakî davranış öz motifinden uzaktır. Ahlak, ilk önce içsel bir duruştur. Vicdan sadece bilgi veya aklî çabalarla üretilmiş bir yapılanma değil bilakis içinde inanç taşıyan kuvvetli bir yapı taşıdır. Bu anlamda vicdani gelişim ahlak anlamında çok büyük öneme haizdir. Ahlak şuuru, insanın iyi ile kötüyü birbirinden ayırt edebilecek ölçülere sahip bulunması demektir. Fakat bu ölçüler birer bilgi olarak kaldıkça,insanın ahlaklı davranması hiçbir zaman garanti edilemez. Ahlak dışı bir hareket karşısında vicdan azabı duymaktan veya vicdanın sızlamasından bahsederiz. Demek ki, vicdanda ahlâki bilgiye bir de duygu unsuru eklenmektedir. İnsanı ahlaklı davranmaya iten asıl kuvvet ise, işte bu duygu boyutudur. Bu ise, ahlakî şuurun ahlakî vicdan haline gelme halidir. Ancak, ahlaka aykırı bir hareket ancak, vicdanlı kimselerde suçluluk duygusu yaratır. Peki, vicdan nasıl bir mekanizmadır ve hangi hallerde daha kuvvetli olur. (Güngör, 2010 65). Bu anlamda ahlak ve psikoloji insan ve onun davranışları ele alması noktasında ortak öğeler bulundurmakla beraber aslında ciddi anlamda ilintililerdir. Ahlakın en temel dinamiklerinden biri olan vicdan, insanın psikolojik temasını oluşturmakta bu anlamdaki gelişim ise ahlakın ana problemini teşkil etmektedir. Denilebilir ki vicdani gelişim elbet birçok kaynaktan beslenerek oluşan bir süreçtir. Ancak bu gelişimde en önemli mesele ilkelerden taviz vermeyen bir alt yapı oluşturabilmektir. Vicdan sadece dışarıdan öğrenilen bir şeylerle gelişen bir şey sayılmaz insanın kalıtsal olarak getirdikleri yani mizacındaki özelliklerde bu gelişimde, baş faktörlerden biridir. Ancak vicdan devamlı canlı tutulması gereken bir yapıdır ki, bunun körelmesine duyarsızlık diyebiliriz. Bu duyarsızlığın oluşmasındaki en temel etken ise, bir kerecikten bir şey olmaz denilerek yapılan hataların ikinciye yol açması ve özellikle zamanla alışkanlık haline gelen hataların vicdanî muhasebeyi felç etmesinde yatar. Kendini devamlı koruma altında tutan kontrollü bi insanın vicdanî düzeyi ile hataları alışkanlık haline getirmiş bir vicdanın yaptırımı tabi ki farklılık arz eder. Burada vicdan ve ahlak ilişkisi noktasında söylenilebilecek en önemli nokta birey ilkelerinden ne kadar az taviz verirse vicdanî kalitesini de o nispette muhafaza 64 eder. Bu anlamda vicdan ve buna bağlı olarak ahlakî gelişim dinamik bir süreçtir ki, bu da insanın ahlak ve vicdan yolculuğunun duraksız olduğunu gösterir. Psikoloji'de Ahlak'a Kuramsal Yaklaşım Modelleri Kuramsal bakış açıları dikkate alındığında, ahlakın temelde üç farklı bakış açısıyla tanımlandığını söyleyebiliriz Bunlardan biri ahlakı belirli bir toplumun kuralları, gelenekleri ve değerleri ile eş anlamlı gören psikoanalitik bakış açısıdır. Bu bakış açısında, ahlakî kodlar toplumsal standartlara ( süper ego) eşittir ve kültürden kültüre farklılık gösterir. Süper ego ‘yu oluşturan bu standartlar toplumdan çocuğa anne ve babası yolu ile aktarılmaktadır. Bu kuramsal bakış açısı, ahlakı bireye empoze edilen toplumsal kontrol olarak kabul eder (Kaya, 2011 152). Bir diğeri bilişsel gelişim bakış açısıdır. Bilişsel gelişim bakış açısı, ahlakı tüm insanlık için belli evrensel ve tarihsel olarak transfer edilen ilkelerle eş anlamlı görmektedir. Bu ilkelerle belirli bir kişiye ya da kültüre özel ahlaki kodlardan üstündür. Ahlakın adalet gibi, tüm ahlaki yargıların temelinde yatan evrensel ilke olduğu düşünülür. Bu kuramsal bakış açısı ahlakı, kişide tecelli eden felsefi ilkeler olarak kabul eder ( Kaya, 2011 149-195). Etkileşimsel, sosyoanalitik ve personolojik bakış açıları, ahlakı bir kişinin diğer kişilerle etkili ilişkiler içine girebilmek için geliştirdiği değerler, standartlar, inançlar ve ilkeler ile eş anlamlı görürler. Ahlak bireyin düşünce ve davranışlarının bir toplumsal bağlamdaki meşruluğunu ve uygunluğunu kontrol ettiği kişisel kurallar setidir. Ahlak kişinin içinde gelişir, kişilik ve kişiler arası toplumsal etkileşimler ile şekillenir. Sözü edilen bu bakış açıları sırasıyla, ego süreçlerinin, kişilik özelliklerinin ve toplumsal beklentilerin kişilerin ahlaki yargılarını ve davranışlarını etkilediğini ileri sürmektedirler. Bu kuramsal bakış açıları ahlakı kişiler tarafından oluşturulan kişisel ahlaki kurallar olarak kabul eder (Yetim, 2001 204). 65 Psikolojide Ahlak Gelişimi Ahlak gelişimi, bir kişinin ahlaki inançlarının zamanla değişmesidir. Ahlak gelişimi belirli ahlaki düzeyler içerir. Ahlaki düzey, bir kişinin belirli bir zamanda sahip olduğu ahlaki inançlarına ilişkin incelikli düşünce ve davranışlarıdır. Ahlaki düzey ahlaki yönelimden etkilenir. Ahlaki yönelim bir kişinin herhangi bir zamandaki ya da genel olarak tüm zamanlarındaki hâkim olan ahlaki inancıdır. Ahlaki yönelim ahlaki yargılara temel oluşturur. Çünkü ahlaki yargılar ahlaki inançlara dayalı olarak yapılır. Ahlaki yargı, doğru ve yanlışın ahlaki inançlara dayalı olarak değerlendirilmesidir. Ahlaki yargılarda bulunurken ahlaki gerekçelendirmelere başvurulur. Ahlaki gerekçelendirme ahlaki inançlara dayalı bilişsel etkinliktir. Ahlaki inançlara dayalı davranışlara ise, ahlaki davranış denir (Şişman, 2012 147-150). İçinde yaşanılan toplumun, bireyden uymasını beklediği bazı kurallar vardır. Bu kurallar, bireyin başkalarıyla olan ilişkilerinin biçim ve düzeyini belirler. Birey, bu kuralları içselleştirerek toplumla uyumlu ve barışık bir yaşam sürer. İşte ahlak gelişimi, bireyin yaşamında değer verdiği kuralları geliştirmesi, içselleştirmesi sürecidir. Ahlak gelişimi birey açısından toplumun değerlerine körü körüne uymanın ötesinde topluma etkin bir uyum sağlamak için bir değerler sistemi oluşturma süreci olarak tanımlanır (Onur, 2008 172). Ahlak gelişimi de diğer gelişim alanlarında olduğu gibi, belli aşamalar izler. Diğer gelişim alanlarındaki gelişmelere paralel bir ahlak gelişimi söz konusu olur. Ahlak gelişimi konusunda da psikolojide bazı kuramlar oluşturulmuştur. Bu konuda akla gelen en önemli isimlerden birisi, Kohlberg'dir. Kohlberg, insanlarda ahlak gelişim düzeyini üç düzeyde ele almaktadır. Ayrıca bu üç düzey aşama içinde altı aşamanın yer aldığını belirtir. Bu düzeyler şöyledir (Kaya, 2011 167- 181)  Gelenek öncesi düzey  Geleneksel düzey  Gelenek sonrası düzey 66 Gelenek Öncesi Düzey Bu düzeyde dış çevredeki kurallar önemlidir. Çocuklar, yaşamış olduğu toplum ve kültür tarafından kabul edilmiş ölçütlere göre hareket eder. Bu düzeyde, ahlak gelişiminde yer alan altı aşamadan ikisi yer almaktadır 1. Aşama Bağımlı Ahlak bu düzeyde çocuklar, cezayla desteklenmiş kuralları çiğnemekten kaçınmakla birlikte itaat etme eğilimindedirler. 2. Aşama Araçsal Amaç Bu dönemde çocuklar kendi çıkarlarına uygun düştüğü müddetçe, kurallara uyma eğilimindedirler. Genelde benmerkezcilerdir. Geleneksel Düzey Bu düzeyde birey için yakınındaki insanların, grupların, toplumun beklentilerinin dikkate alınması söz konusudur. Gelenek önceki düzeydeki ben merkezli düşünme yerine diğer gamlık gelişmekte, çocuk grubun, toplumun çıkarı için kendi çıkarlarından özveride bulunabilmektedir. Ahlak gelişiminin üçüncü ve dördüncü aşamaları da bu düzeyde yer almaktadır. 3. Aşama Kişilerarası Uyum Bu aşamadaki çocuk, çevresindeki insanların beklentilerine göre hareket eder, olup bitenlere onların gözüyle bakabilir. Çocuk için başkalarına yardımcı olma, onları mutlu etmeye çalışma, böylece başkaları tarafından kabul edilme ve onaylanma önemlidir. 4. Aşama Toplumsal Sistem bu aşamada çocuktan, otoriteye ve toplumsal sisteme uygun davranışta bulunması beklenir. Artık çocuk için arkadaş gruplarının kuralları, yerini toplumsal kurallara ve yasalara bırakmıştır. Gelenek Sonrası Düzey Bu düzey, başkalarından bağımsız olarak, bireyin kendine özgü ahlak ilkelerini ve değer sistemini oluşturduğu düzeydir. Ahlak gelişiminin beşinci ve altıncı aşamaları da bu düzeyde yer alır. 5. Aşama Toplumsal Sözleşme Bu aşamada birey, insanların değişik değerlere ve fikirlere sahip olduklarını bilir. Toplumda belirlenmiş yasaların ve önem verilen değerlerin, sadece o topluma özgü ve göreceli olduğunun farkındadır. Yer geldiğinde düşüncesindedir. yasaların demokratik yollardan değiştirilebileceği 67 6. Aşama Evrensel Ahlak İlkeleri Bu aşamada birey, kendi seçtiği ahlak ilkelerini takip eder. Bu ilkeler, genellikle temel insan hakları, adalet ve eşitlik gibi evrensel değerlere dayanır. Yasalar bu ilkeleri çiğnediğinde birey yasalara uymayabilir. Yukarıdaki bilgilerden yola çıkılarak, genel olarak denilebilir ki, psikolojide ahlakî gelişimin olabilmesi için insanın öncelikle temel ihtiyaçlarının fizyolojik ve psikolojik anlamda belli bir düzeye gelmesi gerekmektedir. Bu ihtiyaçları karşılanmayan insanların, ahlakî gelişimi karşılanan bireylere göre daha zor görünmekte veya gelişim sağlanabilse bile bu ahlakî vasıfların belki içselleşmekten uzak menfaat yönelimli olabileceği düşünülebilir. Birey gelişemediği katmanlardaki zayıflıklarını telafi edebilmek adına ahlakı kullanabilir. Bu doğrultuda ortaya çıkan tabloda içselleşmemiş ahlak tabloları karşımıza çıkabilir. Sonuç olarak diyebiliriz ki, bireyin ahlakî bilinç kazanmada en önemli rol bu basamakların doyurulma noktasıdır. Sosyoloji Ahlak İlişkisi İnsan her şeyden önce ve en mühim vasfıyla ahlaki bir varlıktır. Ahlak ise, daha ziyade toplumsal konum içinde yerini bulur. Birey ahlakî boyutunu toplum içinde ifşa eder. İnsanın bireysel bir varlık olduğu, öbür yandan başkaları ile birlikte bulunulan bir toplum varlığı olduğu düşünülürse ahlakın temelinin de bu birey toplum bağlantısında ortaya çıktığı görülecektir. (Süslü, 2006 23 ) Daha önce vicdanın gelişimi ve ahlak anlamında bireysel işlevselliğinden bahsetmiştik. Ancak, vicdanî sistem oluştururken bu yapılanmanın kaynaklarından bahsetmemiştik. Bu anlamda olaya bakıldığında vicdan aslında ne tamamıyla doğuştan bir manevi varlık, ne de sonradan kazanılmış benimsenmiş bir davranıştır. Vicdan bu yönüyle her çağda mevcut olan adetlerin nefsimizdeki yansımasından başka bir şey değildir, her fert çağının ahlakını kendine göre vicdanında bulur. Her vicdan toplumsal yapının terbiyenin, verasetin tesiri altında ahlak kanunu başka 68 açıdan görür. Bir kimse vatani ahlak kaidelerini aile ahlakındakine göre daha şiddetli duyabilir. Bir başkası ise, merhametin telkin ettiği vazifelerden daha çok sosyal adalete alaka gösterebilir. Bu da bize gösteriyor ki bireysel vicdanın yalnızlığına ve tekliğine bakarak, vicdanın toplumsal kaynağını inkâr edemeyiz (Süslü, 2006 23). Bu durumda Sosyal Ahlak , toplum içerisindeki ferdin yine topluma karşı yapmakla yükümlü olduğu vazifeleri ve ahlaki kurallar içerir. Örneğin E. Durkheim kişisel ahlaki davranış konusunda toplumun belirleyici ve sınırlayıcı bir fonksiyonunun olduğu görüşündedir. Durkheim'e göre ahlaki bir şekilde davranmak demek kolektif çıkarlar adına davranmak demektir. Bir yandan ahlaki eylem duyarlı ve canlı varlıkların işine yaramak durumundayken, daha özelinde vicdanı olan bireye hizmet etmekle yükümlüdür. Ahlaki ilişkiler vicdanlar arası ilişkilerdir. Vicdanlı bireyin dışında ve üstünde yer alan diğer bireyler vardır. Böylece Durkheim toplumu vicdanı olan bir varlık olarak tanımlamış, vicdanı gerçekleşmiş olduğu ölçüde aileden vatana ya da insanlığa doğru artan bir grup olarak algılamıştır. (Süslü, 2006 24) Burada toplumdan bireye doğru bir yöneliş bulunmaktaysa da sonuç olarak ister birey ister toplum, ahlakın bizzat içinde yaşayan organizmalardır ki onları birbirinden ayrı tasavvur etmek bile güçtür. Toplum insana öyle ya da böyle bir değerler sistemi sunmaktadır. Bu sistemin dayanakları elbette tartışmaya açıktır ancak mesele şu şekilde özetlenebilir ki her toplum belli bir ahlak sistemini bünyesinde bulundurur, sosyoloji de burada toplumların ahlakî sistemine şahit olur, açıklamaya çalışır ancak, herhangi bir değerlendirmede bulunmaz. Ahlak ve sosyoloji ilişkisinin profildeki resmi budur. Ahlak Hukuk İlişkisi Öncelikle hukuk kavramına açıklık getirirsek hukuk, bireylerin dışa yansıyan davranışlarının düzenlenmesi olarak, siyasi egemen iktidar tarafından belirlenen kurallardan oluşur. Bu kurallar, kanun koyucular tarafından belirlenir ve mahkemelerce de uygulanır. Hukuk bireyler arası ilişkileri düzenler ve hukukun 69 amacı, adalet ilkesine dayanarak, toplumsal düzeni kurarak, güvenliği sağlamak ve bireylere ilişkin adalet ilkesinin gerçekleşmesini sağlayacak ortamı oluşturmaktır (Kılıç, 2007 233-234). Ahlak ve hukuk, birey ve toplum hayatının vazgeçilmez iki temel öğesidir. Öncelikle ikisi de normatiftir. Ayrıca ikisi de değerler alanıyla ilgilidir. Ahlak gibi hukuk da iyi fiilleri emreder, kötü fiilleri yasaklar. Denilebilir ki, hukuk, müeyyideleri maddîleştirilmiş bir ahlak düzenidir. Toplumsal bir yapının, mevcut ahlakî kurallarla yetinmeyip hemen hukukî bir düzenlemeye ihtiyaç duyması, ahlakın hukuka olan ihtiyacını göstermektedir. Ahlaki içerikten yoksun bir hukuk düşünülemeyeceği gibi, mevcut ahlak sistemleri ile çatışan bir hukuk da çatışmanın şiddeti ve boyutları nispetinde fonksiyonel olmaktan uzaklaşır (Kiraz, 2007 39). Ahlak ve hukuk birlikteliğinde hukuk aslında ahlakı destekleyici hatta yaşanılır kılma gibi bi özelliğe sahiptir. Hukuk bu anlamda bireylerin özgürce eylemde bulunacakları bir alanı mümkün kılar ve bu alanı da koruması altına alır. Bireyler, hukuk sayesinde özgürce eylemde bulunabilecekleri bir alanda ahlaka uygun kararları oluşturup gerçekleştirme imkânına sahip olurlar. Ahlak ve hukuk özdeşliğini savunan tüm bu yaklaşımların yanı sıra bu ikisi arasındaki farklılıkları vurgulayan yaklaşımlar da mevcuttur. Buna göre ise ahlak kuralları toplum hayatı içinde varlığını sürdürürken, toplum ise büyük bir özen ve istekle ahlakî kural ve ilkeleri korumaya çalışır. Ve ahlak kurallarını hukuk kurallarından ayıran bir diğer husus da değişme faktörüdür. Sözgelimi kanun koyucular belli bir tarihten itibaren bir eylemi suç sayan kanunun çıkarabilirler, ya da suç sayılan bir fiilin suç olmadığını açıklayabilirler. Ahlak kuralları ise, kolay kolay değiştirilemez ve sosyal süreç içinde çok ağır bir şekilde gelişip gerçekleşir. Diğer yandan hukuk çok içsel hissedişlerle değil, dışa yansıyan davranışlarla ilgilidir. Hukuksal açıdan bir davranış, dışa yansıdığı ölçüde hukuksal bir ifade kazanır. İçsel davranışlar ise ahlakın ilgi alanındadır. Hatta ahlak öncelikle içten gelen yaptırımlara dayanır. Eylemin objektif yanına dış dünyada meydana getirdiği olaylara hukukun normu uygulanırken hukuk dışa ahlak ise, içe dönük bir yaptırım olarak karşımıza çıkar (Kılıç,2007 236). 70 Bu ikisi arasındaki bir diğer fark ise, hukuk sadece kanuna aykırı davrananları cezalandırdığı halde ahlak ona itaat edenleri ödüllendirir. Hukukta söz konusu olan cezalar, bireye dıştan gelen bir yaptırımla verilirken ahlakın ödül ve cezası hem dışsa hem içseldir. Hukuk çoğunlukla davranışların biçimsel uygunluğuna öncelik verirken ahlak, davranış sahibinin niyetini göz önünde bulundurur. Bununla beraber, hukuk da, insan davranışlarının özellikle suç olarak değerlendirilen fiillerin ortaya çıkmasına etken olan sebepleri sorgulayarak, suç teşkil eden fiilin kasten mi veya tedbirsizlik ve dikkatsizlikle mi meydana geldiğini göz önünde bulundurur. Davranışların arkasında yer alan niyetlerin sorgulanması büyük ölçüde, ahlakın içeriğinde yer alan bir öğedir. Hukuk ulusal bir nitelik taşırken, ahlak görünürde toplumdan topluma farklılıklar göstermekle beraber, ideal anlamda evrenseldir (Çağrıcı,1985 24). Hukuk kurallarının yerine getirilmemesi durumunda devlet yaptırım uygularken ahlak kurallarının yerine getirilmemesi durumda ise, toplumun kendiliğinden bir tepkisi görülür. Mahkemede yalan yere tanıklık eden kimseye hukuki yaptırım uygulaması ile, yalan söyleyen bir kimsenin toplum tarafından kınanması bunun en canlı örneğidir. Sonuç itibariyle, ahlak ve hukuk arasında ortak özellikler bulunduğu gibi birbirlerinden ayrıldıkları noktalar da bulunmaktadır. Ancak, ahlaklı olmak ve ahlaklı davranmak ayrı şeylerdir hukuk bir bakıma kişinin bireysel anlamdaki içsel fonksiyonuna değil yani ahlaklı olmasına değil ahlaklı davranmasına bakar ahlak ise, içsel bir yöneliştir ancak, toplumsal açıdan bakıldığında kişinin dışsal davranışlarındaki pozitiflik daha ziyadesiyle önem arz eder. Bu noktada ahlakın uygulamaya konulmasında hukuk destekleyici bir faktördür. Ahlak ise, hukukun bir anlamda insan doğasına uygunluğunu teşhis etmek üzere hukuka destektir. Bu anlamda her ne kadar farklılıklar bulunsa da, her ikisi de birbirine destekleyici figüranlar içermektedir. Ahlaksız hukuk olamayacağı gibi, hukukun olmadığı yerde asayişin buna bağlı olarak ahlakî yaşantının gerçekleşebileceği yaşantı alanı bulmak da güç olacaktır. Hukuk en azından ahlaktan yoksun insanların ahlakî yaşayışa engel olacak şekilde, örgütlenmelerini önlemeye çalışarak topluma güvenilir bir yapı kazandırmaya çalışır ve bu yönüyle ahlakta toplumda yaşanılabilirliğine devam etmiş olur. 71 2.3. Mutluluğun Temellendirilmesi Mutluluk kavramı, kesin ifadelerle tanımlanabilecek veyahut tek bir cümleyle özetlenebilecek bir kavram değildir. Yukarıdaki bölümde ahlak ele alınırken ahlakın temellendirilmesinde, mutluluk kavramının ne denli öneme sahip olduğunu görmüş bulunuyoruz. Ancak mutluluk sadece felsefe yahut ahlak ile ilintili bir kavram olmaktan çok ötedir. Bu anlamda mutluluğu başlıca ele aldığımız bu bölümde genel anlamda mutluluk algısı felsefede mutluluk ve tabii psikoloji bağlamında mutluluk ne anlam ifade ettiğine genel hatlarıyla değineceğiz. Öncelikle dediğimiz gibi, mutluluk üzerine birçok tanım mevcuttur. Bu tanımlar daha ziyade bir bakış açısı yahut algıdaki farklılıklar temel alınarak ifade edilmektedir. Aşağıda bu genel tanımlara yer vereceğiz. Mutluluk, bütün özlemlere eksiksiz ve sürekli olarak ulaşılmaktan duyulan kıvanç durumu, mut, olgunluk, kut, saadet, bahtiyarlık olarak tanımlanabilir (Doğan, 1994). Bireysel mutluluk, kişinin kendi yaşamını değerlendirmesi ve yargı bildirmesidir. Bu bakımdan mutluluk, yaşam doyumu, aile doyumu, depresyon ve sıkıntının yokluğu, olumlu duygulanım ve duygu durumları gibi çok sayıda değişkeni kapsar. Mutluluk geçici bir durum değildir çok uzun süreli duygulanımlardır (Yetim, 2001 133). Mutluluk üç cinstir Birincisi nefsanî mutluluklar, ikincisi bedeni mutluluklar, üçüncüsü ise toplum ve toplumsallaşma ile ilgili olan toplumsal mutluluklardır. Nefsanî mutluluklar ahlakın terbiyesi ilmi, mantık, matematik, doğa ilmi ve metafizik ilmidir. Dolayısıyla, nefsani mutluluğun yararının her iki cihanda çabuklukla meydana gelmesi için öğretimin bu sırayla olması gerekir. Bedeni mutluluklara gelince o, bedenin halinin düzenlenmesini açıklayan ilimlerle gerçekleşir örneğin tedaviler, sağlığın korunması ve tıp. Toplumsal mutluluğa gelince ise o, milletin, devletin, yaşam işlerinin ve toplumun halinin düzenlenmesiyle 72 ilgili ilimlerdir. Örneğin fıkıh, kelam, hadis, Kur'an, tefsir, edebiyat vs. dir (Tûsi, 2013 134-135). Felsefede Mutluluk Ahlaki davranışlarımızın en son gayesini bizatihi ve en yüksek iyi olan mutluluk olarak belirleyen başka bir ifadeyle, insan eylemlerinin son ereği olarak mutluluğu gören gayeci ahlak (teleolojik ahlak) anlayışlarına, aynı zamanda mutlulukçu (Eudaimonist) ahlak öğretileri denir. Bütün Antikçağ ahlak felsefesi, Eudaimonism karakterlidir. Bunu Demokritos'a kadar geri götürebiliriz. Yunan aydınlanmasında sofistlerde, Sokrates'e, Sokrates'ten sonraki okullarda etik hep eudaimonist karakterli kalmıştır. Eudaimonism bütün felsefe tarihi boyunca çeşitli biçimlerde ortaya çıkmıştır. Ancak, bu mutluluğa nasıl erişilebileceği konusunda yolların ayrıldığını görmekteyiz. Bazen bu mutluluk (eudaimonism) hazcılık (hedonizm) olarak ifade ediliyor. Bunun da en tipik örneğini Aristippos'ta buluyoruz. Ona göre haz (hedon) biricik iyi olandır, hayatın amacı da en yüksek hazza erişmektir en yüksek haz da en yoğun hazdır. Epikuros'ta ise, en yüksek haz en yoğun olan değil, sürekli olan, bütün yasam boyunca sürebilecek olan hazdır ruhun sarsılmazlığı olan mutluluk en yüksek değerdir. Stoa felsefesinde de mutluluk erdemle özdeştir. Burada hedonizm ortadan kalkar haz bir duygulanımdır, duygulanımlar ise, insanda aşağı olan, insanı körleştiren, yenilmesi gereken şeylerdir. Mutluluk kendine egemen olmada ortaya çıkar (Bircan, 2001 21-29). Platon (Eflatun) mutluluğu erdem ile açıklar. Ona göre, aklın erdemine uyan ve adaleti gerçekleştiren bir insan, fani yönünün ağırlığından kurtularak ölümsüz olan yönünün yetkinleştirerek olabildiğince Tanrı'ya benzeyip mutlu olur. Kısaca O'na göre mutluluk doğruluk ve adaletten, mutsuzluk da ölçüsüzlük ve adaletsizlikten doğar (Akarsu, 1982 110). Mutluluğu en yüksek ve özü itibariyle tercih edilen bir iyi ve son gaye onun dışındaki her iyiyi ona ulaşmanın araçları olarak gören Aristoteles' göre mutluluk 73 ruhun akla uygun davranışta bulunması veya ruhun erdeme uygun etkinliğidir. Bu konuda Aristoteles ile aynı görüşte olan Farabi'ye göre ise, iyi şeyler arasında en iyi olanın, tercih edilenler arasında en çok tercih edilenin ve insanın yöneldiği gayenin en kâmil olanı mutluluktur. Çünkü mutluluk hiçbir zaman başka bir şeyden dolayı değil, kendisinden dolayı tercih edilmektedir. İşte bu niteliği de onun, tercih edilen şeyler içerisinde, en çok tercih edileni, en büyüğü ve en yetkini olduğunu göstermektedir (Bircan, 2001 27). Genel olarak İslam filozoflarımıza göre ise gerçek mutluluk, yetkinliğini tamamlamış aklın, insana özgü nâtık nefsin mutluluğudur. Kendi kendine yeterli ve özünden dolayı başka bir şeye vasıta olmayan bu mutluluk tam olarak öteki dünyada kavuşulacak bir mutluluktur. Çünkü yetkinleşme, nefs bedenden ayrılıncaya kadar devam eden bir süreçtir. Dolayısıyla en son yetkinlik de ancak ölümden sonra gerçekleşecektir. Psikolojide Mutluluk Mutluluk tek boyutlu bir yapı değildir. Mutluluğun, olumlu duygulanım, olumsuz duygulanım ve yaşam doyumu olmak üzere üç önemli boyutu vardır. Mutluluğun olumlu duygulanım boyutunda neşe, heyecan, gurur, ümit, ilgi ve güven olumsuz duygulanım boyutunda kaygı, umutsuzluk, güvensizlik, mutsuzluk, hayal kırıklığı gibi duygular yer almaktadır. Yaşam doyumu boyutunda ise kişinin iyi oluşuna dair bilişsel değerlendirmeleri yer almaktadır (Yetim, 2001 135-138). Duyguların mutluluk için odak noktada olması, çeşitli açılardan açıklanmaktadır. Öncelikle insanların tüm yaşamları boyunca çeşitli duygular yaşadıklarını ve yaşanan tüm duyguların olumlu ve olumsuz olmak üzere hazsal bir karşılığı (hoş veya nahoş) olduğu söylenebilir. Duygular, süre giden yaşantının hoşluğunu veya nahoşluğunu belirlediğinden, bireyler ne kadar iyi olduklarını değerlendirirken çoğunlukla duygularından söz etmektedirler (Yetim, 2001 135). 74 Mutluluk kavramı anlık ruhsal durumlarla değil daha uzun dönemli duygularla ilgilenmektedir. Kişilerin ruhsal durumları her yeni olay karşısında değişikliğe uğramasına rağmen, öznel iyi oluş araştırmacıları kişilerin daha geniş zaman dilimindeki genel ruh durumu ile ilgilenmektedirler. Çok zaman, anlık mutluluklar kişiyi uzun dönemli öznel iyi oluş ile aynı sonuca götürmemektedir. Bu nedenle öznel iyi oluş araştırmaları kısa süreli duygulardan ziyade uzun süreli iyilik halinde hissedilen duyguları konu edinmektedir (Toprak, 2014 25). İnam'a göre de, mutluluk ve mutsuzluk duyguların yaşandığı çerçevedir. Mutluluk psikolojik bir durum bir hal değil bir karakterdir. Mutluluk eski Yunanca'da evdaimonia yani iyi enerji ya da ruhsal güç anlamına gelmektedir. Kısaca içimizin iyi olması, gönül ferahlığı anlamındadır. İyi insan iç dünyası güçlü insan demektir. İç dünyamızın, düşünce ve duygu dünyamızın bağımsızlığı, insanlarla kurduğumuz ikili ilişkilerin, toplumsal ilişkilerin özgürleştirilmesinde katkısı olan bir güçtür, mutluluk. Mutluluk, yaşamaya hazır olmadır, geçmişi üstlenip eleştirme, eleyip yorumlama, geleceğe doğru yürüyebilme durumudur. Mutluluk, edilginlik, uyuşukluk değil tembellik hiç değildir. Kendini gerçekleştiremeyen, düş kuramayandan, görüşlerini açık açık dile getiremeyenden mutlu karakter olmaz. Mutsuzluk yaşama beceriksizliğidir. Mutsuz karakter yaşamın olanaklarını yaşayamaz, yaşama kendini bırakamaz. Mutsuz bir karaktere sahipsek, mutsuzluk gücümüzü düşürür, yapabileceklerimizi yapamayacak hale geliriz (Yıldız, 2012 445). Yine İnam'a göre karakter ise psikolojik değil, ahlakî bir özelliktir. Dürüstlük, sözünde durma, yalan söylememe gibi mutluluk bir karakterdir. İnsanı anlatırken mutlu ya da mutsuz insandan söz etmeyiz. Buradaki m utluluk mutsuzluğu da içine alıp yoğuran bir karakter mutluluğudur. Gelip geçici bir hal değil, bir karakter oluveren mutluluk bize yaşam boyu destek olacak güçtür. Karakterimiz mutluluk karakteri ise gelip geçici mutsuzluklarımızı, bir simyacı gibi mutluluğa dönüştürmeye çalışırız. Dünyaya bir bakış biçimi bir yaşam biçimi oluveren mutluluk, ağır bir sorumluluktur. Mutluluk bir bilgi işidir fark etme, ayırt etme, yargılama ve düşünebilmedir ve dürüstlük ile başarılır. Mutluluk sahip olduğun yeti 75 ve yetenekleri yerine getirmektir, icra etmektir. Dolayısıyla etkin bir yaşamdır (Yıldız, 2012 450). Tarhan'a göre, ise mutluluk daha ziyade bireyin toplumsallaşma süreciyle ifade edilmiştir. O'na göre, insanın mutluluğu yakalamasında iki temel adım vardır. Birinci adım kişinin kendini tanıması, duygularını far edip yönlendirmesi ve bunlar yardımıyla harekete geçmesidir. İkincisi ise, diğer insanlarla iletişim kurması ve böylelikle karşı tarafın duygularını fark etmesidir. Mutluluğu yakalamak doğru iletişime bağlıdır. Çünkü hiç kimse tek başına mesut olamaz (Tarhan, 2013 105109). Yine Tarhan'a göre, mutluluğun engelleyen durumlardan ilki yanlış alışkanlıklardır. Özellikle çocukluktan itibaren getirilen hatalı düşünce kalıpları ya da zihinsel şemalar, mutluluğun önündeki en büyük engellerden biridir. O'na göre, insanda acıdan kaçma eğilimi vardır. Batılı bilim adamları insanı bağımlılığa iten üç temel genetik eğilimden bahseder. Bunlardan ilki beyinde depominerjik sistemle çalışan yeniliği arama davranışıyla ilgilidir. İkinci eğilim serotonerjik sistemle yürüyen zarardan kaçma yönündedir. Üçüncü ise ödül bağımlılığıdır ve insanın hoşuna giden, zevk aldığı şeylere bağlanmasını ifade eder. İnsanın mutluluğunda bu meyillerin doğru merkeze yönlendirilmesi esastır. Yoksa maceraya girer. Hatta bir kişinin kendini değiştirme, geliştirme, radikal olma hali hep bu durumlarla alakalıdır (Tarhan, 2013 105-109). Psikolojik gereksinimlerin doyumu da mutluluk üzerinde etkiye sahiptir. Bireyin iyi olma durumunun günden güne, zamandan zamana ve mekândan mekâna nasıl değişiklik gösterdiğini araştıran çalışmalar bulunmaktadır. Bireyin iyi olma durumundaki bu farklılaşma, bireyin günlük yaşamında temel psikolojik gereksinimlerini karşılanıp karşılanmadığıyla açıklanabilir. Eğer bireyler bu ihtiyaçlarını doyurabilirlerse, tam olarak fonksiyonda bulunabilirler ve gelişim gösterebilirler. Ancak gereksinimlerin doyumu engellenirse, bireylerin ruh sağlıkları bozulur ve tam olarak fonksiyonda bulunamazlar (Toprak, 2014 33). Bu bağlamda insanın temel ve psikolojik ihtiyaçları bağlamında belli kuramlar ortaya atılmıştır. Örneğin Maslow' a göre insanın ihtiyaçları fiziksel 76 ihtiyaçlar, güvenlik ihtiyacı, ait olma ve sevgi ihtiyacı, saygı ihtiyacı ve kendini gerçekleştirme ihtiyacı diye sıralanmaktadır. Bireylerin ihtiyaçlarını karşılamak amacıyla harekete geçtiğini belirten Maslow, ihtiyaçları önem sırasına göre sınıflayarak bir ihtiyaçlar hiyerarşisi oluşturmuştur. O'na göre, bireyler öncelikle ihtiyaçlar hiyerarşisinin alt sıralarındaki temel ihtiyaçlarını karşılamaya güdülenmektedir. Alt basamaktaki ihtiyaçlar belirli ölçüde karşılandıktan sonra birey daha üst sıralarda bulunan ihtiyaçlarını karşılamak için güdülenmektedir (Sarıtaş, 2001 35). Maslow' un bahsettiği ve hiyerarşik bir düzene koyduğu ihtiyaçlar geniş anlatımıyla şu şekilde sıralanmaktadır (Deniz, 2012 348-353) Fiziksel İhtiyaçlar Açlık, susuzluk, yeme, içme gibi yaşamı sürdürmeyi sağlayan ihtiyaçlardır. Fizyolojik ihtiyaçlar giderilmediğinde, organizma üzerinde baskı yaparak, başka güdülerin harekete geçmesini engellemektedirler Güvenlik İhtiyacı Birey kendinin tehlikeden uzak ve güvende olduğundan emin olmak istemektedir. Güvenlik ihtiyacı, devamlılık, bağlılık, emniyet, korkutulmamak vb. gibi durumlardan oluşur. Sağlıklı bir insan herhangi bir tehlike anında bu basamağa geri dönmektedir. Maslow bunun gerileme mekanizmasının özel bir biçimi olduğuna inanmamaktadır (Deniz, 2012 348). Sevgi ve Ait Olma İhtiyacı İnsan bir toplumun bir üyesi olarak kabul edilme ihtiyacı duymaktadır. Birey kabul edilme ihtiyacını tatmin ettikten sonra, kendisi olarak tanınma, kabul edilme arayışına girmektedir (Toprak, 2014 34). Kendine Saygı Duyma Birey başkaları tarafından tanınma ve onaylanma ihtiyacında olmaktadır. Saygı ihtiyacı karşılandığı zaman, bireyin kendine olan güveni artmaktadır ve kendini değerli hissetmektedir. Bu ihtiyaç kullanılmazsa veya yeteri kadar doyurulmazsa birey kendini aşağılık, değersiz ve güçsüz hissetmektedir (Ulusoy, 2004 55). 77 Bilme-Tanıma İhtiyacı Bu ihtiyacın insanın bilgiyi anlamlı hale getirme ihtiyacıyla bağlantılı görülmektedir. İnsan çevresinde olup biteni bilmek istemektedir. Merak burada temel hareket noktası olmaktadır ( Toprak, 2014 35). Estetik-Entelektüel Eriş İhtiyacı İnsanlar güzel şeyleri sevmekte, temel ihtiyaçlarından sonra güzelliğe önem vermeye başlamaktadır. Birey her zaman anlama ve araştırma ihtiyacı duymaktadır. Birey kendisini ve çevresini anladıkça, soyut nitelikte olan estetik olanlara yönelmeye başlar (Toprak, 2014 35 ). Kendini Gerçekleştirme Bireyin kendi yeteneklerini sonuna kadar kullanarak istediği yere gelebilme ve hedeflerine ulaşabilme isteği ve çabası olarak tanımlanmaktadır Birey, demokratik bir ortamda, kendi yeteneklerini dolu dolu kullanma ve üretme gereğini duymaktadır. Bu ihtiyacın ortaya çıkabilmesi için diğer tüm ihtiyaçların giderilmesi gerekmektedir. Kendini gerçekleştirme ifadesi burada, bir ihtiyacını kendi başına karşılayabilme, kendi imkânları ve gücüyle yaşayabilme ve bunların her birinin sürekli olarak bireyde bulunması anlamında kullanılmaktadır. Maslow' a göre bir birey bütün ihtiyaçlarını karşılamış olsa bile, kendi doğasını ifade edinceye kadar rahat ve mutlu olamamaktadır (Deniz, 2012 351). Bir diğer ihtiyaçlar hiyerarşisi oluşturan Murray'a göre ise, bireyde yirmi ihtiyaç bulunmaktadır. Kabul etme, başarı, dostluk, saldırganlık, bağımsızlık, karşıt tepki kurma, savunma, yüceltme, hükmetme, kendini sergileme, zarardan kaçınma, vericilik, küçük düşmekten kaçınma, düzen, oyun ve eğlence, reddetme, cinsellik, zevk, yardım alma ve öğrenme olarak sıralanmaktadır. Sıralanan bu ihtiyaçlar her bireyde değişik yoğunlukta ve derecede bulunmaktadır (Toprak, 2014 38). Psikolojide Mutluluk Kuramları Literatür incelendiğinde, mutluluğu açıklayan pek çok kuram göze çarpmaktadır. Bu kuramlardan ilki Sabit Nokta Kuramı dır. Bu kurama göre, 78 bireylerin mutluluklarının sabit bir düzeyi vardır. Bireylerin mutlulukları uzun süreli olarak ele alındığında, mutluluklarının bir kararlılık gösterdiği görülür. Bu kararlılığın en önemli belirleyicisi genetiktir. Genetik olarak, bireyin mutluluk düzeylerinde çok az değişiklik olur. Bireyin mutluluk düzeyleri çeşitli yaşam olaylarından etkilenerek değişse bile, bir zaman sonra sabit noktalarına geri dönecektir (Toprak, 2014 38). Uyum Kuramı na göre, bireyler başlangıçta yeni koşul ve olaylara tepki gösterirler, fakat zamanla olaylara ve koşullara alışırlar ve başlangıçtaki seviyelerine geri dönerler. Bireyler olayların olumlu ve olumsuz olma durumlarına göre mutlu ya da mutsuz olurlar, fakat zamanla, oluşturulan etki gücünü kaybetmeye başlar. Bireyler olumlu koşullara uyum sağladıkları için mutluluk halleri uzun sürmez, aynı şekilde bireyler olumsuz koşullara da uyum sağlayabildikleri için mutsuzluk halleri de uzun sürmemektedir (Yetim, 2001 204-206). Akış Kuramına göre ise, bir insanın dışarıdaki gerçeklikte her ne olursa olsun, yalnızca bilincinin içindekileri değiştirerek kendini mutlu ya da mutsuz edebileceğine inanan bir kuramdır. Yani denebilir ki mutluluk, bilincin kişisel olarak kontrolü ile olanaklı bir durumdur sabır, cesaret ve mücadeleye dayalı güçlü bir çabayı da beraberinde getirmektedir. Kişi sevdiği işlerle ya da hobilerle uğraşırken kendini dış dünyadan soyutlayıp tamamen uğraşısına odaklanır, bu da beraberinde kişinin sorunlarından belli oranda uzaklaşmasını getirir (Toprak, 2014 32 Yetim, 2001 206). Erek Kuramı da bir diğer öznel iyi oluş kuramıdır. Bu kuram, amaç ve gereksinim olmak üzere, iki boyutun üzerinde durmaktadır. Bireylerin doğuştan getirdiği ve sonradan kazandığı birtakım gereksinimleri vardır. Kişi bu gereksinimlerin farkında olsa da, olmasa da, bu gereksinimler karşılandığında mutlu olmaktadır. Amaçlar, bireylerin farkında oldukları özel isteklerdir. Bu istekler gündelik yaşam içinde gerçekleştirilecek bilinçli hedefleri, meydan okumaları ve kişisel projeleri içerir. Bu bağlamda denilebilir ki, birey amaçlarına ulaştığı oranda mutluluğa sahiptir (Yetim, 2001 208). 79 Sosyal Karşılaştırma Yaklaşımı Kuramı üzerinde önemle durulan bir yaklaşımdır. Birey, kendini
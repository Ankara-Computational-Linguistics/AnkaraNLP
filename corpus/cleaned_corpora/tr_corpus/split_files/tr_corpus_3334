olabilir, acaba kıyamet ne zaman gelip bu yozlaşmış yaratıkları yeryüzünden silecek tarzı düşünceler aklımdan geçti. Birkaç yılın ardından bu resme dönüp baktığımda ise düşüncelerimin ne kadar sığ ve tek boyutlu olduğunun farkına vardım. Bu sefer ilk gözüme çarpan kötülüğün içinde hâlâ hayatta kalmış iyilikti. Kıyamet anında bedenlerinden çok ruhlarının yanmasından korkan insanların belki de son nefeslerini iyilik adına vermeye çabalamaları kendime şu soruyu sorma ihtiyacı uyandırdı: ‘’Ben iyi bir insan mıyım?’’. Elbette kendi kendime verdiğim cevap bir yalandan ibaretti ama bu sefer yalanımın farkındaydım. Bu farkındalık içimde yıllardır durmadan yanan ateşe bir miktar su serpmiş ama onu söndürmeye yetmemişti. Artık biliyordum ki içimdeki ateşi bir daha yanmamak üzere söndürmeliydim. Gerçekten yapmam gerekeni anladığım o an bir kabustan uyandım ve hayatımı, kendimi değiştirmeye karar verdim. Hayatımı adeta sil baştan yazarken eski beni hatırlatacak her şeyi kendimden uzaklaştırdım, her şeyin merkezine ise başlarda zorlansam da sevgiyi koydum. Sevgi benim için uzun zamandır görmediğim çocukluk arkadaşım gibiydi, ondan yıllardır haber alamamış olsam da içimde bir yerlerde saklandığını hissediyordum. Her geçen gün içimdeki sevgi adeta yağmurlu bir günde bulutların arasından sıyrılıp insanın içini ısıtan güneş gibi kötülüğün gölgesi altındaki kalbimi aydınlatmaya başladı. İçimde bir yerlerde kış uykusundan uyanıp baharın cilvesiyle oynayan hayvanlar misali uzun zamandır görmediğim, yokluklarının farkına varamamış olsam da çok özlediğim duygular ortaya çıkıverdi. Yeni hayatım benim bile aklımın ermediği bir boyuta ulaştı. Çevremdeki insanlar, kafamdaki düşünceler sanki dünyaya yeniden gelmişim gibi beni hayrete düşürür oldu. Geriye dönüp beni hayatın bu noktasına getiren ana baktığımda ise yaşadığım o dirilişin yanı sıra koruyucu meleğimin tüm hayatım boyunca içimde büyütüp yeşerttiği sevginin, şefkatin, aşkın ve adını koyamadığım sayısız iyi duygunun aslında her zaman yanımda olduğunun farkına vardım. Ayberk Güven KAYNAKÇA Briullov, Karl. The Last Day of Pompeii. 1833. Yağlıboya. Rus Devlet Müzesi. St Petersburg. Celal Can Şardan 21100702 Türk 102 Sec 43 Vedat Yazıcı FERİDE’NİN HİKÂYESİ Feride… Gururlu gözü pek bir savaşçı... Hikâyenin geçtiği tarihlerde gencecik ve toy bir öğretmen olan Feride için Anadolu‘nun yoksul, cahil ve bir o kadar da bağnaz olan ıssız köylerinde yapayalnız öğretmenlik yapmak, elinde silahla yurdunu düşmana karşı koruyan askerlerin verdiği savaştan farklı olmasa gerek. Reşat Nuri Güntekin, Milli Eğitim Müfettişi olarak baştan sona dolaştığı Anadolu’daki yaşamı bütün çıplaklığıyla aktardığı Çalıkuşu’nda Kurtuluş Savaşı zamanlarının yokluğu ve çaresizliğinin yanı sıra Anadolu insanının vatanseverliğini de genç bir kızın gözünden yansıtmaya çalışmış ve bütün ülkeyi baştan sona kadar biz okuyucularıyla buluşturmuştur.Evlenmesine az bir zaman kala güvendiği ve sevdiği adam tarafından aldatıldığını öğrenen Feride’nin zor koşullarda Anadolu’da öğretmenlik yaparken yaşadıkları ile hepimizin hayatları arasında çokça benzerlikler olamaz mı? Belki içimizden bazıları gururu uğruna sahip olduğu tüm imkânlardan vazgeçerek bilinmeze doğru yola çıkmıştır ya da aşkıyla gururu arasında kalıp, duygularını bir kalemde silip, “Aşkta Gurur Olmaz!” diyenleri haksız çıkarırcasına arkasına bile bakmadan sevdiğini terk etmek zorunda kalmıştır. Ya da karşılaştığı onca zorluğa rağmen yılmadan, tıpkı Feride’nin ilk görev yeri olan Zeyniler köyünde doğru dürüst yolu bile olmayan, ahırdan bozma okulda yaşamını sürdürmesi gibi hiç alışık olmadığı şartlarda yaşayan insanlar tanıdık gelmiyor mu bize? Bu günlerde, bu şartlarda ister öğrenim hayatını tamamlamaya çalışan; isterse mesleklerinin ilk zamanlarını şartlarını hiç bilmedikleri ortamlarda ailelerinden, sevdiklerinden ve alışık oldukları çevrelerinden uzakta geçiren insanlara başucu kitabı olacak bir kılavuz gibi duruyor karşımızda. Aslında Reşat Nuri Güntekin’in Çalıkuşu romanında anlattıkları, gündelik hayatımızda her an karşımıza çıkan ve bizlerin de roman kahramanlarından herhangi biri olabileceğimiz hayatların içinden kesitlerle yaşamımızın bir döneminde karşı karşıya gelebileceğimiz sıradan ve gerçek hayatlar. Hikâyenin hiçbir kahramanı hayal dünyasından gelip bizleri şaşırtan doğaüstü varlıklar değil ve her biri şu an bile toplumun her kesiminde karşılaşabileceğimiz ve ailemizde veya yakın çevremizde bile var olan gerçek insanlar. Belki de içinde bulunduğumuz okulumuzda tıpkı ana karakter olan Feride gibi yaşadığı yerden ve ailesinden uzakta öğretmenlik yapan hocalarımız var. Belki de diğer kahraman Kâmuran gibi Feride’nin ifadesiyle ‘sarı çıyanlar’ var. Ya da gerçek ailesi tarafından horlanan, şiddet gören ve aile sıcaklığına hasret kalan Munise’ler var etrafımızda. Tıpkı Hayrullah Bey gibi mesleğini büyük bir özveriyle yapan, hastalarına bir baba şefkatiyle yaklaşan fedakâr doktorlarımız da var. Yazar tarafından hem aşk hem de macera türünde yazılan bu eser şimdiki zamanda bile oldukça kolay anlaşılabilen, akıcı ve sade bir dille yazılmasının yanında kullandığı tasvirlerle de okuyucunun kendisini tıpkı bir roman kahramanı gibi hissetmesine, karakterlerin içinde bulunduğu ruh halinin okuyucunun hayalinde tıpkı bir sinema eseri izliyormuşçasına görsel zenginliklerle süslenmesine sebep olmuş, okuyan kişileri sıkmadan, âdeta hikâyenin içine dahil etmiştir. Ayrıca kitabın kahramanı Feride‘nin pek çok öğretmene esin kaynağı olmasında da payı vardır kuşkusuz. Yazar hikâyenin sonunda yıllarca ideallerini gerçekleştirmek için çok çileler çeken, gittiği her yerde halkın sevdiği bir öğretmen olmanın yanında bazıları tarafından kem gözle bakılan, alışmış olduğu rahat hayattan vazgeçerek yokluk ve sefalet dolu geçen yıllardan sonra aslında içten içe âşık olduğu adama kavuşma hayalleri kuran, çok sevmesine rağmen kırgınlığını ve acısını unutamayan genç bir kızın sonunda sevdiğine kavuşmasını sağlayarak okuyucuları sevindirmiş ve okudukları eserden keyif almalarını sağlamıştır. Yazdığı tüm eserlerinde mekân olarak taşra kasabaları ve küçük şehirlerle Anadolu’nun ücra yerlerini tasvir eden yazar, sosyal ve psikolojik konulara değinen hikâyeleriyle mizahı da işin içine dahil edip okuyucularını mutlu etmiştir. İstanbul’da doğan, kendisine meslek olarak öğretmenliği seçen, yaptığı müfettişlik görevlerinin yanında kültür ateşesi de olan yazar, rahatsızlığı sebebiyle gitmiş olduğu Paris’te hayatını kaybetmiştir. Çevirileriyle çeşitli dergilerde ve gazete sayfalarında yazdığı yüze yakın eserini okuyucularına miras bırakan büyük yazar Reşat Nuri Güntekin’i aramızdan ayrılışının 58. yıldönümünde saygı ve rahmetle anıyoruz. Keşfetmenin Yolu Yolculuk yapmak insanın kendisi ve diğer insanlarla ilişki kurabilmek için en kolay yol olabilir. Dilimizde de keşif kelimesi bu iki noktadan çıkarak ortaya konmuş gibi insanın farklı diyarları bulması ile kendi dışındakileri fark etmesi aynı kelime ile adlandırılıyor. Temel olarak başkasına açılan her bir kapıya ulaşabilmek adına bir kervana takılmak zorundayız bence. Keşfetmek için yapılabilecek ilk adım çıkıp arşınlamaktır sokakları. Gustave Flaubert de dediğim gibi yapmış ​Doğu’ya Yolculuk adlı kitabında ve eklemiş bu yolculuklardan ona düşeni “Rastladığım yüzler üzerine hemen bir kitap yazmak gibi bir takıntım var. Yolda yanımdan geçen birinin ne tür bir hayat yaşıyor olabileceğini karşı konulmaz bir merakla ve elimde olmadan kendi kendime soruyorum. Mesleğini, nereli olduğunu, adını, o saatte ne yaptığını, neye üzüldüğünü, neyi umut ettiğini, unutulmuş aşklarını, şimdiki hayallerini, fanilalarının kenar süslerine, müshil içtiğinde yüzünün aldığı şekle varıncaya kadar her şeyi öğrenmek istiyorum. ”(16) Yukarıda bahsettiğim bu keşif duygusu bende de fazlasıyla mevcut. Ve tıpkı yazarın anlattığı gibi sokakta bulunan işportacıdan tut da görevli polis memuruna kadar herkesin hikâyesini kafamda oynamakla meşgul oluyorum. Tabii bunlar bilinmedik mıntıkalarda gerçekleştikçe daha bana özgü şekilde gerçekleşiyor. İnsanın karşında hiç tanımadığı bir simanın ufacık hareketlerinden bir izlenim çıkarabilmesi zor olsa da keşfetme duygusunu tatmin etmede en önemli yardımcısı olduğunu düşünüyorum. Tüm bunlar insanın harekete geçebilme güdüsünü ortaya çıkarmada başrol oynuyor bence. Aksi takdirde her sabah gidilen işten çıktıktan sonra evlerine dönen insanlara dönüşmüş oluyoruz ve hayatın sıradanlığı içerisinde kendimizi bulamıyoruz. Bu benim hayatımda da hep aynı şekilde gerçekelşti. Eğer ki merak duygum beni harekete geçirebildiyse yolculuklarımın ilk aşaması tamamlanmış oluyor çünkü bu duygu sayesinde ortaya bir plan çıkarıp farklı kentler farklı simalarla karşılaşabiliyorum. Belki bazı insanlarda farklı işliyor olabilir bu düzen yalnız gözlemlediğim kadarıyla birçok insanda keşfetme temelli gerçekleşiyor. Peki bu çıkılan yolculuk bizleri hayatın hangi noktasına sevk ediyor? Öncelikle anlatmak istediğim, belki bunca yıldır hiçbir zaman yaşamamış olan ancak hikâyesini kurduğum Karaköy tatlıcısı kocaman deri bileklikli ağabey bana göre bir zamanlar eski mahalle kabadayısı ancak çocuklarının doğumundan sonra helal lokma getirebilmek adına eski düzenini terk edip seyyar tatlıcılığa başlamış olabilir. Tüm bu kurgu aslında yolculuğun bir parçası çünkü benim yolculuğa çıkma amacım bu düşünceyi ortaya koyabilmek. Seyyahların anlatılarına göre de tarihin her döneminde ortaya konulan bu geziler ve onların üzerine yapılmış yazıtlar aslında benim amacımdan pek de farklı değil. Bence onlar da kafalarında biriktirdikleri hikâyelerle şehir şehir gezmişler ve bu hikâyeleri bizlere yansıtmışlar. Bence keşfetmek insanın karşısında bulunan kimseye dair kafasının içinden geçirdikleriyle oluşturulabilecek, düşünmenin ortaya çıkardığı bir durumdur. İnsanın tanımadığı kimse hakkında onun hayatının mihenk taşlarını, sevdiklerini, sevmediklerini merak etmesi ve bunun hakkında düşünmesi en doğal düşünme süreçlerinden biridir. İşte tüm bunlar insanın yolculuğa çıkma hevesini, gereksinimini artıran etkenlerdir. Bana göre bu yolculuk sadece fiilen gerçekleştirilmek zorunda olan yolculuk değildir, insanın hayal gücünü oluşturabilecek bu yolculuklar kişinin kendi öz dünyasında da gerçekleştirilebilir. Ancak insanlar çıktıkları yolculuklarda da aslında kendi kurdukları bir platformu gezip onu yaşamaktadırlar zaten en başından beri anlattığım gibi fiilen yolculuğa çıkmış kimseler de aslında kendi dünyalarında çıktıkları yolculukları bizlere aktarmaktadırlar. Kaynakça: Gustave, Flaubert. Çev. Yaşar, Avunç. ​Doğu’ya Yolculuk. ​Sel Yayıncılık, 2016 Mustafa Berk 21401112 GLADYATÖR Geçen hafta sonu, 2000 yılına 5 dalda aldığı Oscar ödülüyle damgasını vurmuş, pek çoğumuzun en az iki kere izlemiş olduğu film olan Gladyatör’ü izledim. Dördüncü seyredişim olmasına rağmen, her izlediğimde ilk defa izliyormuşçasına beni heyecanlandıran ve bana göre bu güne dek çekilmiş en iyi tarihi başyapıt olan bu film, bu defa da beni yanıltmadı. Aslında bu, belki de her izleyişimde farklı yaşlarda olmamdan kaynaklanıyor olabilir. Mesela bu filmi ilk defa 2003 yılında izlemiştim, yani 8 yaşındaydım, annem ve babam ile birlikteydim, konusundan ziyade çok görsellikti aklımı çelen; o etkileyici dövüş sahneleri,romanın ihtişamı... Ki şimdi bakıyorum da Gladyatör gibi ağır bir filmi izlemek için gerçekten çok erken bir yaşmış. O yaşta izlememe rağmen bu kadar beni etkilemiş ise kim bilir 2000 senesinde filmi anlayabilme olgunluğuna sahip insanların aklına kazıdığı izlenim nasıldır? Gladyatör’ün bende bu kadar derin bir etkiye sahip olması büyük ölçüde filmde kullanılan mekân ve dönem kıyafetlerinin çok gerekçi olmasından kaynaklanıyor, ama kalbimde Gladyatör’e bu büyük yeri kazandıran ne mekân ne de seçilen dönem kıyafetleri... Baş rolde oynayan Maximus karakterinin bir repliği var ki hiç aklımdan çıkmaz ‘’Brother, what we do in life echoes in eternity.’’(Kardeşim, bu hayatta yaptıklarımız sonsuzlukta yankılanır.)(50.21-51.00). İşte bu replikle birlikte benim de dahil olduğum milyonlarca izleyenin kalbinde taht kurdu Gladyatör. Şöyle ki, o zamana kadar benim için sadece sosyal bilim dallarından biri olarak ders adı altında gördüğüm tarih bilimi Maximus'un bu repliğiyle beraber ders olmaktan çıkıp ilgi alnım hâline gelmeye başladı. Sonra gelsin Tağrık Bura'nın Osmancık'ı, Yavuz Bahadıroğlu'nun Buhara Yanıyor ve Elveda Buhara'sı, İskender Pala'nın Katre-i Matem'i ve daha nicesi… İnanılmaz bir şekilde elime geçen pek çok popüler tarihi romanı okumaya, bir süre sonra okuduklarımı farklı kaynaklardan araştırmaya, sonra daha da fazla okumaya başladım. Şimdi bir daha düşünüyorum da, yabancı tarihi bir eserin, benim kendi tarihimize olan ilgimi uyandırması gerçekten ironik. ‘’Brother, what we do in life echoes in eternity.’’(Kardeşim, bu hayatta yaptıklarımız sonsuzlukta yankılanır.)(50.21-51.00) repliğinin tarihe olan ilgimi nasıl uyandırdığına gelecek olursak; bu sözü duyduktan sonra, nasıl desem, sanki tarihteki bütün o insanlar bir oyunun karakterleriymiş ve yaptıkları her hareketle, arkalarındakilere, bizlere, takip etmemiz için izler, yankılanacak notalar, bırakıyorlarmış gibi gelmeye başlamıştı. Ama aynı kişi hakkında okuduğum her roman farklıydı, yani doğru izi bulmak bir çeşit bulmaca avı olmuştu benim için.Takip ettiğim karakterin bugün yankılanan sesi ile yirmi yıl önce yankılanan sesi arasında çok büyük ton farklılıkları vardı. Her dönemin yazarı, orkestra şefi misali, aynı besteyi farklı şekillerde yöneterek, çok farklı tınılar ortaya çıkarmıştı; kimisi keman eklemiş besteyi yorumlarken, kimisi piyano solosu eklemiş… Artık o dönemin siyasi durumu hangi müzik aletine izin verdiyse ya da hangisi popülerse, hangileri daha çok tutuluyorsa… Ya da kimi yazarlar var ki, asi olası gelmiş, o dönem tutulan aletleri boş verip beste nasılsa nasıl olması gerekiyorsa öyle çalıvermiş. Ama o yazarların yorumladıkları hâlini bulmak biraz daha zor olmuştu çünkü döneme hitap etmediğinden ya yasaklanmış ya da tozlu raflara kaldırılmıştı… Şimdiye kadar aynı sanatçının bestelerini pek çok farklı aletten dinledim. Hâla emin değilim, o notalar hangi aletle nasıl çalınırsa en doğrusunu duymuş olurum. Ama en azından artık en absürtlerini ayırt edebiliyorum. Sonuçta tarih uçsuz bucaksız bir derya; ne başlangıcı belli, ne sonu… Öğrenecek çok şey var. Ama benim için değişmeyecek, doğru olan bir gerçek var, o da tarih ile olan ilişkimi GÖ(Gladyatör’den Öncesi) ve GS(Gladyatör’den Sonrası) diye gruplandırsam yanlış olmayacak olması sanırım. Son olarak Gladyatör'ü çeken Ridley Scott'a, ''iyi ki dört yıl tarihi araştırma yapmışsın, ellerine sağlık'' diyorum. Büşra Mendi 21301062 KALBİMİ BIRAKTIĞIM ŞEHİRLER İnsanın hayatına bir şekilde girmiş şehirler vardır. Kimileri bir görüntü gibi gelir geçer gözümüzün önünden kimileri ise bizi kendine bağlar. Orada dururuz. İlerisi olmaz bir süre… İçimizde bir şeyler kanar. Kimi zaman güzellikten, kimi zaman acıdan… O şehir hayatımızdan çıkarken ya da biz onu hayatımızdan sökerken kalbimiz orada kalmıştır çünkü. O şehirden vazgeçmek bizim için bir zorunluluk olmuştur. İstemeye istemeye gitmişizdir o şehirden… Gözümüz arkada kala kala, dönüp arkamıza baka baka gitmişizdir o şehirden. Ahmet Turgut’un Kalbim Kudüs’te Kaldı adlı kitabını okurken kalbimi bıraktığım şehirlerim geçti gözümün önünden… Âşık olduğum şehirler, aşk şehirlerim, kalbimi çalan şehirler, kalbimi sunduğum şehirler… Kimi bizi büyüten şehirlerdi, kimi de kısa süre de olsa gördüğümüz ama çok sevdiğimiz şehirlerdi. Örneğin biri İzmir’dir, biri Saraybosna… Biri Bursa’dır, diğeri Üsküp… Adı veya coğrafyası fark etmez. Bizde bıraktığı izlerin derinliği önemlidir. Sevgisi önemlidir. Ahmet Turgut’un kalbini bıraktığı Kudüs, içimizde sürekli kanayan bir yaradır. Her kalpte özel bir yeri vardır, kutsallığı vardır. Tıpkı Mekke ve Medine gibi… Mekke gidenlerin içinden geçip gideceği bir şehir değildir. Tam aksine kendini içine bırakıvereceği ve orada sonsuza dek kalmayı isteyeceği bir şehirdir. Kalbinde Kâbe olan şehirdir. Dünyada herhâlde en çok insan kalbi bırakılan şehirdir iddiasını ileri sürsem çok da abartmış olmam. Her yıl birkaç milyon insan gelip kalbini Mekke’de, Kâbe’de bırakmaktadır. Medine’yi de aynı yere, aynı şekilde ekleyebilirim. Bu şehirlerin kutsal atmosferi insanı büyüler, sarıp sarmalar ve kendine çeker. Bir de çocukluk şehirlerimiz vardır. Hayata göz açtığımız, ilk anılarımızı oluşturduğumuz şehir. İlk göz ağrımızdır o. Ayrıcalıklı bir yere sahiptir. Bir annenin ’ilk göz ağrım’ dediği ilk çocuğu neyse, bizim için de o şehir öyledir. Bizler kendimizi o şehre ait hissederiz. Nereli olduğumuz sorusuna o şehrin adıyla yanıt veririz. Çocukluk cennetimizin şiirsel şehridir orası. Bir gün babamızın görevi gereği veya alacağımız eğitim için ayrılmamız gerektiğinde geride gözyaşı ile bırakırız o şehri. Anılara veda etmenin ağır acısı yapışır üstümüze. Sayısız dostu da geride bırakmanın bir başka acısı da vardır aynı zamanda. Zorunluluk bize başka bir seçenek bırakmamıştır. Ama ilk fırsatta kendimizi o şehrin kucağına atıveririz. Bir ana kucağı gibi, bir sevgili gibi olur. Eğilir toprağını öperiz, havasını ciğerimize bir başka çekeriz, adımlarımızı bir başka atarız. Her gittiğimiz yerde kendimizden bir şey buluruz, kendimizi buluruz, kalbimizi buluruz. İçimize çöreklenen gam dağları yıkılmıştır. Onun yerini çocukluk cennetinin eşsiz güzelliği alıvermiştir. Kalbin kalbe kavuşması yaşanır tam anlamıyla. Mekâna, havaya, suya ve insana kavuşmanın eşsiz tadı yaşanır. Bir de yaşamak zorunda kaldığımız ama bir türlü sevemediğimiz şehirler vardır. Kalbimizi veremediğimiz, ayrılma günü geldiğinde kalbimizi bırakmayacağımız şehirler… Sevmediğimizden olsa gerek bizi bir türlü kabullenmez bu şehirler. Kıyısında, köşesinde emanet bir yaşam süreriz; ürkek, tedirgin, mutsuz ve ruhsuz günler… Sürgün günleri… Bitmesi için dua ederiz bu sürgünün. Bittiğinde de geride hiçbir iz bırakmadan çıkar gideriz şehirden. Dönüp geriye bakmayız. Güzel bir şeyler hatırlamayız. Sileriz o şehri hayatımızdan. Tutup göğe savurmak gibi bir şey… Kalbimizi vereceğimiz başka bir şehre yürümektir oradan ayrılmanın en güzel tarafı. Ahmet Turgut, Kalbim Kudüs’te Kaldı adlı romanı ile beni kalbimi bıraktığım şehirlerime götürdü. O şehirlerin üzerindeki külleri savurdu. Beni anılarımda gezdirdi. İçimi kanata kanata şehir şehir gezdirdi beni. Acılar da gerekli oluyor kimi zaman. Bu defa öyle oldu. Acılarla tazeledim o şehirlere olan sevgimi. Bir zaman gelir de o şehirlere emanet olarak bıraktığım kalbimi toplayıp tek bir şehre, tek bir sevgiliye verebilir miyim, bilmiyorum. Alperen Balcı Kaynakça Ahmet Turgut. “Kalbim Kudüs’te Kaldı”. Kapı Yayınları, İstanbul 2017. Kerem Erdal YAKIN AMA UZAK: “SENSİZLİK” “Duygularımızı sınırlandırabilir miyiz, bir sonu var mıdır?” Belki de uzun süredir aklımı kurcalayan, ama 17 yıldır cevabını bulamadığım soru. Bulamadığım değil de bulduğumu zannettiğim soru demek daha doğru olur. Bu kadar kitap okudum, bu kadar tecrübe yaşadım ama hiç tamamlanmayan bir şey görmedim, bitiş sahnesi olmayan, sonsuzluğa doğru giden. Sanırdım ki her şeyin bir sonu vardır; saatlerin, günlerin, dakikaların, hatta duyguların bile... İşte değilmiş öyle, duygular sonsuzmuş; her tecrübe yeni bir duyguyu, her yeni duygu başka duyguları oluşturuyormuş. Yalnızlık; belki de çevrende kimsenin bulunmaması, mutluluğu keşfedememenin acısı, üzüntüsüdür. Ayrılık, en büyük hayal kırıklığıdır; sevdiğinden ayrılış, umutlardan kopuş, üzüntünün başlayışıdır. Zannediyordum ayrılık ve yalnızlığı hayatın en acı duyguları olarak, korkuyordum bu iki duyguyu yaşamaktan ta ki “sensizlik” duygusunu keşfedene kadar, Can Bonomo’nun Parya Koma’sını okuyana kadar... Yanılmışım, belki de birçoğunuz yanılıyorsunuz. Anlamıyorsunuz ne dediğimi ne ifade etmeye çalıştığımı. Seven ve sevilen arasındaki kalp bağıymış onları yaklaştıran, bu kalplerin birleşme zorluğuymuş onları uzaklaştıran. “Yakın ama uzak”, bana da ilk başta çok garip gelmişti olanak bile verememiştim. Sonra anlamıştım hem yakın aynı zamanda bir o kadar da uzak nasıl olunabildiğini; yalnızlık, ayrılık değil; ulaşılamamanın en derinden yaralayanı olduğunu... Neydi bu “sensizlik” duygusu, insanı bu kadar derinden yaralayan ama kimsenin haberi bile olmayan? Neydi bu denklemin çözümü, bilinmezliğin şifresi? “Sensizlik”, belki hayal bile edilemeyecek kadar zor; karşılaştırılamayacak kadar yalnızlık ve ayrılıktan derin. Hayata tutunacak dalı bulamamaydı, keşfedememeydi, elde edememeydi yalnızlık; bu dalı kaybetmek, elinden kaçırmaktı ayrılık... Dalı bulmak farklı, ona ulaşmak farklıymış oysaki; her bulan erişemiyormuş istediğine, kalbinin sesine, hayat enerjisine... Hiç düşünmemiştim oysaki keşfedenin kavuşamayacağını, isteyenin sonunda başaramayacağını. Değildi asıl üzen aradığını keşfedememek, hiçbir şekilde bulamamak; görüp de kavuşamamak, fark edip de ulaşamamaydı derinden yaralayan, “yakın ama uzak” olmaktı kalpleri kıran... Aşk, sizce her zaman güzel midir, insanı hep mutlu eder mi? Görürdüm aşkı, sevgiyi, tebessümü, sevinci hep mutluluğa giden yolun bir parçası olarak; yaşamın amacı, eğlencenin ta kendisi gibi düşünürdüm. Belki siz de öyle görüyorsunuz aşkı yalnızca neşenin kaynağı olarak. Değilmiş oysaki her zaman da öyle; tek başına olmadığın yalnızlığın, birinden kopmadığın ayrılığın başlangıcı, “sensizliğin” de sebebiymiş aşk. Mücadelenin başlangıcıymış aşk; kavuşamadığın sevginin, ulaşamadığın mutluluğun temeliymiş. “İki paralel çizgi çekti bizi kader/ Yan yana/ Ve fakat asla beraber değil” (Bonomo 32). Kalpler arasındaki sevgi bağıdır, mutluluk arzusudur çizgileri yan yana getiren; aşkın zorluğudur kesişmesini engelleyen. Kesişemez miydi bu iki çizgi hiçbir zaman, mümkün değil miydi çizgileri bir noktada buluşturmak? Neydi bu iki çizgiyi kesiştirmenin yolu, neydi mutluluğa giden yolun şifresi? Umut, belki de böyle bir durumda bizi hayata bağlayan en yoğun duygu; bekleyiş, belki de korkunun heyecana açılan penceresi... Yaşama sevinciydi bizi yıldırmayan, hiçbir zaman vazgeçirmeyen, mutluluğa erişmemizi sağlayan... Sevmeden yaşamak mümkün mü, mutlu olmak mümkün mü? Yalnızca sevmek değil gerçek anlamda sevmek gerekiyormuş; hayata tutunacağın dalı beklemek değil, yeni dalları oluşturmak gerekiyormuş. Yaşamanın ne anlamı var hayattan zevk almayınca, mutlu olamayınca; sevinemedikten, keyif alamadıktan sonra? “Mutsuzum böyle diye buradan/ Basık ve kalabalık/ Sensiz ve sıradan” (Bonomo 37). “Sensizlik” mutsuzluğa giden bir yol değil, mutluluğa giden yolların arayışının başlangıcı olmalıdır. Umutsuzluğun değil bekleyişin, yeni dallar keşfetmenin öncüsü olmalıdır. Zevk alamamayı değil, farklılıkları keşfetmenin önayağı olmalıdır. İşte sevgi, belki de bütün bunların öncüsü gerçek sevgi... Sıradan bir sevgi değildi bu, hayattan zevk alma arzusu; hayata dair her şeyi sevmekti. Her “Seni seviyorum.” dediğimizdeki gibi sahte bir sevgi değil, kalpten bir bağlanış, içten bir inanıştı bu zorluğun üstesinden gelmenin yolu; bu zorlu kildin anahtarı... Hayatı anlamlandırma çabası, tutunacak dalları artırma isteğiydi hayattan zevk almanın, gerçek sevgiye ulaşmanın yolu. İşte, sanıyoruz ki duyguların da bir sınırı var, onların da bir sonu geliyor. Olmuyormuş işte, ilk kez öğrendim “sensizlik” duygusunu belki de hayatın en acı, en derinden yaralayan duygusunu Can Bonomo’nun Parya Koma adlı kitabını okuyunca... Mutsuz olmak, hayal kırıklığına uğramak değilmiş yaşamanın amacı; daima yeniliklerin peşinden koşma, mutluluğa erişme arzusuymuş, vazgeçmemeymiş. “Sensizlik” işte belki de en büyük acıların başlangıcı ama bir o kadar da büyük sevinçlerin öncüsü umutla, hayalle, istekle birleştiğinde... Mutlu olmadıktan sonra yaşamanın ne anlamı var ki, hayatla bizim aramızda tek bir ip olduğunda, o da koptuğunda? İşte o ipleri yaratmak bizim elimizde, hayata neşe katmak, yaşama sevincini bulmak... Siz de duyguların sonsuzluğu içinde kaybolmak, her zaman yaşamdan zevk almanın yollarını bulmak istiyor musunuz? İşte o zaman Can Bonomo’nun Parya Koma adlı şiir kitabını okuyun, “sensizlik” duygusunu keşfederken üzüntünün değil umudun öncüsü olduğunun farkına varın. Kaynakça Bonomo, Can. Parya Koma. İstanbul: İthaki Yayınları, 2018. HAZİNE BULMAK HAVADA BOYA KOKUSU VAR! Ya da vardı. Atölyede, olmak istediğim yerde. Tüp tüp yağlı boyalar, yarısı bitmemiş, ya asılmış ya da duvara dayalı tablolar, arkada Tuttu Fırlattı çalar birinin telefonundan (çok sağolsun, resim hocam bu ruh emici tecrübeden beni mahrum etmedi), tiner kokusundan kurtulmak için sonuna kadar açıktır pencereler... Cer Modern’e gittiğimde aklıma bunlar geldi hep (Her resmi anlamasam ya da sevmesem bile – Off! Nedir içine konulan alın teri!). Böyle anılar beni – insanı – zengin eder. Şimdi gidip atölyedeki anılarını kitapta toplayan, kitap satışlarından da zengin olmuş bir burjuva aramayın; aklımda farklı bir zenginlik var. Ganimet benim için biraz farklı birşey ifade ediyor. Yere gömülü bir hazine kutusu, elinize geçen yüklü bir miktar para, bir kutu mücevher, ya da bunlar gibi herhangi başka bir şey. Genele bakarsak pek de seçici değiliz, sonuçta banka hesabımıza girecek fazladan bir miktar parayı düşünüyoruz bunlara bakınca. Hazine dediğimiz, aklımızda borçları kapatacak ya da bizi zengin edecek herhangi bir maddi gelir kaynağı. Pekala. Siz de böyle düşünüyor olabilirsiniz. Bu sığ yaklaşımı bir haritayı takip ederek bölümün sonunda “Ganimet buldum!” diye kutlama yapan, sonra aynı şeyi bir başka yerde daha arayan korsanları konu alan çizgi filmlere veriyorum. Maddiyatçı birisi de olabilirsiniz, bu da sorun değil. Değil, değil ama bence yanlış bir düşünce biçimi. Bir örnekle açıklayayım: Yanlış gördüğüm düşünce Adana’dan Bolu’ya dümdüz bir çizgi çekerek gitmek, tek hedefin Bolu’ya varış olmasıdır. Doğru bulduğum ise o çizginin kısalığı ve sadece “ A’dan B’ye geldim” zihniyetinden daha derin bir şeydir. A’da ki hazırlık, yola çıkılan gün hissedilen heyecan, yolda görülen dağ, tepe, kedi, köpek, yol kenarında kavun satanlar (hala Türkiye sınırları içerisindeyiz sonuçta) … Sonra tesise varış, oradaki yemeğin güzelliği – en azından temizliği – seni şaşırtır. Bir kenarda satılan sabunlara bakarsın sonra: Bu ne! Pırasalı sabun nedir? “Olsun, Dilara’ya alayım, kesin gülmekten gözleri yaşarır.” Dersin. Yolun kalanında uyursun, denersin ya da, herkesin üstünde bir yorgunluk belirmeye başlar, ama sonraki tuvalet molasında alınan dondurmayla herkes kendini toparlar. Sonra yolculuk biter, eşyalarını bırakır, elini yüzünü yıkar, şöyle bir güzel yemek yersin. Varsa tanıdığın o seni karşılamaya gelmiştir – Hilmi Dayı gelememiştir belki ama selamlarını iletir, hem de Nur Halanın meşhur sarmasıyla beraber gelmiştir o selam! Muhabbet uzar ya da kimse seni yormamak için uzun durmaz, ama sonunda yatağında kıvrılmış bulursun kendini. Bir noktada uyuyakaldın ama ne zaman bilinmez. Sabah kalkınca kaçta yattığın pek bir önemi olmaz, Bolu’ya gelmişsindir zaten. Kahvaltıyla beraber tatilin de başlar. İtiraf ediyorum hazine konusundan biraz uzak kalan bir örnek oldu bu. Örnekle açıklamak istediğim; bulunan herhangi bir maddi şeyin bankaya gittiğinizde size kazandıracak olduğu miktara göre (A noktasından B’ye en kısa zamanda varış) ona “hazine” veya “çöp” sıfatını yakıştırmayı yanlış buluyorum. O “şey” arkasındaki tarih, ilginç hikaye, bulurken yaşanılanlar, … Örnekte verdiğim ikinci “yolculuğu yaşama” senaryosu yani, bence elinizdekine bir bankanın ya da satıcının koyabileceğinden çok daha büyük bir değer koyar. Hazineler benim için para değildir, maddi bir şey olma zorunluluğu da yoktur. (Benim bir büyük hazinem resim atölyesinde elime fırça veren, ağaç resimleri yapmaya bayılan, çatlak mı çatlak hocamla geçirdiğim on yıldır. Sandra Pani’nin Ağaç Olmak sergisi bana bu yılları hatırlattı. Biraz nostaljik bir andı doğrusu.) Hazine beklemediğin anda karşına çıkan, tam vazgeçmişken önünde olduğunu fark ettiğin, ilk bulduğunda ise seni aklındaki görüntüden farklı olmasıyla şaşırtan şeylerdir. (Arkadaşlar, ailen, bir şans ya da evine yeni bir masa.) Bazen küçücüktür, cebine koyarsın da kaybolur içinde (çocukluk silgin – şu uğur böceği şeklindeki minik olanlardan), bazen bir o kadar küçük bir şeyden gelir de dünyalara sığamaz. (Çocuğunun ilk defa “anne” ya da “baba” demesi mesela.) Nedensiz yere sevilendir (“Ben bu insanla neden arkadaşım ki?”) sonra belki de o nedeni bulmaktır. (“Çünkü tanıdığım herkesten daha samimi.”) Kapıp götürebilirsin evine bazen hazineleri (yeşim taşından kolye, altın yüzük, yavru kedi, hiç duymadığın bir yazardan çok ilginç bir kitap), ama bazılarını acı-tatlı bir hisle bırakırsın (sen ona layık olanı veremezdin, ama en azından hak ettiği özgürlüğü vermeyi başarmışsındır), bazen de bırakmaktır değere değer katan. (İşlemeyen bir ilişki bitince acısı da biter, artık sadece güzel anılarla hatırlayabilirsin onu.) Olduğun her şey hazinenden ibaret değildir, ama sana dünyalardan daha fazlasını ifade eder. (Çalmayı bırakamadığın keman.) Biçimsizdir belki, bir noktada ateşe vermeyi düşünmüşsündür, belki de görmemişsindir bile; ama senin değerini göremediğin neyse başkasının nabzını hızlandırır. (İşteyken konuşmadığın o kişi, lise günlüğün, iki sayfa arasında kurutulan çiçek.) Hazineler görünenden ötedir, sadece pratik tarafından fazlasıdır. (İki parantez arasındakidir hazine – okumasan bile ordadır.) Bozkaya 1 İrem Cansu Bozkaya 21401156 Turk 101-14 Başak Berna Cordan 09.12.2014 Erken Unutulanlar Biri önüme bırakmadıkça öykü kitabı almam, okumam. Benim için romanlar çok daha anlamlıdır. Karakterleri romanlarda daha iyi tanıdığıma inanırım. Sonuçta 25 sayfada mı birini tanırsınız, 250 sayfada mı? Her zaman roman seven biri olmuşumdur. Emrah Serbes’in öykü kitabı Erken Kaybedenler’i okumam da bir arkadaşımın adeta kitabı önüme bırakmasıyla oldu. Ben okudum sen de oku dedi, tamam olur dedim aldım elime kitabı, ilk öyküyü bitirmek 10 dakikamı bile almamıştı. Tüm öyküler 10-17 yaşındaki oğlanların hayatla ilgili büyümüş de küçülmüş yorumlarından oluşuyor. Kitaptan gerçekten zevk almak için anlatana değil de anlatılana bakmak gerek. Çünkü anlatılanlar olgun bir insanın lafları. Örneğin; “Unutmanın acısı, ayrılığın acısından farklı. Ayrılık hüzne yakın, unutmak kasvete. Yani birini er geç unutmaya mahkûm olduğunu bilmenin kasvetinden bahsediyorum. Birini yavaş yavaş unuttuğunun bilincine vardığın anların sıkıntısından bahsediyorum. O kişinin parça parça silinip alakasız hatırların arasına karışmasından bahsediyorum. Belki de neden bahsettiğimi bilmiyorum, sadece üzülüyorum, vasıfsız keder.”(78) Beni en çok etkileyen sözler bunlar oldu. Yaşamımızda hep birilerini unutmak zorunda kalırız. Taşınırken geride bıraktığımız, okul değiştirdikçe yollarımızın ayrıldığı, kavga edip bir daha konuşmadığımız insanları mesela. Bir insan hayatınızdan çıktığında önce hayatınızda kocaman bir boşluk varmış gibi hissedersiniz. Yaptığınız her şeyde onu görürsünüz. Oysa büyük bir yanılgıdır bu, görmek istediğiniz için görürsünüz o kişiyi. Bana göre hatırlamayı bırakamamak ayrılığın acısı. Ayrılığın acısını çekerken hep unutmak isteriz. Artık o minik hatıralar kafamıza takılmasın, düşünmeyelim umursamayalım onları isteriz. Sonra bir sabah uyandığımızda günlerdir minik hatıraları düşünmediğimizi fark ederiz. Artık o kişinin en sevdiği şarkıyı bile unutmuşuzdur. Artık yokluğunun farkında olmayacak kadar hayatımızdan çıkarmak, işte bu da unutmanın acısı. Yazarın yerinde ben olsaydım yukarıdaki alıntıma bir de ‘unutulmanın acısı’nı eklerdim. Çünkü bana göre unutulmanın acısı diğer tüm acılardan daha büyüktür. Örneğin her gittiği yerden sana hediye alanın artık sana değil başkalarına hediye alması, aylarca yan sıranda oturmuş arkadaşının sokakta gördüğünde seni tanımazlıktan gelmesi, artık o her şeyi konuştuğunuz arkadaşının bir telefon uzağında olmaması gibi. Hayat değiştikçe biz insanlar da değişiyoruz. Bu uzun yolda bizimle kalan pek az şey oluyor. Mesela şu an kan bağıyla sahip olduğumuz gelecekte de sevgiyle kurulacak ailemiz belki de hayatımızda asla unutulmayacak insanlar. Eğer bir kalem kaybettiysen yerine yenisini alabilirsin ama bir kolunu kaybettiysen onun boşluğunu asla dolduramazsın ve o kalem unutulur gider. En başta üzücüdür belki bu unutuş ama zamanla yeni gelen kalem eskinin yerini aratmaz bile. En çok can acıtan şey bir insan için o kalem olduğunu anlamak bence, kolu gibi vazgeçemeyeceği bir parçası değil de kalem. Oysa bazılarımız parmak olmaya bile razıyız, küçük ayak parmağı bile olur. Yeter ki yokluğumuz fark edilsin. Bozkaya 2 ‘’ ‘Ben mutsuzluğa karşıyım.’ dedim. ‘Neden?’ ‘Çok fazla mutsuz insan var.’ ‘’(75) Kitabı okurken yüzümde buruk bir gülümseme oluşturdu bu sözler. Ben de mutsuzluğa karşıyımdır. Düşününce ne saçma, bir insan bir duyguya karşı olabilir mi? Olabiliyor işte. Ben karşıyım, öykünün karakteri Osman Korkmaz da karşı. Hayatımızda istemediğimiz bir şey mutsuzluk. Ömrümüz mutsuzlukla doldurmak için çok kısa. Örneğin geçenlerde bir meteor yağmuru oldu yanlış hatırlamıyorsam, herkes bunu ömrünüzde bir kez görebilirsiniz diyordu. 90 yılda bir oluyormuş galiba. Tüm bu insanlar 90 yılda bir olan bir şey için bu kadar heyecanlanıyorken neden yaşadıkları her günün birbirinden farklı ve eşsiz olduğunu göremiyorlar? Her günümüz bu kadar değerliyse mutsuz yaşamak niye? Mutsuzluktan kaçtım ve kaçmaya da devam edeceğim, karşıma çıkan herkese de aynısını öneririm. Mutlu şeyler içinde mutsuzu yaşamak için bir ömür geçirmemeliyiz. Sonuçta en karanlık gecede bile gökyüzüne dikkatlice bakarsanız birkaç yıldız görebilirsiniz. Kaynakça Serbes, Emrah. Erken Kaybedenler. İstanbul: İletişim Yayıncılık, 2014. EDA AYTEKİN ÇOCUKLAR NASIL ÖĞRENİR? Çocukların yeni bir bilgiyi öğrenmelerini izlemek bende her zaman büyük bir merak uyandırmıştır. Daha önce hiç karşılaşmadıkları bir şeyi akıllarında tutabilmek, onun ne işe yaradığını anlamak aslında o kadar da kolay bir şey değil. Ben yaşım genç olmasına rağmen yeni bir şeylerle karşılaştığımda afallıyorum ve ne yapacağımı şaşırıyorum bazen. Bunun için de çocukların öğrendikleri yeni şeyleri ne şekilde akıllarında tutabildiğini inceledim. Aslına bakarsanız yaptıkları o kadar da karmaşık bir şey değildi. Yeni öğrendikleri bir bilgiyi daha önce öğrendikleri bir şeye çevirmeye çalışıyorlardı zihinlerinde. Hani karşımıza çok karmaşık bir dört işlem sorusu geldiğinde bunu çok daha basit bir hâle getirmeye çalışırız ya. Temelde kolaydır ne de olsa dört işlem, karşımıza ne kadar karmaşık bir şey gelirse gelsin onu sadeleştirerek çok kolay bir şekilde çözebileceğimiz hâle getirebiliriz. Öğrenmek de böyle bir şey. Her yeni bilgiyi sadeleştirerek çok daha kolay çözülebilecek bir hâle getirmektir. Burada da devreye insanın düşünme yetisinin onu ne kadar basit bir hâle çevirebileceği giriyor işte. Düşüncenin Maddesi isimli kitabı okuduğumda insanın düşüncelerini somutlaştırmasının yolunun konuşmak olduğunu öğrenmedim sadece. Bu düşünceleri ve duyguları somutlaştırabilmesi için temelde kullandığı birkaç duygu ve düşünce olduğunu da öğrendim. Aslına bakarsanız belki de bizim herhangi bir şey üzerinde ne düşüneceğimize veya ne hissedeceğimize karar verdiğimiz an da dört işlem yapmak gibi. Duygular da bu dört işlemi yapabilmek için bilmemiz gereken toplama, çıkarma, çarpma ve bölme işlemlerine benziyor. Bu da gösteriyor ki duygu ,düşünceyi somutlaştırmak için kullandığımız en temel araç. Öte yandan, duyguların süzgecinden geçmemiş düşünce ve bunun sonucunda sergilenen davranışlar çoğu zaman bizi yanlış anlaşılmalara ve kırıcı bir üsluba itiyor. Aynı zamanda altı desteklenmemiş, vermek istediğimiz mesajı içermeyen laf öbekleri kullanmamıza ve yanlış kararlar vermemize sebebiyet veriyor. Örneğin ben bir şeye karar vermeden önce kendi gücümü ve hakkında karar vermeye çalıştığım düşüncenin veya duygunun benim üzerimdeki gücüne bakıyorum. Daha sonrasında bu düşüncenin veya duygunun benim içimde hissettirdiği belirli hislere odaklanıyorum; şefkat, fedakarlık, sevgi gibi. Kimi zaman bunlar dört işlem hanesine artı olarak yazılıyor kimi zaman da eksi olarak. Sonunda neye nasıl karar vermem gerektiğini de bu dört işlem hanesi belirliyor, aslında bu kadar kolay. Yeni bir şey öğrenmek de bu süreçten geçiyor işte. Yeni öğrendiğim bir şeyi eskiden bildiğim bir şeye benzetip aynı işlemleri tekrar ediyorum. Yeni bir teknolojik aletle karşılaştığım zaman ona benzeyen daha önceden kullandığım bir teknolojik aleti düşünüp onun hakkındaki hislerimi döküyorum bu sefer de dört işlem panoma. Çocukların da buna benzer bir sistemi olduğunu düşünüyorum. Onlar da daha önce karşılaşmadıkları şeyler hakkında nasıl hissetmelerini gerektiğini düşünürken eskiden tanıdıkları şeyler hakkındaki temel düşüncelerini tartıyorlar bence. Yeni bir bilgi öğrenmek için de insanın düşünmesi ve bu düşündüklerini de karşıda bir yerlere aktarabilmesi gerekiyor sanırım. Nasıl ki bir köpek tarafından kovalandığı için bir kedinin de kendini kovalayabileceğini düşünen bir çocuk, kedinin nasıl bir hayvan olduğunu öğrenme aşamasında ondan korkuyorsa ve kaçmak istiyorsa ben de bazı yeni bilgilere karşı aynı şeyleri hissediyorum. Aynı şekilde nasıl ki bir çocuk rengarenk şekerlerinin tadının güzel olduğunu önceki deneyimlerine göre biliyor ve o şekere benzeyen başka şekerler gördüğünde de onları yemek istediğine karar verebiliyorsa, ben de daha önce benzerini gördüğüm ve hoşuma giden bir davranışla karşılaştığım zaman ona nasıl tepki vermem gerektiğini biliyorum. Çünkü davranışlar aslında hislerin bilinçaltında kaydedilmiş ekolarıdır. İnsan daha önce yaşadığı duruma benzer bir durum ile karşı karşıya geldiğinde bu ekoyu hemen hatırlar ve bu bilinci sözel veya fiziksel olarak dış dünyaya yansıtır. Aynı bir ses kaynağı olmadığında yankının da olamayacağı gibi biz de hiçbir insandan hisleri olmadan bir davranış biçimi sergilemesini bekleyemeyiz. Her ne kadar Steven Pinker düşüncenin dil ile yansıtıldığını düşünse de aslında ben düşüncenin maddesi olarak tanımlayabileceğimiz şeylerin hisler olduğunu, bu hislerin de ancak dil ve bazen fiziksel bir dokunuş sayesinde dışarı vurulabildiğine inanıyorum. Araya bir katman daha eklemek aslında benimki, insanın bir şey hakkında düşünebilmesi için onun hakkında bir fikrinin ve hissinin olması gerekir bence. Kaynakça: Pinker, Steven (Çev. Mehmet Doğan). Düşüncenin Maddesi. Alfa Yayıncılık, 2018. Yasemin Aybüke ÖĞÜT ANNE, BABA “BÜYÜKLÜK” NE DEMEK? Çocuklar… Kafaları binlerce soruyla dolu o ilginç, küçük varlıklar. O küçük varlıklar o kadar ilginçtir ki her şeyi inceler, her şeyi sorgular. Zihinlerini açmış içinin bilgiyle dolmasını bekleyen bu çocuklar belki de dünyanın en muhteşem varlıklarıdır. Bir zamanlar hepimiz çocuktuk ve hepimiz yolumuzu bulmaya çalışıyorduk. Tabii bu zorlu yolda yardıma ihtiyacımız oluyordu. Bunun için de en yakınımızdakilere, büyüklerimize başvuruyorduk çünkü onlar da bu yoldan geçmişlerdi ve bizim sorguladığımız şeyleri artık anlamış, kafalarına yerleştirmiş durumdalardı, en azından biz öyle düşünüyorduk. Bu yüzden sürekli büyüklere sorular soruyorduk merak içerisinde, aydınlanmayı dört gözle bekleyerek fakat sorun şuydu: Büyükler bize bu yolda yardım edecek miydi? Çocukken her şeyi merak eder, büyüklerime sorardım. Kimisi gayet sabırlı bir şekilde cevap verirken kimisi de sinirlenirdi sürekli soru soruyorum diye. Bu yüzden ben büyükleri ikiye ayırırım: kendini “büyük” olarak adlandıranlar ve gerçekten “büyük” olanlar. Kendini “büyük” olarak adlandıranlar hâlâ bir çocukla nasıl konuşulacağını ya da ona nasıl davranılacağını bilmeyenlere verdiğim ad. Bazı insanlar çocuklar bir soru sorduğu zaman o kadar anlayışsız, o kadar sabırsız olabiliyorlar ki çocuğu başından savmak için elinden geleni yapıyorlar. Oysa o daha bir çocuk, öğrenmesi ve keşfetmesi gereken o kadar çok şey var ki biraz sabırlı olup ona bu uzun yolda sadece biraz yol göstermek yeter fakat bu kendini “büyük” olarak adlandıran insanlar bunu yapmak için çok sabırsız ve bencil. Bir zamanlar kendilerinin de çocuk olduğunu nasıl bu kadar kolay unutabiliyorlar anlayamıyor insan. Bir de gerçekten “büyük” olanlar var, büyüklerimiz… Bir çocuk ona bir soru sorduğunda nasıl cevap vereceğini, ona nasıl davranması gerektiğini bilen ve gerçekten de çocukluğundan beri bütün bilgilerini toplamış o bizim başında olduğumuz yolu yarılamış olan görmüş geçirmiş diye tabir ettiğimiz büyükler… Çocukken böyle insanlarla karşılaştığımda o kadar heyecanlanırdım ki bazen ne soracağımı unuturdum. Onlar bir çocuğun gözünden bakınca o kadar muhteşem dururlardı ki her çocuk onlar gibi olmak isterdi çünkü onlar çocukların en çok yapmak istediği şeyi yapıyorlardı, biliyorlardı. Bu yüzden hep özenirdim öyle insanlara tıpkı diğer çocuklar gibi. Gerçi bu özenme olayı sadece çocuklukla sınırlı kalmazdı. İnsan ne zaman kendinden bilgili bir kişi görse özenir. Tabii bilmek de her şey değil. Bence önemli olan o bilgileri sabırla aktarabilmek. Mesela bir çocuğa, bilgiye aç gözlerini dikmiş size bakan çocuğa, o istekli çocuğa… İşte o zaman tam anlamıyla hayran oluyor insan. Hem bilgili hem de o bilgiyi hiç çekinmeden en güzel şekilde aktaran birini görünce zaten hayran kalmamak mümkün değildir. Belki de çok abarttım ama böyle birileriyle tanışmak o kadar zor ki… Etrafımızda bir sürü büyük var ama hangisi gerçekten böyle bir “büyüklük” yapıyor? Peki, neden hepsi gerçekten “büyük” olamıyor cidden? Bana kalırsa üşengeçliklerinden, sabırsızlıklarından ya da unutkanlıklarından… Bazısı bir çocuğun küçük bir sorusunu bile cevaplamaya üşenirken, vakit kaybı olarak görürken; bazısı da sabırsızlıklarından o küçük çocuğun dünyasını aydınlatmaktansa o ve onun sorularından bir an önce kurtulmaya çalışır. Aslında herkesin “büyük” olamamasının en büyük nedeni insanların unutkanlıklarıdır. Hiçbiri o küçük çocuğun o istekli, göz bebekleri büyük o bakışlarına baktığında kendi çocukluklarını hatırlamadığı veya düşünmediğinden kaynaklanıyor. Eğer bir saniyeliğine bile olsa empati kursalar zaten o çocukla aralarındaki benzerlikleri fark edip bağ kuracaklar ama onlar bunun için çok üşengeçler veya çok “meşguller”. İşte bu yüzden önemli olan bedensel ya da yaş bakımdan “büyük” olmak değil; zihinsel bakımdan o “büyüklüğe” ulaşmak ve bir çocuğun dünyasını aydınlatmak. NAİDE İREM KEBAP 21602918 MUTSUZLUK PİRAMİDİ Kapitalist sistemin bizi tutsak ettiği ve ‘para’ kazanma duygusunun hayatımızın önceliği olduğu bir dünyada yaşıyoruz. Bu duygu hayatımızın tamamını tutsak alıyor. İnsanların tek düşünceleri para kazanma hırsı ve şahsi çıkarları oluyor. Bu hırs gözlerini kör ederken bir yandan onları empati kurabilme hissinden uzaklaştırıyor, bir yandan da onları sonu olmayan bir yarışa sürüklüyor. Keşke bu yarış insanları kendilerini ve genel kültürlerini geliştirmeye itse... Fakat insanlar sadece telefonlarının son model olup olmadığıyla ,arabalarının markasıyla ya da kıyafet tercihleriyle ilgileniyor. Ben de bu kapitalist çağa doğan ve bu çağda yetişen bir gencim. Bu duygularla ilgili kendimi sorgulamaya başlarken sosyoloji ödevim olarak izlediğim ‘ İşte Özgür Dünya!’ filmi bana bu konuda çok yardımcı oldu. Bu filmde, baş karakterimiz Angela’nın bir çalışanken kendi işinin patronuna dönüştüğü süreçteki karakter değişimini rahatlıkla inceleyebiliyoruz. İnsanlar sadece birer çalışanken daha doğrusu kapitalizm piramidinin en alt tabakasında yer alırken hep bulundukları konumdan ya da patronlarının onlara karşı haksızca tutumlarından yakınırlar. Kendilerinin hep ezilen taraf olduğundan bahsederler. Peki o piramidin üst basamağına ulaştıklarında onlar da aynı tavrı sergilemiyorlar mi? Sürekli yakındıkları kişilerden birine dönüşmüyorlar mi? Bunun en temel nedeni girdiğimiz sonu belli olmayan yarışın bizde empati duygumuzu kaybetmemize neden olması. O gücü elimizde hissettiğimizde bir anda onun getirdiği avantajları benimsemeye başlıyoruz. Piramidin üst basamaklarına doğru çıkarken her adımımızda piramidin altında kalan insanları eziyoruz, onları geride bırakıyoruz. Peki bu adımlarımızda hakkaniyetli davranıyor muyuz? Yoksa her yol mubahtır diye mi düşünüyoruz? Bana göre asıl sorun burada başlıyor. Evet, amacımız piramidin en üst noktasına ulaşmak ama ulaşınca gerçekten de mutluluğa ulaşacak mıyız, başarının verdiği hazzı hissedecek miyiz? Doğru cevap ise bir bakıma evet, hissedeceğiz. Nasıl mı? O hedefe ulaştığınızda bir anlığına mutlu oluyorsunuz fakat bu geçici bir mutluluk, çünkü tüketim toplumu olmak bize elimizdekiyle asla yetinmemeyi öğretiyor, her zaman daha fazlasını istememiz gerektiğini söylüyor. Eğer bir hedefi tamamladıysanız kendinize yeni bir hedef oluşturmalısınız. Piramidin en üst noktasında olsanız bile her zaman daha iyisi ve daha başarılısı vardır. Eğer sizden başarılısı varsa siz neden daha da hırslanıp ondan başarılı olmayasınız ki? Böylece kendinizi tatminsiz ve anlamsız bir sonsuz döngünün içine hapsediyor ve yaşamınızı bunu fark etmeden sürdürüyorsunuz. Peki ben bu eleştirdiğim kavrama karşı gelebiliyor muyum ? Bir hedefe ulaştığımda kendimi frenleyip elimdekiyle yetinebiliyor muyum? Dürüst olmak gerekirse hayır. En basit örnek olarak ben de bir alışveriş bağımlısıyım. Evde belki de üç dört çeşit ayakkabım olmasına rağmen daha fazlasını istiyorum. ‘Beyazı varsa mavisi de olmalı’ ya da ‘Bu sene renkli ayakkabılar moda hemen ben de bir tane almalıyım’. Peki, benim ihtiyacımı karşılamıyorlar mı ki ben yenisini almak istiyorum ya da eskidiler mi ki? Hayır, sadece çevremde gördüğüm için ve ben ona sahip olmadığım için istiyorum. Eğer onda varsa bende neden olmasın ki, benim neyim eksik? Bu sürekli kıyaslama durumu içinde yaşamak, sürekli daha iyisini, daha yenisini, daha fazlasını aramak bizi yormuyor mu? Biz kendimizi kıyaslamaya ve elimizdekiyle tatmin olmamaya başlarken bu durumun bize ne kadar zarar verebileceğini göz ardı ediyoruz. Öncelikle dış görünümümüzü beğenmemeye başlıyoruz, ardından düşüncelerimizi ve tavırlarımızı sorgulamaya başlıyoruz. Son olarak da kendimizden soğuyoruz, kendimizi beğenmiyoruz, sıradan olduğumuzu düşünüyoruz ve bu da bizi çağımızın bana göre en büyük hastalığı olan depresyona itiyor. Daha fazla kazanmak için ailemizden zaman çalıyoruz. Aslında çaldığımız bu zaman bizi mutsuzluğa itiyor. Siz ailenize zaman ayırmak ya da çocuğunuzla bir oyun oynamak yerine bilgisayarınızın başında saatlerce para kazanmaya çalışıyorsunuz. Evet, bunu ailenize daha iyi bakabilmek ve çocuğunuzun daha iyi bir eğitim alması için yaptığınızı düşünerek kendinizi kandırabilirsiniz. Fakat onlardan çaldığınız zaman sizi daha mutsuz ve hayattan daha az keyif alan bir insana dönüştürüyor. Eğitim için veya daha iyi bir hayat için kazandığınız para, sizin mutsuzluğunuzu gidermek için gittiğiniz psikologlara veriliyor. Günümüzde de bu kadar fazla psikolog olmasının nedeni de bu değil mi? Çağımızın, maalesef ki, bir gerçeği olan kapitalizmin bizi dönüştürdüğü tüketim toplumunun sadece basit birer üyesiyiz. Biz kendimiz o kadar kaptırıyoruz ki ‘her şeyin dahası’ fikrine ne anı yaşayabiliyoruz ne de elimizdekilerin kıymetini anlıyoruz. Biz mutluluğu uzaklarda ararken yanımızdakine hatta avucumuzdakine gözlerimizi kapatıyoruz. Artık derin bir nefes alıp gözlerimizi açmanın vakti geldi de geçiyor. Her şeyin fazlası için kendimizden çaldığımız zamanı, artık kendi mutluğumuz için kullanmaya başlayalım. Irmak Başak Özgül HAYVAN SEVGİSİ Başlangıcının nerelere dayandığını kestiremediğim hatta muhtemelen çoğumuzun da hiçbir fikrinin olmadığı bir çıkmazın içindeyiz: Hayvanlar sevilmeli midir? Açıkçası bu satırları yazarken bile, onların nasıl olup da bir tartışma konusu haline getirildiğine inanamıyorum. Zira ailem dışındaki insanları tanımaya başlayana kadar, hayvanları sevmeyen birileri olabileceğini aklımın ucundan bile geçirmezdim. Nitekim büyüdükçe alışmaya başlıyorsunuz, birbirini bile sevmeyi beceremeyen insanoğlunun kendi dışındaki canlıları pek tabii kabullenememesini anlayabiliyorsunuz. Hayvanlardan söz ederken, öncelikle yalnızca evcilleştirilebilenlerden ibaret olmadıklarını, aslanından sivrisineğine kadar ele alınması gerektiğini belirtmekte fayda var. Bu yazıda sizlere, içimdeki öfkeyi bir nebze de olsa dizginlemeye çalışarak, hayvanlara bakış açısını 3’e ayırdığım insan tiplerini kısaca anlatmak istiyorum. Öncelikli kategorimiz yargılamaktan zerre çekinmediğim, hayvanları sevmemesi bir yana, eziyet etmekten sonsuz zevk alan insanlar. Burada “eziyet” olarak belirttiğim kelimenin arkasında öyle korkunç şeyler yatıyor ki... Bunlardan en berbatı, tıp dilinde “zoofilikler”, bizim bildiğimiz adıyla ise “hayvan tecavüzcüleri”. Çoğumuzun “tecavüz” kelimesini gördüğü an kanının çekildiğini umarken, bir de bu sözcüğü hayvanlarla yanyana getirince inanın ciğerim parçalanıyor. Allah tüm canlılara belirli cinsel dürtü ve organlar vermiş, nasıl ve nerede kullanılması gerektiğini de içgüdüsel olarak hepimize öğretmiş. Bu kadar açık bir gerçek söz Irmak Başak Özgül konusuyken, konuşamadığı için derdini dahi anlatamayan o güzelim canlara kıyan tüm insanların aynı şekilde cezalandırılması gerektiğine yürekten inanıyorum. Elbette sadece bu değil, o “eziyet” sözcüğünün arka planını dolduran konulara sebebiyet veren herkes, bu dünyada olmasa dahi-zira hukuken yalnızca para cezası almaktadırlar- ahirette tüm bunların hesabını verecek, biliyorum. Kaldı ki tüm bu fenalıkları hayvanlara yapabilenin, an gelip insanlara yapamayacağının da hiçbir garantisi yoktur. Buradaki asıl faktör “vicdan” işte, öyle herkese nasip olmuyor vesselam. Yukarıda bahsettiğimizden bir nebze daha kabul edilebilir gördüğüm kişiler ise, hayvanları sevip sevmeme konusunda net bir kararı olmasa da kendilerinden uzak olmasını tercih edenlerdir. Bu kategoriye bir çok farklı açıdan yaklaşabiliriz. Örneğin, vahşi doğada yetişmiş bir aslan karşımıza çıksa, hiçbirimiz “Aa, niye sevmedin?” diye soramayız elbet. Fakat hayvan sevmek, evinize bir kedi alıp sabah akşam oyunlar oynayarak, onu güzelce beslemekten ibaret olmadığı gibi; sevmemek de, sokakta muhtaç bir can gördüğünüz an, bir kap su vermekten kaçınmak değildir, olmamalıdır. Yani bu bahsettiğim insan tipi, hayvanların da bizim gibi doğada var olan canlılar olduğunu bilir fakat ne halde oldukları pek umurlarında değildir. Ona dokunmayan yılan bin yaşasındır anlayacağınız. Benim de içlerinde olduğum son kategori ise, hayvanların en az insanlar kadar değerli canlılar olduğuna inanan ve onlar için bir şeyler yapmaktan asla vazgeçmeyenlerdir. Kimi vahşi doğada yaralanan hayvanları bile korkusuzca tedavi etmek için uğraşır, kimi de her sabah çıkar Irmak Başak Özgül evinden, sokak hayvanları için imkanları el verdiği ölçüde mama/su koyar dışarıya. Kimi ise çoğumuzun duymuş olduğu Kuyu’yu 60 metre derinlikteki sondaj kuyusundan çıkarabilmek için canını dişine takar. İnsanın içinde, diğer canlılara karşı var olan merhameti en güzel anlatan örneklerden biri bu işte... Gerek içimizde gerek dışımızda verdiğimiz tüm savaşlar, sevginin ne olduğunu bilmemekten kaynaklanıyor zira. Bir köşe yazısında, çok güzel ifade edilmiş bu durum: “O küçük köpeğin yaşama hakkında birleşen, telaşlanan, didinen, ağlayan bir milletiz biz... Kendi kör kuyularımızdan çıkmamız lazım.” (Coşkun 2017) Yani ne zaman ki bu kategorideki insan sayısı artacak, işte o zaman bizden sonrakilere güzel bir dünya bıraktığımıza inanacağım. Aile bireylerimizin “Bizim çocuk okuyup büyük adam olacak ileride, bana da o bakar.” Dediği, arkadaşlarımızın her fırsatta-elbette biraz da insanın doğası gereği- kendi çıkarlarına daha uygun gördüğü şeyleri yaparak bizleri yıprattığı, her aynaya baktığımızda bizim bile kusurlarımız yüzünden kendi kendimizi sevmeyi başaramadığı şu dünyada; karşılıksız sevgiye sahip hayvanları hiçe sayarken bir düşünün derim. Ya onlar size dilediği muameleyi yapabilme yetisine sahip olsaydı? Bana sorarsanız, bizim kadar cani olmayı kendilerine yediremezlerdi. Her şeyden önce kendimizi sevebilmek için, onları da sevmeyi öğrenmek zorundayız. Aynı gezegeni paylaştığınız, aynı hücreleri taşıdığınız bu canlar, en az sizler kadar mutlu olmayı ve en önemlisi, yaşamayı hakediyor. Irmak Başak Özgül Büyüklerimizin de her zaman söylediği gibi, insanın çok arkadaşı olabilir ama aralarından “dost” diyebileceklerini iyi seçmelidir. Bu yazıyı, benim için en büyük ilham kaynağı olan ve takıldığım yerde gözlerinin içine bakarak tekrar masa başına oturduğum küçük dostuma teşekkür ederek bitirmek istiyorum. Aziz Nesin çok güzel söylemiş: “İnsanın, insandan kaçışıdır hayvan Fotoğraf 1: Küçük Köpeğim, Ankara. Yazarın çektiği fotoğraf. 2 Mart 2017. sevgisi.” (www.wikiquote.org) BAŞVURULAR Coşkun, Bekir. «Kör Kuyudaki Küçük Köpek.» Sözcü Gazetesi 16 Şubat 2017. <http://www.sozcu.com.tr/2017/yazarlar/bekir-coskun/kor-kuyudaki-kucuk-kopek-1681784/>. “Aziz Nesin.” 02 Mart 2017 tarihinde erişildi. www.wikiquote.org. TURK 101 Zeynep Uçar YILDIZLAR GİBİDİR İNSANLAR İnsanlar geçicidir, gelip geçici. Bir trenin istasyonda durduğu kadardır onların bekleyişi. Sabırsız oluşları alışkanlık olmuştur. Gidişleri bile sebepsizdir. Sadece giderler bazen ne bir gerekçeleri vardır ne bir özrü terk edişlerinin. Sert bir kayaya çarpmak gibidir ayrılık. Tahmin ettiğinden, hayal edebileceğinden çok daha fazla etkir onsuzluk. En iyisi gerektiğinden fazla ehemmiyet vermemek, bir gün gideceklermiş gibi hareket etmek deriz ancak o zaman da ne anlamı kaldı duygulara sahip bir insan olmanın, genç, doludizgin olup heyecanları tüm kalbinle yaşamanın. Gençlik ateşiyle beyhude umutlara kapılıp dolusuyla hayal kırıklığı yaşarız. Gençlik acılarla doludur bu yüzden. Herkes genç olur. Herkes bir zamanlar hiçbir şey bilmediği halde her şeyi bildiğini sanmış ve yanılmıştır. Herkes bir aralar kendini ararken, hiç kimse olmuştur. Duyguların karmaşası en çok gençken gün gibi ortadadır. Ancak bence tüm bu duygu karmaşasının yaratıcısı da yine bizden başkası değil. Demek istediğim, karmaşa düşünmekten doğar, biz düşündükçe karıştırırız her şeyi. Bazen düşünmediğimiz şeyleri düşündüğümüz sanısını yarattığımız gibi bazen de fazla düşünmekten duygularımızı duyamaz oluruz. Kimi zaman terk edemezsiniz örneğin, acı çekerken dahi devam edersiniz. Bağlandığınız için ayrılamayacağınızı söylersiniz ancak asıl sebep ayrılamayacağınızı kendinize empoze edişinizdir. Aşık mısın yahut seviyor musun diye sorulduğunda hep kaçamak cevaplar veririz, neden seviyorsun diye sorarlar, biz sevmesem şunu yapar mıydım gibi cevaplar veririz. Kendi içimizde cevaplayamadığımız sorularımız varken duyguları hissetmeye çalışırız. İşte bu yüzden duygu yönetiminde alabildiğine başarısızız. Nitekim tanımlayamadığımız bir duygu kompleksinin yönetimi imkansızdır. Ne yazık ki biz insanlar bu hususta da imkansız olanı seçeriz. İkili insan ilişkilerinde iki kişinin sürekli iletişim halinde olması gerektiğini düşünürüz ama bundan önce sağlanması gereken çok daha önemli bir şart vardır ki bu insanın kendi içinde çözümlemeler yapması, kendi doğrularını ve yanlışlarını belirleyip kendini eleştirmesidir. Tüm bu şartlar sağlandığında zaten iki insanın ilişkisinin devamlılığı kaçınılmaz olacaktır, bu da daha az ayrılık, daha az hayal kırıklığı demektir. Güven çok önemlidir lakin güvensizliğin insanı güvende hissettirmediği gibi beyhude, yersiz bir inanç duymak da bir nevi budalalıktır. Çok güvenmek marifet değildir çünkü, yerinde ve zamanında güvenebilirsen üzülmezsin. Ah ne karmaşık duygular bunlar. Gelip geçici insanlar için ne çok söz söylenmiş, ne çok söz sarf edilmekte. Ancak hiçbiri birini tutmuyor. Biz ne kadar dikkatli olursak olalım insanlar öyle tehlikeli varlıklar ki tüm teori ve varsayımları boşa çıkarıyor. Öyle beklenmedik bir tarafları var ki en güçlü insanı bile yıkıma uğratıyor. İnsanların birbirlerine verdiği değer onları nasıl da göklere çıkarıp yere indiriyor? Çok enteresan doğrusu bu kadarı. O kadar çok değer veriyorlar ki bazen birine kendileri değerlerini tamamen yitiriyor, kayboluyorlar. TURK 101 Zeynep Uçar İnsanlar yıldızlar gibidir: yerleri belirsiz, ne zaman parlayıp ne zaman sönecekleri... Çok değerli, ulaşılmaz olsalar da milyonlarca ve aynılardır. Her baktığımızda farklı birini işaret edip her gün gördüğümüz ve bize ait bir yıldız olduğunu dile getiririz lakin belli bir yerleri yoktur, tutarsızlardır, tıpkı insanlar gibidir. Elini atar tutamazsın ama parlak, çok parlak gelirler gözümüze. Çok büyük oldukları söylenir ancak çok küçük görünürler. Enerjileri içeridedir, insanlar gibi bir yıldıza bakarak da yıldızın nasıl bir yıldız olduğunu hemen söyleyemeyiz. Sadece daha uzun kalırlar gökyüzünde ama çok yer değiştirirler, terk edip edip defalarca geri dönmek isterler. Dedim ya tıpkı insanlar gibi her döndüklerinde gökyüzündeki eski yerlerini isterler. Kaybetme Korkusu Hayatta herkesin içinde barındırdığı duygulardan biridir kaybetme korkusu. Hiçbir insan kaybetmek istemez. Lakin bazen öyle bir durumda kalırız ki kaybetmek zorundayızdır bazı sahip olduklarımızı. Kitabın baş karakteri Mario çok ağır bir şekilde mücadele ediyor bu kayıplarla. Yaptığı rutin koşularından birinde ayağını burkmasıyla başlıyor bu kaybetme süreci. Başta işini sonra evini son olarak kız arkadaşını kaybediyor. Yaşadığı alakasız olay onu kaybeden birine dönüştürüyor. Kim ayağının burkulmasının onu bu felakete sürükleyeceğini bilebilirdi ki? Kitapta hoşuma giden sözlerden biri olan "Bazen en saçma sapan şeyler, bize hayatı zehir eder" sözü buna atıfta bulunuyor aslında. Hiç aklımızın ucundan bile geçmeyen bir olay bizi yaşamaktan bıktırabilir. 3 gün önce hiç tanımadığımız birini şu an kaybetmek hayatımızı allak bullak edebilir. Ne de olsa hayatımızı neyin allak bullak edeceği belli değil. Bizi kaybedene dönüştüren olay saçma da olabilir anlamlı da. Kitapta kaybeden birine dönüşmenin Mario'nun hayatını nasıl etkilediğine tanık oldum. Ben de onun gibi dehşete düşmedim demem mümkün değil. Hayatımızın belli dönemlerinde her şeyin ters gittiği zamanlar olur. Elimizi nereye atsak onu kaybederiz. Ben de hatırlıyorum o dönemimi. Kendimi tam bir kaybeden olarak görüyordum, belki de öyleydim. Depresif bir hava içerisinde mutlu olmak için debelenip duruyordum. İlginç olan ise gösterdiğim tüm çabanın boşuna olmasıydı. Hala kaybetmeye devam ediyordum. O çalkantılı dönem bir süre sonra kendini her zaman kazandığım döneme bırakmıştı. Her dönemin bir sonu olduğu gibi kaybeden olduğum dönem de sonlandı. Nasıl devamlı kazanmaya başladığımı tam olarak hatırlamıyorum ama bildiğim bir gerçek varsa o da devamlı kaybettiğim dönemi yaşamasaydım her zaman kazandığım dönemin bir anlamı olmayacağı gerçeğiydi. Bence önemli olan devamlı kaybettiğimiz dönemde hayat enerjimizi sürdürebilmek, kaybetsek bile kaybetmekten zevk almak olmalı. Bizim için önemli olan aitliklerimizi kaybettiğimizde dünyanın sonunun gelmediğini bilmemiz gerekiyor. Belki de sahip olduğumuzu kaybetmemiz bizi daha mutlu edecek bir olaya sebep olur. Suratımıza kapanan her kapı, açılacak bir kapının müjdecisi aslında. Yaşadığımız her sorun içerisinde kendi küçük armağanını saklıyormuş gibi gelmiştir hep bana. Bu yüzden her dönemi güler yüzle karşılamayı başarmamız gerekiyor. Benim en büyük kaybetme korkum henüz sahip olmadığım birini kaybetmek. Beni şimdiden dehşete düşürmeye yetiyor bu korkum onu henüz tanımıyor olsam bile. Gelecekte hayatımı adayacağım karımın ta kendisi beni korkudan korkulara sürükleyen o insan. Her dönemi olumlu karşılamamız gerektiğini söylesem de onu kaybetmek olumlu karşılayabileceğim bir sorun değil. Onu kaybetmek hayatımın bitmesi anlamına gelebilir. Onu kaybettiğim bir hayatı aklıma getiremiyorum. Hayatımı üzerinde şekillendirdiğim tek hayalimin sona ermesi demek bu. Şu ana kadar yaptıklarım her zaman hayatımı adayacağım karımla yaşayacağım zaman için oldu. O ana ulaşmak için bu anı yaşadığıma o kadar eminim ki. Eğer ona ulaştıktan sonra onu kaybedersem hayata bir daha eskisi gibi bakamayacağımı çok iyi biliyorum. Üstesinden gelemeyeceğim bir kaybetme korkusu olduğu çok açık. Her zaman aklımın ucunda duracak ve beni endişelendirmekten çekinmeyecek bu korkum. Ama bu karımla geçireceğim güzel zamanlarımı doğal bir şekilde yaşamayacağım anlamına gelmiyor. Onu kaybedeceğim korkusunun etkisiyle ona olan davranışlarımı değiştirmeyeceği anlamına da gelmediği gibi. Kitap gerçek ve hayal arasındaki sınırında Mario Rota'ya yaşattıklarıyla bana kaybetmenin ne kadar doğal ve gerekli olduğunu hatırlattı. Buna ek olarak en büyük kaybetme korkumu yeniden hissettim. Onu her zaman içimde taşıyacağıma ama hayatımda bir engel olmayacağına emin oldum. Mehmet Emin Yoldaş 21502077 TURK-101-033 Kaynakça Cercas, Javier. Kiracı. İstanbul: Everest Yayınlar, 2016. Baskı.Emin Aygün UZUN KIRMIZI BOYNUZLAR İnsanlar… Bilimsel olarak hayvan olan ama aslında kendisini çok farklı bir şey sanan, burnu havada, barış yanlısı olduğunu iddia edip duran fakat aynı zamanda her şeyi alt üst eden acınası varlıklar. Varoluşunun başından beri Dünyada hüküm sürmüş, aslında akla hayale sığmayacak şeyler başarmış, kötü ve acınası olduğu kadar bir o kadar da harika ve karmaşık varlıklarız biz. Bir insan olarak elbette sadece ırkımın kötü özelliklerini, deyim yerindeyse kirli çamaşırlarını yere dökerek kendim de dahil olarak tüm insanlara haksızlık edecek değilim. Beynimiz, düşünme yetimiz o kadar gelişmiş ki, göremediğimiz, bilemediğimiz şeylere inanır olmuşuz, kaldı ki bu şeylerin neredeyse hepsi aslında aklımızın içinde kendi oluşturduğumuz doğaüstü, hayata farklı anlamlar ve eğlenceler katsın diye yarattığımız varlıklar. Ama bir tanesi var ki herkes sebepsiz yere ondan korkar ve başına gelen kötü her şey için onu suçlar. Şeytanlar… Çok tuhafız aslında. Yüz yıllar önce uydurduğumuz pek çok şey, günümüzde bilimsel olarak kanıtlanamasa da hala değerini yitirmiş değil. Şeytanlar da buna dahil. Benim düşünceme göre yalnızca düzeni sağlamak ve korumak için oluşturulmuş, insanı en zayıf yeri olan beyninden zehirlemek için uydurulmuş dinler, garip bir şekilde günümüzün en popüler karanlık fantezi olarak adlandırılan kültürün ayakta kalmasını sağlayan çok önemli yapıtaşlarını bulunduruyor. Mitolojiyi de sayarsak ki saymalıyız sonuçta bir zamanlar onlar da kendi inananlarına sahipti, yani eğer bir din inananlarını yitirirse teknik olarak mitoloji olur. Karanlık mitolojik figürler arasında akla ilk gelen basit ama ikon olmuş şeytanlardır. Şimdi eğri oturup doğru konuşmak lazım ki o da şeytanların aslında içimizdeki karanlık tarafın hayal gücümüz aracılığı ile vicdanımızı rahatlatmak için yarattığımız figürler olduğunu kabul etmek olmalı. Kişiye göre değişebilir ancak sözde inançlı olan bir insan bile şeytanlara inandığı halde insan denilen varlıkların aslında özünde hayli kötü olabildiklerini kabul etmeli ki bu kötülüğü ortaya çıkarmak da oldukça kolay. Kimine göre evrim geçirdik kimine göre yaratıldık, fark etmez. Her türlü içimizdeki kötü tarafta bizimle beraber evrim geçirdi ya da yaratıldı ve biz insanlar onu kullanmaktan bir an dahi bile çekinmedik. Dünyaya geldiğimizden beri yaptığımız tek şey elimizin uzandığı, gücümüzün yettiği he şeyi her yeri elde etmek istedik ve bu uğurda sayısız savaşlar verdik ve sayısız katliamlara neden olduk. Yalnızca kendi aramızda vermedik bu savaşı, aynı zamanda bu dünyayı paylaştığımız diğer canlıların, hayvan bitki ayırmaksızın, yaşam alanlarını katlettik. Pek çok hayvan sırf insanlar eğlensin diye kafesler ardında can çekişerek hayvanat bahçelerinde mezarlarını buldu. Sanayi alanında gelişmek uğruna ülkeler yarış içinde fabrikalar inşa ederken, atıklarının nereye gittiğini umursamaksızın doğayı kirlettik ve buna ek olarak dikkatsiz avlanma ile pek çok hayvanın neslinin tükenmesine neden olduk. Her şeyin git gide daha kötü olduğunu anlayınca da aklımızdan uydurduğumuz şeylerden korkmaya başlayıp işleri basit bir düzene sokmaya çalıştık ancak tabii ki her şeyde olduğu gibi onu da elimize yüzümüze bulaştırdık. Bu ezici güç geçmişten hiç ders almamış, ayrıyeten geleceği de hiç umursamadan dünyayı kasıp kavurmaya devam ediyor. İnsanlar hala sadece kendini umursuyor ve bencil davranışlarına devam ediyor. Her zaman kendileri dışında sulayacak farklı kişiler hatta varlıklar bile bulabiliyorlar. Yaptığımız her şey için şeytanları suçladık. Utanç verici. Önce yarattık, sonra korktuk ve ardından suçladık onları. Oysaki onların, şeytanların, hiçbir suçu yoktu. Biz o kadar acımasız ve bencil olduk ki, suçu her zaman başkalarında aradık ve gerçekten bulduğumuzu sandık. Aslında yapmamız gereken sadece aynaya bakmadı. Belki o zaman görebilirdik kendi boynuzlarımızı, yüz yıllar boyunca birbirimize saplayıp durduğumuz, sayısız canlar anlığımız, hayatlar mahvettiğimiz o koyu kırmızı uzun boynuzlarımızı. Asıl şeytanlar biziz, şeytan dediğimiz oldu aslında insan fıtratının bir sahi bir parçası, ancak biz bihaberiz. BİR KÜÇÜK MUSLUK MESELESİ Merhaba sevgili okurlar yepyeni bir haftadan sizi yepyeni yazımla selamlıyorum. Bu hafta size üç yıl okuduğum lisemden aklımda kalma komik bir durumu paylaşmak istiyorum. Ben Suadiye Hacı Mustafa Tarman Anadolu Lisesi’nde üç yıl geçirdim ve bu okulda tuvaletleri kim yaptıysa göz kararı konusunda çok ciddi sıkıntıları var diye düşünüyorum zira hepimizin aklında tek bir soru bulunuyordu; Tuvaletlerimizdeki lavabolarımızın büyüklüğüne rağmen neden musluklarımız küçücük? Yani o lavabo gerçekten çok geniş, parmağımızdan dirseğimize kadar bir genişliği ve su sıçratmanızın bile zor olduğu bir derinliği vardı ancak musluklarımız o kadar küçüktü ki lavabonun ¾ ü boşuna mermer israfıydı resmen. Bir insan elini yıkamak için iki büklüm olur mu? Elimi yıkayabilmek için resmen o boşa kalan 3/4lük alanı ben dolduruyordum. Eğiliyorum, kollarımı değişik pozisyonlara sokuyorum yine olmuyor anlayacağınız hoş bir durum değildi. El yıkamak için bu kadar çaba harcanmamalı diye düşünürdüm hep. Hadi şöyle bir kafamızda canlandıralım o anı mesela elimizi sabunluyoruz (aslında %90 su geri kalanı ise sabun olduğunu umduğum köpük, sabun falan değil o) evet buraya kadar iyi hoş güzel iş eli durulamaya gelince sıkıntı orada baş gösteriyor. Elimizi musluğun altında yıkamaya çalışırken bir yandan da mermere elimizi çarpmamaya çalışıyorduk ki bunda çoğumuz pek de başarılı olamıyordu maalesef. Şahsen her seferinde o musluğu oraya koyma fikri kime ait ise tebrik etmek istiyorum, o kadar farklı bir fikir ki tam bir mimarlık harikası(!) ve kesinlikle ödüllendirilmeli. Düz mantık ile musluğu uzun yaparsınız belli yani bayağı düşünmüşsünüz onu lavaboyla minimum mesafede tutmak için. Denize sıfır yazlık ev gibi maşallah. Allah razı olsun yine su lavaboya akıyor. Lavabo mermerine dökülen suyla da yıkamak zorunda kalabilirdik. Sevgili öğretmenlerim; yeri gelince onlar da muslukla dövüşmek durumunda kaldı biliyorum ve okulumuzda çok titiz olan öğretmenlerimiz de vardı, ancak gerçek şu ki birçok öğretmenimizin okulun spor salonuna yakın öğretmenler tuvaletine gitmediğini de biliyorum, en azından ellerini yıkamak için değil. Onlarda insan üşenmişlerdir ve elbet bizim gibi lavaboya ellerini çarpa çarpa yıkamayı tercih etmiştirler. Lütfen bu acı hepimizin acısı, birbirimize destek olalım. Sonuç olarak okulda hepimizin elbet bir kere de olsa şikayet ettiği hatta üzerinden espriler yaptığı konu hakkında yazmak istedim. Musluk deyip geçmeyin ne kadar küçük ve önemsiz bir konu gibi gözükse de üç sene bu okuldaydım ve her sene aynı konu üzerinden üretilmiş espriler duyuyordum. Hatta aynı espriyi farklı seslerden duyduğum da oluyordu. Demek istediğim şu ki kendi hakkında bir yazı yazdıracak kadar ilginç olan bir musluğumuz vardı. Musluğumuz da aynı okulumuz gibi marka! Evet değerli okuyucular umarım size yazdığım bu yazıyı beğenmiş ve en az benim yazarken eğlendiğim kadar eğlenmişsinizdir. Sanırım hayatı böyle küçük anılar anlamlı yapıyor. Lise hayatım yeni bitmiş olduğu hâlde bazen liseyi o kadar çok özlediğimi hissediyorum ki bu özlem kelimelerle anlatamayacağım kadar çok canımı acıtıyor. Bitmeyecekmiş gibi gözüken lise zamanları kendini bitmeyecekmiş gibi gözüken üniversite zamanlarına bıraktı. O yüzden biliyorum ki zaman ilerledikçe hiçbir sıkıntı sonsuza dek sürmeyecek gelip geçecek. Kendinizi üzmeyin çünkü bu hayatı bir kere yaşayacağız ve yaşadığımız sürede olabildiğince mutlu olmaya bakmalıyız. Bu haftalık da benden bu kadar kendinize iyi bakın haftaya bir sonraki yazımda buluşmak üzere ben yazarınız Ilgaz Çatak size mutlu bir hafta diler! Berkay ÇuhadarGünleri Biriktirerek Yazılan RomanÇoğu insan için hayat, planlarla doludur. Bu planlar, ister uzun vadeli ister kısa vadeli olsunhayatımıza anlam katmamızı, hayatımızı sürdürmemizi sağlar. Ancak kimi zaman insan bir planyapmadan, sadece günü kurtarmak için, gelişigüzel yaşar. Bir şeyler biriktirmeden, sadece zamangeçirme amacıyla, alelade yaşar günlerini. Bunun genelde insanın umudunu yitirdiği veya hayatınadevam etmekte zorlandığı, hayatına bir anlam katamadığı zamanlarda ortaya çıktığınıdüşünüyorum. Benim de hayatın anlamsızlığından dem vurduğum yoğun bunaltı zamanlarımdaveya daha basit bir örnek verecek olursam, üniversite sınavına hazırlandığım zamanlarda böylegünler geçirdiğim olmuştu. Ancak böyle günler insanı rahatsız eder, çünkü insan varoluşundan veanlam arayışından dolayı birikim yapmaya, günlerini bir amaç uğruna uç uca ekleyerek yaşamayaihtiyaç duyar. Barış Bıçakçı’nın Seyrek Yağmur adlı kitabında da ““Günler damlıyor ama aynı kabadeğil.” diye tekrarladı Rıfat. “Yani her şey boşa mı gidiyor, boşuna mı yaşıyorum?” Müthiş birhuzursuzluk duydu.”” (5) cümleleriye anlatılmak istenenin de bu durum olduğunu düşünüyorum.İnsan hayatını boşa geçirdiğini, hayatının bir amacı olmadığını hissettiğinde huzursuzluk duyar.Çünkü insan sahip olduğu akıldan dolayı varoluşunu anlamlandırmak ve haklı çıkarmak zorundaolan bir canlıdır.“Rıfat, günleri işe yarar bir biçimde biriktirebilmek için bir hikayeye ihtiyaç olduğuna kararverdi. ‘Benim bir hikayem olmalı!’ dedi, ‘Bir hikayenin içinde olmalıyım ki, günler aynı kabadamlasın.” (Bıçakçı, 5) cümleleri ise yaptığım bir şeyi anımsamamı sağladı. İnsanın bir hikayeyeihtiyaç duymasının ve bu şekilde günleri biriktirebileceğini düşünmesinin nedenini kolaycaanlayabiliyorum. Ben de birçok kez bir roman karakteri olduğumu veya bir filmin içinde olduğumuhayal ettim, hatta hâlâ da ediyorum. Kulaklıklarımı takıp yürümeye başladığım zaman kafamdahayaller kurarak kendimi bir romana veya bir filme yerleştiriyorum. Kendimi sevdiğimromanlardaki anti kahramanlara benzetiyorum. Camus, Dostoyevski gibi sevdiğim yazarların elindebenim de iyi bir romana dönüşebileceğimi düşünüyorum. Benim yaşadığım hayatı, bütün yönleriyleve bütün düşüncelerimle edebiyatın büyülü gücünü kullanarak anlatacak bir roman. Bu, neşeligünlerimde de olabilmekle birlikte genelde düşünceli ve bu düşüncelerin eşliğinde hüzünlüolduğum, deyim yerindeyse varoluş sancıları yaşadığım günlerde kendini gösteriyor. Bunun birnedeninin insanın yaşadığı bunalımlara, acılara, mutluluklara anlam katma çabası olduğunudüşünüyorum. İnsan düşüncelerinin ve hislerinin sadece kendi zihninde kalmasından ve ömrüboyunca kendi bilincine mahkum olup kimseyle gerçek anlamda bir paylaşım içine girememektensebaşka insanların onu okuyabileceğini, düşüncelerini en doğal haliyle duyabileceğini vehissedebileceğini düşünüyor. Bu şekilde hayatını ve tüm yaşadıklarını yüce bir anlama ve amacabağlamış oluyor. Başka bir nedeninin de insanın unutulmak ve yok olmak istemeyişi olduğunudüşünüyorum. İnsan kalıcı olmak, defalarca izlenebilmek istiyor. En azından kendime baktığımdave bu hayalleri neden kuruyor olabileceğimi düşündüğümde bu cevaplara ulaşıyorum. Anılar ve yaşanmışlıklar da bir insanın kişiliğinin oluşmasında ve önünde kalan günler içinplan yapmasında oldukça etkili olur. Sonuçta hepimiz iyi ve kötü birçok şey yaşıyoruz vehayatımızı buna göre şekillendiriyoruz. Geriye dönüp baktığımda seneler önce yaşadığım bazışeylerin bugünkü kişiliğim ve bugün aldığım kararların üzerindeki etkisini görüyorum. Örneğineğitim hayatımda yaptığım okul seçimleri bile kişiliğimin şekillenmesinde büyük rol oynadı vediğer alanlardaki kararlarımı da etkilemiş oldu. Yine insan ilişkilerinde bazı tecrübelerim bugünküilişkilerimi oluşturmamda ve insanlara olan yaklaşımımda etkili oldu. Ancak hatıralar kimi zamanda insanın cesaretini kırar ve karar alırken çekinmesine yol açar. Kötü hatıralarımız sürekli birüzüntü haline ve hayattan umudumuzu yitirmemize neden olabilir. Genç insanların yaşlı insanlaraoranla daha cesur kararlar verebilmesinde de bunun etkili olduğunu düşünüyorum. Kötü hatıralarıve yaşanmışlıkları, pişmanlıkları daha az olduğu için karar alırken daha kendilerinden eminolabiliyorlar. “Hatıralar kötüdür, hayatın önünü tıkar. Ama bak hayaller iyidir.” (Bıçakçı, 48)kitaptaki bu alıntıda da bahsedildiği gibi hayaller kötü hatıraların aksine insana devam etme umuduverir ve cesaret aşılar. En kötü ve en umutsuz hissettiğim zamanlarda bile hayal kurmanın bana güçverdiğini, o hayallerinin bazılarının kesinlikle gerçekleşmeyeceğini bilsem de o ruh halindençıkmama katkı sağladığını söyleyebilirim. Ayrıca kötü hatıraların üzerimizdeki bu etkisinden dolayıonları unutmak isteriz. Ancak unutmayı, en azından uzunca süreler hatırlamamayı başarsak bileaslında o hatıraların bizde ortaya çıkardığı duygular hiçbir zaman yok olmaz. “Benhatırlamadıklarımı daha derinden hissediyorum.” (Bıçakçı, 8) Ben de aynı bu alıntıda olduğu gibisahip olduğum bazı hatıraları artık unutmaya en azından detaylarını hatırlamamaya başlasam dabende uyandırdığı duyguları ve bana hissettirdiklerini derinlerde bir yerde hâlâ duyumsuyorum. Hayaller kurmak, planlar yapmak, günleri biriktirmeye çalışmak ve bir hikayeye sahipolmak... Bunların hepsinin hayatı anlamlandırma yolunda etkili olduğunu ve aynı zamanda Tanrıinancının ve düşüncesinin de bu bağlamda ortaya çıkabileceğini düşünüyorum. Tanrı fikri bizehikayemizi bizim kadar hatta belki bizden daha iyi bilen birisinin olduğunu ve bu dünyadakigünlerimizin bir sonu olmasına rağmen günlerimizi bir amaç uğruna biriktirdiğimizi hissettiriyor.“Yeteri kadar zamanın varsa tanrıya ihtiyacın olmaz.” (Bıçakçı, 45) bu söze katılıyorum, çünkü budünyadaki zamanımızın kısıtlı olduğunu dolayısıyla yeteri kadar zamanımız olmadığını bildiğimiziçin Tanrı’ya ihtiyaç duyuyoruz. Bir Tanrı’nın varlığı konusunda insanlığın günümüzdeki bilgisiylekesin bir kanıya varılamayacağını düşünüyorum ancak bu ihtiyaç bende de zaman zaman bireyselbir Tanrı’ya inanma olarak kendini gösteriyor. Bütün bunları düşündüğümüzde; zaman zaman günlerin aynı kaba damlamadığını hissetsekve kötü hatıralarımız, gerçekleştiremediğimiz planlarımız olsa da umutsuzluğa düşmek yerinesabırla günleri aynı kaba damlatmaya ve hikayemizi oluşturmaya çalışabiliriz. Hayatımızın birsonu olmasına rağmen o sonun ne zaman geleceğini bilmediğimiz için de yeterli zamanımız varmışgibi davranabiliriz. Bu şekilde hayatımızı anlamlandırmayı ve varoluşumuzu haklı çıkarmayı, enazından kendimizi oyalamayı başarabiliriz.Kaynakça:Bıçakçı, Barış. Seyrek Yağmur. İstanbul: İletişim Yayınları, 2016.NEŞE GÜNEŞ 21302319 İÇİMDEKİ DÜŞMAN Çevremize baktığımızda etrafımızdaki insanların genellikle mutlu olup olmadığını kolayca hissederiz. Ben de dahil bakışları, duruşları ve özellikle kurduğu cümlelerden hep kendilerini ele verirler. Dikkatlice bakıldığında görmek hiç de zor değildir; mutsuz insanlar hep kurban
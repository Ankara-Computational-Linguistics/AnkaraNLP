ise çiçekler mutluluğu simgelercesine rengârenk açarlar; ama ansızın ilkbahar kışa dönüştüğünde bir hiçliğe kapılıp giderler. Bu örnekten de görülüyor ki aşkta da bağımlılıkta da bir kayboluş ve sürüklenme aşaması vardır; ama ikisinin de insanlara haz veren ve cazip gelen kısımları vardır. Ben hayattan zevk almanın kişinin karakterine bağlı olduğunu düşünüyorum. Bağımlılık insanı çok kötü etkiliyor ve o yaptığın şey ilk başta sana zevk verse bile sonra ona bağlandığın için kaybettiklerini artık çok geç olunca, geri dönülemeyince fark ediyorsun. Kadının aşkı ve ona yardım isteği ile tutuşmasını göz ardı etmesi de adamın içinde çok daha farklı bir tutkuyu barındırmasından kaynaklanıyor. Yine de yaşam için mücadeleyi öğrenmek ve öğretmeye çalışmak bu hayatta yapılması gereken en önemli şeylerden biri benim görüşüme göre. Hayat bize beklemediğimiz yeni maceralar sunar ve yeni kapılar açar ve bu doğrultuda da doğru kararları kendi benliğimizle seçmek gerekir. Ben bu öyküden yola çıkarak insanın benliğinin başka biri tarafından değiştirilmesinin imkânsız olduğunu düşünüyorum; çünkü her ne kadar bir insanı uyarmak önemli ve etkili olsa da bu onun tutkularından vazgeçeceği anlamına gelmiyor maalesef. Yine de geçmişe dönüp içine en derinden işleyen, aklından hiçbir zaman çıkmayacak olan o anıları gözden geçirmek hem rahatlamanın ve huzuru tekrar bulmanın başka bir yoludur. Öykü: Zweig, Stefan, Bir Kadının Yaşamından Yirmi Dört Saat, 1925 MESLEKLERİN GÖRÜNMEYEN YÜZLERİ Herkesin hayatını sürdürebilmesi için bir işe ihtiyacı vardır şüphesiz. Herkes yaptığı işle dünyada bir şeyler değiştirmelidir. En azından diğer insanları bir şekilde etkilemelidir. Peki, insanlar mesleklerini neye göre seçer? Doğal olarak yeteneklerine ve ilgi alanlarına göre. Her insanın yetenekleri veya ilgi alanları farklıdır. Bu yüzden her insanın hobi olarak veya hayatını geçindirebilmek için yaptıkları uğraşlar da farklıdır. Eğer birisi el işlerine ve dikiş yapmaya ilgi duyuyorsa terzi olur ya da eğer riskler almaya, şirket yönetmeye ve lükse ilgi duyuyorsa yönetici olur. Aslında bu durum bu kadar basittir. Ama bazen bu durum hakkında başka yorumlar da yapılır. Mesela meslek dalları toplumda bazen sınıflara ayrılır. Genellikle bu sınıflandırma mesleğin ortalama kazandırdığı paraya göre yapılır. Veya mesleğin kişinin yüzünü insanlara ne kadar gösterdiğine, diğer bir deyişle kazandırdığı şan, şöhret ve popülaritesine göre. Çoğu kişi der ki: “Bir meslek ne kadar şöhret ve para kazandırıyorsa o kadar değerlidir.” O zaman neden herkes daha çok para kazanacakları işler yapmıyor? Buna da şu cevap gelebilir: “Çünkü çok para kazanmak için çok çalışmak gerekiyor.” O zaman bilim adamlarına ne demeli? Bu dünyada büyük bir ihtimalle bilim adamlarından daha çok çalışan yoktur. Hayatlarını sadece bilime adamış insanlar en nihayetinde. Bir bilim adamının zengin olabilme ihtimali yaklaşık binde bir falandır. O zaman açıkça ortadır ki bu kadar çalışmayı zengin olmak için yapmıyorlar. Bu meslekle uğraşmaktan zevk aldıkları için yapıyorlar. Ve bilim adamları sayısız örnek içinden sadece bir tanesi. Her meslek dalının kendine göre bir zorluğu vardır. Elbette mutluluğu parada gören insan küçük yaştan itibaren para kazandıran bir mesleğe yönelebilir ama en değerli meslek çok para kazandırandır diye genellemek kesinlikle yanlış. Bence en değerli meslek herkes için farklıdır ve insanın yapmaktan en çok zevk alacağı meslektir. Ben şahsen çok paranın beni mutlu edeceğine inanırım ama gidip de asgari ücretle çalışan birini az para kazanıyor diye aşağılamam. Eğer yaptığı işten zevk almıyorsa üzülürüm sadece. Her mesleğin önemli olduğunu unutmamak gerekir. İnsanların ilgi alanlarının farklı olması sayesinde oluşan bütün meslekler toplumu ve ekonomiyi ayakta tutan çok değerli faktörlerdir. Futbol bile ne kadar gereksiz bir meslek olarak görülse de boş zamanlarımızı değerlendiren ve insanları kaynaştıran toplumsal bir değerdir aslında. Peki, bir meslekle uğraşan her insanın toplumdaki yeri aynı mıdır? Hiçbir sınıflandırma yapamaz mıyız? Benim yapacağım tek sınıflandırma insanın işini ne kadar iyi yaptığı ve mesleğine ne kadar önem verdiğidir. Kimse unutmamalıdır ki insan dünyaya en çok mesleği yoluyla bazı şeyler kazandırır. Bu nedenle kişinin mesleğine verdiği önem bir anlamda o kişinin dünyaya karşı bakış açısı hakkında da bilgi verir. Bu durum biraz da insanın yaptığı işi sevmesiyle de bağlantılı. O yüzden söylüyorum insan önce yaptığı işi sevmeli diye. Herkesin hayatında en önem verdiği iki şey ailesi ve mesleğidir. Her nasıl ailesiyle ilgilenmeyen, ailesinin yanında olmayan bir birey toplumda saygın karşılanmıyorsa aynı şekilde mesleği için de benzer özeni göstermeyen bir kişinin toplumda yeri farklı olmamalı diye düşünüyorum. Bunu da geçtim, biraz da empati kurmak lazım. Bir markete veya lokantaya gittiğimizde bizle ilgilenen kişinin bize karşı hep güler yüzlü ve kibar olmasını isteriz. Sipariş verirken kimsenin bize asık suratla bakmasını istemeyiz. Bu onlar için işini iyi yapmak oluyor mesela. Aynı şekilde biz de işimizi doğru yapmalıyız. Bunun için illa insanlarla doğrudan bağlantılı bir işimiz olmasına gerek yok. Yaptığımız mesleğin eninde sonunda bir yerinden insanlara dokunduğunu bilmeliyiz ve ona göre davranmalıyız. Elbette bundan bahsederken Prestij filmindeki adam gibi sadece mesleğimiz için farklı bir insanın kılığına girip hayatımız boyunca sürekli farklı bir insanmış gibi yaşayalım demiyorum ama gerçekten mesleğimize gösterdiğimiz özen bizim toplumdaki aynamız sayılabilir. KAYNAKÇA: Prestij – Christopher Nolan Resim - http://gaosbatl.k12.tr/web/?p=294 KAAN GÖNÇ Sina Kıratlı 21603406Bir Numaralı KuralDeğişimin hayattaki nadir kurallardan biri olduğunu herkes kabul eder. Öyle ki katılırız ya da katılmayız üzerine gerekenden fazla özlü söz vardır. Öte yandan herhangi bir konuda değişime tanıklık edecek kadar uzun yaşayan bir insan hayattan başka ne ister bilemiyorum. Olumlu ya da olumsuz bir değişimin hayatımıza yansıması yaklaşık onlarca yıl sürdüğünden bunları anımsamanın da bir güç olduğu tartışmasız bir konudur. Tarihe tanıklık etmek isteyenlerin birincil kaynağının sanat olduğunu belirtmem gerekir. Sanat sayesinde yaşadığımız çağdan çok daha öncesine ait eserleri bulabilmemiz ve bu eserleri dönem özelliklerine göre değerlendirmemiz mümkündür. Bu anlamda, kendi çağımıza ait olmayan eserleri değerlendirirken o dönemlere kısa bir yolculuk yapabileceğimiz kanısındayım. Böylece benim ﬁkrim, değişimin yıkıcı kuvvetine karşı koymanın tek yolunun sanat ile olacağıdır. Yılların değiştirdiği ve eskittiği değer yargılarına geri dönüp bakmak istediğim zaman, o dönemlere ait sanat eserlerine başvurmayı düşündüğümü söyleyebilirim. Bu şekilde, karşı koyamadığımız değişim olgusuna bir nebze de olsa karşı koyabildiğimi düşünmekteyim. Tarihi bir skorla biten bir maçı seyrediyor olmak sizi değişimin önemli bir tanığı yapabilir. Çocuklarınıza hatta torunlarınıza anlatacağınız harika hikayelerle bu hikayenizi bir sonraki nesillere taşıyabilirsiniz. Bununla yetinmeyip çocuğunuza o maçta gol atan efsane futbolcunuzun ismini verebilirsiniz fakat bu efsanenin sonsuz olmadığını içten içe biliyorsunuz. Orada bulunan kimse sizden iyi yorumlayamamış da olabilir ancak hiçbir şey metnin yerini tutamaz. Bu anlamda, söz uçar yazı kalır atasözünü desteklemekteyim. İster nesnel ister öznel bir anlatıma sahip olsun, başta kitaplar olmak üzere yazılı metinler bulundukları dönemleri ve değişimleri en net şekilde ifade eder. Kitaplar, bana göre sanatın en kalıcı halini oluştururlar. Konularından bağımsız olarak, kitapların yansıttığı olgular veya düşünceler bir anlamda değişime kafa tutmuş, sonsuz olmaya adım atmıştır. Başta tarihçilerin çoğu, hatta bilime saygı duyan insanların önemli bir kısmı nesnel eserleri değerlendirmeyi tercih ederken halktan bazı insanlar bu görüşü kabul etmez. Benim bu tartışmadaki yerim ikinci olarak bahsettiklerimin yanıdır diyebilirim. Nesnel olarak görülen eserlerin yazarlarının, özellikle Osmanlı Devleti Dönemi’nde ne kadar bağımsız olduğu sabaha kadar tartışılır. Öte yandan öznel görüşler ifade ediyorsa olsa dahi bir eseri kaleme alan sanatçının benim gibi düşünmediğini, hayata benim gibi bakmadığını nereden bilebilirim? Bu durumda da, o konuya veya o döneme ait başka belgeler ve kitapları okuyarak bu karmaşanın içinden çıkmayı mantıklı buluyorum. Yüzyıllar önce yaşasaydım nasıl düşünürdüm acaba sorusuna cevap aramama bile gerek kalmıyor. Sanatın iyisi kötüsü olmadığı gibi faydasızı faydalısı da olmaz. Her biri topluma dair şifreleri içinde bulundurur, eseri eleştirmeden önce sizi sinemada saatlerce sıkan o savaşı çıkaranlara tepki verin.Sanat, tarih gibi değişmiyor mu? Elbette değişiyor. Hatta sanat anlamını yüklediğimiz metin,artık yalnızca bir erkek ismi. Sanatı milimetre çapında bir kabloda ya da beyaz perdede görebildiğimiz günlerdeyiz oysa verdiği his aynı değil. Bu konuda muhafazakar olunması taraftarıyım. Değişimi anlatırken, binlerce yıl değişimin kendisinden etkilenmeyip kendine kağıt üzerinde yer bulmuş sanatı küçük bir alan ile kısıtlayamayız. Kağıdın direncine de teşekkür etmemiz gerekir. Aksi bir durumda bildiğimiz tüm eserlerin ve kayıtların kalitesi ve güvenilirliği en fazla Nasreddin Hoca Fıkraları gibi sözle aktarılan eserler kadar olurdu. O ince kablo isterse bin kitabı depolasın, verdiği hissiyat bir kitaba dahi eş değer değilse ben bu durumdan nasıl olumlu bir nokta çıkarayım? Hali hazırda bu durum zaten tartışılmaktadır.Kuralların, yasaların hatta örf adetlerin değiştiği bir dünyada değişim kadar güçlü başka bir hareket olduğunu düşünmüyorum. Toplumda yaşanan büyük değişimler hiçbir zaman hafızalardan silinmeyecektir fakat konuya detaylı bir bakış açısı kazandırdığımızda orta saha oynayan bir futbolcunun hangi yıl hangi rolde oynadığına dair bir bilgiyi sadece ama sadece bir sanat eserinde bulabiliriz. Günümüz, detaylar ve kenarda gizli kalmış bilgilerin çığ gibi büyümesidir. Hitit Analları’nın tarihi bir eser olmadığını kim iddia edebilir ? Belki basit bir metindi fakat yazıya dökülmesi onu ve yaşananları ölümsüzleştirdi. Tıpkı yazıdan ve sanatttan güç alan diğer unsurlar gibi.Çağatay Koca Arzularımız Özgürlük esnek bir kavramdır, her insanın kendince bir özgürlük tanımı vardır. Özgürlük tanımının bireysel oluşu felsefe ve sosyoloji kitaplarını okuduğumuzda anlam karmaşasına girmemize sebep olur. Bauman’ın Özgürlük adlı kitabının başlarında da bu sorunu yaşadığımı söyleyebilirim. Kitabın neresinde özgürlük sözcüğünü görsem kendi özgürlük tanımımı satırlara sıkıştırmaya çalıştım. Belli bir vakitten sonra bunu yapmamaya başladım. Yanlış anlaşılmasın, kitap yavaş yavaş kendisini bana kabul ettirmemiş; aksine benim yoluma doğru gelmişti. Peki benim özgürlük tanımım neydi? Ben bireyin özgürlüğünün en temel özgürlük olduğunu düşünüyorum. Toplumun refahı ve demokrasi için bireyin özgürlüğünü şart bulurum. Bireyin özgürlüğü derken yaşama, beslenme, barınma, eğitim hakkı gibi temel haklardan bahsetmiyorum. Daha soyut bir kavram benim gözümde özgürlük. Özgürlük denilince aklıma üniversite sınavlarına hazırlandığım lise yılları geliyor. Lisenin özellikle son iki senesinde canımı dişime takmıştım, gözüm derslerden başka bir şey görmüyordu. Ara sıra bunalıyordum bu sebeple. Molalarımda, sınav süreci bitiminde yapacağım şeyleri düşlerdim. Sınavların bittiği gün hafiflemiştim. Düşlerimi gerçekleştirecek vaktim ve azmim vardı. Bağımsızdım. Benim için özgürlük buydu. Düşünmek, düşünebilmek, arzulamak ve arzuyu gerçeğe dönüştürmektir özgürlük. Elbet temel haklar da herhangi bir özgürlük tanımının içinde yer alacaktır; fakat düşünmeyen, sorgulamayan, üretmeyen insanın benim düşünceme göre bireysel özgürlüğün doğurduğu yaşama hakkı gibi basit haklardan daha fazlasına zaten ihtiyacı yoktur. Bilinçsiz de olsa hepimiz böyle düşünürüz, toplum içinde herkesin eşit olduğunu kabul ederiz, hümanist bir düşünce yapısına sahipleniriz, yine de biliriz bazı insanların toplumun onlara yüklediği görevler haricinde bir şey yapmadığını. Burada toplumca bizlere yüklenen ödevlerin esasında toplumun ve dolaylı olarak bireyin özgürlüğü ve refahı için verildiğini unutmamak gerekir. Eğer bazı insanlar yalnız refahın sağlanması için verilmiş ödevleri yaparsa insanlar arası eşitlikten söz etmek mümkün değil. Bu sebeple, sorgulamayan insanın toplumdaki eşitliği bozduğunu düşünüyorum. Eşitliği savunuyorsak herkesin düşünmesini sağlamalıyız. Tabii bunu sağlarken düşünme eylemini ödev haline getirmemeye çalışmak lazım. Düşünme eylemi, araba tamiri gibi sadece bazı insanların yapabildiği bir eylem değil. Çünkü düşünmek ödev değildir, başı sonu olmayan, bizi arzularımıza götüren bir eylemdir. Özgür hissederiz düşününce. Kimseye herhangi bir sorumluluğumuzun olmadığı eylemleri arzularız. Toplumun refahı için bizlere yüklenen ödevler her daim refahı yahut özgürlüğü sağlamaz bizlere. Bazen eylemlerimizi sınırlandırırlar, arzularımızı bastırırlar. Bu ödevlerin başında yasaklar geliyor. En basitinden bir örnek vermek gerekirse dünya genelinde seçim günlerinde alkol satışları yasaktır; çünkü seçim gününde, toplumca her vatandaşın oy vermeye sağlam bir iradeyle gitmesi istenir. Bazılarımızın aykırı kişi diye adlandırdığı, kendisini mensubu olduğu topluma herhangi bir duyguyla bağlı olmayan ve bu sebeple her ne kadar o toplumun bir bireyi olsa da oy kullanmaya gitmeyecek insanlar, bir gün gibi kısa süreli de olsa istediğini, arzuladığını yapamıyor ve özgürlüklerinden kısıtlanıyor. Bence doğru bir kısıtlama değil bu durum. Sadece verdiğim örnek bağlamında söylemiyorum bunu, arzularımızı bastıran her kısıtlamanın yanlış olduğunu düşünüyorum. Bazı insanlar, her türlü kısıtlamaya karşı muhalif olanlara, bu kuralları tanımayanlara anarşist kelimesini yakıştırıyor. Açıkçası anarşizmin toplumda yanlış algılandığını düşünüyorum. Örneğin bizim toplumumuzda anarşist denildiğinde Beşiktaş’ın Çarşı grubundan dolayı, her tarafı yıkıp yağmalayan, her türlü otoriteye karşı olan bir düşünce tarzı anlaşılıyor. Anarşizm sözcük anlamı olarak otoriteye karşı anlamı taşıyabilir; fakat bir insan bir sohbette anlaşılan bu olmamalı; felsefi anlamdaki anarşizm olmalı. Sokakta yanlış anlaşılacağımdan dolayı söyleyemem de üniversitede felsefi olarak ne düşündüğümü sorsalar rahatlıkla anarşist olduğumu belirtirim. Benim özgürlük anlayışım bireyin, bireysel bilincin herhangi bir engelleme ve sınırlandırmaya uğramadan yaşamasıdır. Toplumun bizlere verdiği ödevlerin toplumdaki her bir bireye eşit yarar sağladığı bir anlayıştır benimki. Sanıldığı kadar kolay değil bu özgürlüğü herkese sağlamak. Öncelikle toplumdaki her bir bireyin, kendisinin nasıl yaşaması gerektiğini sorgulaması ve arzularını başka bireylere dolaylı olarak da topluma zarar vermeden nasıl gerçekleştireceğini bilmesi gerekir. Lisede bir hocam vardı. Adam öldürme, hırsızlık gibi suçların ve egoizm gibi duyguların tek bir kökeni olduğunu söylerdi. Bu kökenin de müdahale olduğunu düşünürdü. Haklıydı da. Katiller, hırsızlar, diktatörler… Arzularının, başkalarının arzusundan daha önce geldiğini düşünenlerdi bu insanlar. Tarihe dönüp bir baktığımda kanunlar ve ahlak kurallarının, başkalarına zarar vermeden yaşayamayan insanlar yüzünden oluşmuş olduğunu görüyorum. Kendi özgürlüğünü kendince yaşayamayan insanlara rehber niteliğinde kurallardı sadece. İnsanın kendisine şunu sorması gerekir: Başkalarının kontrol edemediği arzular yüzünden benim arzum neden sınırlandırılıyor? Kaynakça Bauman, Zygmunt Özgürlük, İstanbul: Ayrıntı Yayınları, 2016 KAÇIRDIKLARIMIZIN HİÇBİR ÖNEMİ YOKTUR Adam Philips, Kaçırdıklarımız: Yaşanmamış Hayata Övgü kitabında, her ne kadar bir şeyleri yaşadığımız için yaşayamadığımız diğer şeyleri övse de ben bu konuda aynı fikirde değilim kendisiyle. Çünkü bu konuyu kökünden halletmek için şu savunmayı sunmak yeterli: “Doğmamış da olabilirdik.” Her şey hiç doğmamaktan, yani olmamaktan daha iyiyse, şu anki iyiyi tatmanın bedeli olan ve bilemeyeceğimiz diğer iyilerin, yani bir şeyi yaşamak için vazgeçtiğimiz diğer şeylerin bir önemi var mı? Sonuçta bir markete gidersiniz ve kola, fanta, soda arasında bir seçim yaparsınız. Sodayı seçmek, kola ve fantadan vazgeçmektir. Yani sodanın bedeli, kola ve fantayı tatmamaktır. Adam Philips ile ayrı düşündüğüm şey burada çıkıyor ortaya: seçim yapabiliyor olmak, bir seçim yapamamaktan daha iyi ise neyin bir önemi vardır ki? Biraz daha açmak gerekirse, hangisi daha yücedir; kola, fanta ya da soda içmek mi yoksa bir seçim yapabiliyor olmak mı? Kola, fanta ve soda içebilmemizin ön koşulu bir seçim yapma imkanımızın olması ise, seçim yapabiliyor olmak neyi seçtiğimizden her zaman daha önemlidir. Dolayısıyla doğduğumuza, yani yaşıyor olduğumuza göre, kaçırdıklarımızın da çok büyük bir önemi yoktur aslında; tıpkı kola, soda ve fanta arasında bir seçim yapma şansımızın olmasının, neyi seçtiğimizden çok daha önemli olması gibi. Acaba böyle bir yaşamın içinde günlerimi geçirirken neleri kaçırıyorum sorusu insana hiçbir şey kazandırmayan, onu bir boşlukla oyalayan düşünce kalabalığı üretmekten başka bir şey değildir benim için. Çünkü kaçırdıklarımıza odaklanmak, şu anda elimizde olan şeyi yok saymak, yani aslında şimdiki zamanda yaşadığımız hayatı yaşayamaz hale gelmemizdir. Şimdiki zamanı bir kenara atmak ise aslında yaşamın kendisini bir kenara atmaktır. Herkes bilir ki, gelecek ve geniş zaman, şimdiki zamanda yapılanlarla şekillenir, şimdiki zaman yoksa, geniş ve gelecek zaman da yani yaşamın kendisi de yoktur. Eski sevgilim örneğin. Ayşe diyelim adına. Ben Ayşe’yi seçtiğimde ve ona sadık kalmaya karar verdiğimde elbette diğer tüm kadınlardan vazgeçtiğimi de ilan etmiştim. Bir yıl süren ilişkimizde, o bir yılda gerçekleşmesi mümkün olan milyonlarca ihtimali bir kenara atmıştım. Fakat burada bir şeyi göz ardı ediyoruz, aşk denilen şey, bir bedel karşılığında elde ediliyor. Eğer bu bedeli ödemeyi göze alamıyorsam hayatımın sonuna kadar aşkın ne olduğunu bilemeyeceğimin farkındaydım. Bu farkındalığa sahip olduğum için de hayatımın en güzel yıllarından birisini yaşadım. Evet, daha iyisi olabilirdi, daha farklı bir şeyler olabilirdi, onu seçmemin bedeli diğerler tüm seçeneklerden vazgeçmiş olmaktı ama aynı bedel bana bir şey de kazandırdı. Kaçırılana övgü düzmek, her zaman bir gözü dışarıda olmayı doğuracağı için ben o yaşadığım ilişkiden de bir şey anlamayacaktım. Aşkın ne olduğunu kavrayamayacaktım ve aslında o bir yılı yaşamayacaktım, yaşıyor gibi yapacaktım sadece. Görüldüğü üzere bu örnekte de aynı yere vardım: yaşamak, hiç yaşamamaktan daha iyi ise, diğer seçeneklerin hiçbir önemi yoktur. Tabii ki ben de duyuyorum insanlardan, keşke şunu değil diğerini yapsaydım, keşke onu değil diğerini seçseydim gibi şeyler. Bunun sebebinin pişmanlık duygusunun saçmalığını anlamamak olduğunu düşünüyorum. Her halükarda halimize şükredelim gibi bir görüşüm de asla yok. Yaşamın tek güzelliğinin ve aslında yaşam denen şeyin, denemek ve yanılmak, bedel ödemek ve karşılığında bir şey kazanmak gibi dinamiklerden ibaret olduğunu gördüm hep. Bir sınava hazırlanmayı kafanıza koyarsınız. Bir hedef belirlersiniz ve çalışırsınız. Sonunda hüsrana uğrarsınız veya uğramazsınız. İşte yaşam budur zaten. Neyi kaçırdım, neyi kaybettim, bu seçimimle diğer hangi seçenekleri kenara ittim gibi düşünceler benim yaşamdan anladığım şeyi, denemek ve kaybetmek ile denemek ve kazanmaktaki, deneyebilme şansını yok saymak anlamına geldiği için, bunu yapan veya buna odaklanan kişiler aslında yaşamayı da bırakıyorlar şeklinde düşünüyorum. Yüce olan kaçırdıklarımız ya da kaçırmadıklarımız, yaşadıklarımız ya da yaşamadıklarımız değil, bir seçim yapabiliyor olmamızdır. Alperen Özzeybek KÖTÜ MİZAH Bizi büyüten hayallerimizdir ve belki de mutluluğumuzun kaynağı da onlardır ama hayat her zaman bunları gerçeğe dönüştürmemize izin vermez. Bu yüzden hayal kırıklıkları vardır ve bu herkesin hayatının büyük bir parçasıdır. Size küçük bir çocuktan bahsedeyim ki büyük hayalleri olan ve boyundan büyük işlere kendini kaptıran. Daha yedi yaşına gelmeden kendini güzel şeylere inandıran bir çocuk. O çocuk kısacık hayatını basit bir oyuna göre ayarladı. Herkese de bu hayalini gururlu ve sadece bir çocuğun kalbinin derinliğinden gelebilecek kadar içten anlattı. Kimisi destekledi, kimisi gülüp “Çocuk sonuçta...” dedi yanındaki hayalleri küçük, yaşları büyük yetişkinlere ama başkasının ne dediğini zerre umursamadı o çocuk çünkü biliyordu ki o oyundan aldığı keyif ve hayalinin ihtişamı her söyleneni gölgelemeye yeterdi. Yine de hayat denen şey bir hayli acımasız, en masum ve küçüğüne bile. Hayat insanla dalga geçer aslında. Kimi temiz kalplinin büyük hayallerini kül eder kimi şımarıkların ise gününü gün eder. Hayatın mizah anlayışına dayanamayacak kadar kırılgandır hayallerimiz. Hayatın geçiciliğini fark edenlerdir bu mizah anlayışında eğlenenler ve hayallerinin yıkılmasıyla yıkılmayanlar ama çoğumuzun üstüne kara bulutlu depresif günler getirir hayatın esprileri. Bizim bu narinliğimizi nakış gibi işleyen Şu Bizim Kırılganlığımız eserinde yüreğimi bumbuz eden bir cümle beni etkilediği gibi belki de çoğu kişiyi de derinden etkilemiştir: ” İntihara umut bağlayabilsem, yakın bir ölüme bel bağlayabilsem, kendi ölümümü seçebilecek olsam, o zaman bu korkunç acıya daha kolay katlanırım çünkü acımın bir sonu olduğunu bilirim”(26, Borgna). Hayalleri yok olup yaşamak için hiçbir amacı kalmayanın tek ben olmadığımı hissettiren bu cümle hayata olan bakış açımı düşündürmüştü aniden. Hayatın dalga geçip zorbalık yaptığı tek kırılgan ruhun bende olmadığını biliyordum artık. Acımasız esprilerle yıkılan hayaller yüzünden boynu bükük bakmaya gerek yoktu bu kısa hayatta ama küçük bir bedenin içindeki masum ruh için yine de öğrenmesi kolay olmayan bir dersti bu. Küçük çocuğa geri dönecek olursak o çocuğun oynadığı oyunla ilgili büyük hayalleri de hayatın esprisine kurban gitmişti. Bunu biliyorum çünkü o oyun basketbol, o çocuk da bendim. Küçüklüğümden beri sayılamayacak kadar maç izledim, derslerimden fazla zaman ayırdım basketbola, geç saatlere kadar oynadım ailemden yediğim bin türlü azara rağmen. Her şeyiyle keyifliydi bu oyun, her zaman aklımdaydı. Her türlü zorluğa ve hayatın getirdiği onca strese rağmen o sahanın içinde kendimi bulup mutlu olabileceğimi biliyordum ama beni asıl mutlu eden ileride basketbolda ulaşacağım büyük başarılardı. Bunu bildiğim için hayatta başıma gelebilecek herhangi bir olumsuzluğun beni yıldırmasının ve yaşama sevincimi yok etmesinin imkanı yoktu. Hayatı bir yerden fazla ciddiye almamamı sağlayan yegâne yerdi. Peki bu yere ne oldu? Sıkıntılı bir sakatlıkla ilk önce sahalardan uzaklaştım daha sonra da git gide hayatın zorbalığına karşı en büyük desteğim olan oyundan ve hayallerimden uzaklaşmaya başladım. Belki bu kadar büyütülecek ne var diye düşünülebilir ama benim hayatım ordan sonra hiçbir zaman aynı olmadı. Yaşamak artık yük olmaya başladı ve hayatın tüm zorbalığı artık resmen iliklerime kadar etkiliyordu beni. Eskiden gocunmadığım o hayatın acımasız esprileri bende derin yaralar oluşturmaya başlamıştı. Her şeyi çok ciddiye alıyordum ve hiçbir şeyi kolay kolay unutup atlatamıyordum. Onca stresten kaçabilecek hiçbir yerim yoktu her şey üstüme üstüme geliyordu ve artık sadece yaşamımın geçmesini beklemeye başlamıştım daha önümde onca yıllar olduğunu bile bile. Bu ızdırapla yaşamak gerçekten yaşamak mıydı emin bile değilim. Gece vakti Şu Bizim Kırılganlığımız’ da okuduğum o cümledeki çaresizlik ve tükenmişlik ruhu bana o kadar yakın ve tanıdık gelmişti ki... Hayat resmen hepimizle dalga geçen bir zorbaydı ve ben bunu o sırada fark etmiştim. Hep tekmişim ve hayat tüm hırsını benden çıkarıyormuş gibi geliyordu ama öyle değildi gerçekte olan. Herkesin yıkılan büyük hayalleri vardı aynı benimki gibi. Ben, benim için çok önemli olan bir oyundan uzaklaşmıştım belki ama hayatın kendisinin bir oyun olduğunu yeni fark edebildim. Kesin olan bir şey var ki bu oyunda kurduğumuz hayaller her zaman yıkılacak fakat tamamen hayatı bırakmak yerine yeni hayaller kurmak için bir neden olmalı bu. Belki de tek gereken, basit dertlerimize takılmak yerine bu oyunun biteceğini bilip keyfini çıkarmak çünkü ciddiye alırsak hayatın bizi üzecek bir sürü esprisi olacak. KAYNAKÇA Borgna, Eugenio. Şu Bizim Kırılganlığımız. Çev. Meryem Mine Çilingiroğlu. Yapı Kredi Yayınları. 2018. ÇAĞATAY MEMİŞ CANIMI AL, VATANIMA DOKUNMA! Benim için bayrak ve vatan kavramlarının yeri her zaman tarif edilemeyecek kadar önemli olmuştur. Bu kavramların işlendiği serinin ilk filmini izledikten sonra ikincisini merakla beklediğim “Dağ” filmini vizyona girdiği gün izleme fırsatı buldum. Bir yandan beni olay örgüsü ile heyecanlandıran ve coşturan, bir yandan da verdiği mesajla benden birkaç gözyaşımı çalan bu film, beslediğim vatan ve bayrak sevgisinin ne denli büyük ve sınırsız olduğunu bana bir kez daha hatırlattı. Film, konusunun güncel olması ve şu günlerde yaşadığımız belki de en büyük sorunlarımızdan biri olan terörü ve ülkelerini savunmak adına canlarını feda etmekten çekinmeyen askerlerimizin verdiği ölüm kalım mücadelesini gözler önüne sermesinden dolayı beni çok etkiledi. Vatan için, millet için, bayrak için canlarını dahi ortaya koyan bu yiğit askerlerimiz, yaşanan kanlı mücadelenin ve verilen kayıpların ne derece önemli olduğunu bir kez daha düşünmemi sağladı. Belki de beni bu kadar derinden sarsmasının ve duygulandırmasının en büyük sebebi küçükken benim de asker olmayı, her şeyin önüne koyduğum ülkemin bütünlüğü için elimden geleni yapmayı istememdir. Fakat hissettiğim milli duygulardan öte kaybedilen canları, hayatları düşünmeden sorgulamadan duramıyorum. Bugün acaba kaç kişi sahip olduğu hayatı, işini, rahatını, kariyerini bırakıp da vatanı için düşmana karşı silah tutmayı insan öldürmeyi göze alıp gider? Dahası kaç insan kaybedilen canlar için sözde bir üzüntüden daha fazlasını gösteriyor. Toplum olarak, bireysel kayıplarımız dışında herhangi bir şeyi önemsemeyecek kadar ne zaman bencilleştik merak ediyorum. Askerlerimizin, geniş ve rahat bir yatak yerine uzun ve yorucu gece nöbetini; lezzetli ve çeşitli yemekler yerine bir dilim ekmek ve hoşafı; bol odalı ve ısıtma ÇAĞATAY MEMİŞ sistemli evler yerine 8 kişilik ve 1 sobalı koğuşları vatanları uğruna tercih ediyor oluşlarını ne zaman düşünsem buna sebep olan koşulları değiştirmek için elimden bir şeyler gelmesini umuyorum. Öyle ki biraz diyorum biraz daha sadece kendi ülkem adına değil, dünyanın her yerinde savaşın özgürlük için yapılan bir mücadeleden çok insanlık tarihinde acı veren bir iz olduğunun farkına varabilsek. Dünyanın neresine gidersek gidelim savaş, savaşan herkesin kaybettiği bir eylemdir. Ben inanıyorum ki savaşların kazananları yoktur. Yalnızca kaybeden bir insanlık, geriye kalan gözü yaşlı aileler ve dünyada görülebilecek milyonlarca güzel şey varken gördüğü son şey bir patlamanın dumanı olan insanlar vardır. Her ne kadar vatanımı uğruna ölecek kadar sevsem de savaşın getirdiği acıları yaşamanın her şeyden önce yanlış hissettirmesi her zaman daha ağır basıyor. Filmin bende yarattığı başka bir izlenim ise her ne kadar farklı siyasi görüşe, dine, dile, şiveye sahip olsak da; hepimiz aynı topraklar üstünde yaşayan bireyleriz. Bazılarımız zaman zaman yanılgıya düşüp de ayrımcılık yapma yolunu seçse de günümüzde dünyanın her yerinde terör eylemleri sürerken sahip olduğumuz şeylere daha sıkı sarılmayı öğrenmeliyiz. Unutmamalıyız ki bu zamana kadar bu vatan için hayatını veren her askerin dileği daha iyi bir dünya olmuştur. Eli kanlı terör örgütlerinin faaliyetlerinin hat safhaya ulaştığı şu günlerde böyle bir filmi izlemek ve hakkında bir yazı yazmak yaşadığım olayların ve bu olayların doğabileceği sonuçların ne denli önemli olduğunu anlamamı sağladı. Vatanıma ve bayrağıma duyduğum sevgiyi ve saygıyı hatırlatmakla kalmayıp bizim rahatımız ve güvenliğimiz için gecesini gündüzüne katıp sahip olduğu canını bile feda etmeye hazır olan asker abilerimizin yaşadığı bu zorlu hayatı gözler önüne seren bu filmin etkisini uzun bir süre daha yaşayacağımdan eminim. Dikte Edilmiş Hayat Gündüz Vassaf, Cehenneme Övgü adlı eseriyle totalitarizmin bataklığında debelenen kitlelere sesleniyor, dahası onları içine çeken iktidarlara ve onların mümessilleri olan yardakçılarına… Kitabın cüretkâr bir yazar tarafından yazıldığını söylemek yanlış olmaz fakat kitabın yazılmış bir eserden çok insanlığın yaşadığı dramın çığlığı olduğunu düşünmek, Gündüz Vassaf’ın eserine gereken değeri vermek olacaktır. Yazılmış, basıma hazırlanmış ve piyasaya sürülmüş kâğıt tomarı olmaktan ziyade tecrübe edilmiş asimilasyonun hayatın her alanına nüfuz ettiğinin gerçekliğidir. Totalitarizm çok geniş bir çerçevede ele alınıyor bu eserde, Hitler’in ve Mussolini’nin yarattığı, savaşlarla bezenmiş karanlık dünyanın ötesinde bireylerin yaşamına indirgenmiş bir asimilasyon propagandası ile karşılaşıyoruz. İnsanlar sadece iktidarın ve yönetim şeklinin pençeleriyle boğuşmuyor, kollektivist düşüncenin “fedakâr birey” direktifi, topluma ya da başkalarınca biçilmiş rollere uyum süreci bireyin zindanlarını ve küçük totaliter dünyalarını yaratıyor. Temellendiremediğimiz ve bizde mistik duygular uyandıran kavramlara inanma ve sorgulamama hali, bize biçilmiş sınırlar içerisinde devinip durmamıza neden oluyor. İktidar bizi yönetilmeye en müsait sınıf olarak nitelendiriyor, toplum ise kendi düzenini bozmayacak sinik ve pasif insan kalabalığı… Bir kez olsun kendimiz için doğru düşünüp başkalarına göre yanlış yaptığımızda yani sorgulamaya başladığımızda öğretilmiş bütün kavramların ve tipik davranışların manâsı değişmeye başlıyor. İnsan içerisinde aktif olduğu, koşturduğu gündüzün ve yatıp uyuduğu gecenin anlamını karıştırmaya başlıyor. Gündüz, aslında bireyi herkesleştirme ve aynılaştırma politikasının bir parçası olarak karşımıza çıkıyor. İnsan günün aydınlığı içerisinde kendine verilmiş rolü başarıyla tamamlayıp gecenin münferitliğine sığınıyor çünkü ancak gecenin karanlığı ve sessizliği kim olduğumuzu düşünmemize fırsat tanıyor. Gündüz, erdemli davranışların sergileneceği bir sahne olarak bireye yaşamak için dayatılıyor fakat gece kendini “sen” olarak sana sunuyor, yaşaman ve sığınıp koynuna uyuman farketmeksizin… Korkularla beslediğimiz benliğimiz cezalandırılmaktan ve yargılanmaktan korktuğu için Tanrı’nın varlığını kanıksamaya itiyor bizleri ve kötülük bir parçamız olduğu halde bastırılıyor, bastırılan her duygu da şeytan olarak çıkıyor kutsallığın karşısına. Korku temelli her unsurun insani arzuları ve tutkuları tetiklediği ise bir gerçek. Bunlara haricen “enformanyaklar” yaratıyor toplum, bu kişiler interaktif medya ile “iletişimsizliği” destekliyor, gerçek bilginin, haber ve bilgi kaynağının yolunu kesip insanların manipüle yeteneğini teşvik ediyor. Toplum cahillik sınırları içerisine hapsedilip yanlışlığı kabullenmeye zorlanıyor, gerçek basının kalitesi düşürülüyor ve sosyal olmak adına bilgi kalitesizlik ve yanlış kaynaklar ile donatılıyor. Toplum kendi yanılgılarının içerisinde debelenirken hegemonyaların yarattığı karhramanlık olgusuna tutunuyor, karşısına da anti kahramanları koyuyor ki beslediği nefret duygusu kahramana olan inancını arttırsın. Kişi, kahramanların algı yönlendirmesi için kullanılan itici güç olduğunu bilmeden onu gözünde yüceltip insani sıfatlardan soyutluyor böylece kendisi için bireysel motivasyon kaynağı oluşturup, ideal insanı yaratıyor. Bilinmeyen zamanlarda yaratılmış olan ilkelere olan inancımız ve onlar doğrultusunda yaşamımızı yönlendiriyor oluşumuz, kitle psikolojisinin yarattığı dışlanma korkusunun bir sonucudur ve insan benliğinden, bireyselliğinden ayrı yaşadığı sürece toplum tarafından, siyaset tarafından ve kendini dahil olmak zorunda hissettiği sosyal gruplar tarafından yaşamın dışına doğru sürüklenecektir. Yaşamda her şey zıttına muhtaçtır şiarıyla yola çıkıp kendini tercih yapmak zorunda hisseden her insan yanılır çünkü günümüz dünyasında da görülebilceği üzere seçeneklerimiz isteklerimiz doğrultusunda olmaktan çok başkalarınca yönlendirilir hatta dikte edilir. İnsanın kendi yaşamında etken olduğu gerçeği edilgen yaptırımlarla unutturulur çünkü keşfedilmiş benlik toplumsal rollerden önce kendini yaşama isteğindedir. Uymak zorunda hissettiğimiz kurallar birey için cehennemi yaratır ve bu kuralların kölesi olarak yaşayanlar cehenneme övgülerini bir enkazın altından fısıldarlar… Kaynakça Vassaf, Gündüz. Cehenneme Övgü. İstanbul: İletişim Yayıncılık, 1999. Print. Süleyman İlker Özcan Başak Berna Cordan TURK101-15 7 Ekim 2014 HER İNSAN BİRER BÜYÜCÜDÜR İnsanların bir kitabı sevmesinin nedeni o kitaptaki karakterlerde kendisini bulmasından gelir, en azından benim için hep böyle olmuştur .Yazar J.K. Rowling de ne kadar büyülü bir dünya betimlese de aslında karakterleri hep içimizden seçmiş . Kitabının ismi de tahmin edebileceğimiz gibi aynı zamanda kitabın en önemli karakteri . Bir çocuk düşünün annesi babası yok . Bir çocuk düşünün teyzesinin evinde büyümüş ama ne teyzesi sevmiş ne de eniştesi, üstüne üstlük bir de kuzeni var kuzen demeye bin şahit ister..m m m m m m m m m 2, Özcan Harry Potter serisinin ilk kitabında, normal dünyada bir figuran olan çocuğun büyülü dünyada başrol olduğunu öğreniyoruz. Yeni bir dünyaya ayak basıyor ve birileri giriyor hayatına kimi dostu oluyor kimi düşmanı , bazılarıysa öylece geçip gidiyor hayatından. Günlük hayatımız da böyle değil mi ? Harry Potter aslında bir insanın nasıl değişebileceğini , neler yapabileceğini gösteriyor. İçimizdeki potansiyelin bizi nerelere getirebileceğini biraz da şans , yardım ve azimle ne olabileceğimizi gösteriyor . Kitabın başındaki karakterin kendine güveniyle , becerileriyle, çevresinden gördüğü saygıyla sonundakini karşılaştırdığımızda açıkça görüyoruz zaten . Tabi ki bu süreç hiç kolay olmuyor kitapta olduğu gibi günlük hayatımızda da çeşitli zorluklarla karşılaşıyoruz . Bize çelme takan , hevesimizi kıran insanlar olduğu gibi pes ettiğimiz zamanlarda tekrar bize azmetme gücü veren insanlar da oluyor . Kitabın başından sona kadar kötü diye vasıflandırdığımız bazı karakterlerin aslında iyi olduklarını ve bize yardım etmeye çalıştıklarını öğrendiğimiz gibi hayatta da bu ön yargılar veya yanlış nitelemeler bize zarar verebiliyor veya o insanların değerlerini daha yaşıyorken anlamamıza engel olabiliyor . Bu yüzden insanları etiketlerken dikkatli davranmalı, hatta yüzde yüz emin olmadan insanlar hakkında yorum yapmaktan bile kaçınmalıyız . nm m m m m m Bir diğer nokta ise günlük hayatta insanların genellikle biraz kaderci olmaları. Eğer zor duruma düşmüş veya hayata biraz yenik başlamışlarsa bizim de kaderimiz buymuş diyorlar ama aynı zamanda her şeye rağmen diyenler de yok değil. Sıfırdan kurdukları işleri okuyup gördüğümüzde onlara gıpta ile bakıyoruz . Bu başarılı insanlar da zamanında yaşamış oldukları koşulları kabul etmiş ve umudunu yitirmiş olsalardı, o zaman onlar da başkalarının başarılarını okuyor olmazlar mıydı ? Demek istediğim şey şu ki ; Harry Potter karakterinin ailesinin yaşamıyor olmasınının, küçük bir odada kırık gözlüklerle tasvirlenmesinin sebebinin insanın içindeki potansiyeli ve sıfırdan neler yapabileceğini göstermek için olduğunu 3, Özcan düşünüyorum . Sıfırdan yola çıksalar bile insanlar serinin her kitabının sonunda olduğu gibi başarılar elde edebilir ve artık kazandım dediği noktada yine her kitapta olduğu gibi büyük kayıplar verebilir. Hayat süregelen bir olgu ve biz sürekli farklı deneyimlerle hayatımıza devam ediyoruz . Toparlamak gerekirse , Harry Potter serisini okumaya başladığımda ben de Harry ile hemen hemen aynı yaştaydım ve benim için de gerçek dünya yeni başlamıştı. Ben onun gibi apayrı bir ortama girmedim belki ama o büyülü dünyası , arkadaşlıkları, dersleri , hocaları ve diğer karakterleri ile Harry Potter serisi beni de herkes kadar etkilemişti. Hiçbir değer verilmeyen bir insanın eğer gerçekten ister ve bu istek doğrultusunda çalışırsa biraz da çevre etkenler yardımıyla başarıyı yakalamaması için bir sebebi kalmaz. Mn n n n n n İ i i i i i i i Kemal Alp Sezer Hayatını Dövüşerek Kazanırken Savaştan Nefret Etmek Norman Mailer'in yazdığı, Muhammed Ali'nin efsanevi bir maçı üzerinden anlattığı bir roman Dövüş. Muhammed Ali başlı başına ilginç bir karakter. Amerika Birleşik Devletleri adına aldığı altın madalyayı kendisine ırkçılık nedeni ile hizmet edilmesi reddedilince ilk köprüden nehre atabilecek kadar gözü kara bir insan. Hele Vietnam savaşına katılmayı reddetmesi üzerine dünya şampiyonluğunun elinden alınması ve bu unvanı tekrar alabilmek için yeniden en baştan başlamak zorunda olması inanılmaz gerçekten. Siz kendinizi onun yerine koyun her şeyi kaybetmek pahasına savaşa gitmeyi reddedebilecek misiniz? Küçüklükten itibaren eğitildiğimiz şekilde: "Hayat bir mücadeledir ve bu mücadelede kazanmak zorundasın. Hem de kullanabileceğin her silahla." cümlesini, inandığın doğrularla nasıl değiştirebileceğinin dersini veren bir kitap Dövüş. Yaşadığımız Türk toplumu genel olarak ataerkil bir toplum. Öyle ki bu durum atasözlerinden günlük yaşama değin her şeyi kapsıyor. “At, avrat, silah” sözünde kast edilen şey, güç ve sahip olma dürtüsünün her şeyin üstünde olduğu gerçeğidir. Bunlara sahip olmayan kişinin değersizliğini betimler. Öyle ya at ve avrat yoksa adam değilsiniz ya da at ve avrat varsa da silah olmazsa onları koruyamazsınız. Ayrıca kanunların işlemediği bir toplumda yaşıyorsanız bir de barış yanlısıysanız bu durum bir çeşit azap halini alabilir. Kaldı ki bunların tamamına sahipseniz her an savunma için silah kullanmanız beklenebilir. Ünlü Türk anne ya da babalarının söyledikleri gibi - okulda fiziksel bir travmaya uğrayıp da eve dönmüşseniz - ilk soru “Kim yaptı bunu?”, ikinci cümle ise “Sen de onun ağzının ortasına vursaydın bir tane.” olur. Annem, babam düşündülerse bile özellikle ikinci cümle hakkında bana böyle şeyleri pek aksettirmediler. Ama babamı tanırım, ben de vursam memnun olurdu, ne yalan söyleyeyim. Şimdi siz böyle bir toplumda yaşıyorsanız, üstelik bir de konu en sonunda vatan savunmasına dayanıyorsa, sizden beklenenler de bellidir. Savaşa gidecek misiniz, gitmeyecek misiniz? Soru bu noktada düğümlendiğinde toplumun büyük çoğunluğu kolayca evet diyecek ya da bunun gerekli bir durum olduğuna ikna olacaktır. Özellikle bizim gibi toplumlarda oran kesinlikle bu düzeyde olmalı. Ama ya siz geri kalan azınlık gruptaysanız, işte burada sorun başlıyor. Ben bu gruptaki insanların tamamen korkak ya da savaştan kaçmak için bu yolu seçecek insanlar olduğunu düşünmüyorum. Her şeyden önce bu kararı aldığınızda karşılaştığınız toplum ve aile tepkisi çok büyük ölçülerde ve dayanılacak gibi değildir. Bir de nedenleriniz önemli tabii. Bu yolu neden seçtiğinizi insanlar sorgulamaya başlayacak ve büyük olasılıkla anlayamayacak. Özgür düşünceli insanların yaşadığı bir toplumda değilseniz, savaşa gitmeyi reddetmek neredeyse korkaklık ve vatansever olmamakla suçlanmayı göze almak demektir. Ne kadar acı değil mi? Öyle ya ülkeniz belki işgal altında ve komşularınız, okul arkadaşlarınız savaşmaya giderken hiçbir şey yapmamak ya da bu yolu seçmemek neredeyse imkânsız gibi. Kimse sizin savaş ve insan öldürmek ile ilgili hislerinizi sormaz, ortadaki yalın gerçekliğe uymanızı ve ülkenizi savunmanızı bekler. Bu kitapta güzel olan şey ilk sayfasından yoğun bir sportif mücadele içinde bu savaş karşıtlığını vermesi. Kitapta, Muhammed Ali’nin yokluk içinde geçen bir çocukluğun arkasından kendisini siyahların mücadelesine adayarak siyasi bir figür oluşu gerçekten etkileyici bir anlatımla bize sunuluyor. Savaşa gitmeyi reddetmesi ardından yaşanılan süreçte Muhammed Ali'nin üzerindeki baskıyı her satırda, her kelimede hissediyorsunuz. Ve Muhammed Ali ile Empati kurunca mücadele daha da etkileyici oluyor. İnsanları ırkına, rengine göre ayırmadan nelerin dayanarak ve direnerek başarılabileceği konusunda tam bir baş yapıt. Dövüş, bana tarih boyunca pek çok uygarlığı ortadan kaldıran yıkıcı savaşları yeniden düşündürttü. Günümüzde savaşa karar verenler, kendileri savaşmadıkları için sanki cesaret göstergesiymiş gibi insanları kolayca yıkıma sürükleyebiliyorlar. Savaşlar söz konusu olunca "Özel Sözler" başlıklı sitede belirtildiği gibi Einstein ‘ın “Savaşsız bir dünyanın mimarları askerlik hizmetini reddeden gençler olacaktır." sözleri her zaman aklıma geliyor. Muhammed Ali ise bu konuda gerçekten eşsiz bir örnek. Umuyorum gelecekte de böyle insanlar hep olacak ve biz umut etmeye devam edeceğiz. Kaynakça Norman,M. (2016) Dövüş (Z.Tür, Çev.) İstanbul: Everest. 'www.ozelsozler.com'. y.y, t. y. Web. 24 Ekim 2016 Hande Buyruk Denge İnsan dışında doğada var olan her türlü varlığa “vahşi” yakıştırması yapan bir dünyada yaşıyoruz. İnsanların olmadığı çöller ve ormanlar korkutucu, insanların yetiştirmediği bitkiler düzensiz ve evcilleştiremediğimiz hayvanlar ise zararlıdır. Bu sebeple, doğanın ana tema olarak seçildiği filmlerde hep bir çekişme veya mücadele içindeki karakterler rol almaktadır. Bunların en son örneği ise adını son aylarda sıkça duyduğumuz The Revenant filmi olmuştur. Hem başroldeki karakterin hem de yönetmenin ünlü olmasının yanı sıra ödül törenlerini bekleyen insanların içinde bulundukları heyecan filmi daha da popüler hale getirmiştir. Aslında çok farklı veya yeni bir şey anlatmayan bu filmi izlerken insanlığın doğayla olan ilişkisi ise beni asıl ilgilendiren kısım oldu. Genellikle etrafınıza bir bakınca ilk gördüğünüz kaldırım kenarlarına sıkışmış ağaç parçaları olması veya tellerle sınırlandırılmış süsleme amaçlı çimenlik alandan ibaret olması sizin sinirinizi bozmuyor mu? Kontrol altında tutulan ve etraflarındaki insanların hayatına göre zorla şekil verilen bu varlıkların da canlı olduğunu unutabiliyor insan. Son iki haftadır haberlerde çıkan selfie çekmek yani özçekim yapmak için yakaladıkları kuş veya yavru yunus gibi hayvanların ölümüne sebep olan insanların nasıl bir bilinç kaybı içinde olduklarına şaşıyorum. Beton ve asfalt bize daha doğal gelirken, hayvanların ve bitkilerin git gide kıyıda köşede sıkışıp kalmasını yadırgamıyoruz bile çoğu zaman. Şöyle düşünün; başka bir gezegende koloniler kurulması ve bu gezegenin de Dünya gibi olabilmesi için elbette içinde yaşayan insanlara ihtiyacı vardır. Oradaki çöllere insanların tek tek yerleştiriliyor olmasını, etrafa düzenli bir şekilde yayılsınlar diye demir çitlerle çevriliyor olmasını ve kolları fazla uzarsa budandıklarını bir düşünün. Bunlara rağmen büyüyüp gelişmesini ve oraya katkıda bulunmasını beklemek ne kadar da saçma olur. Bizim yaptıklarımız ise çoğu zaman bu bahsettiklerimden daha da acımasız olabiliyor. Çıkarlarımız yüzünden veya sırf canımız istedi diye doğaya ve doğanın gerçek ögelerine şekil vermeye ya da hükmetmeye çalışır olmuşuz. Eskiden bu hüküm savaşını ve mücadeleyi kahramanca gösterip methiyeler yazan halklar vardı; şimdi ise doğa ile insanlığın savaşını konu alan filmleri hikâyeleri yazan ve bunlara bayılan insanlar var. Amerika’ya ilk yerleşen Avrupalıların vahşi doğayla mücadelelerini konu alan yüzlerce kahramanlık öyküsünden sonra filmlerde ve romanlardaki bu temada ilginç olan bir şey var. Bizim aklımız fena halde karışmış olmalı. Bir yandan doğayı katleden veya doğaya karşı gelenlerin haline kızıp söylenirken öte yandan gerçekte yok edilen ormanların veya şehirde köşeye sıkışmış doğal ögelerin hesabını sormuyoruz. Daha da ilginci doğaya karşı aldığımız tavır aslında onun kimle karşı karşıya olduğuna göre değişiyor. Filmde Leonardo Di Caprio’nun canlandırdığı ana karaktere saldıran ayıdan nefret etmemizde bu karakterden kaynaklanıyor. Doğaya hem müdahale edip hem de onun sadece bir para kaynağı olarak görülmesi bence herkesi rahatsız etmeli. Kirlilik, ağaçsızlanma ve doğal dengenin bozulması gibi sorunların sınır tanımadığını görmemek aynı zamanda sonuçlarının bizi etkilemeyeceğini düşünmek bana masallardaki amaçsızca kötülük yapan kötü insanları anımsatıyor sadece. Elbette bu durumdan “Doğaya zarar veren kötüdür” deyip yapılacak bir şey yokmuşçasına oturmanın faydası yok. Bu tarzda filmlerin bir bilinç yaratma konusunda ne kadar etkisi olur bilemem ancak Oscar ödül töreninde Di Caprio’nun teşekkür konuşmasında doğal dengenin bozulması ve iklim değişikliğine değinmesi oldukça önemli bir adımdı. Türkiye’de de doğa katliamlarına ve bilinçsizliğe karşı sadece aktivistlerin değil, sanatçıların eserlerinde, politikacıların konuşmalarında veya gazetecilerin basında yer vermesine ihtiyacımız var. Doğaya sahip çıkmadığımız her dakika eski fotoğraflara bakmakla yetineceğimiz noktaya yaklaşmaktayız. Bu yüzden sadece filmlerde ve öykülerde değil aynı zamanda gerçek hayatta da kendimizi doğanın dışında veya üstünde görmeyip, onun dengesi içinde bir yerde olduğumuzu kabullenmemiz gerektiğine inanıyorum. Köşgeroğlu 1 Abdullah Selçukhan Köşgeroğlu 21702932 İsmail Uygun Türkçe 101-15 Aramakla Bulunmaz Çünkü hakikat gayetle ağır bir meslektir.1 Ah Muhsin Ünlü Hepimiz bir şeyler bekleriz. Yaşamın kendisi uzun ve fasılasız bir bekleyiştir. İnançlı veya inançsız fark etmeksizin hepimiz bekleyiş kanununa tabiyiz. Bunun sebebi zamana tabi olmamızdır. Tek tabiiyetimiz zamana değil tabii ki. Fizik mekanda cisimsel bir varlık olmak, anlam sahasında tutarlı kalmak için bir çok başka şeye de mecburuz. Diyebiliriz ki insan, hesaba gelmez kısıtlanmışlıklar altında asıl manasını kavrayıp kavramamanın gerekliliği konusunda bile emin olamadığı bir hayatı idame ettiriyor. Fakat balığın deryayı bilmemesi gibi insan da neyi hangi zaruretle yaptığının, hangi kısıtlamaya tabi olduğunun farkında olmayabiliyor. Böylece insana beklemek sıfatını yüklerken onu enikonu bir edilginliğe mahkum etmiş sonra da zaruretlerle zincirlemiş olduk. Hâlbuki kimilerimiz edilgin bir surette beklemeyi değil aramayı ve iz sürmeyi seçer. Zira hayata karşı faal bir tavır alış gücünü inançtan alır. Bir sinema dehası olan Andrei Tarkovsky‟nin filmi İz Sürücü2 de inanmış bir adamın, iz sürücünün, yolculuğunu ele alıyor. İz sürücünün, “Bölge” adı verilen en büyük dileklerin bile gerçekleştiği korunaklı yere ulaşmak isteyen yazar ve profesör olarak anılan iki kişiyi götürdüğü çok katmanlı yolculuk aramak, inanmak ve bulmak kavramları çevresinde bir gezintiye çıkardı beni. Bir düşünce adamını temsil ettiğini gördüğüm yazar ile bolca fikir teatisi yapmış oldum. Filmin ana fikrini anlamamızı sağlayacak bir çok unsuru da yazardan dinledim. Yazarın en büyük dilek hususunda yaptığı varsayımın „filmin sorusu/sorunu‟ olduğunu düşünüyorum. Şöyle ki, yazar ünlü bir yazar olmanın amacının kendi dehasını herkese kanıtlamak olduğu varsayımından 1 Ah Muhsin Ünlü, Gidiyorum Bu (İstanbul, Sel Yayıncılık), 40 2 İz Sürücü (Stalker), Yön. Andrei Tarkovsky (1979; Rusya) Köşgeroğlu 2 hareketle şayet “Bölge” arzusunu gerçekleştirir de gerçekten bir dâhi olursa artık kimseye dehasını kanıtlamaya lüzum olmayacağını dolayısıyla yazarlığın amacının ortadan kaybolacağı sonucunda varıyor. Anlıyoruz ki İz Sürücü filmi bizi yavaş yavaş şu soruyla baş başa bırakıyor: Eğer en büyük hayalinizi gerçekleştirmenin bir yolu olsaydı bunu geçekten ister miydiniz? Cevaplarımız önce „tabi ki evet‟, filmi izledikten sonra „galiba hayır‟ oluyorsa bu film bize bir şeyler anlatabilmiş demektir. Çünkü hayaller sadece hayal olarak güzeldir. Hiçbir hayal gerçek olamaz. Artık gerçekleştiği sanılan hayal zayıf bir muhayyilenin ürettiği alternatif gerçekliktir. Kaldı ki İz Sürücü’den hareketle şunu da söyleyebiliriz: Hayallerimizin gerçekleşmesini aslında biz de istemeyiz. Daha doğrusu hayal adı altında gerçekleşebilir sahneler yaratmayız zihnimizde. Hayaller asla ulaşamayacağımız, ulaşmaya çalıştığımız bir rasyonel hedefimiz olarak da belirlemediğimiz eğlencelerimiz veya kısa süreli duygusal tatmin amacı taşıyan zihnî fantezilerimizdir. İşte tam bu noktada “Bölge” devreye girerek oyunu bozuyor. Her arzunun gerçekleştirilebileceği, rasyonellikten uzak, imkansızlığı ortadan kaldıran bu varlık fantezilerin bu sefer esaslı bir şekilde tartışılabilmesine imkan veriyor. Gerçekten en büyük dileklerinizin gerçekleşmesini ister miydiniz sorusu gerçek bir zeminde ciddiyetle konuşulabilir oluyor. Tarkovsky‟nin bu filmle tespit ettiği şey gerçekten hayret verici. Karakterlerimiz yazar ve profesör, bu ihtimalden korkuyor. “Bölge”nin varlığından şüphe duymakla birlikte, belki de hayallerinin gerçekleşmesinden korktukları için onun yok edilmesinin doğru olduğuna kanaat getiriyorlar. Bütün bu tuhaflıklar iz sürücünün gözünde bir inanç mücadelesi olarak cereyan ediyor. Bir modern zaman peygamberi olarak tasarlandığını düşündüğüm iz sürücü gerçek bir tutkun, bir inanç adamı. İnsanların “Bölge”yi arzulamakta ne kadar da zayıf olduklarından yakınıp duran bu adamı seyrettikçe Tarkovsky‟nin izlediğim üç filminde de aynı şeyi anlattığını fark ettim. Kurban3 ve Nostalji‟de4 de ısrarla vurgulanan maneviyat problemi İz 3 Kurban (Offret- Sacrificatio) Yön: Andrei Tarkovsky (1986, İsveç) 4 Nostalji(Nostalghia), Yön: Andrei Tarkovsky (1983, İtalya) Köşgeroğlu 3 Sürücü‟de yazar ve profesörün ağzından yapılan tiratlarla daha da zenginleşmiş ve mesele nispeten sadelikle ortaya konmuş. Fakat Tarkovsky‟nin günümüzdeki aşırı maddeciliği tespit etmekte ve maneviyat yoksunluğundan yakınmakta haklı olmasına rağmen kendisinin ana karakterlerinin bu duruma karşı takındıkları tavrı pek de sağlıklı bulduğumu söyleyemem. Kurban filmindeki Aleksander karakterinin son sahnede evi yakarken giydiği Uzak Doğu kıyafetiyle yakalamaya çalıştığı mistik atmosferin aradığımız şey olmadığını düşünüyorum. Benzer şekilde İz Sürücü filminin odaklandığı “Bölge” kavramı da Servet-i Fünûn dönemi şairlerinin özlemini çektiği hayalî diyarları hatırlatıyor. Arzuların gerçekleştiği, dünyada olmakla beraber dünyevî sıkıntılara maruz kalınmayan yer düşüncesi… Bu anlayış en büyük soru ve sorunların üzerini örtmekten veya kendi gözlerimizi kapamaktan farklı mı? “Bölge” metaforunun inanç ve mücadeleden ötede pek dikkat çekmese de bir kolaycılık önerdiğini hissediyorum. Bu durum henüz filmi izlerken de “Bölge”yi benim için giderek sorunlu bir şey haline getirmişti bile. Aynı sebeplerle olmasa da varlığından tam olarak emin bile olmadıkları “Bölge”nin yok edilmesi hususunda yazar ve profesörle hemfikiriz. Zaten umutsuz bir adam olan iz sürücü; yazar ve profesörün tavrını gördükten sonra giderek kötüleşip yataklara düşünce filmin bizlere olan mesajı ve teklifi hakkındaki düşüncelerim daha da sarahat kazanmaya başladı. Aslında “Bölge” diye bir yer yoktu, hatta hiç olmamıştı. “Bölge” iz sürücünün uydurmasıydı. İnsanların bir şeylere inanmasını istiyordu o kadar. Ama kendi yalanına kendisi de inanmıştı. İnanıyor olmak her ne kadar bir arayış sonunda varılan ve kişiye „kafa konforu‟ temin eden bir insanlık durumu gibi görünse de; hakikatte inanmak, arayışa yol açan veyahut arayışı mümkün kılan şeydir. Ancak inanırsak arayabiliriz. Zaten aramadığımız bir durumda ise bir „bölge‟ bulma ihtimalimiz de yoktur. Ve fakat inanıyor ve arıyor olmamız bulacağımız kesin sonucuna da vardırmaz bizi. Zira aramakla bulunmaz ama bulanlar elbette arayanlardır. Köşgeroğlu 4 KAYNAKÇA Ünlü, Ah Muhsin. Gidiyorum Bu. İstanbul: Sel Yayıncılık, 2007 İz Sürücü (Stalker). Yön: Andrei Tarkovsky. 1979. Rusya Kurban (Offret- Sacrificatio).Yön: Andrei Tarkovsky.1986. İsveç Nostalji(Nostalghia).Yön: Andrei Tarkovsky.1983. İtalya Geçmişi bekleyen bir gelecekte yaşamak… Kaybettiklerimizin acılarını yaşarız hepimiz içimizde. Kimimiz kıyıya vuran bir dalga gibi sert, acımasız ve aniden; kimimiz ise bir sarkıttan aşağıya damlayan damlalar gibi yavaş ama hiç bitmeyen bir şekilde. Aslında önemli olan bu süreci nasıl geçirdiğimizden ziyade kaybettiklerimizin yerini doldurup dolduramadığımızdır. Kimininki kolayca dolarken, kimi ardında öyle kapılar açık bırakmıştır ki asla gücümüz yetmez onları tekrar kapatmaya. Ve bu süreç her zaman bilinmeyenlerle dolu bir yolculuk olmuştur ve olacaktır insan için. Çabalamak, pes etmek, yıkılmak ayağa kalkmak ve tekrar yıkılmak... Bu döngüyü belki eşsiz bir şekilde anlatan değil ama –kurgu yönünün biraz etkisiz kaldığını düşünüyorum- yine de ana hatlarıyla okuyucuya hissettirebilen bir eser olduğunu söyleyebilirim Aşk Artık Burada Oturmuyor için. Böyle düşünmemin birkaç sebebi olsa da, aralarında en ağır basanı aşkı, gerçek anlamda aşkı, yaşamış ve bilen biri olarak anlatılanların gerçek hayatla olan bağlantılarını kurmakta biraz güçlük çekmem. Belki de şöyle desek daha doğru olur: Aşk Artık Burada Oturmuyor bize biraz ütopik biraz da pesimistik bir bakış açısıyla sunulan ancak hepsi birer zincir gibi birbiriyle bağlantılı öykülerden oluşuyor. Her bir öykü bir tattan başka bir tada yönlendiriyor sizi kitapta. Kendinizi, haline acıdığınız bir kadının gözünden hayatı izlerken, bir anda hayallerinizi düşünerek daldığınız bir rüyada ya da Marilyn Monroe ile kahvenizi yudumlarken bulabiliyorsunuz. Bence bu eserin en öne çıkan yanlarından biri. Kurgu yönünü eksik bulmamın sebeplerinden biri ise eserdeki anlatının okuyucuyu kimi zaman yoracak, kimi zamansa ana hatlardan uzaklaştıracak ve hatta ana hattan tamamen çıkarak başka yollara saptıracak öğeler ve anlatılar bulundurması. Burada bununla ilgili örnekleri vermek istemiyorum çünkü sanırım bu bilgiler İngilizce’deki ‘spoiler’ kapsamı altında yer alıyor. Tamam hemen kızmayın, kiminiz için bu aranan bir özellik olsa da, benim için değil. Ve sonuçta bu da benim şahsi düşüncem. Ancak şunu da belirtmeden geçemeyeceğim ki, eserde anlatılan ve betimlenen her şey kendi kategorisi baz alındığında neredeyse kusursuz olarak işlenmiş. ‘Daha az önce ne dedi şimdi ne diyor bu adam?’ dediğinizi duyar gibiyim. Biraz daha açıklık getirmek gerekirse; aşkı, hüznü, özlemi, kavuşmayı ve ayrılığı gerçekten neredeyse kusursuz olarak işlemiş bir eser. Dediğim gibi bu duygular ne kadar güzel betimlense de, okuyucunun bunları kendiyle ya da kendi yaşamıyla bağdaştıramasının zor olduğunu düşündüğümden, eser benim için kendi alanında biraz arka planda kalıyor. Genel olarak, fena değil diyebilirim. Bir anda ortaya çıkan parmak boyundaki sevgili, her biten günün sonunda İzmir’in gün batımını seyretmek ve Marilyn Monroe ile dakilar geçirmek bu eseri öne çıkaran detaylar olsa da; arkaplanda yatan –asıl anlatılmak istenen- fikirler asla atlanmamış oluyor. Örneğin hüznü; sevdiğini arayan çaresiz bir bireyde, bir an için mutlu olmak uğruna her şeyini verebilecek umutsuz insanlarda ya da uykuya dalmak için saatlerce beklediğimiz o rüyalarda yaşayabiliriz. Aşkı, yaşanması gerektiği gibi, ancak yaşamadığımız ve yaşayamadığımız yönleriyle görmek mümkün bu eserde. Unutulmuş hislerin ardındaki dedektif, Aşk Artık Burada Oturmuyor. Gerçek hayatın sıradanlığından, ve hatta en önemli sebebi olan her şeyin gerçek ve geçici olduğu dünyamızdan uzaklaşmak; her şeyin olması gerektiği gibi olduğu yere –düşlerimize- yolculuk yapmak isteyenlerin okumasını önerdiğim, belki biraz sıradan ancak ayırdığınız vakte değecek; eğlenceli ve kısa öykülerden oluşan bir eser. Nazlı Eray için aşk orada oturmuyor ama, kimbilir, belki aşk bu kitapta sizi beklemektedir... Çağrı İnan Egesoy 21400478 24.09.2014 Eren Ölmez Algının Değişkenliği Hiç dışarıdan nasıl biri olarak gözüktüğünüzü düşündüğünüz oldu mu ya da aynı olayın tarih boyunca nasıl farklı şekillerde yorumlandığına şaşırdığınız oldu mu? Elbette bunlar ve benzeri sorular herkesin aklına takılmıştır lakin bir süre sonra bu sorular etkisini yitirmiş ve hayatlarımıza kaldığımız yerden devam etmişizdir. Bu konuya dair daha önceden içime gömdüğüm düşünceler, Madeline Miller tarafından yazılmış Ben, Kirke’ yi okurken gün yüzüne çıktı. Bununla da kalmadı, kitap, kendi içimde bir keşif yolculuğuna çıkmamı da sağladı. Yunan mitolojisinin büyücü tanrıçası Kirke hakkında günümüzde yazılmış -ve de tabii ki günümüzün perspektifiyle yazılmış- bir roman Ben, Kirke. Homeros’un da destanlarında işlediği Odysseus’un meşhur yolculuğu, Argonotların epik hikâyesi, deniz canavarı Skylla ve de onunla karşılaşanların kara talihi gibi daha önce birçok farklı eserde karşılaştığım mitolojik öyküleri bu kitapta Kirke’nin bakış açısından ve dilinden dinleme fırsatı buldum. Gerçekten çok şaşırdım. İyi bildiğim karakterlerle kötüler yer değiştirmişti! Kitabın anlatıcısı Kirke bile dinlediğim öykülerde zalim ve korkulan bir büyücüyken şimdi, bahtsız kaderinden kurtulup mutluluğa ulaşmaya çalışan masum bir kadındı. Ozanların şarkıları, şairlerin kahramanlık hikâyeleri meğer ne kadar da kolay tersine dönebiliyormuş. Her şey bir algılayış meselesi. İşin ilginci hikâyelerin bu tersine hâlleriyle de etkisini yitirmemesiydi. Olayların ve kişilerin ne kadar farklı yorumlanabildiğine hayatımda çok kez şahit olmuştum olmasına ama sanırım hiçbiri bana bu “kurgusal” hikâyedeki kadar “gerçekçi” gelmemişti. Eskiden beridir kafamda hep bir konunun (kişi, olay, vb.) bariz bir doğru tarafı olması gerektiği ve bu konu üzerine dikkatli bir şekilde düşünen herhangi bir insanın hangi senaryonun doğru olduğuna kanaat getirebileceği gibi, şu an hatalı olduğunu görebildiğim bir algı vardı. Neden olmasındı ki? Başka bir sürü insan da içlerinde aynı düşünceyi taşıyordur. Hayattaki her bir ögenin hiçbir zaman tabiri caizse sadece siyah-beyaz olmadığını, ikisinin de etkisini görebileceğimiz grinin tonları kullanılarak boyanan bir tablo olduğunu düşünüyordum. Yine de grinin tuvaldeki tonuna bakarak resmin hangi renge -siyah ya da beyaz- daha yakın olduğunu çıkarabileceğimiz gibi hayatımızdaki diğer şeyleri de aynı ilkeye dayanarak değerlendirebilirdik. Öyle değilmiş. Şunu hesaba katmamışım: En üstteki boyanın altında bizim göremediğimiz, daha önceden boyanmış başka katmanlar da var olabilir. En dipteki boyaya kadar inmediğiniz takdirde asla gerçeği bilemezsiniz. Kim bilir şu ana kadar kaç kez kimler kendi anlatım tarzlarıyla kendi renklerine boyadı eylemleri, insanları ve davranışları; ve ben, kaç kez sadece en üstteki birkaç boya katmanını inceleyip “gerçeğe” ulaştığımı sandım? Muhtemelen sayılamayacak kadar çok defa. Tam tersi yani başkaları tarafından yanlış algılanmam da bir o kadar fazla olmuştur. İnsanlar genel olarak bu yanlış algı trenine hiç düşünmeden binmeye çok müsait. Örneğin yakın zamanda gözleme şansı bulduğum, gündeme bir anda oturan “filozof çocuk” meselesi. Kitaplara olan düşkünlüğü ve yaşından beklenmeyen sözleri ile sosyal medyada paylaşılan bir video sonucu ünlü olan bu çocuk hakkında bir sürü insan pozitif-negatif düşünce ve görüşlerini paylaştı, hakkında yazılar yazdı hatta televizyon programları bile yaptı. Benim de ilgimi çektiği için bunların bir kısmına göz attım. Bu içeriklerin çoğu, çocuğun tek bir sözüne veya bir yerlerde çocuk hakkında gördükleri tek bir habere dayalı yapılan yorumlar ve bu yorumlara dayalı olarak da kurulan çıkarımlardı. Biraz önce de söz ettiğim gibi o sırada en üstte hangi boya varsa onu görerek fikirlerini edinmişlerdi. Bu durum yine de çocuk hakkında çok uç ve abartılı yorumlar yapmalarını engellemedi. Dâhi diyenle de karşılaştım, psikolojik bozukluğu olduğunu iddia edenle de. Herkes olabildiğince hızlı olabildiğince kesin yorumlar yapmak istiyor. Benim de kısmen yaptığım bu davranış, işin biraz kolayına kaçma gibi geliyor bana. Günlük hayatta karşılaştığımız şeyler üzerine sürekli düşünmek, hakkında araştırma yapmak zor geliyor bize. Bunun yerine yetersiz bilgi ve yetersiz miktarda düşünmeyle hemen bir fikre sahip olmak çok daha cazip. Cahil cesaretine benzer bir şey bu davranış şekli. Tüm bu olanlardan benim çıkardığım, asla en alt katmanı gördüğüne, yani mutlak doğruyu bulduğuna inanmamak gerektiği. Fikirleri sabitlememek, onların değişebileceği ve belki de çok farklı yönlere doğru evrimleşebileceği bir zihne ev sahipliği yapmak gerek. Şahsen bundan sonra kesin görüşlerle arama bir sis ve belirsizlik bulutu koyacağım. Zira hayatı yanlış açılardan görmektense sisler içinden görmeyi yeğlerim. Resim: Caspar David Friedrich Kaynakça: Miller, Madeline. Ben, Kirke. Çev., Seda Çıngay Mellor. İstanbul: İthaki Yayınları: 2019. Hayatın Farkına Varmak: Sevmek Diye Bir Şey Hayatın bu yorucu akışı içinde insan samimi sesler arıyor. Saatler süren derslerin, bitmek bilmeyen raporların ardından bir kaç saat kafa dinlemek, kendiyle baş başa kalmak için fırsat kolluyor. Benim de öyle bunaldığım bir gün karşıma çıkıverdi Sevmek Diye Bir Şey. Kapağının renkli oluşu nedense beni heyecanlandırdı, içini açıp orada kaybolmak istedim. Genelde okuduğum kitapların yazarları hakkında önceden bilgim olsun isterim çünkü ne okuyacağımı, nasıl bir psikolojinin içine çekileceğimi bilmek benim için önemlidir. Tarık Dursun Kakınç’ı bu kitapla ilk kez duydum ve bu kitabı okumaya kitabı gördüğüm an karar verdiğim için kendisi hakkında her hangi bir fikre sahip değildim ama yazar kitabıyla hayatın kısa bir özetini sunmuş sanki okurlarına. Ve bunu öyle samimi öyle bizden, içimizden biri olarak yapmış ki.. 1965 yılında yazılmış hikayeleriyle eskiyi, babaannemin dedemin hep anlattığı o dönemleri yansıtması da beni kitaba çeken bir neden. Sokakta didişerek oyun oynayan çocukların var olduğu bir dönemin, kavrulmuş fındık ile mutlu olabilen çocukların babalarının yüzüne hasret büyümelerinin hikayesi; Eski Babam, değinmek istediğim bir hikaye. Babasının iyi mi kötü mü olduğunu bilmeyen fakat onu çok seven yedi yaşında bir çocuğun dünyasında babasının gitmesiyle oluşan boşluğun ve o babanın çaresizce gitmek zorunda oluşunun hikayesi çünkü. Babasının İstanbul’a gitme fikriyle çocuğun boğazına bir yumruğun oturması, göz yaşlarını tutamaması çocuğun babasını nasıl masum ve ölesiye sevdiğini gösterdi bana, biraz da duygulandırdı. O zamanlar öyleymiş, babaannem anlatırdı. Babalarını görmezlermiş, babanın yanında iki kelime konuşmak bile saygısızlıkmış. Baba işten dönmeden uyunur, sabah da erken saatlerde okula gidilirmiş. Ya da bu hikayede olduğu gibi babalar yavrularından, evlerinden uzağa, çalışmak için, para kazanmak ve ailelerine bakabilmek için, büyük şehirlere giderlermiş. Çocuklar ise sadece varlığını bilirler ve bunun verdiği güvenle yaşar giderlermiş. Düşünüyorum da o zamanlarda yaşıyor olsam çok büyük bir özlem olurdu bende babam. Çünkü babamla oturup günümüzün nasıl geçtiğine dair konuşmadıkça benim için gün bitmez. Mutlaka, saat kaç olursa olsun, ne kadar meşgul olursak olalım benim onunla konuşmam, fikir alışverişi yapmam, ondan bir şeyler öğrenmem gerek. Babasına aşık olan kızlardanım ben galiba. Hikayede değinilen bir diğer konu da “adam olmak” mevzusu. “Okursan, adam olursun. Sokakta diringa oynayıp ona buna sataşarak adam olunmaz, derslerine çalış okulunu bitir” düşüncesi bir türlü mantıklı tarafını bulamadığım düşüncedir. Şöyle ki; adam olmak okulda verilen eğitimle ölçülemez. Adamlık matematikle, fizikle ya da coğrafya bilgisiyle olmaz. Adamlık karşıdakine verilen değerdir, kendini ahlaki açıdan yetiştirmiş olmaktır ve daha sosyal bir olgudur bana göre. Adam olmak ve diploma sahibi olmak arasındaki fark anlatılmalıymış o insanlara. O zaman daha hızlı gelişir, şuan hepimiz farklı yerlerde olurduk. Ve o hikaye; Sevmek Diye Bir Şey. Bu bölümde yazarın betimleme yeteneğine hayran kaldım. Öyle ki anlatılan resmi gözünüzde canlandırıyorsunuz ve tek bir eksik nokta bile kalmıyor, çok net bir şekilde hem sahneyi hem de hissedilenleri anlıyorsunuz. Tembel yosunların diriliğini kaybetmiş o yeşil rengi canlanıyor gözlerinizin önünde. Yılların getirdiği o tecrübeyi simgeleyen çizgileri kadının suratında en ince ayrıntısına kadar görüyorsunuz adeta. Bu çizgilere bakarak o yaşlı adamın yaptığı “Her kadın gibi önce yavaş yavaş, sonra insanı delirten bir hızlılıkta yaşlanıyor” yorumu kadın hayatının kilit cümlesi. Hiç bir kadının kabullenmek istemediği ama kaçamadığı da bir gerçek. Kadın gençliğini uzun uzun yaşar, yıllar boyunca hep güzeldir, kendine bakar fakat yaş kırkını geçip ellisine dayandığında bir anda hem vücudu kendini bırakır hem de kadın artık vazgeçmiştir, akışına bırakır ve kontrolsüzce yaşlanır. Tıpkı kadın gibi ilişkiler de hızlı yaşlanır. Bir süre sonra “acımasız, anlamsız ve yavan” bakar olur gözler. Bir taraf aklından “Seni seviyorum, seni seviyorum, sensiz hayat çok anlamsız eskiden yaptıklarım şimdi çok boş” diye geçirirken diğer taraf “Ne kadar yaşlanmış, çok da çirkinleşmiş artık onu sevmiyorum” diye geçirir. Ve bu durum kitapta inanılmaz güzel betimlenmiş. Daha güzel anlatılamazdı. Son olarak; hikayede adamın aklından geçen “Burnundan kaç kez öptümdü, sayısını bile bilmiyorum” cümlesinin ima ettiği ‘Geçmişi silemezsin, hep oradadır ve karşına çıkar’ düşüncesiyle daha fazla aynı fikirde olamazdım çünkü ben geçmişin izlerinin hiç bir şekilde silinemeyeceğini düşünüyorum. İnsan bir zamanlar sevdiği, sarıldığı, öptüğü, kokusunu beynine kazıdığı ve birlikte sayısız hayal kurduğu insanı bir çırpıda silip unutamaz. Hayatına O hiç olmamış gibi devam edemez. Bir kuşun kanat çırpışında, bir çiçeğin rüzgarla savruluşunda, sonbaharda hışırdayan yapraklarda onu bulabilir. Çünkü sevilen insanın içindedir aslında, insandan ayrı değildir. İnsanın beyninde, aklında, fikrindedir. Yaşamının içine işlemiştir. Unutamazsınız, unutulmaz. Çünkü sevmek böyle bir şey.. Nidanur Soner TURK 101-037 21401954 600 Kelime NE GÜZEL ŞEY HATIRLAMAK SENİ Ne güzel şey hatırlamak seni: ölüm ve zafer haberleri içinden, hapiste ve yaşım kırkı geçmiş iken... Ne güzel şey hatırlamak seni: bir mavi kumaşın üstünde unutulmuş olan elin ve saçlarında vakur yumuşaklığı canımın içi İstanbul toprağının... İçimde ikinci bir insan gibidir seni sevmek saadeti... Parmakların ucunda kalan kokusu sarduya yaprağının, güneşli bir rahatlık ve etin daveti: kıpkızıl çizgilerle bölünmüş sıcak koyu bir karanlık... Ne güzel şey hatırlamak seni, yazmak sana dair, hapiste sırt üstü yatıp seni düşünmek: filanca gün, falanca yerde söylediğin söz, kendisi değil edasındaki dünya... Ne güzel şey hatırlamak seni. Sana tahtadan bir şeyler oymalıyım yine: bir çekmece bir yüzük, ve üç metre kadar ince ipekli dokumalıyım. Ve hemen fırlayarak yerimden penceremde demirlere yapışarak hürriyetin sütbeyaz maviliğine sana yazdıklarımı bağıra bağıra okumalıyım... Ne güzel şey hatırlamak seni: ölüm ve zafer haberleri içinde, hapiste ve yaşım kırkı geçmiş iken... NÂZIM HİKMET RAN 1 Nidanur Soner TURK 101-037 21401954 600 Kelime Nâzım Gibi Sevmek! Ne zaman şöyle bir durup içime yönelerek aşk düşünmeye başlasam aklıma gelen ilk soru “Nasıl sevilmek istersin?” olur. Aslında kendi kendime sorarım bu soruyu. Bir dakika olsun diğer insanların cevabı nedir diye düşünmem. Başkalarının aşka bakışına ya da aşkı arayışına olan ilgisizliğim bencilliğimden değil, sadece sorunun hiç değişmeyen cevabına olan hayranlığımdan; çünkü ben Nâzım’ın sevdiği gibi sevilmek isterim. Şiirlerinin her dizesinde özenmişimdir Nâzım’ın Nüzhet’ine, Piraye’sine, Münevver’ine ve Vera’sına. Sevmişti; çünkü belliydi. Tam da istediğim gibi sevmişti; koşulsuz, düşünmeden, sorgulamadan ve sevdasından başka hiçbir şeye takılmadan. Hem sevmeden nasıl böyle mısralar dökülebilirdi dudaklarından. Nâzım Hikmet’in büyük bir kalbi vardı. Onun aşkı yalnızca kadınlara hissedilen türden değildi. Hikmet; memleketine, doğaya, hürriyetine, insana kısacası güzel olan her şeye âşıktı. İşte şairin şiir serüveni de gözetilip sevda, hasret ve siyasi şiirlerinden dengeli bir seçim yapılarak hazırlanan “Ne Güzel Şey Hatırlamak Seni” kitabı da onun güzel her varlığa olan aşkının bir kanıtıdır. Kitapta beni en çok etkileyen şiir; ne şairin kendini Gülhane Parkı’nda ihtiyar bir ceviz ağacı olarak anlattığı “Ceviz Ağacı”, ne mavi gözlü devin minnacık kadına olan aşkını döktürdüğü “Mavi Gözlü Dev, Minnacık Kadın ve Hanımelleri”, ne de yüz yıllıkmışçasına canını acıtan özlemini yansıttığı “Hasret” olmuştur. Beni en çok içine çeken şiiri; kitaba da adını veren, esas teması aşk olmakla birlikte özgürlük özlemini de aktardığı “Ne Güzel Şey Hatırlamak Seni” şiiri olmuştur. Nâzım Hikmet’in o zamanlar âşık olduğu karısı Piraye ile ayrılmak zorunda bırakıldığı hapishane günlerinde yazdığı mektuplardan birinde yer alan bu özel şiir, şairin karısını ve geçmişteki hür günlerini özlemle ve aşkla hatırlamasını konu edinmiştir. Şiirin ana teması şiire geneliyle hâkim olan aşk ve sevgidir. “Ne Güzel Şey Hatırlamak Seni” şiiri; farklı dize sayılarıyla bölümlenmiş yapısı itibariyle birbirinden bağımsızmış gibi gözükse de, aslında bu bölümlerin ortak noktası Nazım’ın o ince ruhunu ve gerçek aşkını yansıtmasıdır. “Ne aşk ama!” dedirtecek kadar içten yazmıştır şair. Bir adam düşünün. Zorluklarla savaşıyor, ülkesine ihanetle suçlanıyor ve hapis hayatında geleceğine dair kurabileceği hayaller belki de koca bir hiçten ibaret. Oysa bu kısıtlamalar, zorluklar yalnızca normal bir adam için geçerli ve o normalden çok daha fazlası, o Nazım Hikmet! Hikmet için âşık olduğu kadını düşünmek bile mutluluğa, tüm kötülükleri, umutsuzlukları unutmaya yeter. “Ne güzel şey hatırlamak seni: / ölüm ve zafer haberleri içinden, / hapiste / ve yaşım kırkı geçmiş iken…” Dediğim gibi normal bir adamdan ötesi! Beklentileri bile birçoğundan farklı. Sevdiği kadına “dokunmak” değil onu safça mutlu eden; dokunamayacağını bile bile, ilerleyen yaşını da umursamadan “düşünmek”, yalnızca hayal etmek bile yetmiştir onun huzura ulaşmasına. “hapiste sırt üstü yatıp seni düşünmek: / filanca gün falanca yerde söylediğin söz,” Şairin o hep imrendiğim aşk anlayışı işte tam da burada duraksamamı ve bu dizeleri defalarca okumamı sağlamıştır. Aslında basit ve önemsiz bir ayrıntıymış gibi görünen “filanca, falanca” sözcükleri “Nazım gibi sevmek” fikrinin esaslarını içermektedir. Şair öylesine bağlanmıştır ki sevdiği kadına; önemli olan neyin nerede söylendiği, yaşandığı gibi basit teferruatlar değil, bunların karısıyla birlikte yaşanmış olmasıdır. Öylesine bir aşktır ki onunki; pek çok çiftin beceremediği o bütünleşmeyi, “biz” olma durumunu direk âşık olduğu kadını içinde hissederek oluşturmuştur. “İçimde ikinci bir 2 Nidanur Soner TURK 101-037 21401954 600 Kelime insan gibidir / seni sevmek saadeti…”. Şimdi, tüm bunlara rağmen böyle sevilen kadınları; Piraye’yi, Vera’yı kıskandığım için suç nasıl bende aranabilir ki? Nazım’ın kalbi kocaman diye bas bas bağırırım hep. İşte bu yüzden şairin aşk anlayışı da yalnızca kadından ibaret değildir. Nazım Hikmet’in sevdiği kadınlara olan aşkı gibi vazgeçemediği bir diğer aşkı da özgürlüktür. “fırlayarak yerimden / penceremde demirlere yapışarak / hürriyetin sütbeyaz maviliğine” Şairin hürriyetine kavuşma yolundaki heyecanı “fırlayarak” kelimesiyle hissettirilmekle beraber, “penceremde demirler” sözcük grubu dış dünyayla bağı sağlayan pencerelerin önündeki demir parmaklıkların özgürlüğe ulaşma yolunda birer engeli sembolize ettiğini göstermektedir. İfade ettikleri renkler açısından sembolik anlamlar taşıyan ve doğrudan hürriyet fikrini niteleyen “sütbeyaz” ve “mavi” kelimeleri ise, gökyüzündeki sonsuzluğu ve bu sonsuzlukta bir kuş misali özgür olma umudunu yansıtmaktadır. Nazım Hikmet için bunları söylemek yeterli olmamıştır. Hürriyet aşkı ve arayışı sadece içerikle değil, şiirin biçimiyle de ön plana çıkarılmıştır. Şairin serbest hece ölçüsü kullanması, mısraları anlamsal olarak ayırmak yerine keyfi şekilde düzenlemesi, yazım noktalamaya önem vermeyişindeki başına buyrukluk ve kuralsızlık fikri şiirinde vurguladığı özgürlük anlayışının bir yansımasıdır. Nâzım Hikmet Ran’ın sevda, hasret ve siyasi şiirlerinden dengeli bir seçim yapılarak oluşturulmuş “Ne Güzel Şey Hatırlamak Seni” kitabına bu güzel ismi veren şiir “Ne Güzel Şey Hatırlamak Seni”, şairin hem kadına olan aşkı hem de hürriyete olan özlemini bir arada anlatmasıyla kitaptaki diğer pek çok şiirden ayrılmıştır. Diğer şiirler yalnızca aşk, özgürlük, hasret gibi tek fikre dayanırken, çoklu içeriğe sahip olan bu şiirin incelenmesi kitaptaki genel atmosfer hakkında daha net fikir sahibi olmayı kolaylaştırmıştır. Şair; sevgi ve hürriyet hasreti duygularını yansıtırken, içerik ve biçimsel açıdan başarılı bir harman oluşturmuş, böylece okuyucu kendini şiir kişisi yerine koyarak onun hissettiklerini içselleştirme fırsatı yakalamıştır. Hikmet’in başarısı yalnızca edebi açıdan yakalanmış bir başarı değildir benim gözümde. Onunki; hayatlara yön veren türden bir düşünüş biçimidir, yaşayış şeklidir. İster şiirlerine her türlü aşkın gerçek tarifi densin, ister her dizesi nasıl gerçekten sevilir sorusunun cevabı diye nitelendirilsin hiç fark etmez; çünkü sizi bilmem ama ben Nazım’ın sevdiği gibi sevilmek isterim! KAYNAKÇA Ran, N. H. (2013). Ne Güzel Şey Hatırlamak Seni (2. baskı.). İstanbul: Yapı Kredi Yayınları. 3 KARA YAZGI „‟Şu gerçeği aşikâr kabul ederiz: Bütün insanlar yaratıcıları tarafından eşit yaratılmıştır ve bazı vazgeçilmez haklara sahiptir. Yaşamak, özgürlük ve kendi mutluluğunu arama hakkı böyle haklardandır.‟‟¹ Ne kadar da güzel söylemiş Thomas Jefferson. Bu, coğumuzun kabul ettiği bir doğru; peki kaçımız bu düşünceyi tam anlamıyla benimseyebiliyor? Bana kalırsa bu konuda insanoğlu olarak pek de iyi sayılmayız. Kadın erkek ayrımcılığı insanlar arasındaki eşitsizliğin en sarsıcı örneklerinden biri olarak maalesef ki şaşırtıcı bir biçimde günümüzde bile devam etmekte. Üstüne üstlük medeniyetimizin bir türlü kabuk bağlamayan bu yarası gün geçtikçe daha da derinleşiyor. Kadınlara Thomas Jefferson‟ un vazgeçilmez haklar olarak bahsettiği özgürlük ve kendi mutluluğunu arama hakkı verilse de bunlar gün geçtikçe kısıtlanıyor, özgürlükleri ellerinden alınmaya çalışılıyor. Her toplumda böyle olmasa da belirli kesimler kadın haklarına saygı duymuyor ve toplumun aslında mihenk taşlarından biri olan kadınların istedikleri gibi yaşama hakları acımasızca göz ardı ediliyor. Ülkemizde de belli kesimler kadınlara erkeklerden farklı bir gözle bakmakta, bir nevi etkisiz bir elemanmış gibi. Kadınların değerinin bilinmediği bir toplum düşünecek olursak sizce bu toplum nasıl kalkınabilir? Bence bu çok meşakkatli; çünkü kadınların potansiyellerini kısıtladığınızda aslında resmen kendi topuğunuza sıkmış oluyorsunuz. Geçmişte ve günümüzde nice erkekten çok daha başarılı olmuş birçok kadın geçmiş bu kadim topraklardan. Buna rağmen değişik zihniyetler kadını objeleştirme konusunda oldukça ısrarlı. Kendi yaşamımdan örnek verecek olursam zaman zaman muhabbet esnasında ağzımdan “Kız gibi korkuyorsun!” gibi kelime öbekleri çıkıyor ve neden böyle bir şey söylediğimi kendim de sorguladığımda şu sonuca varıyorum: Düşüncelerim bu yönde olmasa bile içinde bulunduğum toplumun kadınlara yönelik düşünceleri aslında
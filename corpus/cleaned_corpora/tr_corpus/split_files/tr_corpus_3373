ya da kârımızı kaybetmemek için? Bazı şeyler için geride bırakmıyor muyuz ailemizi, sevdiklerimizi hatta insanlığımızı arkada? Neden, ne için düşüyoruz bu duruma? Kazanmak ve kazancımızı korumak için bırakıyorsak bu değerlerimizi geçmişte ne kadar doğru bu kazanmak için kaybetme politikası. Şarkı devam ediyor her zamanki gibi. “This thorn in my side / This thorn in my side is from the tree / This thorn in my side is from the tree I've planted / It tears me and I bleed / And I bleed” (Bendeki bu diken / Bendeki bu diken bir ağaçtan / Bendeki bu diken diktiğim bir ağaçtan / Beni yaralıyor ve kanatıyor / Beni kanatıyor) sözleri işte özetimiz. İşte, yüzyıllardır süren insanlığın özeti bu mısralar. Herkes bir şeyler kazanmak için geride bırakıyor bazı şeyleri. Kimi zaman değerli, kimi zaman değersiz… Kimi zaman bir birey kimi zamansa en değerli olgulardan biri, gençlik… Kimi zaman sağlık, kimi zamansa hayat belki de… Yüz binlerce şehit, yüzlerce işçi, yüzlerce canlı bomba… Kimi için yanlış, kimi için doğru olsa bile işte bazı insanlar amaçları, aileleri uğruna hayatlarını umursamıyor, korkusuzca kendilerini öldürebiliyor ya da ölüme koşuyor mermilerden sıyrılıp karşılık vererek. Bütün bunlar bir alışveriş işte. Alınanın da verilenin de sadece alıcısı tarafından belirlendiği, satıcısının ise hayat olduğu bir alışveriş. Kimin kârda olduğu, kimin zararda olduğu, ne için nelerin bırakıldığı, vazgeçildiği, hem kazananın hem kaybedenin yine en sonunda insan olduğu bir alışveriş. Şarkı devam ediyor aslında ama sizce de hayatı ve alışverişlerini tekrar gözden geçirme vakti gelmedi mi devam etmeden önce? Gökberk Kaya 21803394 Yalnızlığın Arkasındaki Sır Yalnızlıktan sıkıldım. Evet, yalnız olmaktan… Etrafında aslında tanımadığın sadece adını bildiğin insanlarla çevrili olmasından sıkıldım. Kimsenin, seni sadece sosyal ortamlardan görmesi devamına tanıdığını sanmasından ve birçok nice şeyden sıkıldım. Bu durumdan sıkıldığımı nasıl fark ettim dersiniz? Ders çalışmaktan sıkılarak. Onca saat tek bir yerde sadece oturarak ders çalışırsan, vücudun ve beynin yorulur tabii. Ah şu akılsız kafam. Keşke dersleri önceden halletseydim ama çok geçti. Neyse bir sigara molası vereyim bari. Kimi çağırsam acaba, yalnız takılmaktan nefret ederim. Hmmm… Sid? Vizesi var. Bizim kızlar? Onlar da olmaz, erken uyanmaları gerekiyor. Yakın arkadaşlarım hızlı arama listemde, dur bir bakayım. İkisi Çayyolu’nda, nasıl gelsin bu saate. Biri diş yontuyor. Az mı dalga geçtik be. Diğeri BİL bilmem kaç dersinin vizesi varmış TOBB’da. Kaldı geriye ailem ve Bilkent Acil. Bilkent Acil’i mi arasam acaba... Bilkent Acil’in beni bu yalnızlıktan acil kurtarması lazım. Yakın arkadaşım az ki zaten az ve öz olmasını tercih ederim. Gerek yok öyle yapmacık iki selam verip unutacağın arkadaşlara. Hadi tamam kimse yok bugünlük, peki yarın? Aynı durum yine karşıma çıkabilir. Ne yapabilirim ki, arkadaşlarım dört bir yanda. Peki ya sevilecek bir kız yok mu be, hani ele ele tutuştuğun, kahve içmeye gittiğin, birlikte ders çalışıp ara ara kaçamak teneffüsler verdiğin. O da yok. Hayır, nasıl buluyorlar bu zamanlarda anlamıyorum. Nasıl tanışıyorlar? Nasıl konuşmaya başlayıp ileri götürüyorlar. Bir de yok duygusallık istemiyorum, yok flört kalalım tarzı laflar Gökberk Kaya 21803394 iyice çekilmez hale getirdi bu işi. İster eski kafalı deyin, ister… İstediğinizi deyin, umurumda değil açıkçası. Gelemiyorum öyle hissiz, zevki ilişkilere, ben ne yapayım. Elinizi yüreğinize koyup söyleyin bana, hiç mi yalnızlık hissetmiyorsunuz, hiç mi yalnız başınıza olduğunuz anlara denk gelmiyorsunuz. Ben geldim, geleceğim de. Hayır, neyi yanlış yapıyorum acaba ilişkilerimde. İlk, tanımak istiyorum karşımdakini. Hani güven sorunu çekmesin diye ilk kendimi anlatıyorum hatta. Yaralarımla, hatalarımla, eksikliklerimle… Arkadaş veya sevgili, fark etmez ama tanımak istiyorum karşımdakini, suç mu bu! Tamam devir değişti. Şimdi nasıl yapalım, ben susayım siz konuşun, karşımdaki konuşsun. Susup oturacağım, mimiklerimle tepki vereceğim, soru sorulmadıkça konuşmayacağım sadece dinleyeceğim. Bunu yapabilirim, yaptığım zamanlar da oldu. Ama yalnız hissettiğimde çağıracağım kişiyleyken, suspus oturup konuşmamazlık da yapamam tabii ki. İşte bu yüzden yalnız hissediyorum. Yoksa yürürüm Bilka’ya, varsa birileri, giderim yanına, “Merhaba ben Gökberk, oturabilir miyim acaba, konuşacak birileri lazımda, sıkıldım dersten” der konuşmaya başlarım. Belki konuşmaya başlarız… Teşekkürler okur. Sayenizde fark ettim. Yalnız kalmam gerekiyormuş meğerse. Bazı şeylere sinirlenip sorgulamak için, bu yazıya başlamak için. Yalnız kalın okurum, bazı şeylerin sorgulanması lazım. Benim sorguladığım şey neden yalnız kaldığımdı, arayacak kimse olmadığını düşünmemdi. Sizin de elbet bir sorununuz, bir yükünüz vardır üzerinize düşünmeniz gereken. Ben mi? Ha, evet! Benim çözümüm basit. Yalnız takılmak. Tabii ki değil. Nefret ettiğimi Gökberk Kaya 21803394 söylemiştim değil mi? Artık yalnızlığa farklı bakıyorum. Her yalnız hissettiğimde yakın arkadaşımla olmak zorunda değilim, gider dışarıdan birini bulurum. Gider kendimi tanıtırım, onun kendini tanıtmasına gerek yok. Ben sadece yalnız hissetmemek için konuşmuyor muyum sonuçta. Arkadaş olmam, vakit geçiririm kısa bir süre o kadar. Sonra doğru derse… Hem belki o da benim kadar yalnız hissediyordur, o da tanıtır kendini. Belki yeni bir arkadaşlığın veya daha fazlasının kıvılcımı olur, gidip konuşmam belli mi olur. Yani yanlış yere takılmışım sayın okur. Yalnız kalmak zorunda olmadığımı, yalnız kalarak ve ardından size yazarak fark ettim, inanır mısınız? Neyse yeteri kadar vaktinizi çaldım, umarım beğenirsiniz. Sizi incittiysem veyahut üzdüysem affedersiniz. Yalnız kalmanız ve bazı şeylerin farkına varmanız dileğiyle. Elif AKAR Şehirdeki Mutluluk İnternet hayatımıza girmeden önce ne yapıyorduk sahiden? O dönemi uzun uzun yaşayamadan, kısa bir süre sonra internetle tanıştığım için bunu bazen merak ediyorum açıkçası. Ama teknoloji çağında, iki ya da üç senenin ne kadar önemli olduğunu biliyorum. Önceden hiç düşünülmemiş projelerin ya da cihazların günlük hayatımıza girmesi için yeterli bir süre bu. Çünkü yaşamakta olduğumuz bu çağda her şey çok hızlı gelişiyor ve ilerliyor. Bu hızı hayatımızın her alanında görüyoruz aslında. Yemek endüstrisinden, bilgi ulaşımına, hayatımızı organize etmeye kadar her alanda bir hızın ve “koşuşturmanın” içindeyiz adeta. İşte bu yüzden merak ediyorum internetten öncesini. Çünkü günümüz şartlarının internetten sonra gelişip bahsettiğim bu noktalara vardığını biliyorum. İnsanlar, bu teknoloji çağından önce, hayatımızın içinde var olan ve muhtemelen onsuz pek çok şeyi yapamayacak duruma geldiğimiz “akıllı” telefonlar yokken, ne yapıyordu merak ediyorum. Ama anladığım kadarıyla, tüm bu bahsettiğim gelişmelerden önce de bazı insanlar bir takım şeylerin arayışı içine girmiş olmalı. Ben böyle insanları “çağa ait olamayan” ya da yanlış zamanda veya yerde doğmuş insanlar olarak görüyorum. Into the Wild filminde hayatı konu alınan Christopher Johnson McCandles gibi insanları. Teknolojinin bizi birbirimizden uzaklaştırdığı fikri çağımıza ait olan bir klişe. Bununla beraber gelen bir başka klişe ise, her şeyi bırakıp köye ya da kırsala yerleşmek. Tüm koşuşturmadan ve yarıştan uzak, sakin ve pastoral bir hayat. Ama nedense bunu, yaşlanıp emekli olan bazı insanlar dışında pek çok kişi gerçekleştiremiyor. Çünkü bana göre, yadırganan şeyi içten içe benimsiyoruz. Bu çağda doğup büyümek de şart değil aslında. Yaşlı, genç herkes şuanki yaşam koşullarına uyum sağlamış bir halde. Öte yandan kimse, hayatın hızından dolayı yakınırken yakındıkları şeyi yaşadıklarını ve buna bağımlı olduklarının farkında değil. Üstelik tek sorun, hayatın hızında, hiç bitmeyen telaşımızda değil. Kendi adımıza yaşadığımız hayatın aslında pek çok açıdan çevremizdekileri memnun etmeye dayalı olduğu gerçeği ve paranın sadece bu çağda değil, bütün çağlarda önemli olan tek şey olarak kabul görmesi de birer sorun aslında. Ama bunun farkında olup bir şey yapmadan, aynı şekilde yaşamaya devam etmek de mutsuzluğu beraberinde getirmez mi? Mahatma Gandhi’nin söylediği gibi, “mutluluk, düşündüğünüz, söylediğiniz ve yaptığınız şeyler uyumlu olduğunda ortaya çıkar.” Yaşadığı çağdan bunalan ya da bundan sürekli yakınan insanlar, kısaca bizim aksimize, bir de gerçekten buna benzer düşüncelerinin farkına varıp bir şeyleri değiştirmek isteyen cesaretli insanlar var.. Var ve var olmuş. Çağın ne olduğu, teknolojinin gelişmiş olup olmadığı önemli değil. Bu insanları okuduğumuz kitaplarla ya da izlediğimiz filmlerle keşfediyoruz. Hayatın gerçek zevklerinin, paranın varlığıyla gölgelendiğini düşünen pek çok insan bulabiliriz. Ama bundan rahatsızlık duyup, farklı bir şey gerçekleştirmeyi göze koyan insanı bulmak zor olabiliyor. En başta bahsettiğim gibi, bu tip insanlar hangi çağda doğmuş olursa olsun, insanlığın içinde bulunduğu “yapaylıktan”, buna adapte oluşumuzdan ve hayatımızı başkalarını memnun etmek için istemediğimiz şeyleri yapıyor oluşumuzdan dolayı, yalnızlığı ve doğayı, şehirde hayatta kalmak için gerekli olarak kabul görülmüş hiçbir şeyin önemli sayılmadığı doğayı tercih etmiş olan insanlar. Aslında bunun ne derece doğru bir seçenek olduğunu Into the Wild ‘ı izlerken Chris McCandless ile birlikte öğreniyoruz ve bence bu film ile beraber bir nevi, Chris McCandles’ın “büyüdüğüne” de tanık oluyoruz. Ve söylediği, “mutluluk sadece paylaşılınca gerçek olabilir.” sözüyle de, asıl önemli olanın ne olduğunu McCandless ile birlikte keşfediyoruz aslında. Kaynakça: goodreads.com yy. ty. Web. 2 Şubat 2016 Dilara Özyön İÇİ GEÇMİŞ BİR HEVESLE YARIM KALMIŞ NİYETİN ARASINDA ISKALANANLAR Bu “gitmek” fiili yeryüzünden kaldırılsın, zihinlerden silinsin, sözlüklerden çıkarılsın. Yeter bu canımızın yandığı, yeter her gidenin arkasından hasretle, hüsranla kaldığımız. Yeri geliyor kalbimizin sahibi gidiyor, yeri geliyor ailemiz gidiyor, yeri geliyor arkadaşlarımız gidiyor. Herkes bellemiş bir gitmek sevdası. Neyi paylaşamıyoruz? Nereye gidiyoruz? Nereye gidiyorsunuz, ne için yapıyorsunuz bunu? Gitmek demek bedenini alıp gitmektir, ya ruhun? Ruhun da gider mi seninle beraber? Canımızdan can kopartırcasına gitmek neden? Ne olur artık insanlar konuşmayı anlaşmayı öğrensin. Biraz olsun birbirimizi anlamayı deneyelim. Hepimiz insanız, hepimizin farklı farklı özellikleri, huyları, duyguları var ama ortak noktayı bulamamamız için bir neden yok. Yoksa bu gidenlerin arkasından daha o kadar çok şiir yazılır ki, bunun önünü alamayız. Ali Lidar diye bir adamla tanıştım, çok olmadı tanışalı ama beni o kadar etkiledi ki, uzun zamandır ihtiyacım olan “ağlama meselesini” de çözmüş oldum. Bir erkeğe ne ya da kim bu kadar güzel şeyler yazdırabilir hep merak etmişimdir. Edip Cansever, Turgut Uyar, Cemal Süreya, Özdemir Asaf, Murathan Mungan, Ah Muhsin Ünlü… Daha nicesine soruyorum, ne olur duyun benim sesimi bir cevap verin! Nasıl olur da bazı şeyleri bu kadar derinlemesine işler bu kadar derinlemesine hisseder, hissettirirsiniz? Hiçbir zaman aklım almadı. Bu aklımın almadığı yazarlar arasına Ali Lidar ise Alengirli Şiirler i ile girmeyi başardı. Okurken nefes alamadığımı fark ettim. Belki de şu an içinde bulunduğum ruh halimin de etkisiyle fazla üzerinde düşündüm ve aşırı etkilendim. Sebebi umurumda değil, uzun zamandır bir yazar benim kalbime böylesine dokunup, yaralarıma tuz basmamıştı. Özür dilemeyi çok sevmem, evet özür dilemek bir erdemdir, büyüklüktür fakat oldum olası özür dileyemem kimselerden. Kusura bakma, affedersin, kırmak istememiştim, pardon gibi sözler söylerim tabii ki ama ağzımdan da elimden de o özür dilerim lafı çıkmaz. Bir de üstüne, pişman olduğumu hatalı olduğumu çok zor durumda kalmadıkça belli etmem kimseye. Ali Lidar, özür dilemenin, af dilemenin, pişmanlığın aslında insana güzel şeyler katabileceğini gösterdi. Belli ki bir hata yapmış, pişmanlıkları var ve oturup şiir yazmış adam. Oturup birine bir şeyler yazmak zaten başlı başına bir emek, söylemek istediklerini söyleme çabası zaten. Ama bu adam resmen af dilemiş, bir sürü şiirinde ortak nokta olarak bunu yakaladım. Abim ne yaptın bu kadar ben anlamadım ki. Ali Abi eğer sen bunları birisine yazdıysan ve o bunları okuduktan sonra sana dönmediyse daha da bir şey denmez o insana. Sen üzülme diyeceğim, bu sefer de bizler şiirsiz kalırız. Ben de tıpkı senin gibi çıkamadım bu işin içinden be abim. O kadar çok üzülüyorum ki, her gidenin arkasından “Durun gidemezsiniz, ölümlü dünya bu, ne olacağımız belli değil!” diyesim var. Ama ben de o korkaklardanım ki ağzımı açıp tek kelime edemiyorum, bana da yazıklar olsun. Oysa ne çok hasret kalmışız sevgiye, aşka, kardeşliğe, aile bağlarına, şefkate. Ne çok aramışız durmuşuz. Bulamayınca da ruhlarımızı yıpratmışız resmen. Ruhlarımız aç kalınca gözümüzü hırs bürümüş, gururumuz her şeyin önüne geçmiş de gidenlere kal bile diyememişiz. Hepimize yazıklar olsun. Ne çok sevip boş yere acı çekmişiz. Ve bu güzel kalpli, ince düşünceli adam bu kitaba öyle bir şiir yazmış ki, kalbimin derinliklerindeki ben çıktı bana kızdı resmen. "Belki kadar kesin ve keşke kadar imkansız birbirimizden uzaklaşmamız kırılsak da tırnak uçlarımıza kadar kırılırız elbet bunu gerektirir yaşamak. Ben zaten sana ilk baktığımda anlamıştım içime bakmıştın önce bayılacağımı sanmıştım dünyayla aramda geçmişim vardı o ara tupup ellerimi sıkıca saracağına inanmıştım. Belki şimdi bir uçurumun kenarından geçiyoruz sallanıyoruz belki arada bir çeşit deprem oluyor kızıyoruz birbirimize kırılıyoruz inciniyoruz ama biliyoruz uzak gibi olsak da biz aslında yan yanayız. Belki kadar kesin ve keşke kadar imkansız birbirimizden uzaklaşmamız…" (Lidar, 2015: 6) “Belki kadar kesin, ve keşke kadar imkânsız birbirimizden uzaklaşmamız.” Şu cümle kafamın içinde yankılandıkça yankılanıyor, döndükçe dönüyor, sanki beynimin her bir köşesine saplanıyor bıçak gibi. Daha sonra da kalan dizeler batıyor. Yaktıkça yakıyor adeta. Bir şiirin her dizesi mi anlamlı olur, oluyormuş. Keşke benim de böyle çalışan bir beynim olsa ve karşımda beni bırakıp giden insana böyle şeyler söyleyebilsem oracıkta. “Sen bekleyip doğru zamanda hamle yapmayı seversin ben her şeyi bir kaç saniyeyle kaçırmakla meşhurum sen incinen gururunun derdindesin ben ardından baka kalmanın yağmurun emanetiydim öyle demiştin bir keresinde ne diye sobalar yaktın bak içim dışım kupkuru” (Lidar, 2105:23) Bu dizeler de, beni en çok etkileyen şiirlerden sadece bir tanesine ait. Etkilenmemin en önemli sebebi yazarın kullanmış olduğu benzetmeler olsa gerek. “Yağmurun emaneti” olmak ne demek? Neden bu kadar içimi ısıtıyor? Neden söylenen binlerce sevgi sözcüklerinden daha güzel geliyor? Nasıl bu kadar dokunabiliyor? Biri bana “sen yağmurun emanetisin” dese ne kadar mutlu olabileceğimi hayal ediyorum. -Seviyorum böyle şeyleri elimde değil.- Ayrıca bir de üstüne demiş ki “Ne diye sobalar yaktın? Bak içim dışım kupkuru!”. Bir adam, bir erkek bunları nasıl düşünüyor gerçekten hayretle takdir ediyorum kendisini. … Ve yine bir alıntı yaparak kapatıyorum Ali Lidar’ ın çok güzel bir şekilde deştiği yaramın üzerini; “Bak şimdi kalkıp giderim ne ilk gitmem olur ne son parklarmış yağmurlarmış umurumda bile olmaz zaten kesilmiş hesap hüküm çoktan verilmiş zaten ben senin rüyanda bir solukluk misafir uyku bitti alarm çaldı hadi sen sağ ben selamet ama bak yağmur yağıyor ve ben yokum yanında dikkat et…” (Lidar, 2105:23) KAYNAKÇA Lidar, Ali. Alengirli Şiirler. İthaki Yayınları, 2015. Kutay Ulusoy 21201071 TURK 101-39 Haziran ve Ölüm... Bir şiir kitabı hakkında inceleme yazısı yazmak oldukça zor… Daha doğrusu o şiirleri pürdikkat okuyup anlamak zor. Peki, Haziran’da ölmek zor mu? Bir düşünelim... Katledilen kardeşler, ağabeyler, arkadaşlar ve en başta insanlar... 2013 Haziran’ı unutmak kolay mı? Onlar Haziran’da öldüler ama her zaman kalplerde yaşayacaklar. Kitabın kapağına baktığım anda bunlar geldi aklıma... Tabi ki Hasan Hüseyin üstat bunlardan bahsetmiyor şiirlerinde, ama bunlardan bir iz var aslında; sokağa çıkma yasağı ve siren sesleri… Tabi hepimiz biliyoruz Haziranda Ölmek Zor şiiri 3 Haziran 1963’te aramızdan ayrılan Nâzım Hikmet için yazıldı ama kitap Hasan Hüseyin’in şiirlerinin derlemesinden oluşuyor. Çok güzel bir önsöz ile okumaya başlıyoruz kitabı… Harika bir anı ile; “Haziranda Ölmek Zor kitabımı bana imzalatmaya gelen kimi dostlar sevgiyle soruyorlardı: - “Haziranda ölmek zor da, temmuzda, ağustosta, mayısta kolay mı?” Ben de şöyle diyordum onlara: Dilerim on üçüncü ayda ölesiniz! , “-On üçüncü ay yok ki!”, Öyleyse çok yaşayın”. Bunu okuduğum anda güldüm ve heyecanlandım, okumak için can attım… Şiirleri okurken en çok dikkatimi çeken şey; şairin şiirlerinin çoğunu birilerine adamış olmasıydı… “Mehmet Pulat’a sevgilerimle, Orhan Kemal’in güzel anısına…” gibi yazılar bulabiliyoruz şiirleri okurken. Bu da bize gösteriyor ki şair yazdığı her şiiri birilerine adamış, yalnızca insanlara değil her şeye… Tabi burada bir parantez açmak lazım, “Toplumcu Gerçekçi” olmasının da etkisi görülmüyor değil… Bir diğer dikkatimi çeken ayrıntı ise şairin kullandığı dil oldu; çok sade bir dille güzel şeyler anlatmaya çalışmış Hasan Hüseyin. Bunu yaparken de okuyucuyu sıkmamaya özen göstermesi, kitabı elinizden bırakmayıp bitirmenize neden oluyor. Kendim için söylüyorum; bir oturuşta bitirdim kitabı… Arada hâlâ açıp açıp okuyorum… Ve her okuyuşta farklı bir anlam katıyorum şiirlere… Mesela; “İşbu Şiir Kafatasım Üzerine Söylenmiştir” Bu şiiri okurken çok garip duygular içerisine girdim… Hem aşk, hem toplum, hem mizah hem de samimiyet var şiirlerinde. Çok ayrı bir şair Hasan Hüseyin… Nâzım Hikmet konusuna da değinmek istiyorum; Hasan Hüseyin’in bu isimle bir şiir kitabı çıkarmasının tek nedeni Nâzım Hikmet’e olan sevgisidir. Çok etkilenmiş Nâzım’dan… Zaten dikkat ederseniz Nâzım’ın kokusu gelir mısralardan… Bir diğer bahsetmek istediğim nokta ise size çok garip gelebilir; şiirleri okurken hep bestelemek istedim… Biliyorsunuz Hasan Hüseyin’in birçok şiirini besteleyip şarkı yaptılar. Örnek vermek gerekirse Ahmet Kaya tarafından seslendirilen “Kadınlar”, “Acılara Tutunmak” gibi harika şiirler, harika şarkılara dönüştürüldü. Buradan tabi ki Hasan Hüseyin’in ne kadar önemli bir şair olduğunu anlayabiliyoruz. Eşine yazdığı şiirler… Her şey harika… Bir de eklemek lazım, eşine yazdığı “Bir Oğlum Olacak Adı Temmuz” şiirinde adı geçen Temmuz isminde bir oğlu vardır. Burada da oğlunun ismini Temmuz koyması yine Nâzım’dır. Hasan Hüseyin, bir Anadolu kilimi kadar bu topraklara ait olan çok büyük bir şairdir. Yaşarken bir ideolojisi vardı, sonuna kadar politikti ve şiiri sadece kendi ideolojisinden olanlara değil bütün Anadolu’ya miras kaldı… HAZİRANDA ÖLMEK ZOR Gece leylak ve tomurcuk kokuyor Yaralı bir şahin olmuş yüreğim Uy anam anam Haziranda ölmek zor Calışmışım on beş saat Tükenmişim on beş saat Yorulmuşum, acıkmışım, uykusamışım, Anama sövmüş patron Sıkmışım dişlerimi Islıkla söylemişim umutlarımı Sıcak bir ev özlemişim, Sıcak bir yemek, Sıcacık bir yatakta unutturan öpücükler. Çıkmışım bir dalgada Vurmuşum sokaklara, Sokak tank paleti, Sokakta düdük sesi, Sarı sarı yapraklarla, Dallarda insan iskeletleri. Gece leylak ve tomurcuk kokuyor Uyarına gelirse tepemde bir de çınar demiştin Yıllar önce Demek ki on yıl sonra, Demek ki sabah sabah, Demek ki manda gönü, Demek ki şile bezi, Bir de Memedin yüzü, Bir de saman sarısı, Birde özlem kırmızısı, Demek ki göçtü usta, Kaldı yürek sızısı. Yıllar var ter içinde taşıdım ben bu yükü Bıraktım acının alkışlarına 3 Haziran ‘63’ü. Bir kırmızı gül dalı eğilmiş üstüne, Bir kırmızı gül dalı şimdi uzakta, Okşar yanan alnını Nâzım Ustanın. Bir kırmızı gül dalı eğilmiş üstüne, Bir kırmızı gül dalı şimdi uzakta, Yatıyor oralarda bir eski gömütlükte, Yatıyor usta. Gece leylak ve tomurcuk kokuyor, Geçsem de gölgesinden tankların tomsonların Şuramda bir kuş ötüyor Haziranda ölmek Zor. (Sayfa 27) Toparlamak gerekirse Hasan Hüseyin Korkmazgil, şiirleri bana hitap eden nadir şairlerden biri. Aynı zamanda itiraf da etmek gerekirse, çok fazla şiir kitabı okumadığımı söylemek istiyorum. Okumaya çalıştıklarım, okuyamayıp yarıda bıraktıklarım… Hep sıktı beni… O ağır şiir dili kitaptan uzaklaştırdı beni… Ama Hasan Hüseyin bende şiir okuma aşkı uyandırdı. Dili ve şiirlerin konusu harikaydı. Belki de ideolojisinden dolayı da etkisi fazla oldu… Çok etkiledi beni… Son olarak, eğer benim gibi şiir kitaplarından sıkılıyorsanız Haziranda Ölmek Zor’u bir okuyun ve ne kadar yanıldığınızı anlayın! Diyeceğim şu ki; “On üçüncü ayda ölesiniz!” Ahmet Alparslan Çelik Burcu Taşkıran TURK 101 - 003 21301977 Oy reis! Koca reis’e kulak ver! Sorumlukların, mutlulukların, üzüntülerin içinde kaybolduğum bir gece yarısı tanıştım Bay Keating ile. Belki de uygun bir psikoloji değildi yeni biriyle tanışmak için ama ne yaparsınız oluyor işte. Sonuçta kötü oldu diyemem çünkü Bay Keating idi o gece benim yolumu bulamamı sağlayan. Bu arada ona oy reis! koca reis diyebilirim şaşırmayın çünkü eminim böyle isterdi. Kendisi otuz beşlerinde geçmişi neredeyse ‘mükemmel’ (hani herkesin sorgulamadan sahip olmayı istediği(!) türden) bir edebiyat öğretmeni. Mezun olduğu okul olan Welton Akademi’de bu sefer öğretmen olarak çalışmaya başlıyor. Aslında bu görevini sanki orada bir işçi değilmiş, öğrenciymiş gibi yapıyor çoğu zaman. Biri bana bunu nereden anladığımı sorsaydı, herhalde cevap olarak öğrencileriyle kurduğu arkadaşça bağ ve her seferinde yüzündeki sanki tam olmak istediğim yerdeyim diye bağıran ifade derdim. Bu ifade yüzünden onunlayken kendinizi onun bir öğrencisi hatta arkadaşı hissetmeniz kaçınılmaz. Bir dersinde bizi akademiden mezun olmuş eski öğrencilerin anısına yapılan bir panoya götürdü. Neden orada olduğum hakkında bir sebep bulamamıştım en başında ama sonra oy reis! koca reisten panodaki öğrenci resimlerine kulak kabartmamız gerektiği sözcüklerini duydum. Ardından kesik kesik birkaç fısıltı geldi peşi sıra: aaannnıı, anııı yaaa ve anıı yaşaayınnn. Anı yaşayın? Sonra oy reis! koca reis panoda asılı resimdeki kimisi ölmüş kimisi ömrünün son yıllarını yaşayan öğrencilere bakarak onları yakından tanıyormuşçasına hayatlarında yapamadıkları şeylerden, pişmanlıklarından bahsetmeye başladı. Hepsinin hayatlarında ortak bir şey eksikti: anı yaşamak! dedi ve dersi bitti. Fakat anı yaşamak derken ne demek istemişti? Dersten sonra biraz araştırma yaptım ve Latincesi “carpe diem” olan bu deyişle ilgili birkaç yeni şey öğrendim. Bu deyiş MÖ 23. yılda Romalı bir asker ve şiir yazarı olan Horace’nin bir şiirinde doğmuş ve günümüze dek unutulmadan gelmiş. Aslında oy reis! koca reisin anlatmak istediği bu kelimeler yeni bir şey değildi aksine göz ardı edilen bir şeyler arasındaydı ve içten içe herkesi ilgilendiriyordu. Üstelik bana bunca telaşın içinde unuttuğum en önemli şey olan hayattan zevk almayı hatırlatıyordu. Oy reis! koca reisin ders verdiği zaman gerçekte benden çeyrek insan ömrü kadar uzakta olsa da diğer günün sabahında yine sıraların birinde oturan bir öğrenciydim ve tüm dikkatimle dinliyordum onu. Bu seferki dersin konusu bakmayı öğrenmekti. Yanlış okumadınız hani şu sabah ilk ışık demetinden gecenin karanlığına kadar süren film karelerinden bahsediyorum. İşte onlara nasıl bakmamız gerektiğinden. Ancak bu seferkinde sıradan bir gözle değil kendi gözümüzle ve farklı açılardan bakmamız gerekiyordu oy reis! koca reisin söylediğine göre. Ardından ani bir hareketle öndeki sıranın üzerine çıktı oy reis! koca reis ve kendi gözümüzden bakmak derken işte bundan söz ediyorum dedi. Her zaman yaşama yeni açılardan bakmayı öğrenmeniz gerek diye ekledi. Ders bitimine birkaç dakika kala indi sıranın üzerinden ve hepimizin oy reis! koca reisin masasının üzerine çıkıp sınıfa bakmasını istedi. Ta ki masasının üzerine çıkıp sınıfa bakıncaya dek oy reis! koca reisin ne anlatmak istediğini tam olarak anlamamıştım. Adımlarımı dikkatli şekilde atarak masanın üzerine çıkınca buradan sınıfın, sınıftaki öğrencilerin ve sıraların diğer her şey gibi her zamanki yerlerinde olduğunu gördüm yalnız küçük bir farkla. Bu fark ise normalden daha iyi daha güzel göründükleriydi. Sanırım oy reis! koca reisin hayata yeni bir gözle bakmak derken ne demek istediğini daha iyi anlıyordum. Oy reis! koca reis derslerinde olduğum süre boyunca gerek anlatış şekli gerek öğretmek istedikleri bakımından bana hayatımın kalan zamanında dikkat etmem gereken şeyleri öğretti. Bir daha onu göremeyecek olsam da fikirleriyle onu hatırlayacağım. Son olarak oy reis! koca reisten esinlenerek kendime sürekli sorduğu bir soruyu paylaşmak istiyorum. Sizce de bu kısa zaman diliminde bizim çizdiğimiz yeni yollarda gitmemiz, “bizle” dolu olan bir hayat yaşamamız gerekmez mi? AAÇ Kaynakça Dead Poets Society. Yön. Peter Wier. Başrol Robin Williams, Robert Sean Leonard ve Ethan Hawke. Touchstone Pictures, 1989. DVD Işık Merih Demirhan Kendi Sonunu Hazırlamak İnsanoğlu her geçen gün daha çok gelişmeye ve ilerlemeye başladı. Her gün yeni bir icadın, yeni bir gelişmenin haberini duyuyoruz. Bundan on sene öncesine kıyasla hayatlarımız bugün çok farklı. Bu kısa ömrümüzde biz bile her şeyin ne kadar çok değiştiğini gözlemleme şansına sahip olduk. İnsanların ellerindeki telefonlar sadece arama işlevini yerine getiren bir cihazdan; hesap makinesi, kamera, ses kayıt cihazı ve hatta müzik çaları bile içinde bulunduran bir cihaza dönüştü. Bundan on sene önce belki sadece hayalinin kurulduğu uzay yolculuklarını yapmak için bile artık çok az bir zamanımız kaldı. Artık insanoğlu kendi elleriyle kendisine benzeyen ve zekaya sahip robotlar bile yapmaya başladı. Hal böyleyken, yarın nelerin gerçekleşebileceğini kestirmek çok da kolay olmuyor. Son zamanlarda izlediğim bir dizi beni bu konuda biraz da olsa düşünmeye itti: Batı Dünyası. Gelecek bir zamanda insanların teknolojiyi iyice ilerlettiğinden ve tıpkı bizim gibi insanlara benzeyen robotlar yaptıklarından bahsediliyordu bu dizide. Ben insanların teknolojiyi daha ne kadar geliştirebileceklerini düşündükçe hep kendi sonumuzu hazırladığımızı düşünürüm. Yapay zekalar, akıllı robotlar… Bunların hepsinin bir gün insanlığın başına bela olacağını ve sonumuzun geleceğini hayal ederim. Ne de olsa bir insanın zekası kısıtlıdır; yapacakları ve yapabilecekleri de onunla orantılı olarak kısıtlıdır. Bir robotun veya yapay zekanınsa kısıtlayacak hiçbir şeyi olmayacak, ne de olsa onun yorulacak bir beyni veya biyolojik bir bedeni yok. Ama yine de gelecekle ilgili bir tahminde bulunmak bu kadar kolay değil. Etrafındaki her şeyi yakıp yıkmış, birçok hayvan türünün soyunun tükenmesine neden olmuş bir ırk, kendi ellerinden çıkan bir makinenin kendi sonunu hazırlamasına izin vermemek için elinden geleni ardına koymayacaktır. Başımıza neler geleceğini ise yaşadıkça göreceğiz. Etrafındaki doğayı kendi istekleri doğrultusunda şekilden şekle sokan insanoğlu yapacağı robotları ve yapay zekaları da kendi istekleri doğrultusunda kullanmanın bir yolunu bulmaya çalışacaktır diye düşünüyorum. Onları iş gücü olarak kullanacaktır belki, kendi yapmak istemedikleri işleri yaptırmak için kullanacakları mükemmel köleler icat etmiş olacaklar bu yolla. Belki de onların duyguları olmayacağı, acı hissetmeyecekleri için bir insana kızdıklarında stres atma yolu olarak onları kullanacaklardır. Onlara kızıp bağıracak, hatta belki canları isterse hayatlarına son vereceklerdir. Ne de olsa onları koruyan bir yasa yok. Bir insanın hayatı için bile ayağa kalkmayan halkların bir robotun artık dünyada olmamasına laf edeceklerini hiç zannetmiyorum. Benim korktuğum şeyse bunun tam tersinin olması. Hiçbir kısıtlaması, duygusu olmayan; bunun yanında sonsuz bir süper zekaya sahip robotlar insanlar onlara zarar vermeye kalkışmadan insanlığı ortadan kaldırabilecek güçte olacaklar. İnsanların kendi haklarında kötü emelleri olduğunu anladıkları anda onları durdurmak için çok geç olabilir ve dünyadaki insanların her birini öldürebilirler. Öldürmeseler bile onları kendi köleleri olarak kullanabilir, bu dünyayı insanlara dar edebilirler. Bu durumda insanlık tabiri caizse kendi kazdığı kuyuya kendisi düşmüş olacaktır. Teknolojik gelişmeler her ne kadar hayatımızı kolaylaştırsa da bunun bir sonu olabilir. Hal böyleyken ben bilim adamlarının her ihtimali değerlendirip yapacakları gelişmeleri onlara göre yapması gerektiğini düşünüyorum. Kendimize yeni birer köle yaratmaya çalışırken, türümüzün dünya üzerindeki varlığını tehlikeye sokmak ne kadar akıllıca bir davranış olur bilmiyorum. Umarım bir gün insanoğlu kendi yaptığı şeylerin sonucu olarak böyle bir sonla karşılaşmaz. O zaman yaptıkları her şey boşa gidecektir ve Dimyat’a pirince giderken evdeki bulgurdan olacaklardır. Buse Sezer MERHABA DÜNYA Duygusal romanlara düşkünlüğüm olmasına rağmen en az onlara ilgi duyduğum kadar gezi yazısı kitaplarına da ilgi duymuşumdur. Belki de bu tarz kitaplarda beni çeken şeyler yeni yerler, kültürler, gelenekler öğrenmektir. Çok isteyip de gidip gezemediğim, farklı tatlar almak isteyip de alamadığım o ilginç yerleri kitaplardan okumak ve kendi hayal dünyam da canlandırıp yeni hayaller kurmak her zaman gerçek, yorucu yaşamdan soyutlanmak için yeni bir yol olmuştur hayatımda. Çoğunlukla tek bir yere odaklanan yazarlar değil de daha çok durmadan gezen her gittiği yerden ufak ilginç bulduğu olayları, kültürleri hatta değişik mimari yapıları paylaşan ve bunları birkaç resimle süsleyen yazarlar ve kitapları tercihim olmuştur. Bunun içindir ki birçok gezi yazısı kitabı içinden Benian Çulhaoğlu’nun Yalnız Gezginin Gezi Defteri ’ni seçmem. Benim için bu tarz kitaplarda önemli olan herkesin bildiği sıradan şeyleri değil de daha çok ilginç, kimsenin daha önce duymadığı, aşina olmadığı olayları okuyucuya aktarmaktır ve bunu yaparken okuyucunun zihninde anlatılan olayları canlandırmasını sağlamaktır. Bunu da güzel ve sıkıcı olmayan betimlemelerle yapmak mümkündür diye düşünmekteyim. Kitapta yazarın bahsettiği birçok şey var aslında; tapınaklar, kaleler, çöller… Fakat bunlardan bahsetmek istemiyorum. Yazarın da dediği gibi yaşama dair şeylerdir beni daha çok etkileyen. Kitapta yer alan, ilginç bulduğum ve daha önce hiç karşılaşmadığım bazı olayları paylaşmak ve bunlar eğer bizim ülkemizde olsaydı insanların tepkileri ne olurdu, nasıl olaylar yaşanırdı gibi soruları incelemek istiyorum bu yazımda. Hindistan ile başlamak istiyorum bu heyecanlı yolculuğuma. Meşhur Bollywood’dan tanıdığımız güzel Hindistan. Düşüncelere dalmışken, aklımda beğendiğim film sahnelerini canlandırıp Hindistan’ı kendime göre tasvirlerken bir anda yazar bozuyor o aklımdaki mükemmel sahneyi kurduğu cümleler ile: ‘’Filmlere inanmamak lazımmış. Söylemeliyim; gelir gelmez büyük bir hayal kırıklığı yaşadım, yıkıldım demek daha doğru olur.’’ (syf:18). Merak içinde okumaya devam ediyorum yazara böyle düşündüren ne olabilir diye. Yazarın yaşadığı sıkıntıları okurken bir anda şaşkın bir hal alıyor suratımı, yeni bir şey öğreniyorum o sıra. Meğerse Hindistan’da resepsiyon görevlileri akşamları otelin önünde uluorta uyurlarmış. Bunun anlamı otele gelen müşterileri ‘nameste’ (Hint selamı) pozisyonuna geçip selamlamakmış ve bu bir çeşit adetmiş. Okurken yüzümde farkında olmadan şaşkın bir gülümseme beliriveriyor ve aklımdan şu soru geçiyor: Bu olay bizim ülkemizde -Türkiye’de- olsaydı neler olurdu, insanlar ne tarz tepkiler verirlerdi? Türk insanı canlanıyor bir anda zihnimde. Müthiş bir mizah anlayışı olan ve gittikleri her yerde farklarını ortaya koyan yurdum insanı tam anlamıyla ‘Türk İnsanı’ tanımını karşılamaktadır diye düşünmekteyim. Sahneyi zihnimde canlandırıyorum. Yer Türkiye, herhangi bir otel ve akşama doğru otelin kapısının önünde boylu boyunca yatan, gelen müşterileri selamlayan resepsiyon görevlisi.. Adamı ayağıyla dürtüp alaya alanlardan tutunda ‘Kalk yavrum yerine yat üşüteceksin’ diyen yaşlı teyzelere kadar çeşitli tepkiler göreceğimizden eminim. Düşünüyorum da bir Türk insanı olarak böyle bir âdetimiz olsaydı insanlara eğlence çıkardı. Hindistan’a dair ilginç bulduğum diğer bir olayı paylaşmak istiyorum. Bizim inancımızda öldükten sonra gömülmek vardır bazı inançlarda ise yakılıp küllerinin nehre atılması. Bu her iki durumda gayet doğal çünkü herkesin kendine ait inancı vardır. Bana ilginç gelen şey ise farklı bir olay. İnsanlar öldüğünde eğer zenginlerse, bedenleri yakıyorlarmış, yani bedenleri yakacak olan ve bunun için tören hazırlayacak olan insanlar bulunurmuş. Fakat yoksul insanlar öldüklerinde törenle yakılma şansları olmuyormuş. Öylece bedenler Ganj nehrine bırakılır, elli kilometre ötede bir belediye aracı bedenleri toplar ve topluca yakarlarmış. Bunu bizim ülkemize uyarlamak korkunç geliyor bana. Düşünmek gerekirse nehrin her bölgesinde ölü bedenlerin bulunması insanların psikolojileri açısından oldukça sıkıntı olabilirdi bizim ülkemizde. Yolculuğuma eşsiz güzellikte ve hep gitmek istediğim yer, Macaristan’ın başkenti olan Budapeşte ile devam etmek istiyorum. Yazar öyle güzel anlatıyor ki bu şehri, hayal dünyasına dalmaya başlıyorum yeniden. Budapeşte deyince tarih kokuyor bir anda. Şehrin değişmeyen tarihi mimari dokusu farklı zamanlar içinde yol almasını sağlıyor okuyucunun. Yazar Çulhaoğlu anlatmakla bitiremiyor Budapeşte’nin güzelliklerini. Ben de okumaktan zevk alıyorum tabii. Bir yandan okuyorum bir yandan kendimi orada, yazarın yerinde hayal ediyorum. Derken daha önce sadece masal dünyasında karşılaştığım bir şeyden bahsediyor yazar. Şehirde hemen her yer müzeymiş fakat öyle aşina olduğumuz sıradan tarihi müzelerden başka sergiledikleri şeylerle ilginçlik yaratan müzelerde varmış. Ne gibi mi? Şeker müzesi, peynir müzesi, şarap müzesi hatta Christmas müzesi bile varmış. Hemen koyuluyorum araştırmaya. İlginç bir şey öğrendim ya durur muyum? Yazarın kitapta bahsettiği şeylerin hepsine rastlayamadım internette. Olsun bu daha iyi oldu çünkü zihnimde canlanan şeyleri somut resimler görerek öldürmemiş oldum bir yerde. Bu şirin müzeleri düşünürken Türkiye’de de böyle müzeler olsa ne hoş olurdu diye bir düşünce geçiyor içimden. Hemen zihnimde kuruyorum o müzeleri ülkemize. Sevimli, şirin süslüyorum onları kendi hayal dünyamda. Türk insanı olarak ‘Ay burası çok tatlı’ dedirten mekânlara bayılıyoruz zaten. Eminim böyle bir düşünce Türkiye’de hayat bulsa herkesin akın edeceği yerlerin başında gelirdi. Gezi yazısı kitabı okurken hep hayallerimi gerçekleştirmek istemişimdir. Hele ki ilginç şeyler okuduysam, farklı kültürlere, adetlere şahit olduysam bu istek daha da alevlenmiştir. Gidip göremediğim yerleri böyle kitaplardan okumak ve bilgi edinmek, okuduğum şeyleri kendi hayal dünyamda baştan kurgulamak; gerçek, yorucu ve yoğun hayatımdan uzaklaşmak, rahat bir nefes almak için biçilmez kaftan olmuştur hayatımda. Yazımı yazar Çulhaoğlu’nun kitabının arka kapağında kullandığı Anais Nin adlı yazarın bir sözüyle noktalamak istiyorum: ‘’Siz de düşlerinizi bir uçurtma yapıp gökyüzüne gönderin. Kim bilir yeni bir arkadaş, yeni bir aşk, yeni bir ülke getirir size…’’ KUSURSUZLUK BATAKLIĞINDA DANS SİYAH KUĞU Beni çok iyi tanıyan bir arkadaşımın sen de Siyah Kuğu’daki kız gibisin yorumu üzerine izlemiştim Siyah Kuğu filmini. İlk izlediğim zamandan beri aynı arkadaşımın dediği gibi, bana bu kadar benzeyen birini görmenin şaşkınlığıyla derinden etkilenmiştim. Bana hissettirdiklerinden ve kendimi keşfetmemi sağladığından dolayı yansımamı görür gibi olmuştum ana karakterde. Bir süre sonra da kendime şu soruları sorduğumu fark etmiştim. Mükemmel olmak nedir? Mükemmellik çalışarak ulaşılabilecek, kesin bir tanımı olan bir şey midir yoksa kişiden kişiye değişen, insanın kendi kendini sürüklediği bir bataklık mıdır? Neden bataklık dediğimi açıklayarak başlamak istiyorum yazıma. Öncelikle bana göre, mükemmele ulaşma çabası bataklığa saplanıp kalan bir insan gibidir. İnsan, bir bataklıktan kurtulmaya çalıştıkça bataklık onu daha da içine çeker. Aynı şey mükemmeli arayan kimse için de geçerlidir çünkü o da aynı bataklıkta olduğu gibi etrafındakilerden farklı olup zirveye ulaşmaya çalıştıkça daha da düşer. Bir gün, kendini en aşağıda bulduğunda ve başkalarının onun hayallerini gerçekleştirdiğini gördüğünde ise hırsından, öfkesinden dolayı etrafındakilerin hayatlarına saldırır ancak kıskançlıktan gözü dönen bu insan dışarıdan ne kadar acınası göründüğünün, asıl zarar verdiğinin başkalarının hayatları değil kendisi olduğunun farkında değildir. Bataklık tanımına dönüp bakıyorum da filmi izledikten sonra sorduğum soruların cevapları altında ezildiğim bir hayatım olduğunun ve buna devam ettiğimin farkına varıyorum çünkü doğru cevabı bilmeme rağmen daha fazla hırsla, çalışmayla hâla mükemmele ulaşmaya çalışıyorum ve iyiye doğru gitmesi gereken yolda gitgide daha da batıyorum. Elbette, hayatım boyunca mükemmele ulaşmaya çalışan biri olarak ben de kesin bir mükemmel olmadığını, insanların bana iyi sözler söylemesinin kendimi mükemmel hissettirmediğini ve kendimi olduğum gibi kabul etmedikçe de hep fazlasını isteyeceğimden bu arayışta başarısız olacağımı biliyorum. Ancak ulaşılmaz, yorucu bir yolda yürüdüğümün farkına varmama rağmen bir şeyleri değiştiremiyorum. Kimi zaman bunu her şeyin benim elimde olmayışına bağlıyorum çünkü etrafıma baktığımda elimi tutup beni bu bataklıktan kurtaracak kimseyi bulamıyorum. Hâlbuki temel sorun aslında benden kaynaklanıyor çünkü hayatta insanlara karşı hep bir maske takıyorum. Onlara karşı öyle bir duvar örüyor öyle kendi kabuğuma saklanıyorum ki benim ne hissettiğimi, ne düşündüğümü anlayamıyorlar. Hatta bazen ben bile yüzüme yerleştirdiğim o yapay gülümsemeye aldanarak mutlu olduğumu zannediyorum, kendimi hayatın mükemmel olduğuna inandırıyorum. Aynı zamanda, etrafımdaki insanların ve özellikle ailemin de benim bu yola çıkmamda etkisi büyük. En yakınınızdaki insanların sizin için sürekli mükemmel ortamı yaratması ve sizi bu yola çıkmaya hazırlaması bazen reddedilemez bir teklif gibi görünebilir fakat biraz detaylı incelendiğinde aslında o kişinin başkalarının ondan istediği hayatı yaşayıp mutsuz olduğu apaçık ortadadır. Benim hayatım da böyle diyebilirim. Küçüklüğümden beri çok soyutlanmış bir ortamda büyüdüm. Öğretmenlerimin, ailemin benden beklentisi hep en iyisiydi. Bir süre sonra da onlar söylemeden bile ben onların hayallerini istemeye başlamıştım. Her şeyde en iyi olmak istiyordum. İstediklerime ulaşamayınca da kendimi suçluyordum, kendimle barışık değildim. Filmdeki kız gibi bir şeylere ulaşamayınca kendimle kavga ediyor daha çok hırslanıyordum ama bunun bir faydası olmuyordu çünkü filmde dans hocasının da dediği gibi bazen bir şeyleri akışına bırakmak gerekir hayatta başarılı olmak, istediğini elde etmek için. Elbette bir şeylere ulaşmak için çabalamak güzel bir şeydir çünkü çaba olmadan başarı olmaz ama eğer bir şeyin üzerine çok fazla düşünür çok fazla zaman harcarsan hayat bir süre sonra yorucu olmaya başlar. Bu sebeplerden ötürü Siyah Kuğu filmini izledikten sonra beni kendi bataklığımdan anca kendimin çıkarabileceği gerçeğine ulaştım. Siyah Kuğu’nun beni etkileyen başka bir yönü de bu kusursuza ulaşma çabasını dans ile anlatılmasıdır çünkü aslında çoğu insana özgür, huzurlu belki de sıradan bir şey gibi görünen sanat en çok en çok rekabetin yaşandığı alandır ve en çok kırılma anı o alanda yaşanır. Sanatın psikolojisi kırılmak üzere olan bir cama benzer. Doğru yere dokunursan tamamen parçalayabilirsin. Bir başka deyişle sanatla uğraşanlar, güçlü ve psikolojileri sağlam gibi görünseler de aslında incecik bir ipte düşmeden yürümeye çalışıyorlardır ve mükemmele ulaşmaya çalışıyorlardır. Ben de 6 yaşımdan beri dans ediyorum ve belki de dansın kusursuz olmayı istediğim ilk şeylerden biri olduğunu da söyleyebilirim. Hırstan gözü dönmüş insanların, normal yaşamda yüzünüze bakıp arkadaşınızmış gibi davranmasının nasıl bir şey olduğunu öğrendiğim ilk okulumdu dans benim. Bana hırs, adaletsizlik, öfke, nefret gibi duyguları öğreten ona sıkı sıkı bağlanmamın nedeni belki de beni hayatın kötü tarafıyla tanıştıran ilk öğretmenim olmasıydı. Bütün bu duyguları barındırmasına rağmen aynı zamanda bir kaçıştı dans benim için çünkü ilk kez kendimi tamamen çıplak, yalansız, maskesiz hissettim dans ederken. Kendimi dansın kollarına bıraktım ve içimdeki o gizlediğim, benim bile unuttuğum tarafımı dans ederken buldum. Yazımın sonuna yaklaşırken beyaz kuğuya tam anlamıyla veda etmemekle birlikte içimdeki siyah kuğuya da biraz şans vermek istiyorum. Kendim ile daha barışık ve daha özgür biri olmaya, kendimi hayatın akışına bırakmaya çalışıyorum. Elbette olduğum kişiden tamamen vazgeçip hayatı başkası gibi yaşayamayacağımı biliyorum ancak bazı şeylerin üstesinden gelerek, kusursuzluk bataklığından çıkarak dans ile kendimi hayatın akışına bırakmak istiyorum. Hayatımın sonunda hiçbir şey kusursuz olmasa dâhil her şey mükemmeldi diyerek veda etmek istiyorum bu dünyaya. GÜLCE ERDOĞAN ARADIĞINA RÜYALARIYLA ULAŞAN ÇOBANIN HİKÂYESİ; SİMYACI Simyacı, Endülüslü çoban Santiago’nun rüyasında gördüğü hazineyi bulmak için gerçekleştirdiği, İspanya'dan başlayan ve Mısır Piramitlerinin eteklerinde son bulan seyahatinin öyküsüdür. Bu seyahat sırasında birçok esrarengiz olaylarla karşılaşır ve bunlardan dersler çıkarır. Endülüslü çobanın, kişisel menkıbesine ulaşması yolunda başından geçen esrarengiz olayların anlatıldığı bu roman okuyucu etkileyici bir anlatıma sahip ve okuyucuyu hayat gerçeği üzerine düşünmeye sevk ediyor. Her gün binlerce kişi dünyaya geliyor ve aynı zamanda binlercesi de ölüyor, peki insan ne için yaşıyor bu dünyada, bu hayatın amacı ne, evren hangi kurallar çerçevesinde yönetiliyor? Sıradan bir çobanın kişisel menkıbesine ulaşma amacıyla en iyi arkadaşı koyunlarından ve âşık olduğu tüccarın kızından vazgeçerek birçok zengin ve soylunun görmediği gerçekleri yaşamasıyla yazar belki herkesin mutluluğa eşit mesafede olduğunu göstermek istemiş olabilir. Ya da, hayatta herkesin bir idealinin olduğunu ve o noktaya ulaştığında hayatın amacına ulaşarak mutluluğu elde edebileceğini anlatmak istiyor. Kitabın içeriğinden öte anlatım tarzı da özgün ve etkileyici. Yazar, çobanın gerçekleştirdiği seyahati çok yönlü olarak okuyucuya aktarmaya çalışmış ve arala olay örgüsünden bağımsız küçük nasihatler de ekleyerek, yazıyı tek dizelikten kurtarmak istemiş ve bence bunu başarmış da. Kitap gerek doğal betimlemeleri gerek aşk ve düşünce hayatını birlikte anlatmasıyla farklı bir tarza sahip. Kitabın bu özgün anlatımı beni merak içinde bıraktı büyük ihtimalle Paulo Coelho’nun diğer kitaplarını da daha sonra deneyeceğim. Yazarı başarılı bulduğum diğer bir nokta ise çobanın hayatını anlatırken hem fiziksel ve görsel noktaları hem de mistik noktaları çok başarılı bir şekilde tasvir ederek kullanabilmesi. Yeri geldiğinde çöldeki kum fırtınalarını, billuriyeci dükkânındaki değerli eşyaları en güzel bir şekilde tasvir ediyor, yeri geldiğinde de ilahi güçten bahsedip kutsal kitaplardan alıntılar yaparak okuyucunun manevi yönüne de hitap ediyor. Kitapta her ne kadar açıktan vurgulanmasa da önemli ayrıntılar var. Mesela billuriyeci Müslüman, Santiago Hıristiyan olmasına rağmen billuriyecinin ona bu konuda en ufak ters bir tavrı görülmüyor. Bilakis tam örnek bir insan gibi ona iş veriyor, gereğinden fazla komisyon veriyor, kalacak yer temin ediyor. Bu konuda zıtlığa düşmüyorlar. Bu ayrıntı aslında insanların farklı inanç ve görüşte de olsalar bir arada yaşayabileceklerinin bir göstergesi. Yazar, bu şekilde başkalarıyla uyum içinde yaşayarak kişisel menkıbemize bir adım daha yaklaşabileceğimiz ipucunu veriyor. Mesela vahada Santiago’nun karşılaştığı çöl kızı ile Santiago’nun yetişme şekilleri, ahlak anlayışları ve gelenekleri birçok yönden aynı olmamasına rağmen, birbirlerini araya çöller girse bile unutamayacak kadar sevebiliyorlar ve rüzgâr da, onların birbirlerine olan mesajlarını iletiyor. Bunun yanında Santiago, koyunlarla sürekli haşir neşir olmasından dolayı bir süre sonra artık onlarla anlaşabiliyor ve koyunlar ona bilmediklerini öğretiyor aynı şekilde Mısır’a piramitleri bulmaya giderken çölde geçirdiği zaman zarfında çölü inceliyor ve sonunda çölün dilinden anlıyor ondan çeşitli bilgiler öğreniyor. Yazar evrenle yeterince etkileşerek ve onu keşfederek nihayetinde onun dilinden anlayıp, evrenden, kitaplardan veya başka insanlardan edinemeyeceğimiz eşsiz bilgiler öğrenebileceğimize inanıyor. Romanda Santiago’nun konuştuğu Melkisedek, simyacı, billuriye tüccarı aslında hep aynı kişiler, ona farklı görünerek aynı şeyi dile getiren kişiler. Simyacı Santiago’ya kral şeklinde görünürken: “Bir şeyin gerçekten olmasını istiyorsan, bütün evren istediğinin olması için sana yardımcı olur” diyor. Başka bir yerde: ”Hayatımızın belli bir anında, yaşamımızın denetimini elimizden kaçırırız ve bunun sonucu olarak hayatımızın denetimi yazgının eline geçer. İşte hayatın en büyük yalanı budur. ” diyerek okuyucuya aslında hayat hakkında fark edilmeyen çok önemli ipuçları veriyor. Zaten romanın asıl felsefesi ve motifi aslında herkesin birer Simyacı olması ve herkesin kişisel menkıbesinin peşinde bir serüven gerçekleştiriyor olması. Romanın okuru düşündürmesi ve kendine bağlamasının asıl nedeni bu bence. Sonuç olarak Simyacı bugüne kadar okuduğum en başarılı yapıtlardan biri. Çok geniş kitlelere hitap eden bu kılavuz niteliğindeki yapıtın herkes tarafından en az bir kez okunması gerektiğini düşünüyorum. Kazım Sanlav/21301512 TURK 101-sec27 Betul Reyhan Uyanık21600648Sevmekten Güzeli Var Mı Hayatta?Paulo Coelho’nun Aldatmak adlı kitabı daha ilk sayfadan kafamda bir sürü soruyu uyandırdı : Aldatmak nedir? Bir anlık dalgınlıkla şeytana uymak mı, yoksa sadakatli ve kendini bilen insan ne olursa olsun kendine hâkim olabilir mi? Peki neden aldatıyoruz? Herkesin kendine göre bir tanımı, açıklaması var. Benimki ise şöyle: aldatmak kişinin kendisine yalan söylemesidir. Bence her gün aldatıyoruz kendimizi. Yüzlerinde kat kat makyajdan cildi gözükmeyen, bir de üstüne fotoşopla “kusurları” giderilen modellerin reklamını yaptıkları ürünleri alıp güzelleşeceğimizi sanıyoruz. Kremler, losyonlar, korselerle zayıﬂayacağımızı sanıyoruz. Daha çok çalışıp daha çok kazanarak, o klişe Hollywood ﬁlmlerinde gördüğümüz hayata sahip olmaya yaklaştıkça daha mutlu olmayı bekliyoruz. Sosyal medyada takipçi sayımız arttıkça, paylaştığımız fotograﬂar beğeni aldıkça daha popüleriz sanıyoruz. Neden aldatıyoruz kendimizi? Neden yapıyoruz bütün bunları? Bence hayatta yaptığımız her hareketin, söylediğimiz her sözün altında tek bir neden var. Sevilmek. İnsanlar bizi sevsin istiyoruz, bize değer versin. Çünkü sevgi hariç her şeyin yeri doldurulabilir. Örneğin Mercedes almaya paranız yoksa bütçenize uygun daha düşük bir marka ve model alabilirsiniz. En pahalı ithal şarabı içmek yerine, yerli malı şarap ile idare edebilirim ama asla birini azıcık seveyim, bana âşık olmasına gerek yok ben bu kadar sevgiyle idare ederim diyemem. Yazar da bana bu konuda katılıyor olacak ki “…unutmayın ki içinizdeki sevgi yoksa başka şeylerin hiç önemi yoktur. Hiç!" (sayfa 121) diyor kitabında. Hani âşık olduğumuz zaman her gün baktığımız odamızın manzarası daha da güzel gözükür ya gözümüze, kuşlar uçmaz adeta dans eder, gökyüzü Bob Ross’un elinden çıkmışcasına liriktir, radyoda çalan sözleri bir anlam ifade etmeyen pop şarkıları dilimize dolanır, sokakta oynayan çocukların kahkahaları bir başka gelir kulağımıza, bankta uyuyan kedi dünyanın en güzel kedisidir ya… İşte tek sebebi bizim sevmemiz, şanslıysak da karşılığında sevilmemizdir. Hiç fark ettiniz mi hemen hemen yazılan her kitap, söylenen her şarkı, en çok ağladığımız ﬁlmler, en çok güldüğümüz ﬁlmlerin konusu hep sevgidir. Seviyorsak her şey güzeldir, en küçük ayrıntılar bile bizi mutlu etmeye yeter. Tam tersi de doğru, mesela eğer yaşadığımız yeri sevmiyorsak dünyanın en güzel yeri de olsa bize çirkin gelir. Dünyanın en çirkin, bakımsız şehrinde yaşamayı seviyorsanız bir bakarsınız orası sizin cennetiniz oluverir. En güzel sözleri sevmediğimiz birinden duyduğumuz zaman umursamayabiliriz, sevdiklerimizin en küçük eleştirisini ise kavga sebebi bile yapabiliriz. Kitapta da bu konuya şöyle değiniyor yazar : ”Ben insanların ve meleklerin dilini konuşsam da söylediklerimde sevgi olmadığı sürece sesim borazanın zırlamasından, zillerin şıngırdamasından farksız çıkar." (sayfa 119)Kitabın ana karakteri Linda İsviçre’de yaşayan mutlu bir hayata, aileye sahip bir kadındır. Her ne kadar hayatındaki her şey harika gözükse de o hayatın monotonluğundan sıkılmıştır. Bir gün eski bir aşkına rastlar ve eşini aldatır. En sonunda kocası aldatıldığını öğrenir ve birbirlerine duydukları sevgi ağır basar. Linda aslında bir kaçamak yaşamak ya da sadakatsizlik yapmak için değil, bana kalırsa eşinin ona olan sevgisinden emin olmak için eşini aldattı. Zaten pişmanlığı, duyduğu rahatsızlığı ve hayatı sorgulamasından da anlayabiliyoruz bunu. Belki size mantıklı gelmiyor olabilir, “Sevgiyi kanıtlamak için aldatmak mı gerekir?” diye sorabilirsiniz. Ben aldatmayı savunmuyorum. Pek tabi daha gururlu, daha mantıklı yollarla kanıtlanabilir iki insanın birbirine duyduğu sevgi. Her insanın olaylara bakış açısı ve verdiği tepkiler büyüdüğü kültüre göre değişkenlik gösterir. Ben de karakterin onaylamadığım ama anlayabildiğim davranışını buna bağıyorum. Kitabı okudukça sevginin gücüne ve ona ne kadar ihtiyacımız olduğuna bir kez daha inandım. Hayatta sevdiğimiz insanların da bizi sevebileceği kadar şanslı, bu sevgiden emin olabilecek kadar güven duygusuna sahip olabilmek ümidiyle yazımı burada bitiriyorum. Sevdiklerinizi arayıp “Seni seviyorum!” demeyi unutmayın. Hepimize sevgiyle dolu, mutlu günler!Kaynakça: Coelho, Paulo. Aldatmak. İstanbul: Can Yayınları, 2014.İbrahim Berker Kırdök Büyük İkilem İnsanoğlunun ömrü boyunca bir arayış içinde olduğuna inanıyorum. Bazı zamanlar her ne kadar hayallerimi yaşadığımı düşünsem de yeni hikâyelerde boy gösterme istediğimi fark ediyorum. Bir şekilde rutine bağlanmış hayatımda attığım her adım beni usandırırken, sınır çizgilerimde gezmek veya sınırlarım dışına çıkmak beni olabildiğine heyecanlandırıyor. Bundandır ki, kurallar dışına çıkmak, toplumun dayattığı baskıları bir kenara bırakıp, kendi istediğim çılgınca(!) olayların başkahramanı olmak bana çok daha cazip geliyor. Bu fikirler, arkasından hissedeceğimi bildiğim vicdan azabını bile düşünmememi emrediyor resmen bana. Bu sayede ne kadar sorumsuzca gözükse de, aklımı kandırmanın bir yolunu buluyorlar. Herhangi bir insanın hayallerini süsleyeceğine inandığım bir yaşam süren Linda için de durumun farklı olduğunu düşünmüyorum. Paulo Coelho’nun Aldatmak (2014) eserinin başkahramanı olan Linda’nın düşüncelerini gördükçe, kendi iç sesimin sözleri daha bir anlaşılır geliyor. Şu ana kadar karşılaştığım birçok felsefi ve psikolojik dizi veya romanda olduğu gibi Linda da beni kendi iç dünyamı dinlemeye yöneltiyor. Arkadaşlarımla bir araya geldiğim sohbetlerde dahi iç sesimin, muhabbetin genelini bastırdığını görmek beni bir şekilde ürkütmüyor da değil aslında. Dışarı çıkıp yeni hikâyeler yaşamak isteyen ruhum, bir yandan da kendi güvenli bölgesini terk etmek istemiyor. Sanki kafes kapısı açık bırakılmış bir kuş gibi, dışarının tehlikelerinden korkar vaziyette kapının önünde bekliyor. Uzun süredir içerde kısılıp kalmasından olacak, dışarı çıktığında ne yapması gerektiğiyle ilgili hiçbir fikri olmuyor. Küçüklüğümden beri yeni şeyleri denemek için çırpınan biri olmama rağmen, gerçekleştirme aşamasına geldiğimde duyduğum korku beni vazgeçiriyor. Eserlerdeki karakterlerde ise güvenli bölgeye dönme süresinin çok daha uzun olduğunu fark ediyorum. Bana kalırsa bu durum, alışılmışın dışına çıkmanın verdiği heyecanın tükenmesiyle alakalı. Kendisine rağmen yeni bir olayın içine girmiş bir insan, heyecanı tükenir tükenmez, eski rutin alışkanlıklarına geri dönmek istiyor. Risk ne kadar çekici gelse de, deneyimle ters orantılı olarak işleyen heyecanın eskisi kadar olmaması bu çekiciliği azaltıyor ve insanı kafesine yeniden girmesi gerektiğine inandırıyor. İnanıyorum ki, eskiden alışkanlık halini almış olaylar dahi, bu tarz riskli deneyimlerin ardından insanı mutlu etmeye yetiyor. Bu durumu bir tatile veya seyahate gitmek gibi düşünebiliriz. Hiç görmediğimiz yerlere gitmek istemekle başlıyor her şey ve bu heyecanla eşyalarımızı toplayıp tatilimize başlıyoruz. Bir süre sonra bulunduğumuz yerdekiler bize heyecan vermemeye ve sıradanlaşmaya başlıyor. O ortamda yeni olmamızdan kaynaklı, ne samimi bir dostumuz ne de kalıcı arkadaşlarımız oluyor. İşte bu durumda eve özlem başlıyor. Bu durumu birçok kez yaşamış biri olarak diyebilirim ki, insanın tanıdığı ve güvendiği evi her zaman onun için en rahat ortam oluyor. Tüm o zihnen ve bedenen yorucu heyecanların aksine, ne yapacağını düşünmeden bir alışkanlık olarak yapmanın verdiği his paha biçilmez bence. Eve dönmek her ne kadar sıkıcı olarak gözükse de ait olduğumuz güvenli bölge resmen bize kucak açıyor. Ve evimize döndüğümüzde hem yeni tecrübeler edinmiş oluyor hem de bir şekilde alışmış olduğumuz sıradanlığın kıymetini anlıyoruz. Sürekli yeni sorunlara çözüm bulmak yerine, genelde önceden çözüm bulduğumuz sıkıntılarla karşılaştığımızdan olsa gerek, korku yerine özgüven hissettiğimizi düşünüyorum. Aynı durum hayatımızın birçok alanında da geçerlidir. Ne zaman sınırları zorlasak, her zaman dolaştığımız yerlerin bir adım dışına çıksak, o güvensizlik içini sarıyor insanın. Kampüsten dışarı çıktığımda bile içimi dolduran, bulunduğum yere ait olmadığım hissi beni ürpertiyor açıkçası. Her an çıkabilecek yeri problemler ve çevremde alışık olmadığım tarzda insanlar görmek beni ürkütmüyor değil. Bana kalırsa, sürekli yeni problemlerle karşılaşarak onların nedenlerini ve çözümlerini araştırmanın yoruculuğundansa en azından hayatın bir bölümünün belli bir çerçevede akması daha kıymetli. Aksi hâlde, her gün ve hayatımın her alanında devam eden belirsizlikten kaynaklı bir yoruculuk beni çok daha fazla yıpratırdı. Açıkçası her ne kadar bazen yeni şeyler denemek istesem de, beni güvenli bölgemde tutan etmen bu oluyor. Belki de Linda’nın geri dönüşü biraz da dış etmenlerden kaynaklıydı ama belirsizliğin insanı nasıl kemirdiğini biliyorum ve bu yüzden rutine dönüş isteğinin kaçınılmaz olduğuna inanıyorum. Aslında hepsi bir ikilemin ardından gelen sebepler ve sonuçlar silsilesinden başka bir şey değil. Duygular heyecan ararken, mantığın güvenli bölgeyi korumak istemesiyle ilgilidir belki de. Her insan içinse kalp-beden ikilisinden hangisinin baskın olduğu farklıdır. Bu durumda verilecek kararlar da ona göre şekillenir diye inanıyorum. Bence yapılması gereken ise, hayatın tuzu biberi olarak heyecanı eksik etmeden rutinimizde seyretmektir. Kaynakça: Coelho , Paulo. (2014). Aldatmak. İstanbul: Can Yayınları Bir İnsan Her insan bir noktaya geldiğinde, hayatının daha kötü olamayacağını, her şeyin sarpa sardığını ve çok şanssız olduğunu düşünür. O an geldiği zaman, insan karamsarlaşır, içine kapanır ve dünyası kararır. En azından böyle olduğu düşünülür. Hiçbir şey yoluna girmeyecek, hayatları bundan sonra hep böyle devam edecektir. Kolay değildir bu durumdan kurtulmak, tekrardan eskiye dönmek, mutlu olmak ve hayata tutunmak. Hiçbir zaman da kolay olmamıştır zaten. Fakat her insanın gözünden kaçırdığı bir şey vardır. Kimisi ona sihirli bir değnek der kimisi ise melek ama her zaman vardır o şey, sadece ortaya çıkmak için doğru anı kollar. Hayatımızı tekrar rayına oturtan, etrafımızdaki güzellikleri ortaya çıkaran, solmuş çiçekleri yeşerten, kararmış dünyamıza bir güneş gibi doğan bir insan… “Sabır” anahtar kelimemiz. Tek yapmamız gereken beklemektir o insanı bulana dek. İnanmak, umutla tutunmak… Şuna emin olabilirsiniz ki o insan elbet gelecektir. Sihirli değneğini çıkaracak, kanatlarını açacak ve hayatınıza dokunacaktır. Bu yüzden pes etmeden beklemek gerekir o insanın ortaya çıkmasını. İşte o an geldiğinde ve o insan hayatınıza girdiğinde, dünyanın ne kadar da yaşanası bir yer olduğunu, hayatın ve yaşamanın ne kadar güzel olduğunu anlayacak ve boşa harcanılan zamanlara, onsuz geçen dakikalara, ağladığınız ve üzüldüğünüz her saniyeye lanet edeceksiniz. Daha birkaç ay önce yaşanmış olsalar bile çok eskilerde kaldığını hissedeceksiniz kendinizi evinize kapayıp insanlardan soyutladığınız günlerin. O insandan gelen içten ve sıcak bir gülüşün içinizi nasıl ısıtabileceğini, dertlerinizi unutturabileceğini ve size neşe katabileceğini anlayacaksınız. Her akşam başınızı yastığınıza koyduğunuzda, her seferinde tekrar ve tekrar hatırlayacaksınız o insanın hayatınızda olduğu için ne kadar şanslı olduğunuzu. Elbette ki genellikle karşı cinstir bu insan. Duygusal bir bağdır önemli olan. Birbirini anlamak, bir şeyleri paylaşabilmek, hissetmek ve tecrübe etmektir işin sırrı. Bunlar yaşandığı zaman sıradan bir arkadaşınız olan kişi o insana dönüşür. Fakat her zaman bir sevgili ya da bir eş olmak zorunda da değildir. Ailenizden bir kişi, bir dostunuz veya belki de bir öğretmeniniz… Hiç ummadığınız iş arkadaşınız ya da aynı sırayı paylaştığınız lise arkadaşınız… Hayatınızın her köşesinden çıkabilir bu insan. Eğer ki bu insan sizin hayatınıza bir şeyler katıyor, daha önce yaşamadıklarınızı yaşatıyor, hissetmediklerinizi hissettiriyorsa, mutluluk nedir bilmeyen yüzünüze aptal bir sırıtma, kabuslardan başka bir şey olmayan gecelerinize güzel rüyalar veriyorsa, önemli olan kim olduğu fark etmeden, aynı şekilde bizim de ona yaklaşmamızdır. Aynı güveni, sevgiyi, samimiyeti, dostluğu ve arkadaşlığı biz de ona vermeliyiz ki, sihirli değneğimiz hayatımızdan hiç eksik olmasın. İşte o zaman göreceksiniz ki, gerçekten yaşamak bir şeylere değer ve işte o zaman yaşamaktan zevk alırsınız. Son olarak da kendi hayatımdaki o insandan bahsetmek istiyorum. Gerçekten bir şeyleri yaşadığım için bu kadar içten ve samimi söyleyebiliyorum ki, o insan hayatınızı güzelleştirecek ve yaşanabilir bir hale getirecek. O bana bu güzellikleri yaşattıkça, ben de onu hayranlıkla seyrediyor ve ona her şeyden çok değer veriyorum. Dediğim gibi bu sayede ikimiz de mutlu oluyoruz belki de. Bu noktada anahtar kelimemizi hatırlatmakta fayda görüyorum. Sabır… Elbet hepimizin hayatına bir gün o insan girecek ve bu gerçekleştiği zaman onu kaybetmemek için elinizden geleni yapmalısınız. Bana hak vereceksiniz ki, işte o an her şey güzel olacak. Bahsettiğim tüm sıkıntılar ve üzüntüler birer birer yok oluverecekler. SAVAŞ SANATI EMİN CAN KARGI 20700388 TUR102-­‐9 Savaşın sonlandığı 1945 yılından günümüze İkinci Dünya Savaşı konulu yüzlerce film çekildi.Bu filmlerin büyük çoğunluğu, savaşı kazanan taraf olan Müttefik Devletlerin film endüstrilerinden çıktı.Oyuncu kadroları ve senaryolar değişse de, insanlara gösterilmeye çalışılan şey hep aynı oldu. Bu kategorideki yapımların genel konusu savaş sırasında gerçekten yaşanmış bir olayın hikayesi oluyor genellikle.Gerçek hikâyeleri temel birkaç unsurla harmanlayıp insanları etki altına almaya çalışıyor film yapımcıları.Mesela askerlerin yaptığı fedakarca hareketler, savaşın acımasızlığı ve Almanların kötülük timsali davranışları gibi 70 senedir ısıtılıp ısıtılıp tekrar biz izleyicilerin önüne konulan alt başlıklar var.Fury’yi diğer emsallerinden ayıran şey karakterlerin ve olayların gerçek bir hikayeye dayanmaması.Kısaca ”Fury” bir savaş filmi değil, bizlere savaşı anlatan bir yapım. Uluslararası interaktif film değerlendirme platformu olan “IMDB” üzerinde bu film 7.9 gibi yüksek bir puan almış.Gerçek bir hikayeye dahi dayanmayan bir yapımın böyle yüksek bir puan alması oldukça ilginç.Bunda filmin içinde savaş ile ilgili verilmeye çalışılan bazı mesajların etkisi var.Görünen o ki bu mesajlar çoğu izleyiciye ulaşmış.Öncelikle savaş denilince akla gelen çağrışımlar nedir? Yığınla insanın belli bir amaç veya amaçsızlık uğruna ölmesi. Kan,duman,yıkıntı ve perişanlık. Savaşta kazanan veya kaybeden her iki taraf da bu saydıklarımı savaş bitene kadar yaşamıştır.Fury insanların yoktan yere ölüme gitmelerini ve bunu vatanseverlik adı altında yapmalarını gayet güzel bir şekilde anlatıyor.Filmi izlerken Amerikan askerini sahipleniyorsunuz. O askerlerle birlikte çoğu sahnenin geçtiği, filme adını veren tankı da sahipleniyorsunuz.Onlar ne zaman zorda kalsa siz de rahatsız oluyorsunuz.Zaten filmin amacına ulaştığının kanıtı da izleyiciye bunları hissettirebilmesi ve onları düşünmeye sevk etmesi.Herşey bittiğinde savaş ne kadar kötü bir şey ama Amerikan askerlerinin hepsi birer kahramanmış diyebilirsiniz.Daha doğru bir tanım ile “Savaş kötüdür ama savaşmak gerekir” algısı yaratılıyor.İşte bu, film yapımcılarının yaratmak istedikleri algı.İzleyicinin aklında birbiri ile örtüşebilen iki farklı çağrışım yaratılınca istenilen algı ortamı da kolaylıkla oluşabiliyor. Peki bu konuya Almanlar’ın tarafından bakıcak olursak; İkinci Dünya Savaşı’nda beş sene gibi bir süre zarfında on milyona yakın Alman hayatını kaybetti.Sırf devleti yönetenler savaşmalarını istedi diye on milyon Alman, Avrupa’nın çeşitli bölgelerinde öldüler.Bu rakam savaşta ölen Amerikalı sayısından kat ve kat fazla.Bütün bunlara rağmen, Amerikan film endüstrisinin halen filmlerinde her bir Alman’ı öldürülmesi gereken bir canavar gibi göstermesi adil mi?Almanlar da İkinci Dünya Savaşı boyunca Amerika’lıların ve ya başka ülkelerin askerlerinin yüzleştiği duygusal ve fiziksel yıkımla karşılaştılar.Gel gelelim olaylara onların tarafından da bakabilen, savaşın kötülüğünü tarafsızca beyaz perdeye taşıyabilen yüksek bütçeli bir Amerikan filmi henüz çekilmedi.Son iki yüz yılda kazandıkları savaşlarla bir süper güç haline gelen ve bütün dünyaya savaş satan Amerika kendi tarihini dünyanın geri kalanındaki insanlara süsleyerek ve abartarak anlatmaya devam ediyor.Bir yandan kendi halkına Amerikan milliyetçiliğini aşılarken diğer bir taraftan ülkenin ve ordusunun dünyadaki imajını koruyor. Fakat ölen onca insanın adını bile anmadan, savaşı gereksiz gibi gösterip insanlara savaş satmak etik bir davranış değil.Olaylara sadece kendi tarafından bakmak o ülkenin işlediği savaş suçlarını aklamaz. Benim kanaatime göre sıradan bir İkinci Dünya Savaşı filminden görsellik dışında pek bir farkı olmayan bir film ”Fury”. Yaşattığı görsel şölen sayesinde içinde barındırdığı mesajları izeyicinin aklına kazıyabiliyor.Bütün çatışma sahnelerinde kullanılan “izli mermiler” ise hangi merminin hangi taraftan ateşlendiğini kolayca anlaşılır hale getiriyor ki bu çekim tekniği 2.Dünya Savaşı filmleri arasında bir ilk olabilir.Oyunculuk ve yönetmenlik açısından kanımca gayet başarılı olan film, senaryo konusunda aynı seviyede değil. Filmin ortasında bir evde geçen ve yaklaşık yarım saat süren yemek sahnesi, savaştan kalan vakitte askerlerin duygusal hâllerini izleyiciye yansıtıyor ve bir nevi bizlere savaşın diğer yüzünü anlatıyor ancak filmin geri kalanına göre biraz ağır bir sahne olmuş.Ayrıca son sahnede yaşanan çatışma savaş literatürüne uymuyor.Daha mantıklı ve objektif bir çatışma sahnesi çekilebilse film belki de daha çok beğenimi kazanacaktı. Sadece İkinci Dünya Savaşı’na merakı olan biri olarak filmi izleseniz de, Brad Pitt filmin başrol oyuncusu olunca insan ister istemez taraf tutabiliyor. Filmde savaş hakkında söylediği bir replik oldukça dikkat çekici. ”İdealler barışçıldır, tarih ise şiddet dolu”. İnsanlık tarihini daha güzel anlatan bir replik olamazdı sanırım. Milyonlarca yıldır savaşan insanoğlu, bu alışkanlığından hiç bıkmadı.Her savaşın bir sonrakine hazırlık olduğunu varsayarsak insanoğlunun en sürdürülebilir şekilde yaptığı işlerden birisidir savaşmak.Biz Türk milleti olarak tarihte en çok savaş görmüş milletlerden biriyiz.Bugün yaşadığımız cumhuriyetin kuruluşunda bile amansız bir savaş var.Kısaca her milletin mazisinde bu ve bunun gibi pek çok savaş yatıyor ve her bir savaş içinde sonsuz acı, dram ve çaresizlik barındıyor.Her şeye rağmen yakın geçmişimizi düşünürsek dünya tarihinin en barışçıl döneminde yaşadığımızı da unutmamak lazım.Savaşlar hakkında söylenebilecek pek çok söz var ancak söylenebileceklerin en doğrusu şudur ki sadece savaşı kazananlar tarihi kendi istedikleri gibi yazabiliyorlar. Ben Uğruna Kendinden Vazgeçmek Ölüm, varlığı fark edildiği andan itibaren insanlık tarafından kötü, korkulacak bir kavram olarak görülür; çünkü insanlardan bilineni alır, onları bilinmeyene götürür. Bu yüzden insan, dünya denen hapishane üzerinde adım atmaya başlayıp ölümün bilincine vardığı günden beri ölümsüzlüğü arar. Peki şimdi ölümsüzlük olgusuna farklı bir pencereden bakalım. Vücudumuz yaşlanmak üzere tasarlanmıştır; peki, bu vücudun ölümsüzlüğünü sağlamak yerine yeni vücutlara benliğimizi oluşturan beynimizi, yani kendimizi, aktarsak nasıl olurdu? Bu düşünce teknolojinin akıl almaz hızlarda ilerlemesiyle günümüzden belki de 30 yıl gibi kısa bir süre sonra ulaşılabilir görünüyor. Tıp ve biyoloji alanlarındaki gelişmeler böyle bir teknolojinin mümkün olabileceğini gösterdi. Peki ölümsüzlüğün şimdiye kadar ölümsüz ve fani olarak tanımlanan insana neler kazandırırken, neleri kaybettirecek? Ölüm tabii ki kötü bir olgu fakat olaya rasyonel bir pencereden bakarsak ölümün bizi bir şeyler yapmak için motive ettiğini görürüz. İnsan genel olarak hayatta iz bırakmak ister, belki kendini “üstün varlık” olarak gören egosu onu tetikler belki ölüm karşısındaki çaresizliğine çözüm arayışıdır bu isteği. Örnek olarak usta yazar Anthony Burgess baş ağrısı şikâyeti ile hastaneye gider. Doktorlar beyninde tedavisi o günün teknolojisi ile mümkün olmayan bir tümör olduğunu ve son nefesini verene kadar bir senesi kaldığını söyler. Normal bir yaşamı olan yazarımız, belki öleceği tarihi üç aşağı beş yukarı bildiği için, belki de karısına iyi bir yaşam sağlamak için her zaman hayalinde olan kitapları yazmaya başlar. Bir senede beş kitap yayınlar ve bir diğerini ise yarılar. Bir gün doktora gittiğinde ise pek çoğumuz için gülünç denebilecek bir hatayla karşılaşır, teşhis yanlıştır. Peki, aynı kişi hayatının biteceği günün bu kadar yakın olduğunu bilmeseydi bu kadar yüksek gayret ve hırs ortaya koyarak hayatı boyunca sayıları elliyi aşan edebi eser ortaya koyabilir miydi? Kendimden bir örnek vereyim; ölüm benim için yaklaşmakta olan ürkütücü bir siluet gibi. Öyle belirsiz bir siluet ki beni ve çevremdeki insanları anbean tehdit ediyor. Adeta bir bilinmezlik, hiçbir insanın kaçamayacağı mutlak son, ne yazık ki geçenlerde okuduğum Richard Morgan tarafından yazılan Değiştirilmiş Karbon bu düşünceleri gözden geçirmem gerektiğini fark ettirdi. Çok da uzak olmayan bir gelecekte insanların şuurları ve hafızaları kısacası benlikleri çipler üzerine kaydedilir ve ölüm olgusu dünyadan sonsuza dek silinir. Ne güzel değil mi (!) İnsanlar canları istediği kadar yaşayabilir, sevdikleri şeyleri yapmaya devam edebilir. Fakat hayat bu kadar basit değil. Ölümsüzlük beraberinde birçok dezavantajı da getiriyor. En basitinden ölmeyeceğini bilen bir insan neden bir şeyleri başarmak ister ki? Kâğıdın icadından sonra daha çok anlam kazanan düşünceler bazı insanların fiziksel olarak bu dünyada var olmasalar bile fikirleri yaşayan ve yaşayacak olan nesillere yol gösterdi. Eğer sonsuza kadar yaşayacaksak neden bunlar için çabalayalım ki? Eğer her sonun bir başlangıcı olacaksa, gece kafamızı yastığa koyduğumuzda aklımıza ölüm ile ilgili düşünceler gelmeyecekse, neden bir şeyleri düzeltmek için çaba harcayalım ki? İnsan olmanın en büyük bedellerinden biri de yaptığımız hatalardan ders çıkarıp onları düzeltmek için çaba harcamaktır. Bu ihtiyaç her ne kadar insan olmanın bir gereksinimi olsa da yarın sabah uyandığımızda hatalarımızın etkilediği insanları belki de bir daha görememe ihtimalinden kaynaklanıyor. O insanın ve kendi varlığımızın sonsuz olduğunu bildiğimiz bir dünyada hatalarımızı düzeltmek için bir sebep kalmıyor. Usta yazar Montaigne’in de dediği gibi “Hayatta bitmek bilmeyen tek iş, ölüm için bir yer inşa etmektir.” Yusuf Mert Yıldırım Kaynakça Morgan, R. (2018). Değiştirilmiş Karbon. İstanbul: İthaki Yayınları. Burak Karaoğlu Tek Başına İnsanlık tarihi birçok savaşa sahne olmuştur fakat İkinci Dünya Savaşı’nın yeri bu bağlamda çok ayrıdır. Sebebi ise daha önce eşi benzeri olmayan bir soykırım politikasının uygunlanmasıdır. Roman Polanski tarafından yönetilen ‘Piyanist’ filmi bu acı gerçeği bir kez daha gözler önüne sermektedir. Yahudi bir piyanist olan Wladyslaw Szpilman’ın savaşın başlamasından itibaren birçok kez ölümle burun buruna gelmesi olayın ciddiyetini kavramamızda önemli bir rol oynuyor. Ailesinden kopmasından tutun da evlerinin bombalanıp yıkılmasına kadar sayısız şekilde görebileceğimiz bu tarz kötü koşullar Wladyslaw’ın umudunu asla zedelemiyor. Savaşla hiçbir alakası olmamasına, sadece bir sanatçı olmasına rağmen savaş onun ve sanatının üstünden silindir gibi geçiyor. Wladyslaw Szpilman’ın bulunmuş olduğu kötü koşullar ve bizzat tanık olduğu soykırım bende çok derin duygular uyandırdı. İnsan düşünmeden edemiyor, nasıl olur da bir topluma veya bir gruba karşı bu denli bir kin beslenebilir? Bu nefretin ve kinin neticesinde yapılan eylemler nasıl yapanlar tarafından meşru ve haklı kılınabilir? II. Dünya Savaşı süresince, soykırım amacıyla yola çıkan insanlar ve devletler yıllar boyunca belli bir kesmi taarruz altına aldılar. Günümüz dünyasında da, maalesef geçmişten gelen bu zihniyeti fazlasıyla görebiliyoruz. Her alanda, kim olduğu veya kimlerden olduğu dikkate alınmaksızın sürekli bir şekilde birilerine karşı sindirme ve yıldırma politikaları güdülüyor. Bir kesim bir kesmi her ne sebeptense ezmeye ve bastırmaya çalışıyor. Wladyslaw ise günümüz dünyasındaki bu durumu İkinci Dünya Savaşı’nda bizzat tecrübe ediyor. Doğup büyüdüğü ve çalıştığı topraklardan sadece Yahudi olduğu için sürgün ediliyor. Yaşanan tüm olayları Yahudi olmasına rağmen dışarıdan bir göz gibi izliyor. Şans mıdır kader midir bilinmez, hiçbir şekilde diğer Yahudiler kadar işkenceye maruz kalmaması da diğer bir ilginç nokta olarak göze çarpıyor. Wladyslaw’ın kendi ülkesi olan Polonya dahi, bu durum karşısında maalesef bir refleks gösteremiyor. Bu noktada, başkasından birşeyler umut etmenin ve beklemenin ne denli zor ve yorucu olduğu kendini gösteriyor. İnsanların, belki bir yerlerden bir yardım gelir diye beklemesi durumun ne kadar içler acısı olduğunu gösteriyor. İnsanlar, büyük ihtimalle, yeri geldiğinde kim olduklarını ve kendi benliklerini gizlemek zorunda kalıyorlar. Bu durum, insanı gerçekten derinden üzüyor. İnsanların dayanakları nelerdi, onları ayakta tutan güç kendini nereden besliyordu diye düşünmeden edemiyorum. Bu denli kötü badireler atlatıp, soykırıma tabi tutulmuş bir ulusun nasıl dünya siyasetine yön veren bir konuma geldiği de üstünde durulması gereken bir husustur. Belki de, yaşanan bu sıkıntılar onları bu noktaya gelmeye zorlamıştır. Ve belki de, bu sıkıntılar ve olumsuzluklar yaşanmasaydı bu ulus bu denli önemli ve itibarlı bir konuma gelemeyecekti. Bu noktada ise, yaşananlardan ders çıkarma ve kıssadan hisse durumu ortaya çıkıyor. Dünya üzerinde birçok ulus Yahudiler gibi ,soykırıma tabi tutulmamış olsalar dahi, birçok felaket ve hadiseyi atlatmışlardır. Fakat, görebildiğimiz kadarıyla büyük ölçüde sadece Yahudiler bu tarz olaylardan ders çıkarmayı kendilerine bir görev edinmişlerdir. Her ne koşulda olursa olsun, hiç kimse, hiçbir grup veya hiçbir millet bu tarz felaketlerle karşı karşıya kalmamalıdır. İnsan hayatı, muhakkaki ki, her şeyin üstünde olmalıdır. Kin, nefret ve intikam duygularıyla bir yere varılamayacağını en iyi anlatan durumlardan bir tanesi işte bu Yahudi Soykırımı olayıdır. Şüphesiz ki, insanlarımızın bu tarz olaylardan ders çıkarması ve bu tarz durumları iyi bir şekilde analiz etmelerinin, hem insan bazında hem de devletler bazında daha sağlıklı ve adaletli ilişkiler kurma açısından çok büyük faydası olacaktır. KAĞITTAN KADINLAR İnternetin derinliklerinde, “neslimizin kahramanları” başlığının altında gördüm Margo Roth Spiegelman’ın adını ilk kez. Başta bir gençlik romanının (John Green’in “Kağıttan Kentler”i) kahramanı olan bu kızcağız, sonradan zamanımızın ünlü mankenlerinden biri tarafından canlandırılarak beyaz perdeye de yansıdı. Ben de John Green’in hatırına, gideyim izleyeyim dedim. İçim elvermedi, kitabı her zaman daha iyidir diyerek öncesinde kitabı da okudum. Aslına bakarsanız kendimi, bu film ve kitabın hedef kitlesi için biraz “yaşlı” buluyorum. Dolayısıyla da bu filme, bu kitaba, hepsinden de önemlisi, Margo’ya ve onun kafamda temsil ettiklerine tutulmuş olduğumu kabullenmemekte direniyorum. Daha doğrusu direniyordum, çünkü dün sabah kafamda bir şimşek çaktı: Ben, kimsenin Margo’su değilim. Kimsenin Lavinia’sı değilim. Kimsenin Milena’sı değilim. Bu kadınlardan hiçbiri mutlu değildi. Başka insanların zihinlerinde yaşayan, şanslılarsa o zihinlerden geçerek yazıya dökülmüş kağıttan kadınlar... Biz onların mutsuzluğunu göz ardı etmeye devam ediyoruz çünkü birinin bizi “kitaplardaki gibi”, “filmlerdeki gibi” sevmesi, mutlu bir kadın olmaktan daha yüce geliyor kulağa. Sürpriz, hemcinslerim! Biz dünyanın sevilmeyen kadınları değiliz, biz dünyanın başta kendini sevmesi gereken kadınlarıyız. Kalpsiz de değilim. Lavinia için, Margo için ağladım. Plakçalarıma bir Tchaicovsky plağı koyup, Kuğu Gölü’nde Odette’in intihar ettiği kısmı başa en az 10 kez ala ala dinleyerek ağladım (bu, işin ciddiyetini gösteriyor olmalı). Birinin deli gibi sevdiği o çılgın kadın olmak fikri hep çekici geliyor sanırım. Margo olmak istiyorum! Niçin, kendi evimde, kendi tenimde huzurla yaşayamamak için mi? Quentin benim için ülkeyi bir uçtan bir uca geçsin de sonunda arkasına dönüp gitsin diye mi? Robert’ın Patti’si olmak istiyorum! Clyde’ın Bonnie’si! Terk edilmek, hapislere düşmek, unutulmak, kurşuna dizilmek istiyorum çünkü, öyle mi? Yanlış şeyleri romantik zannetmiyor muyuz? Margo’nun sahip olduğu karizmaya sahip olsaydım mutlu,
hareketler bazen haklı nedenlerden dolayı ortaya çıksa da bana göre anarşist eylemler hep yıkımile sonuçlanmıştır. Bunun nedeni ise devletleri ve kurumları hedef alan, onların yaptırımlarından hoşlanmayan bir grup insanın ayaklanması ve bunun sonucunda birçok kişinin hayatına ve maddi kayıplara mal olmasıdır. Anarşist eylemlerin artış gösterdiği 20. yüzyılda en önemli figürlerden biri olan Emma Goldman'ın hayatını anlatıldığı Joanna Higgins'in Anarşist adlı kitabında Amerika'daki anarşizm hareketlerinin o yıllarda nelere neden olduğunu görebiliyoruz. Yaşadığı dönemde birçok insanın hayatını kaybetmesine sebep olan patlamaların merkezinde Emma Goldman olması ve her ne kadar kendi düşüncelerini çoğunluğun iyiliği için olduğunu düşünse de aslında bu insanların ölümünde parmağı olmasından dolayı bana göre bir canavardır. 6 Eylül 1901'de kendisi gibi Slav asıllı ve Emma Goldman'ın büyük bir hayranı olan Leon Czolgosz'un dönemin Amerika Birleşik Devletleri başkanı William McKinley'e yaptığı suikastte bile etkisinin olması bunu kanıtlıyor. Anarşizmin ise dünyanın en güçlü ülkesinde bile ne kadar etkili olduğunu gözler önüne seriyor. Türkiye'de anarşizmin etkilerine örnek verecek olursak; her yıl bir ritüel haline gelen ''1 Mayıs Eylemleri''nde ortaya çıkan anarşist provakatörlerin, haklarını savunduklarını iddia ettikleri emekçi halkın dükkanlarını yakması , emekçi işçilerin döşediği kaldırım taşlarını söküp yine emekçi olan polis memurlarına atmalarını görebiliriz. Karşı olduklarını iddia ettikleri devlet yapılanmasını yıkmakiçin ''Zafere ulaşmak için her yol mübahtır,'' mantığıyla hareket eden anarşistler bu yolda çirkinleşmekten çekinmemişlerdir. Örneğin, Gezi Parkı Eylemleri her ne kadar anarşist bir eylem olarak başlamamış olsa da devamındaki eylemleri yöneten anarşist provakatörler hem kendi arkadaşlarının hem de polislerimizin ölümüne sebep olmuşlardır. Nasyonel anarşizm kolunu ele alacak olursak karşımıza milliyetçi ve anarşist ideolojilerin karışımı bir siyasi düşünce çıkar. Türkiye'yi 30'u aşkın yıldır tehdit eden ve her ne kadar amaçlarını Kürt devleti kurmak olarak lanse etseler de gerçek amaçlarının Türk devletini yıkmak oldukları aşikâr olan PKK (Kürdistan İşçi Partisi)'yı ise bu nasyonel anarşist gruplardan biri olarak niteleyebiliriz. Anarşist eylemlerine örnek verecek olursak 1993 yılında Kemaliye'ye bağlı Başbağlar Köyü'nde yaptıkları sivil katliamı örnek olarak gösterebiliriz. Bu örnek kendilerini özgürlük savaşçıları olarak nitelendiren bu örgütün aslında direk devlet otoritesine karşı sivil halka bile katliam yapabileceklerini gösterir çünkü anarşistdüşünce hedefine ulaşmak için sivil, asker, kadın veya çocuk dinlememeyi kendisine esas edinmiştir.Anarşist eylemlerin bireysel özgürlük adında hükümetlerin devrilmesine neden olması bu eylemlerin ne kadar güçlü bir etkisi olduğunu bize gösteriyor. Çarlık Rusya'nın yıkılmasına neden olan etki ise Bolşeviklere verdikleri destekti. Kişisel özgürlük fikrinin şemsiyesi altında hapishaneler, ateizm, ifade özgürlüğü, doğum kontrolü, militarizm, kapitalizm, evlilik, aşk, eşcinsellik gibi konularda yavaş yavaş söz sahibi olmaya başladılar. Bunun nedeni ise devletlerin anarşistlerden korkmasıydı.En insancıl anarşizm konu olarak niteleyebileceğimiz pasif anarşizm, temelinde şiddet hareketlerinekarşı çıkar. Bu fikrin en büyük savunucularından birine Leo Tolstoy'u örnek olarak verebiliriz. Bu fikiradamı pasif anarşizm düşüncesini dinle yoğurmuştur. Tolstoy'un “Tanrının egemenliği içimizde,”2 sözünü pasif anarşizmin dinle yoğrulmuş haline örnek verebiliriz.Her ne kadar dünyayı etkileyen önemli felsefelerden biri olsa da çoğu devletin anayasasında bulunan eylem yapma hakkını can ve mal kaybı olacak şekilde sonuçlandırmaları anarşizmin dünya genelinde kabul edilebilir bir felsefe olmadığını bize gösteriyor. Türk kültürüne adapte etmeye çalışacak olursak başarısız olacağımız aşikârdır. Bunun nedeni ise Türk devlet geleniğidir. Türkler tarih sahnesine çıktıklarından beri her zaman kendi devletlerini kurmuşlardır. Buna kanıt olarak cumhurbaşkanlığı forsundaki 16 büyük Türk devletini gösterebiliriz. Sonuç olarak Türkler anarşizme karşı devlet otoritelerini çok iyi yapılandırmıştır. Anarşizm ne Türkiye'de ne de dünyada hiçbir zaman başarıya ulaşacak bir ideoloji değildir.Kaynakça:1. Octave Mirbeau, aktaran James Joll, "The Anarchists", s. 145-6.2. Lev Nikolayeviç Tolstoy, “Tanrının Egemenliği İçinizdedir,” Kaos Yayınları, 20093. Joanna Higgins, “Anarşist”, Kalkedon Yayınları, 2016Hilal Sert 21501086 Hayat Bir Gösteri Dünyası Bazı filmler ve kitaplar vardır, herkes sever ve herkes hakkında aynı şeyleri söyler. Benim gördüğüm kadarıyla Truman Show da bunlardan biri. İzleyip de sevmediğini söyleyen bir insan bile duymadım daha, herkes bu filmden çok etkilenmiştir. Truman içinse çok üzülmüşlerdir, seneler boyunca aslında gerçek olmayan bir hayat yaşadığını düşünmüşlerdir. Benim içinse daha derin anlamlar ifade ediyor. Truman Burbank kendi hayatının bir gösteriden ibaret olduğunu anladığında ben de aynı düşüncelerle baş başa kaldım. Bu teknoloji ve sosyal medya çağında aslında hepimizin hayatı bir gösteriden ibaret değil mi? Belki her birimizin hayatı tek tek televizyonda yayınlanmıyor veya tüm dünya hayatımızı izlemiyor ancak bizim hayatımız da belli insanlar tarafından düzenli olarak izleniyor ve hayatımız insanların yemek masalarına konu oluyor tıpkı bir filmi izledikten sonra arkasından yorum yapmak gibi bu. Aslında farkında değiliz ama Truman'ın yaşadığı hayatın bir benzerini bizler de yaşıyoruz hem de bilerek ve isteyerek. İnsanların bu filmi izlerken neler düşündüğünü biliyorum. Truman için üzülüyorlar ve hatta bazıları hayatının bir yalan olduğunu düşünerek ona acıyor. Oysa bizim hayatlarımız da onunkiyle aynı. Özellikle sosyal medya hayatımızın içine bu kadar girdiğinden beri hepimizin hayatı gösteri dünyasına dönüşmüş durumda. İnsanlar yedikleri, içtikleri, gezdikleri yerleri göstererek diğer insanlara bir gösteri yapma peşinde. Çektiğimiz fotoğrafların görüntü kalitesi, paylaştığımızın yazıların içeriği ne kadar iyi olursa o kadar iyi bir gösteri çıkarmış oluyoruz ortaya ve o kadar çok insana ulaşıp gösterimizi izlemelerini sağlıyoruz. Bu tıpkı televizyonda izlediğimiz dizi ve filmlere benziyor. Ne kadar kaliteliyse o kadar çok insan izliyor, takip ediyor ve bu gösteri devam ediyor. Bizler de onun için hep hayatımızı insanların beğenisine göre yönlendirmeye çalışıyoruz, daha çok insana ulaşmak ve daha çok beğenilmek adına elimizden geleni yapıyoruz. Beğenildikçe yaptıklarımızın dozunu artırıyoruz, daha çok paylaşıp daha çok beğenilmek istiyoruz, dediğim gibi tam olarak biz dizi yapımcısı gibi düşünüyoruz bu konuda. Kendi beğenilerimizi oluşturmuyor, insanların beğenecekleri şeylere göre hareket ediyoruz; neyden reyting alırsak ona yöneliyoruz. Bunun için de popüler yemekleri yiyor, popüler yerlere gidiyoruz ve bunları sürekli olarak gösteriyoruz. Bunun iyi kurgulanmış bir dizi veya filmden farklı bir şey olduğuna inanmak çok güç. Bana en çok acı veren nokta ise insanların bunu bile isteye kendine yapması. Bir filmde, bir insanın hayatının gösteri için kullanılmasını izleyince ona üzülen ve acıyan insanlar, kendi hayatlarını etraflarında, onları takip eden insanlar için birer gösteriye çevirmeye çalışıyorlar. Bir gösteride olacak her şeyi de içine koyuyorlar. İyi kurgulanmış ve insanların beğenisine sunulmuş bir hayat hikâyesi koyuyorlar önce içine. Başardıkları da bu kurgunun bir parçası oluyor, bunun için çalışıyorlar kendileri için değil. Bu hikâye içinde entrikalar ve acılar da barındırıyor bazen. Sosyal medya hesaplarımızdan diğer insanlara göndermeler yapıyoruz mesela, bazen de çaktırmadan gıyaplarında konuşuyoruz. Tıpkı bir filmin senaryosunu çözmeye çalışır gibi insanlar da bizim kim hakkında, ne söylediğimizi anlamaya Hilal Sert 21501086 çalışıyorlar. Oysa hayat bu değil, olmamalı. Hayat insanlara gösteri yapacağımız değil, onu dolu dolu kendi istek ve beğenilerimize göre yaşayacağımız bir yer olmalı. Bu düşüncelerle baş başa kaldığımdan beri insanların aslında Truman'a çok da üzülmediğini düşünüyorum. Ne de olsa o herkesin sahip olmaya çalıştığı bir şeye sahip. Hepimiz bile isteye hayatımızı bir gösteriye çevirmişken ve tanınma çabasına girmişken, o bu çabaya sahip olmadan hepimizi istediği görünürlüğe sahip. Kaynakça Weir, P. (Yöneten). (1998). Truman Show [Sinema Filmi]. Turk-102 Simge Aydın Melekler Şehri ve Duygular “Bir gökdelenden düştüğü halde yaşamaya yeni başlayan, ağzının kenarından akan kanı görünce mutlu olan ya da ölümsüz bir hayatı noktalayıp, ölümlü olmayı seçen birisini tanıdınız mı?”(Ahmet B. 2012) Melekler Şehri ilginç konusuyla en sevdiğim romantik filmlerden birisidir. Daha önce hiç tat almamış̧ birisine bir meyvenin nasıl bir tadı olduğunu anlatmak neredeyse imkânsızdır. Korkuyu, mutluluğu, hatta aşkı hiç hissetmemiş̧ birine bunları tarif edemezsiniz. Ölümsüzlüğünü feda edebilirse tüm bu duyulara ve gerçek aşkına kavuşacak olan bir melek hakkındaydı film. Filmi yıllar önce annemin önermesiyle izlemiştim. Eğer siz de izlediyseniz bu kadar çok sevmemin nedenini anlayacaksınızdır büyük ihtimal. Artık böyle romantik filmler yapılmıyor maalesef. Duyguları sonuna kadar yaşatan, hikâyeyle kendinizi bağdaştırabilmenizi sağlayan pek fazla film kalmadı. O yüzden Melekler Şehri benim için türünün son örneği. Her izlediğimde daha çok etkilendiğim bu filmde en çok aklımda kalan sahne armudun tadının anlatıldığı sahneydi. İlk izlediğimde filmi durdurup bir süre düşünmüştüm. Gerçekten zor değil mi hiç bilmeyen birine bunu anlatmak? Meg Ryan o sahnede çok beğendiğim şu tanımı yapmıştı; “Tatlı, sulu, dilimin üstünde yumuşak taneli, tıpkı ağzında eriyen şekerli kum taneleri gibi”. Aklıma hiç gelmezdi armuda kum taneleri gibi bir benzetme yapmak. Gerçekten de sanki armudun tadına bakmışsınız gibi bir his yaratıyor içinizde. Bazen her gün kullandığımız kelimelerin anlamlarını küçük bir çocuk bize sorduğunda anlatmakta zorluk çekeriz çünkü tanım yapmak herkesin bildiği şeyler üzerine olunca zor olur. Küçük iki kardeşim olduğu için bu durumu sıkça yaşarım. Betimlemeyi bilmek bu nedenle çok önemlidir. Betimleme hakkında düşünürken aklıma başka sorular takıldı. Mesela doğuştan kör birine bir renk nasıl anlatılır ki? Geçenlerde internette bir videoya rastladım. Videoda kör bir adam renklerden bahsediyordu. Hiçbir zaman renkleri tam olarak anlamadığını anlatıyordu. Bir yandan bu durum bana üzücü gelse de hiç kimse daha önce görmediği bir rengin yokluğunu hissetmez diye düşünüyordum. Filmde ise bu durum böyle değil. Melekler daha önce hissetmedikleri şeyleri merak ediyorlar. Merak duygusu değil midir zaten bizim hayatımızı yönlendiren? Kimi zaman doğru kimi zamansa yanlış seçeneklere yönlendirir bizi bu karşı konulamaz duygu. Benim düşünceme göre merak (aşırı olmadığı sürece) insanı ileriye götüren bir şeydir. Merak sayesinde bu kadar gelişti insanlık. Yeni bir şey öğrenmenin önünü açar bu duygu. Ama aşırısı ise aptallıktır. Ateşin elini yakıp yakmayacağını merak etmek gibi. Sonuçlarına katlanmak gerekir. Filmdeki meleğin merakının hangisi olduğunu siz izlediğinizde karar verirsiniz. Filmin asıl konusu aşk için yapılan fedakârlıktı. Sevdiğin birisi için fedakârlık yapmak hiç zor değildir bana kalırsa. Çünkü yaşamak sevdiklerin mutlu olunca güzeldir. Onlar için yapabileceğin her türlü fedakârlık, ne kadar zor olsa dahi, uzun vadede kendini de mutlu eder. Bir örnek düşünecek olursak, ilk aklıma âşık olduğu kişi mutlu olsun diye ona başkasını ayarlayan biri geliyor. İlk bakıldığında büyük bir fedakârlık gibi gözükse de bu fedakârlığı yapan kişi ilerde mutlu olacaktır sevdiğini mutlu ettiği için. Bu sebeple sevdiklerinizi ne pahasına olursa olsun mutlu etmek lazım. Eninde sonunda mutluluk sizi de bulacaktır bu sayede. Kısacası Melekler Şehri mutluluğa, üzüntüye, aşka, meraka her türlü duyguya değinmiş acıklı ama bir o kadarda düşündürücü bir film. Hayata yeni bir bakış açısından bakmayı bir meyve yerken bile anın tadını çıkarmanızı sağlıyor. İzlemediyseniz en kısa zamanda izlemenizi tavsiye ederim. Kaynakça: Ahmet B. . “Melekler Şehri (City of Angels)”. Filmloverss. 24 Eylül 2012. Web. 01 Mart 2017. Silberling, Brad, yönetmen. Melekler şehri. Nicholas Cage, Meg Ryan, oyuncu.1998.Film. BİR MİLLET, BİR TOPLULUK MESELESİHer insan sorumluluk sahibidir ve yapması gereken birçok şey vardır. Bunlar hakkında bilinçli ve haberdardır. Bu sorumluluklardan bazıları bir topluluğun tamamını kapsar, o toplumdaki herkese düşen ayrı bir sorumluluk vardır ve kişilerin kendi üzerlerine düşen görevi yapmaları gerekir. Millî bir görevdir bu sorumluluklardan biri; bedeli ne olursa olsun ele vermemektir ve direnmektir, toplumun tamamını etkileyen bir tehdide karşı. Millî iradeyle hareket etmektir, durumu ne olursa olsun boyun eğmemektir düşmana, “Kuvây-i Millîye Destanı”nda anlatılan Kurtuluş Savaşı’nda ki Türk halkı gibi olmaktır. “Onlar ki toprakta karınca, suda balık, havada kuş kadar çokturlar; korkak, cesur, cahil, hâkim ve çocukturlar ve kahreden yaratan ki onlardır, destanımızda yalnız onların maceraları vardır” dizeleriyle başlar ve biter Kuvây-i Milliye Destanı. Onlar Türklerdir, vatanları düşman askerlerinin elindeyken, emperyalizm karşısında savaşan, bunu bir başkası için değil kendileri için yapan insanlardır. Onlar bağımsızlık savaşının öncü gücünü temsil ederler. Onlar “Karayılan”dır, “Kambur Kerim”dir, onlar herkestir. Eşi benzeri görülmemiş belki de görülmeyecek milliyetçi Türk halkını konu almıştır Nâzım Hikmet, bir savaş eşiğinde olan. Zorlu bir savaşın destanı, Kurtuluş Savaşı’nın destanıdır bu. Yılan bile hangi deliğe girerse girsin kaçamayacaktır bu savaştan, tek yol savaşmaktır, direnmektir, halk bilincindedir bunun, kaçmanın korkmak anlamına geldiğini anlamıştır ve “Tavşan korktuğu için kaçmaz, kaçtığı için korkar.” sözünü benimsemiştir. Küçüğü büyüğü demeden herkesin bir görevidir bu, gerek kadınların, gerek on dört yaşında şehit olmuş “Kerim” gibi çocukların. Seviye veya sınıf farkı gözetmez bu görev, hâkiminden tut çiftçisine kadar herkesi ilgilendirir ve eserinde Nâzım Hikmet özellikle kahramanlarının seviyelerine vurgu yapar. Bu ulusal bağımsızlık mücadelesi sürecinde kişilerin sınıfsal konumlarına yapılan vurgu, Nâzım Hikmet’in halkçılık ile ulusalcılık arasındaki ilişkiyi, yani savaş esnasındaki bu sivil direniş örgütündeki herkesin ne olursa olsun aynı sorumluluğu paylaştığı için aynı düzeyde olduğunu gösterir. Sivil direniş örgütü deyip geçilmez aynı zamanda bu örgüt, ne düşmanları ne orduları devirmiştir; çünkü bilir, bir milletin ilk görevi kimseye boyun eğmemektir. Bunun için elinden ne geliyorsa yapmak ve ülkesini ele vermemektir. Kuvay-i Milliye Destanı, baplardan yani bölümlerden oluşur ve bu bölümlerin ortak bir amacı vardır. Bu amaç, halkın savaş boyunca çektiği zorlukları ve acıları diğer insanlara göstermek ve hissettirmektir. İnsanlara hissettirirken onları duygulandırır bu hikayeler. Özellikle de daha küçücük bir çocuk olan “Kerim”in başına gelenler… “Adapazarlıydı Kambur Kerim … 335'te Kerim Eskişehir'e gitti, Mektebe, teyzelerine ve dayısına Dayısı şimendiferde makinistti. Düşman elindeydi Eskişehir. Kerim 14 yaşındaydı, Kamburu yoktu. Dümdüz, fidan gibi ve dünyaya meraklı bir çocuktu… … Usta, ovdu Kerim’i bayıltıncaya kadar. Sonra, zifte koydu bu kırılmış dal gibi çocuk gövdesini. Yirmi gün geçti aradan. Ve sonra bir ikindi vakti ziftin içinden Kerim’i kambur çıkardılar.” İşte kahramanlardan birinin başına gelenlerden birini böyle ifade eder yazar. Ülkesi için feda etmiştir küçücük çocuk kendini. Önce kambur, sonra şehit olmuştur; ama bir Türk insanı olduğunu kanıtlamıştır. Aynı zamanda, milleti için hayatı pahasına bu zorlukların üstesinden gelen ve bütün tehditlere karşı koyan Türk ulusunun gücünü göstermiştir Nâzım Hikmet. Onlar “Topraktan öğrenip kitapsız bilendir” der. Haklıdır, birçoğu cahildir çünkü, okuyup değil yaşayıp öğrenmiştir. “Köylü milletin efendisidir.” sözü de buradan geliyordur. O dönemde vatan haini ilan edilmiş olsa bile Nâzım Hikmet, her şeyiyle vatanına ve halkına bağlı olduğunu sanatıyla göstermiştir. Kitabın en büyük etkisi, bir milletin yedi düvele karşı verdiği bu savaşı kitabı her okuduğunuzda bir parçasıymış gibi yaşamanızdır. Siz de o zamanda savaşan Türk halkından biri olursunuz. Bir “Şoför Ahmet” olursunuz, bir “Kartallı Kâzım” olursunuz, hatta bir mavi gözlü sarışın kurt olursunuz; ama kurt deyip geçilmez o, “mavi gözleri çakmak çakmaktır onun ve bıraksalar Kocatepe'den Afyon Ovası'na atlayacak bir adamdır o sarışın kurt”. Mustafa Kemal Atatürk’tür o, bu savaşın kahramanlarından biridir. Bir önderdir o, ama bu onun için hiçbir şey ifade etmez; çünkü o da halkın bir parçasıdır. Halkla aynı sorumluluğu üstlenmiştir. Tek amacı, düşmanı ülkesinden atmak ve milletini yaşatmaktır. Ne olursa olsun, bir ulusun ilk ve öncelikli görevi, ülkesine karşı sorumlu olmaktır. Kemalhan Aydın ARABAM YOK Pahalı mücevherler, gösterişli kıyafetler ve son model arabalar. Bazılarımız için hayal etmesi bile güç iken, bazılarımızın ise hayatında hep var olmuş şeyler bunlar. Ben sabah uyanıp okuluma gitmek için toplu taşıma araçlarına binerken, kimisi de son model arabasının deposunu doldurmak için benzinliğe doğru yol almaktaydı. Peki, hangimiz daha mutluyduk? Otobüste iki metrekarelik alanda sıkışmış bir şekilde bir saat yol giden ben mi yoksa saatte üç yüz kilometre hız yapabilen o mu? Mutluluğun içten geldiğine inanıyorum. Eğer gerçekten mutlu olmak istiyorsam, bunu kendi dışındaki hiçbir faktöre bağlamamalıyım. Çünkü onları değiştiremem. Eğer stabil düzeyde bir mutluluk istiyorsam o mutluluğun koşullarını elimde bulundurmalıyım. Mesela sağlıklıyım, bu benim mutluluk kriterlerimden biri, diyebilirim. Bu günlerde ben kendime bunu söylüyorum. “En azından sağlıklıyım.” Psikolojimi biraz daha dengede tutmama yardımcı oluyor. Gelelim mutluluğumuzu dışarıdaki bir şeye bağlama konusuna. Bu bizim için hiç hoş olmaz. Eğer arabamın hız yaparken çıkardığı motor sesi beni mutlu edecekse bir, ekonomik bir krizde onu kaybettiğim zaman mutluluğumu da kaybederim. Beni mutlu eden şey arkadaşlarım, ailem, içimde bulunan insan sevgisi olmalı. Bu bağları para ile elde edemem ikinci elini de bulamam. Bir arkadaşımın yüzünü güldürdüğümde yaşadığım mutluluk, paha biçilemez. Tabii bu bağların getirdiği acılar da var. Örneğin bir arkadaşımla aram da bozulursa bu beni mutsuz edebilir ama bir arkadaşının seni mutsuz etmesiyle arabanın üzerindeki bir çiziğin seni mutsuz etmesi arasında fark var. İkinci tiplemedeki insanları anlamakta güçlük çekebiliyorum. Evet sen o arabayı emeğinle almış olabilirsin ama sadece çizik be kardeşim. Ben onların yerinde olsam arabamı garajdan hiç çıkarmam. Bu şekilde hiçbir şey üzemez beni. Haksız mıyım? Komik değil mi? O zaman bırakalım da çizilsin biraz, bir şey olmaz. Elbette bir araba da beni mutlu edebilir ileride. Pahalı saatimi gururla sergileyebilirim fotoğraflarımda. Bu şeyler ruhumu okşayabilir, bana kendimi önemli hissettirebilir, fakat bu mutluluk kalıcı mıdır? Ha diyorsanız mutluluğu buldun da kalıcı olanını mı arıyorsun? Haklısınız. Materyal şeyler ile duygusal bağ oluşturmak, insanlarla duygusal bağ kurmaktan çok daha kolay. Kolaylık! Sanırım hassas bir noktaya değinmeye başlıyorum. Birisiyle arkadaş olmak, ona güvenmek onu sevmek ne kadar uzun bir süreç değil mi, en azından bir çoğumuz için? Kolaya kaçıyoruz. Benim bir insanı sevmem, ona güvenmem aylar, yıllar alıyor. Ondan sonra onunla olan bağlarımız beni mutlu edip, huzura kavuşturabiliyor. Oysa bunu yapmak yerine gidip kendime pahalı bir ayakkabı alsam, aylarca beklemek zorunda kalmam. Fakat gözden kaçırdığım bir şey olabilir. Ayakkabı eskir, modası geçer. Gerçek dostluk, arkadaşlık ise her zaman baki kalır. Ayakkabı yağmurda ıslanır, dostluk ise hayatımızdaki her yağmurda, fırtınada daha da güçlenir. Zor günümde yanımda olan arkadaşlarımı hiç unutmuyorum, iki önceki ayakkabımın neye benzediğini ise unuttum. Bu ilişkiyi bana vefa göstermiş fakat bunu dile getiremeyen materyaller için de kullanabilirim. Neden kullanmayayım ki? Hayatımda bulunan, önem verdiğim cansız şeyler elbette var. Örneğin bir saat için bile söylenebilir bu.“Bu saatle aramda bir sevgi bağı oluştu, saatlerin en güveniliriydi, beni hiç yarı yolda bırakmadı.”(Hans, 2019 syf.13) Yazar böyle belirtmiş bu ilişkiyi. Bu şekilde kurulan bağlar, nominal değerinden daha önemli benim için. Yani eğer ileride arabam olursa, pahalı bile olsa onunla kurduğum bu tür duygusal bağlardan ötürü onu sevmek isterim. Sırf parasından, ikinci el piyasasındaki konumundan, parlayan jantlarından dolayı değil. Yine üzülürüm biri onu çizerse ama bu sefer materyal değerlere olan bağımlılığımdan dolayı değil, bir arkadaşım incindiğinde nasıl üzülüyorsam, o şekilde olur. Onun parasal değerine değil de benim için oluşturduğu anlama odaklanmak bana çok daha insanca bir çaba gibi geliyor. Beni arkadaşımın düğününe son anda yetiştirmeyi başarabilmiş bir Renault mı daha anlamlı yoksa belki de hiç sahip olamayacağım bir Mercedes mi? Fark, yaşanmışlıklarda gizli. Ben Renault’u tercih ediyorum. Hangimiz daha mutlu sahiden? Benim güzel arkadaşlıklarım var, sağlıklıyım. Kafa dengi bir sevgilim de olsa var ya, uçar giderim! Ayrıca hırslarım yok. Hırslar da mutsuz eder insanı eğer ulaşılmazlarsa. Benim en büyük hırsım dersleri tek seferde geçebilmek sadece. İktisat bölümünün zorluğunu düşününce biraz büyük bir hırs olabilir bu ama en azından biraz daha ulaşılabilir, son model bir arabaya kıyasla. Eğer olur da öyle bir arabam olursa, onunla güzel anılar biriktireceğim. Satmak zorunda kalırsam, ağlayacağım belki de. Yine de şunu bileceğim, hayatta halen para dışında bir şeyleri de önemseyen birileri var ve ben de onlardan biriyim. İleride bir çocuğum olursa da ona öyküdeki gibi “Babam bana bir altın saat bile bırakmadı!” dedirtmeyeceğim, o saatin değerinin altın olmasında değil, üzerindeki çiziklerde, yaşanmışlıklarda olduğunu öğreteceğim. KAYNAKÇA Fallada, Hans. Neden ucuz saat takıyorsun?, 2019. Unsplash.com HAYATİ BERKE DEMİROĞULLARI 21501699 ÇABUK TÜKENEN SEVDALAR Orhan Veli, yazmış olduğu şiirlerle benim için bütün yazarlar arasında çok özel bir yere sahip olmuştur. Şiirleri hepimizden bir parça taşıyor sanki. Her okuyuşumda sanki ilk defa okuyormuşum gibi zihnimde ve kalbimde yeni düşünceler filizleniyor. Orhan Veli’yi yaşadığı kısa ömüre rağmen daha iyi anlamak, onun aşk kaynağının derinlerine inmek için Nahit Hanım’a yazdığı mektuplardan daha etkileyicisi olamazdı. Kitabı okurken sanki izinsizce, bir aşkın gizliliğini bozmuş gibi sevimli bir huzursuzluğa kapıldım. Birbirinden uzak yaşayan iki aşığın aralarındaki mesafeye rağmen mektuplarla bir arada kalmaları çok etkileyici. Pek çok yürek acıtıcı ifadelere rağmen aşkın önüne engel konulamayacağını görüyoruz. Okurken aralarında geçenleri bir nebze kıskandım çünkü günümüzde bu denli etkileyici bir olay yaşamak pek mümkün değil. Aşk fedakârlık ister ve Orhan Veli, o dönemde yoksul olmasına rağmen sevdiği kadının yanına gidebilmek için elinden gelen her şeyi yapmıştır. Kendisinden cevap alamadığı anlarda bile ona olan inancından, sevgisinden vazgeçmemiştir. Günümüzde ise pek çok şey için mücadele etmiyoruz ve ellerimizden kayıp gitmesini izliyoruz. Aşk bunlardan biri. Aşk bence insanın en doğal halidir ve aşık olan, önüne çıkan engellerin hepsini aşar. Ancak günümüzde insanlar fiziksel yönden tatmin olmak için aşıkmış gibi davranıyor. Başka bir deyişle aşk, basit bir çıkar ilişkisinden öteye gidemiyor ve bunun en temel sebebi 21.yüzyılın teknolojinin etkisi altında kalmasıdır. İnsanlar teknolojinin zincirlerine vurulmuş bir köle gibi. Her türlü teknolojik çeşitliliğe rağmen günümüzde yaşanan aşkları çabuk tüketebiliyoruz. Birçoğumuz ebeveynlerimizin ya da aile büyüklerimizin aşık olup evlenme hikayelerini elbet dinlemişizdir. Telefon yok, bilgisayar yok, sosyal medya yok, kısaca günümüzde haberleşme için kullanılan organlar o devirlerde yok. Buluşmak için aşılan zorluklar, pastanede beraber bir çay içmek için geçilen yollar bizim için kurgu bir hikâye gibi geliyor. En sonunda dedelerimiz, ninelerimiz birbirlerine kavuşuyorlar ve nihayetinde biz de içimizden “ben olsam bu fedakarlıkları yapabilir miydim?” diye sorguluyoruz. Aslında yapılması gereken tek şey mücadele etmektir. Ancak günümüz aşıkları, sanal ortamda temsili bir bağ kurmadan adım atmıyor. Demek istediğim; sanal ortamda önce koyduğu fotoğraflardan dış görünüşüne bakıyor. Eğer hoşuna gitmiyorsa, tabiri caizse yargısız infaz yaparak, tek bir dokunuşla o kişiyi bir daha görmüyor. Kişini dış görünüşü ne olursa olsun, herkes bu sanal prosedürü uyguluyor. İnsanlardaki iç güzelliği göremedikten sonra fiziksel güzelliği görmenin ne anlamı var? Sanal güzellik duvarı aşıldıktan sonra görece daha kolay olan tanışma kısmı geliyor. Kişiler, karşısındaki etkilensin diye hiç olmadıkları bir karaktere bürünüyor ve zaten birbirine yabancı olmalarına rağmen kendilerini daha da yabancılaştırıyorlar. Bir paradoks edasıyla bu kısır döngü günümüz gençliğini esir altına aldı. Herkesin gerçek benliği dışında bir de sanal benliği oluştu. Sosyal medya diye adlandırılan bu platform, insanları gerçek hayatta yakalayamadıkları başarıya ve ilgiye yaklaştırdı. Kendi düşüncelerinden ziyade sanal ortamda insanların ne düşüneceği daha önemli oldu. İnsanlar, fikirlerini daha fazla dikkat çekmek adına yontuyor ve o fikirler artık kendilerine ait olmaktan çıkıyor. Bu durumda sanal etkileşimler, aslında çıkarlar üzerine kurulmuş oluyor ve sanal dünyadan ayrılıp gerçek dünyaya ulaştığı zaman insanlar aradaki uyumsuzluk gözle görülüyor. Nihayetinde uzun soluklu, kalıcı bir ilişki yaşanması güç oluyor. “Emin ol, dünyada hiçbir şeyden zevk almıyorum. Bütün bu tatsız günler içinde yalnız seni arıyorum.” (Kanık, Yalnız Seni Arıyorum s.76) diyen Orhan Veli kadar aşkımıza inanırsak ve mücadele edersek ancak o zaman gerçek dünyada aradığımız sevgiyi bulabiliriz. Kaan Karaca Tesadüfün Böylesi Çocukken her şeyi başarabileceğime inanırdım. Çevremde gelişen ve beni doğrudan ilgilendiren birçok olay üzerinde yaptırım gücüm olduğunu düşünürdüm. Neredeyse her bakımdan ebeveynlerime bağlı olduğum o dönemde bu tür düşüncelere kapılmamı çocukluğun getirdiği saflığa veriyorum. Şimdi ise içinde bulunduğum birçok durumun benim tarafımdan olduğu kadar başkaları tarafından da şekillendirildiğinin farkındayım. Şu ana kadar sadece insan faktörünün etkisinden bahsettim. Bazıları kaderci bir anlayış belirleyip, aslında bir insanın başına gelen iyi ya da kötü her şeyin tanrı kaynaklı olduğunu düşünebilir. Sanıyorum bu iki yöntem birçoğumuzun yaşamını açıklarken kullandığı en popülar iki yöntem; fakat birçoğumuzun gözden kaçırdığı bir seçenek daha var. O da hayatımızı tesadüflerle açıklamak. Neden bir anda tesadüfler hakkında konuşmaya başladım? Acaba bu bir tesadüf mü? Kötü espriyi bir kenara bırakıp soruyu cevaplandıracak olursam, tesadüf kavramı hakkında yazmamın sebebi yıllar önce birkaç defa izlediğim, geçtiğimiz günlerde ise oda arkadaşımın zorlamasıyla tekrar maruz kaldığım 1994 yapımı, Robert Zemeckis imzalı Forrest Gump adlı film. Filmin adının maalesef hikâyesi hakkında çok fazla ipucu vermemesi ve filmi de izlememiş olmanız ihtimalini düşünerek, filmin kurgusal içeriği hakkında birkaç söz söylemek istiyorum. Filme adını veren karakter olan Forrest Gump düşük zekalı, babasından ayrı yaşayan ve yaşıtları tarafından istismara uğrayan bir çocuktur. Ancak birtakım fiziksel yeteneklere ve ilginç bir mental azme sahiptir. Onca olumsuz olarak nitelendirilebilecek özelliğine rağmen Forrest, sıradan bir insanın yaşamasının beklenmeyeceği birçok olay yaşar ve bu olayların birçoğu başına gelen tesadüflerden kaynaklanır. Anlayabileceğiniz üzere, Forrest'ın yaşadığı bu tesadüfler tesadüf kavramını sorgulamama neden oldu. Tabii ki bu kavramı farklı yönlere çekerek detaylıca tartışabiliriz. Sanıyorum burada akla gelen ilk seçenek evrenin başlangıcı gibi açıklaması güç ve içinde birçok soru işareti barındıran fenomenlerde tesadüfün izlerini aramak. Ama böyle bir girişim bu denli kısa bir yazı için çok fazlaihtilaf yaratacağı için başka bir seçeneğe yönelmek istiyorum. Filmden de ilham alarak, tesadüflerin gerçek dünyada bir bireyin kişisel hayatında ne ölçüde etkili olabileceğini en çok güvendiğim bilgi kaynağım olan kişisel deneyimlerimden faydalanarak tartışmak istiyorum. Tesadüflerin etkisini konuşmadan önce, bir konuya açıklık getirmeliyim. Halk arasında “Tesadüf diye bir şey yoktur.” gibi sıkça kullanılan bir söyleyiş vardır. Bu düşünceye katılmadığımı belirtmek istiyorum. Elbette gerçekleşen her olayın matematiksel bir olasılığı vardır. Tıpkı bir zar atıldığında üç gelme olasılığının altıda bir olması gibi. Zarın bir kere üç gelmesini hiçbirimiz tesadüf olarak nitelendirmeyiz. Çünkü hangi olasılık dahilinde üç geleceğini biliyoruz. Peki ya matematiksel olarak hesaplamanın imkânsız olduğu durumlar? Sokakta yürüyorsunuz ve yıllardır görmediğiniz bir tanıdığınızla karşılaşıyorsunuz. Maalesef bu karşılaşmayı matematiksel bir tabana oturtamıyoruz. Öyleyse bu durumu nasıl olur da şans ve olasılık gibi matematiksel terimlerle açıklayabiliriz? Bu tür durumları tesadüf gibi tanımlaması zor kavramlarla açıklamaktan başka bir şansımız yok. Gelgelelim bu tesadüflerin yaşantımızdaki etkisine... Hatırlarsanız birkaç paragraf önce kötü bir espri yapmıştım. Belki bu yazıyı yazmam da bir tesadüftür diye. Bunu söylememdeki asıl amaç bu sıkıcı yazıda biraz olsun okuyucunun yüzünü güldürmek de olsa, durumu tesadüfün yapamadığım tanımı üzerinden değerlendirecek olursak, aslında bu yazıyı yazmamın da bir tesadüf olduğunu görebiliriz. Şu an karşımda oturan oda arkadaşıma neden o filmi seçtiğini sorduğumda “Bilmiyorum.” cevabını alıyorum. Onunla aynı odayı paylaşmamız ve o filmi bana izletmesi gibi zincirleme birçok olayın matematiksel ihtimalini hesaplamaya çalışıyorum; fakat başaramıyorum. Neden ve nasıl olduğunu bilmediğim bir sebepten dolayı, yapılabilecek sonsuz sayıda aktivite varken; şu an bu yazıyı yazıyorum. Günümün yaklaşık sekizde birini bilimsel olarak nedenini açıklayamadığım bir aktiviteyle geçiriyorum. Sanıyorum az da olsa matematik bilen herkes bunun azınsanmayacak bir oran olduğunu görecektir. Bu oran ne denli büyük olsa da, tabii ki bu hayatta tesadüf olmayan şeyler de var. Tıpkı bu yazının günün birinde okunacak olması gibi. Ama iyi ya da kötü, hiçbirimiz tesadüflerin hayatlarımız üzerindeki etkisini küçüseyemeyiz. Yoksa bir bakmışız... Berkay Çuhadar Duvarları Yıkmak, Kelimeleri Tanımlamak, Gerçekten Konuşmak Konuşmak, biz insanları diğer canlılardan ayıran en önemli özelliklerden. Hayatımız boyunca diğer insanlarla etkileşimimizin çoğunu oluşturan bir eylem. Aynı zamanda insan için bir ihtiyaç. Kendimizi ifade etmemizin, diğer insanlar tarafından anlaşılmamızın ve onları anlamamızın en etkili yolu. Yalnızlığımızdan sıyrılmak için bir araç. Peki bu kadar önemli olan konuşma eylemini gerçekten yerine getirebiliyor muyuz? Aslında çoğu zaman kendimizi anlatamıyor, karşımızdakini anlayamıyor, kelimelere birbirimizden farklı anlamlar yüklüyor ve gerçek anlamda konuşamıyoruz. Bir günümüzü ele alalım. Gün içinde birçok insanla konuştuğumuzu düşünüyoruz: ─ Nasılsın? ─ İyiyim, sen? ─ Ben de iyiyim. En başta kendimden bahsedecek olursam, bu diyalog bende tamamen otomatikleşmiş durumda. Aslında o anda nasıl hissettiğimden bağımsız olarak birçok insana aynı cevabı veriyorum ve onlarda da aynı otomatikleşmeyi görerek alıyorum cevaplarımı. Bu durumda yaptığımızın konuşmaktan çok uzak olduğunu, sadece yıllardan beri süregelen bir ritüeli yerine getirdiğimizi düşünüyorum. Bu ise insanlar arasında büyük bir uzaklık yaratabiliyor. Aslında tanıdığımızı, sohbet ettiğimizi, hayatımızı paylaştığımızı sandığımız birçok insanla gerçekten konuşmuyor, sadece topluma ayak uydurarak konuşmuş gibi yapıyoruz. Bu durumun temelindeki nedenlerden bazılarının insanların özellikle günümüz dünyasının yapaylığı ve bireyselliği yüzünden içine kapanmaları ve hem kendilerini anlatacak hem de karşıdakini anlayacak özveriyi ve cesareti gösterememeleri olduğunu düşünüyorum. Kendimizi anlatırken neredeyse hep bir şeylerden çekiniyoruz. Kabuklarımızın arkasına saklanıp anlaşılamama ve yargılanma korkusu güdüyoruz. İçimizi açmaktan, kendimizi olduğu gibi göstermekten korkuyoruz ve basmakalıp ifadelerle alışılmış diyaloglar kuruyoruz. Risk almaya, kendimizi gerçek anlamda anlatmaya cesaretimiz yok. Karşımızdakini dinlerken de onu gerçekten anlamak, onun bakış açısına sahip olmayı denemek yerine ona vereceğimiz cevapları düşünüyor ve fırsatını bulduğumuzda onu yargılamaya kalkışıyoruz. Karşımızdaki insan da aşağı yukarı aynı özelliklere sahip olduğu için bunun farkında oluyor. Bu şekilde aramıza saydam ama bir o kadar da kalın duvarlar koyuyoruz ve güvende olduğumuzu düşündüğümüz kabuklarımızın ardında sahte konuşmalarla devam ediyoruz yaşama. Ben de çoğu insan gibi genelde bu duvarların ardından gerçekleştiriyorum konuşmalarımı. Eskiden insanları anlamak ve onlara kendimi anlatmak için bir istek duyardım. Ancak birbirimizi anlayarak hayatı yaşanılası kılabileceğimizi ve yalnızlığımızı yenebileceğimizi düşünürdüm. Fakat zamanla diyalog sandığım konuşmaların aslında monologlardan oluştuğunu fark ettim. Karşımdaki benim anlattıklarımı benim anladığım gibi anlayamıyor, benim anlattıklarımdan çok kendi vereceği cevaplarla ilgileniyor. Dinleyici konumundaki ben olduğumda ise her zaman olmasa da zaman zaman ben de bu şekilde davranıyorum. Gerçekten yakın hissettiğim ve birbirimizi anlayabildiğimiz insanlar dışında neredeyse hiç kimseyle gerçek anlamda konuşmadığımım ayırdına varmam da bunları fark etmemle birlikte gerçekleşti. Hatta birbirimizi çok az tanıdığımız ve yeterli yakınlığa sahip olmadığımız insanlarla aramdaki konuşmalar neredeyse bir görev ve zorunluluktan ileri geliyor. Sanki vermemiz gereken doğru bir cevap varmış gibi kendi söylediklerimize takılıyor ve karşımızdakini anlamayı ıskalıyoruz. Gerçekten konuşabildiğimi düşündüğüm insanlarla ise aramızdaki duvarları kaldırmayı bir şekilde başardığımızı, kabuklarımızdan sıyrılıp aynı dilde gerçek anlamda konuştuğumuzu düşünüyorum. Bu gerçek konuşmalar, diğer yapay konuşmaların geriliminin ve can sıkıcılığının aksine bana büyük bir haz veriyor; gerçekten yaşadığımı, iletişim kurarak insanca yaşadığımı hissettiriyor. İnsanların gerçek anlamda konuşamamasının bir diğer nedeninin de, kelimeler ve bu kelimelerin her insanın zihnine farklı bir şekilde yansıması olduğunu düşünüyorum. Bazı şeyleri deneyimliyor, hissediyor ve onları kelimelerle anlatmaya çalışıyoruz. Ama bu kelimeler üzerinden istediğimizi anlatabilmek ve karşımızdakini anlayabilmek için önce o kelimelerin zihnimizdeki tanımlarının aynı olduğundan emin olmalıyız. Özellikle de soyut kavramları karşılayan kelimelerle konuşurken bu durum ayrı bir önem taşıyor. Örneğin mutluluk, aşk, özlem, umut, vicdan, ahlak gibi konularda herkesin söyleyeceği bir şey var ama öncelikle bu kelimelerin onlar için ne anlama geldiğinden yani bu kelimelerin zihinlerindeki tanımlarının ne olduğundan bahsetmedikleri için sağlıklı bir iletişim kurulamıyor. Çünkü aynı anlama gelen kelimelerle konuşup konuşmadıkları belirsiz. “İlk görüşte aşka inanır mısınız?”, “Hiç aşık oldunuz mu?” gibi sorular toplumumuzda sorulması oldukça sevilen hatta üzerine sokak röportajları yapılan sorular. Ancak bunu cevaplayan insanların acaba kaçı aşk gibi soyut ve kesin bir tanımı yapılamayacak bir şey hakkında zihinlerinde aynı tanıma sahip? Durum böyleyken bu insanların inandıklarını veya inanmadıklarını söyledikleri şey de aslında aynı şey olmuyor. Bu yüzden bunlar gibi soruları cevaplamaktan, eğer aynı şeyden bahsettiğimizden emin değilsem elimden geldikçe kaçınıyorum. Mesela bir kız arkadaşım vardı, bana aşık olduğunu söylerdi. Benim neden ona aşık olduğumu söylemediğimi sorduğunda ise aşk derken aynı şeyden bahsetmediğimizi, benim için aşkın çok daha yüce bir duygu olduğunu ve her zaman kullanılmaması gereken bir kelime olduğunu söyledim. Önce aşkın ne olduğu konusunda hemfikir olmalıydık. Ancak o söylediklerimden benim onu sevmediğim kanısına vardı. Onun tanımına göre benim de ona aşık olabileceğimi, benim tanımıma göre ise onun da bana aşık olmadığını anlatmak istedim. Ama o kelimelerin anlamından çok dış görüşünüyle ve kulağa nasıl geldiğiyle ilgileniyordu. Dolayısıyla biz aslında aşk hakkında hiç konuşamamış olduk. Bütün bunlara rağmen, konuşma bir yerde neredeyse imkansızlaşsa bile, birbirimizi, kendimizi ve en önemlisi insan olduğumuzu anlamak için konuşmalıyız. Elimizdeki en önemli iletişim aracı olan konuşmayı, kendimizi korumamız gerektiğini düşündüğümüz için ardına saklandığımız duvarlar ve kelimelere farklı yaklaşımlarımız yüzünden daha da fazla kaybetmemeliyiz. Belki bir anda herkesle, her konuda, gerçekten konuşmaya başlamak zor ama en azından basit bir yerden başlamayı deneyebiliriz: ─ Nasılsın? ─ İyiyim, sen? ─ Hayır, hayır. Gerçekten nasılsın diyorum? Kaynakça: Çakmakçı, Osman. Konuşmanın İmkansızlığı Üzerine Bir Diyalog. İstanbul: Türkiye İş Bankası Kültür Yayınları, 2015. ZAMANA ATILAN İLMEKLERYaşam, kimi zaman, sıradan, bilindik ve ezberlenmiş bir macera gibi gelir; elinde kalan bu eskimiş ve biraz da eskitilmiş zaman parçalarından yeni bir sergüzeşt yaratacak kuvvetimizin olmadığına inandırırız kendimizi. Hatta kimilerimiz için geçmişte yapılan hatalar ve düş kırıklıkları geleceğin hayallerini de peşinden sürükleyip gider, usulca köşemize çekilir, darılırız. Hayat, yıllardır kullandığımız bir koltuk takımıdır artık; gizemini yitirmiş, alışkanlık haline gelmiş. Yıllardır oradadır ve bir süre daha orada olacağını biliriz. Ona o kadar alışmışızdır ki dönüp bir kez daha bakmayız bile koltukların desenine. İşte böyle zamanlarda “Koltukların yüzünde fark edemediğin desenler var daha!” diye anımsatırım kendime hayata dönüp tekrar tekrar bakmayı. Tıpkı Virginia Woolf’un Mrs Dalloway kitabında bize “Hayatın yüzüne tekrar tekrar bakmamızı” söylemesi gibi. O bizi sıkan, küstüren ve bunaltan koltukların yüzünde ne desenler, ne renkler vardır tıpkı monotonlaşan hayatın içinde nice anı, nice sözcük, nice duygu ve nice güzellik olduğu gibi. Geleceğe dair hayaller kurmak için bir şansımız daha olduğuna inandırmak ister gibi bizleri, nice olasılık kıpırdanır durur ve onları fark edeceğimiz günü bekler. Bu sıradanlık kimi zaman yerini isyana bırakır ve insan hayatın onu haketmediğini, değerini bilmediğini düşünmeye başlar. Ne var ki, asıl değer bilmeyenin biz olduğumuzu fark etmek ve hayata hak ettiği değeri verebilmek de mümkündür.Bütün renklerin yerini yavaş yavaş griye bıraktığı anlar vardır hayatta; yaşamın artık asla eskisi gibi olmayacağını düşündüğümüz anlar. Ne var ki, kasvetli, sancılarla ve hüzünle dolu sıkıcı hayatlarda bile öylesine nefes kesici anlar vardır ki bütün bir hayatın sıkıntısını alıverir. Zamanın bize armağan ettiği anların kölesi olmadan onları doğru tanımlayabilmenin temelinde birkaç basit kural vardır benim gözümde. Geçmişine saygı duyma ve onu olduğu gibi kabul etme kuralının hemen ardından geçmişe dair ölümsüz anların farkına varabilme kuralı gelir. Gelecek için altın kuralın özünde ise geçmişe dair kurallara uymak yatar. Geçmişimizdeki düş kırıklıkları yahut aldığımız dersler geleceğimizi inşaa etmemizde bize yol göstermek yerine pes etmemize ve kesin yargılarla tüm zaman dilimlerinden korkmamıza sebep olmamalı. Bu anlar içinde bizim gözümüzde en değersiz olanı, sanki bize ait değilmiş gibi ötekileştirdiğimiz genellikle tam da içinde bulunduğumuz andır. Geçmiş, gelecek, ne oldu, ne olacak derken şimdiyi ve aslında tam da şu an neler olduğunu kaçırıveririz. İki elimizin arasında bulunan bu anı anlamak için hayatımıza dönüptekrar tekrar bakmak gerekir kimi zaman. Yaşadığımız bunca yaşanmışlık arasından özel olanı bulmak bazen bir kazazedeyi enkazından kurtarmak gibiyken kimi zaman da bir sürü sahte elmas arasından gerçek olanı bulmak gibidir. Onu kendine benzeyen pek çok yaşanmışlık arasından çekip çıkarmak gerekir; koltukların desenine farklı bir gözle bakmak.Duvarda asılı eski bir fotoğrafa ya da her sabah öylesine bakıp geçtiğimiz yollara bakalım. Gözümüzün alıştığı koltuk takımlarının yüzlerine her seferinde farklı bir gözle bakalım. Tekrar tekrar bakalım. Hayata bakalım. Oralarda bir yerlerde hâlâ keşfedilmeyi bekleyen güzellikler olmalı. Belki de zamanın bize bağışladığının mutluluk olduğunu henüz anlayamadık. Belki de bağışlanacak olanın bize neler getireceğini, geriye dönüp bakmadığımızdan ya da geleceğe takılı kaldığımızdan fark edemiyoruz. Bana kalırsa, hayata neler sahip olarak başladığımızdan çok, bu serüvende neler kazandığımız önemlidir. Şişkin bir ego ve örtbas edilemeyecek bir kibirle her şeyi isterken bize sunulanların ne olduğunun farkına dahi varmazsak, bu değersiz yaşamın sonun elimizde sadece yıpranmışlık ve keder kalır.Hayat, bize verilen bütün anların bir bütünü. Zaman iç içe geçmiş bir sürü ipten oluşan bir yumak, birbiri içine akan anlar. Attığımız her bir ilmek yalnızca kendinden öncekini ya da sonrakini değil, örüntünün tamamını bozar. Kaybedilmiş hisler, hiç bulunamamış duygular, ölümsüzleşecek anlar, hüzünler ve sevinçler arasında incelmeye yüz tutmuş bağlar yumağın içindedir belki de. Değeri bilinmeyen bir adım, bir nefes, bir dokunuş, bir söz geriye kalan tüm anları karmakarışık edebilir. Dün, bugün, yarından herhangi birini kaçırmak tüm yaşamı kaçırmak demektir. Yaşadığımız her an bir başlangıç, daha iyisini bulmak için bir ipucu. Yaşamı kaçırmak istemiyorsak hayata tekrar tekrar bakalım. Bakalım çünkü kıymeti bilinmeyen her an ve kaçırılan her fırsat bizi bir başkasının hayatını yaşamaya mahkûm eder. Yiğit Mirza Bilinç, Beden ve İnsan Ölüm her insanın daimi meselesi olsa gerek. Herkesin bir gün yaşayacağı, yaşayacağı yetmiyormuş gibi bir de üstüne hayatının rastgele bir anında anımsayacağı bir kavram, son derece olumsuz çağrışımlarla aklımızda yer edinen, buz gibi ve itici bir kelime. Oysa her an hayatımızda yer alıyor, yaşadığımız her an ihtimalini taşıyoruz ölümün. Fakat Değiştirilmiş Karbon, bu ihtimalden bihaber insanların doğduğu, büyüdüğü, yaşadığı ve “ölmediği” bir geleceğin ihtimalini veriyor. Bilincin kaydedildiği bellekler sayesinde alıştığımın aksine herkesin meselesi ölüm değil burada. Burada ölüm bir mesele değil aslında. Benim dünyamdaysa kocaman bir mesele ölüm. Nadir anlarda ağırlığını hissettiriyor gibi gelse de her zaman bütün gücüyle yer alır genelde hayatımızda. Bir saygı duruşunda görürüz bazen onu mesela. Nadir anlarındandır bu hayatımızın çünkü o bir dakika, her vakit ihtimalini taşıdığımız ölümün hayatımızda kendine yer bulabilen birkaç hatırlatıcısından biridir. Saygıdeğer birinin kaybından duyulan üzüntü, yaşarken yaptıklarına duyduğumuz minnet gibi pek çok duygumuzla gerçekleştirdiğimiz pek doğal bir olay olarak varlığını sürdürür. Bu pek doğal olan olayda hep gözümün önüne yası tutulan o insan gelir benim. İlkokulda, 10 Kasımlarda yaptığımız anma etkinlerinden beri hep tek bir yüz belirirdi mesela kafamda. Fakat çok sonradan anladım ki aslında orada gerçekleşen ritüel benim tasavvur ettiğim gibi fiziksel bir şey için değilmiş. Fiziksel derken demek istediğim şu: bir insanı düşündüğüm zaman yüzü gelir aklıma, ardından bedeni, ses tonu, ten rengi, göz rengi ve giydiği kıyafetler. Oysa o insanı, o insan yapan şey tek başına bunlar değildir. Gözlerini kımıldatan, ağzından kelimeleri çıkaran ve mimiklerini oynatan bilinçtir bizim yasını tuttuğumuz. Boyu posu, göz rengi, saç rengi için değil, o insanın ağzından çıkan sözcükleri, gözlerinde beliren ışığı kaybettiğimiz için üzülürüz. Fakat ne oluyor da benim aklıma sesi, yüzü, göz rengi geliyor o insanın? Madem insanı insan yapan bilincidir, neden bu somut şeylerden bağımsız düşünemiyorum o insanı, o yas anında. Ölüm işte burada benim düşündüğümden farklı bir hal alıyor. Ben bütün sevdiklerimi ve kendimi bu tatsız ölüm kavramının içinde düşünürken mermer gibi sağlam bir cildi bana armağan edecek ve kendi bedenimde ebedi bir yaşamı bana sunacak kurgusal bir teknolojiyi belki de son derece çocukça bir şekilde hayal ediyormuşum. Fakat şu an bu çocukça hayalden uyanmış vaziyetteyim. Bir bellek sayesinde insanın bilincinin kaydedildiği bir dünyaya uyanmış gibiyim daha ziyade. Hani şu fizikselden öte olan, aslında yasını tuttuğumuz şey olması gereken bilinç. Anlatmak istediklerimi nihayete erdirmeye yaklaşmışken yanlış anlaşılmak istemem, iğneleme amacım yok kimseyi. Ölmüş bir bilincin yasını tutmuyoruz diye kızmıyorum insanlara. Söz konusu olan bir insan olunca onun bir tasvirinin gözümüzde canlanmasından daha doğal bir şey olmasa gerek. O insanın hayalini kurarken tutunabileceğimiz tek somut şey o bilindik özellikler çünkü. Fakat yüzlerin, seslerin ve gözlerde beliren o parıltının hiçbir anlamı olmadığı bir dünya görmek de ürpertmiyor değil beni. Düşünmeden edemiyorum: insanın ne kadarı düşünceleridir, yaşadıklarıdır, hissettikleridir; ne kadarı içinde bulunduğu bedendir? Bunun cevabını tam olarak veremiyorum kendime, veremediğim için de biraz kızmıyor değilim. Fakat sanırım ne sevdiğim bir insanın düşüncelerinden, biriktirdiği anılardan ve kişiliğinden vazgeçebilirim ne de yüzünde beliren o gülümsemeden, gözlerindeki yansımamdan. Vazgeçemem sanırım ne bir insanın teninden ne de aklının keskinliğinden. Yani ölümün artık mesele olmaması için bir bellekten fazlası gerek zannediyorum bana. Çünkü benim için insan olmak ne sadece bilinciyle alakalıdır ne de bedeniyle. Çelikten, soğuk bir belleği ölümsüzlük addedemiyorum ben. Yani benim için ne bilinçsiz bir bedendir insan ne de bedensiz bir bilinç. Bir bütün olarak var olur insan, ayrılmaz bir bütündür belki de bilinç, beden ve insan. Serbest 1 HANGİMİZ DAHA ZENGİN? Havva ve Âdem’den bu yana insanlar sürekli çoğalmış, çoğaldıkça topluluklar oluşturmuş ve bu topluluklar içerisinde sahip oldukları mala göre zengin veya fakir olarak sınıflandırılmışlardır. Peki, zenginlik ve fakirliğin sadece maddi güce göre sınıflandırılması ne kadar doğru olmuştur? Kim kime göre, neye göre zengindir? Alt komşumuza göre bir ev ve arabaya sahip olan, iyi bir geliri olan insanlar zenginmiş. Eğer bu görüş kabul edilirse, hiç mal varlığı olmayan fakat gönlü zengin olanları hangi kategoriye koyacağız? Fakir ama gururlu mu diyeceğiz, yoksa doğruca, o fakir, onun gönlünden bize ne mi? Bana göre zengin insan Afrika’nın çok fakir bir ülkesi olan Nijer’de yaşayan, her gün 1 litre suya ulaşabilmek için 15 kilometre yolu yalın ayak gidip gelen ve gerektiğinde bu suyu komşusuyla paylaşan insandır. Ben bu insanı keşfedene kadar aynı alt komşumuz gibi düşünürdüm. Fakat gerçek dünya bana göz kırpıp bu duruma şahit olmamı sağladığında işler değişti. Dört yıl önce Afrika’nın susuzluğu ile ilgili bir belgesel izlediğimde bu duruma seyirci kalamayacağımı fark ettim. Çünkü o insanlardan tek farkım farklı bir coğrafyada doğmuş olmamdı. Bu vesileyle okulumda arkadaşlarımla birlikte başlattığım yardım kampanyası sonucunda hayat, Afrika’daki bir köy dolusu insanın yüzüne gülmüş oldu. O zamanın parasıyla topladığımız on bir bin dolar, bir su kuyusu açmak hatta su kuyusu yanında bir köy dolusu aileye erzak dağıtabilmek için yeterliydi. Kampanyamız sadece para toplamakla sınırlı kalmadı ve ben dâhil beş arkadaşımla bu kampanyayı bir geziye dönüştürerek bu fakirliğe bizzat şahit olmak istedik. 1 Gittik ve gördük… Giyecek ikinci kıyafetleri olmayan, yiyecek ikinci bir yemek seçenekleri olmayan, okumak için bir barakada öğretmenlerinin kuma yazdıklarını okumaya çalışan insanların yaşamlarına şahit olduk. Bir erkek çocuğunun eline oyuncak bebek verdiğimizde bunun kız oyuncağı olmasına aldırmadan hayatında ilk defa BİR EŞYAYA sahip olmaktan dolayı yaşadığı mutluluğu onun gözlerinden okuduk. Yeri kumdan, sadece 5 metrekare bir odada sekiz kişinin nasıl yaşayabileceğine tanıklık ettik. Ve en önemlisi “SU” olmadan nasıl yaşandığını gördük. Sözde, bir insanın sağlıklı bir şekilde yaşamını sürdürebilmesi için günümüzde doktorların önerisi her gün en az 2,5 litre su içilmesi iken, bu insanların günde sadece 1 litre suya sahip olabilmek için ne eziyetler çektiklerini hayretler içinde öğrendik. Bütün bu zorluklara rağmen gittiğimiz her yerde şahit olduğumuz başka bir husus daha oldu; “ GÜLÜMSEME”. Afrika halkının, ne şartlarda yaşarlarsa yaşasınlar, yüzlerinden gülümsemenin hiç eksik olmaması bana asıl zenginlik kavramının anlamını sorgulattı. Ayrıca bu insanların hiçbir şeye sahip olmamalarına rağmen ellerinde her ne varsa hiç tereddüt etmeden paylaştıklarını an ve an gözlemledik. Bu durumda siz olsanız hiçbir zorlukta gülümsemesini yüzünden eksik etmeden vicdanının sesini dinleyerek insanca yaşayan, hiçbir maddi güce sahip olmayan bir Afrikalıya mı zengin dersiniz; yoksa son model bir arabası olan, fiyakalı giyimli, boğazda lüks bir dairede oturan, sahip olduklarının farkına varamayıp şükretmekten uzak beyefendiye mi? Şimdi durup düşünmek lazım; bu kadar varlık içerisinde yokluğu yaşamamız neden? Onlarca kıyafetimizin içinden bir tane giyecek bir şey bulamadığımızda yaşadığımız 2 mutsuzluk, bu insanlık dramını görmezden geldiğimizde yaşadığımızdan büyük ise insanın kendine bir dönüp bakması ve öz eleştirisini yapması lazım. Çünkü yaşamanın anlamını kaybetmiş, insani duygulardan yoksun, şükretmesini bilmeyen bir insanın sahip olduğu maddi gücü onu zengin kılamaz. Ancak bu güce sahip insanın vicdanının sesini dinleyerek yaşaması ona bu maddi değerleri anlamlı kılabilir. Ben bizzat gittim ve hiçbir maddi güce sahip olunmadan, hayatlarını tamamen hiçlikle sürdüren insanların bizlerden çok daha vicdanlı olduklarını ve insani duygularını kaybetmeden yaşadıklarını gördüm. Her an yaşadıkları hiçlik için bile şükretmelerinin yüceliğini tattım. Bu insanları gördükten sonra bu kadar varlık içerisinde yüzüme yalandan da olsa takamadığım gülümseme için büyük bir suçluluk duydum. Bu deneyimi iki kelime ile tanımlamak istersem eğer “ hayat değiştiren” olarak tanımlarım. Artık yemek seçmiyorum. Hiçbir insanı tanımadan yargılamıyor ve vicdanımın sesini asla lüks eşyalarımla bastırmıyorum. Paylaşmayı biliyor ve hiçbir maddi değerin bir insanın kalbinden daha önemli olduğunu düşünmüyorum. Su içmenin değerini çok daha iyi anlıyor, giyecek ikinci bir kıyafetim olduğu için bir kez daha Allah’a şükrediyorum. ELİF ALTAŞ 3 Yağmur ÇANACIK SÖZÜN BİTTİĞİ YER Yaşamak... Önceden daha mı farklıydı? Yoksa bize sunulanlar sadece biçim değiştirmiş halde yeniden önümüze mi getiriliyordu? Hayatı devam ettirebilmek için insanlar çırpınıyordu önceden, şimdi de böyle. Tek bildiğim şey bu. Hayat acımasız tarafını gösteriyor çoğu zaman. Acınası insanlar çıkıyor ortaya. Ezilen halk... Duyarlılık artıyor. Ya da artıyor mu gerçekten? Bu konu üzerinde düşünmemi sağladı Lefty'i Beklerken oyunu. Şu anda yaşanan olayların başlangıcıydı aslında orada yaşananlar. Hayatımız bir pamuk ipliğine bağlı çoğu zaman. Hayatta kalabilmek için yaşıyor insan. Mücadele ederek... Arada korkaklar çıkmıyor mu? Elbette ki çıkıyor. Bu insanlar genelde yüksek makama bağlı, tıpkı Lefty'i Beklerken'de karşımıza çıkan yozlaşmış sendika lideri gibi. Halkı bir karınca ile aynı kefeye koyan, hor gören insanlar... Elindeki gücün farkında olup koltuk sevdası yaşayan insanlardan bahsediyorum. Bu insanların altında ezilenler de korkak olmaktan öteye geçemiyor ne yazık ki. Toplumsal yapıyı etkileyen faktörler bunlar bir bakıma. Sırf korkak olup yaşadığı eziyetli yaşama bir şey diyemeyen insanlar, eşlerinden boşandılar, çocuklarının yüzünü göremediler. Hiçbir zaman mükemmel yaşam standartlarına ulaşamayacaklarını biliyorlardı çünkü. En azından onlara şans tanıdılar ama nereye kadar? Hayatımızın akışında hiçbir şey değişmediğini çıkarıyorum. Farklı zaman, farklı insanlar, aynı olay. Hayatımızı bir korkak gibi değil de sesimizi çıkaracak bir insan arıyoruz. Bizi bu durumdan kurtaracak olan bir varlık. Küçükken elbetteki bu kişi anneydi. Anneler kurtarıcıydı çocuklarının gözünde. Büyüdük ve daha farklı insanlar aramaya başladık. Annemizin gücünün yetmeyeceği zamanlarda arkamızda duracak bir insan bulmaya çalıştık Lefty gibi. Lefty'i bekler gibi bekledik biz de içinde bulunduğumuz o kaostan kurtulmak için. Adaletin yerini bulması için bir dayanak, bir insan bize güç vermiyor muydu hakikaten? Bizim yerimize o sesini çıkarsın, yeter diyorduk. Bencillik ve korkaklık benliğimize nüfuz etmişti çünkü. Doğruyu yanlıştan ayırt etsek bile söylemek en zoruydu her zaman. Güçlü olanın arkasına sığınıyorduk haklarımızı koruyup kollasın diye. o kişi zamanında gelmezse ne olacak peki? Beklenmedik bir anda başına bir şey gelme olasılığını düşünüyor muyuz hiç? Yani, kısacası ya iş işten geçerse, o zaman bu görev kime kalacak? Elbette ki bize. O zaman anlayacağız gücün aslında kendi içimizde olduğunu. İnsan, hakları konusunda ancak kendisi bir şeyleri değiştirebilir. Güçlerini birleştirerek... Elbette ki güçleri birleştirmeyi önlecek birtakım faktörler olacak, tıpkı sendikaya bağlı, sendika yöneticisini ve yardımcılarını koruyan güvenlikler gibi. Bu benzetme kısmı tabii. Hayatımızda da böyle insanlar yok mu? Arkanızdan kuyunuzu kazmaya çalışan... Ya da sizi şiddet yöntemiyle sindirmeye çalışan... Bir yerde korkaklaştırmaya çalışıyor çünkü onlar da. Korkaklaştırıp hiçbir şekilde oluşan düzeni bozmamanızı istiyorlar. Onlar için iyi, sizin için kötü bir duruma boynunuzu eğmenizi istiyorlar. Çoğu insan siniyor, köşesine çekiliyor bu olaylardan nasibini almamak için. Konuşanlar, hakkını arayanlarsa kötü muameleye maruz kalıyor, sürülüyor, istenmeyen insan ilan ediliyor. Güçler birleşmesi gerekirken, insanlar kutuplaştırılıyor. İstenmeyen insanın yanında olanlar ve karşısında olanlar... Bu düzen her zaman böyle devam etti. Lefty'i Beklerken'deki 1930ların Amerikasında da böyleydi, günümüzde de böyle maalesef. Teknolojinin yaygınlaşması duyar seviyemizi çok fazla etkilemiyor ne yazık ki. Televizyonda duyduğumuz haberlere en fazla bir hafta üzülmüyor muyuz? En fazla bir hafta sesimiz çıkmıyor mu sokaklarda? Sonra mı? Sonra susturuluyoruz. Duyarsızlaşmaya başlıyoruz. Olmaması gereken her şey artık olağan geliyor. Sözün bittiği yer dedikleri bu olsa gerek. Bunu söylemem işe yarar mı bilmiyorum ama bu düzene bir dur demenin vakti gelmedi mi? Öyle birilerini beklemek değil çözüm. Asıl çözüm insanın benliğinde. Bunu anlamanın vakti gelmedi mi gerçekten? Kaynakça - Odets,C., Lefty'i Beklerken, (1935) Mine Demir 21502815 İkinci Bir Tür Olarak Kadın Yaşadığım coğrafyanın korkunç yüzü her geçen gün daha da belli ediyor kendini. Doğan her yeni günle birlikte insanların üzerinde baskı kurabilmek ve birilerini öteki yapmak için yeni nedenler türetiliyor. Türetilen nedenler farkına varmadan yakınım dediğim insanlarla arama buzdan duvarlar örmekle meşhur. Kimse farkında değil belki ama böyle böyle yaşadığımız hayat ziyan ediliyor. İçine doğduğum bu coğrafyanın insanı, kendi toprağından olan insanı inancına, düşünce istemine göre sınıflandırmakla kalmayıp çoğu zaman haddini aşıyor ve toplumsal normları dahi bireyin cinsiyetine göre şekillendirmeye başlıyor. Bütün bu bahsettiklerimden de anlaşıldığı üzere toplumsal cinsiyet meselesine eğilmek istiyorum. Zira seksizim, diğer adıyla cinsiyetçilik, hayatımın her alanında karşıma çıkıp bana yersiz tokatlar atıyor. Bu tokatlarla birlikte ‘Yapamazsın’ diyor, ‘kahkaha atamazsın’ diyor, ‘hamileysen dolaşamazsın öyle ortalıkta’ diyor. Konuşuyor da konuşuyor.Üstelik bununla da kalmayıp sürekli yargılıyor. Bana sınırlar çiziyor, yasaklar getiriyor. Eğer ki şeklim, çizilene uymazsa da tehdit ediliyorum, aşağılanıp hakarete uğruyorum, tacize uğruyorum. Yalan mı? Mesela kadınsam ve sokağa çıkıyorsam çirkin bakışlara maruz kalabilirim ya da şort giydiğim için adamın tekinden bir tekme yiyebilirim bu ülkede. Kimse de bu ve bunun gibi yüzlerce örnek yaşanırken ses çıkarmaz. İnsanın düştüğü durumlara bakar mısınız? Şok edici değil mi? Onlar değil miydi aklı, fikri, beyni olan üstün canlılar? Sahi onlar değil miydi özgürlükten, saygıdan, farklılıklardan, hoşgörüden dem vuranlar? O insanlar değil miydi insanlıktan bahsedenler? Ki benim şu an eğildiğim nokta herhangi bir saygıya, hoşgörüye ihtiyaç duyacak bir özellikle ilgili değil. Kimse kadın olduğum için bana pozitif ya da negatif ayrım uygulamamalı. Derdim cinsiyetim ile beraber rahat bir yaşam sürdürebilmek, hakkım olan şartlara erişebilmek. Beni bu konuda fazla radikal, sabit fikirli bulanlarla konuştuğumda öncelikle bu meseleleri abarttığımdan ardından da kamu düzenini sağlayan yasalardan bahsediyorlar. Esasen haklarımı koruyan,eşitliğimi gözeten yüzlerce kanunun olduğunun ben de farkındayım. Fakat varlığını bildiğim bu kanunların hiçbiri sokakta değil. Ne yazık ki tamamı hak hukuk tanımaz hukukçuların raflarında. Evlatlarını cinsiyetine göre ayıran anne ve babaların zihniyetinin hüküm sürdüğü, işverenlerin değerlendirme ölçütlerinde kalifiye olmanın cinsiyetten sonra geldiği bir ortamda yaşadığım müddetçe daha çok rahatsızlık duyacağım ve daha çok laf işiteceğim. Hâl böyleyken ben de inatla bu karanlık zihniyete, çirkin ayrıma karşı duracağım. Elimin hamuru ile konuşmaya devam edeceğim. Sanki kadın ikinci bir türmüşçesine onun taleplerini,zevklerini,düşüncelerini yok sayan bir zihniyet var. Daha önce de değindiğim gibi ne yazık ki söz konusu zihniyet her an her yerde karşımıza çıkabiliyor. Bu kadar konuştuktan sonra düşüncelerimi temellendirmek için günlük hayatta karşılaştığımız ancak alışkanlıktan olsa gerek bir türlü yadırgamadığımız bir detaydan söz etmek istiyorum. Tüketim dünyasınındaki temaların sürekli erkekler üzerine çalıştığını, kadının ise öylesine bir rolü olduğunu görmek çok zor olmasa gerek. Bu noktada çarpıcı bir bakış açısını tanımak adına Chuck Palahniuk’un Bir Haz Markası isimli eseri önem teşkil ediyor. Açıkcası tüketim dünyasının kadına karşı yaklaşımı beni şaşırtıyor. Tüm bunlar, cinsiyet kaynaklı sıkıntılar, beni günlük hayatımda sıkıştırıyor. Dünyanın en dar hâlinde yaşamımı sürdürdüğüm hissine sürüklüyor. Belki ben kadınların yaşam şartları, kadın hakları konusunda ciddi bir hassasiyete sahip olduğumdan bu kadar ısrarcıyım. Okuduklarımda, tanık olduklarımda sürekli aynı açıdan yorum yapıp tepki veriyorum. Beni buna iten faktör, inandığım değerlerin gerekliliğinden hiç kuşku duymamam. Bu düzen değişmeli,değişmek zorunda. Bu şekilde hayatımızı sürdüremeyiz. Kaynakça Chuck Palahniuk, Bir Haz Markası,Ayrıntı Yayınları,İstanbul,2015. BAKIŞ AÇISI DEDİKLERİ- TUANA TERKİN Nuri Bilge Ceylan,Beyoğlu’nda Tramvaylar,İstanbul,2004. Ankara’nın ara sokaklarında arkadaşlarımla yaptığım bir akşam yürüyüşü sonunda attım adımımı Cermodern’e ve Nuri Bilge Ceylan’ın Panoramik Bakış adlı sergisinde bir gezintiye çıktım. Önce karlı bir Beyoğlu manzarası karşıladı beni girişte, yöneldim o tarafa doğru. Fotoğraf hoş gözükmüştü gözüme çünkü çekimi, baskısı ve açısı çok güzeldi. Fotoğrafa biraz baktıktan sonra ismi çarptı gözüme: Beyoğlu’nda Tramvaylar. ‘’Ne kadar da net bir isim.’’ dedim kendi kendime, ‘’Ne kadar da yaratıcı(!)’’ diyerek dalga geçtim üstüne üstlük. Anlamakta ve fotoğraflarla aralarında bağlantı kurmakta zorlanacağım isimler bekliyordum, belki de biraz hayal kırıklığına uğramıştım. Fotoğrafın önünden ayrıldım ve diğer fotoğraflara bakmaya başladım. Hepsinin ismi de ilk fotoğrafınki gibiydi: Bisiklet Süren Çocuklar, Anne ve Kızları, Banliyö Treni... Ve yavaş yavaş anlamaya başladım, Nuri Bilge Ceylan’ın fotoğraflarına neden böyle isimler verdiğini. Nuri Bilge Ceylan,Bisiklet Süren Çocuklar,Midyat,2004. Çok güzel yapılmış tablolara bakan insanların ağzından ‘’Adeta fotoğraf gibi, ne kadar da ustaca!’’ gibi cümleler duyarsınız. O kadar net ve gerçek duruyordur ki o tablolar, insanlar onların birer resim olduğuna inanamazlar. Ben, Nuri Bilge Ceylan’ın fotoğraf sergisini gezerken ise dudaklarımdan ‘’ Bu fotoğraflar sanki fotoğraf değiller, adeta birer tablolar.’’ cümlesi döküldü ve şaşırdım: Güzel resimlere ‘’Fotoğraf gibi.’’ , güzel fotoğraflara da ‘’Resim gibi.’’ dememiz ne kadar da şaşırtıcıydı. Biraz bu konunun üstünde düşünününce, kendi içimde mantıklı bir açıklama getirebildim bu sihre. O fotoğraflar birer resim gibi gözüküyorlardı çünkü Ceylan, fotoğraflarında neyin, nasıl görünmesini istediğine karar verip onları bir ressam edasıyla işlemişti bana göre. Tıpkı bir ressamın yaptığı gibi arkaplanını belirlemiş, hangi öğelerin ön planda olması gerektiğine karar vermiş, ondan sonra basmıştı deklanşörüne. Peki Nuri Bilge Ceylan’ın, fotoğraflarında görmemizi istediği şey neydi, neydi bizim gözden kaçırdığımız ? Ülkemizde, şehrimizde, yaşadığımız mahallede, her gün geçtiğimiz sokaklarda belki de tam yanıbaşımızda; kim bilir ne vahim üzüntüler, ne büyük sevinçler, ne derin hayal kırıklıkları yaşanıyor, hangi dünyalar alt üst olup yeniden kuruluyor her gün. Biz ise bunların farkında bile olmadan yanlarından geçip gidiyoruz yahut onları görsek bile bakış açımız bir şeyleri ortaya çıkarmak için yeterli olmuyor. Onlar bize bakıyor, anlaşılmayı ve en önemlisi anlatmayı bekleyerek; biz ise onlara bakıyoruz onları yanlış hikayelerin karakteri yapmaya çalışan gözlerle. İşte Nuri Bilge Ceylan, çektiği fotoğraflarla bu döngüye bir son vermeye kararlı. Fotoğraflarında ön plana getiriyor; hikayesini kendisinin anlatması istediği insanları, sahneyi onlara bırakıyor. Onlar da, kendi dünyaları arka planda, başlıyorlar anlatmaya özgürce. Bakışlarıyla canımızı acıtıyorlar bazen. Bazen içimizi umutla dolduruyor o küçük çocukların gülümsemeleri. Hayret ediyorsun bir başka fotoğrafta ‘’Nasıl hayatta kalır bu insanlar bu yerlerde?’’. Onlar da cevap veriyorlar sana : ‘’Yüzümüzdeki çizgilere bak.’’ diyorlar ‘’Onlar tam da bu yüzden oradalar.’’ Fotoğraflarına verdiği isimlerin neden öylesine basit olduğunu siz de anlayabiliyor musunuz şimdi? Çünkü artık onların yerine başkalarının konuşmasını istemiyor Ceylan, en ufak bir önyargı bile oluşturmaktan kaçınıyor. Bizi ve fotoğraflardaki yüzleri başbaşa bırakıyor, fotoğraf makinesini de alıp usulca uzaklaşıyor yanımızdan. Aynı toprakları paylaşmamıza rağmen, ruhen ve zihnen çok uzak kaldığımız insanlarla, fotoğraf yoluyla bir bağlantı kurmamızı sağlayan Ceylan; muazzam kalitedeki manzara fotoğraflarıyla ise bize adeta bir görsel şölen yaşatıyor. Gerçekten insanın ufkunu açan ve zevk veren bir sergi olduğunu düşündüğüm Panoramik Bakış’a, bir akşamüstünüzü ayırmanızı samimiyetle tavsiye ediyorum. Kamerasından tanıdığımız Nuri Bilge Ceylan’ı, bir de fotoğraf makinesiyle görün, eminim ki pişman olmayacaksınız. Virginia Woolf ve Özgürlüğün İntiharı Modern İngiliz edebiyatının ana temsilcilerinden Woolf, ‘bilinç akışı’ tekniği ve onu kullanış biçimleriyle kendisini oldukça belli eden, yeri geldiğinde sürrealist yeri geldiğinde feminist söylemler içeren üslubu ile oldukça ‘avant-­‐garde’ bir yazın içeriğine sahiptir. “ -­‐ İyi geceler, iyi geceler. Bu tarafa mı gidiyorsunuz? -­‐ Hayır, ne yazık ki şu tarafa. ” (Woolf, s. 33) Woolf’un bu aykırı tarzı kadın’ın toplumdaki yerini bir üst basamağa çıkarma çabasından ibarettir. O yüzden kendisi bir ‘öncü’dür. Edebî anlayışında saygı duyulacak pek çok özelliği olmasına rağmen, eleştirilecek yanı da bir o kadar fazladır. Babasının kütüphanesinde kendini bolca geliştirme fırsatı bulan Woolf, Viktorya tarzı yaşamaya karşı çıkma denemeleriyle ünlüdür. Pazartesi ya da Salı, oldukça okuması zor bir kitap bunun kısmen çevreyi anlatış biçimindeki ‘kopuk gözüken’ üslübundan kaynaklandığını düşünüyorum. Bu kopukluğu bağlamak bazen yüzlerce sayfa felsefe ve psikoloji kitaplarıyla olsa da bazen ancak deneyim yolu ile anlaşılabilir. Bu yüzden Woolf’un eserlerinin her zaman gölgede kalan bir yanı olacak. “Hakikati istemek, onu beklemek, bıkmadan usanmadan kelime kelime damıtarak sonsuza dek istemek – soldan bir çığlık da sağanç Tekerlekler aynı yönlere vurmuş Otobüsler karışık bir halde kümelenmiş – sonsuza dek istemek.” (Woolf, s. 10) Karakterlerinin umutlarını, acılarını bilinçdışının akışı ile anlatması, belki de doğal ve yapmacıklıktan uzak bir yöntem olsa da okuyucuda duygu uyandırmayı da bir o kadar güçleştirmektedir. En azından genel geçer bir duygu uyandırmayı zorlaştırır. Edebiyatı şiire yaklaştıran bir yazı tarzında genel bir duygudan ne kadar söz edilebilir, bilemiyorum. Ancak bu durumun oldukça yenilikçi ve özgün olduğu ortada. Böyle bir düşünce sisteminin bir tek noktada yoğunlaşmış hâlini gözümde canlandırdığımda müthiş bir edebi eser canlanıyor zihnimde. 1 “Duvardaki lekeyi galiba ilk defa bu yılın Ocak ayı ortalarında fark ettim. Bir tarihi kesinleştirmek için insanın o an gördüklerini hatırlaması gerekir. Onun için şu an ateşi; sarı ışığın kitabımın sayfaları üzerindeki durağan yansısını; şöminenin üstündeki yuvarlak cam kasedeki üç krizantemi düşünüyorum.” (Woolf, s. 43) Bu şekilde bir bilinç akışında zincirlerden veya kısıtlamalardan söz etmek mümkün müdür? Kesinlikle hayır. Hatta Woolf bu özgürlüğünü kişisel yaşamında da belli eder. Homoseksüel eğilimleri olan ve feministlerin baş ucu kitabına da sahiptir kendisi. Özgürdür. Özgür bir evlilik yaşar. Gerçekliğe mahkûm bir bilincin özgürce akmasına izin verir. Bu sayede bir o kadar gerçeğe, hakikat’a ulaşmaya yaklaşır. Hatta ulaştığı da söylenebilir. Varıp ulaştığı tek hakikat, ‘intihar’ gerçeğidir. “Evet, mevsim kıştı büyük olasılıkla, çaylarımızı yeni bitirmiştik, çünkü duvardaki lekeyi ilk gördüğümde sigara içiyordum. Dumanların içinden bakmıştım.” ( Pazartesi ya da Salı; Duvardaki Leke, sayfa 43) Yaşadığı dönemdeki psikanalitik kuramın doğuşu birçok yönden yazım tarzını etkilemiş gözüküyor. Bireyselliğin, savaşların ve buhranların içerisindeki 20. Yüzyıl insanını resmeden diğer sanatçılardan farkı, bu felâketlerin içerisindeki ‘kadını’ anlatma çabasıdır. Muhakkak bu kadını anlatması rasyonel ve bağlantılı bir şekilde olamaz. Tutarsızlıkların içerisinde kendi ile mücadele etmekle uğraşan Woolf’un bu yönünü kitaplarına yansıttığını söyleyebilirim. “ Tabii ya, duvardaki leke! Salyangozmuş.” (Woolf, s.52) İlerde ise kafasındaki bu histerik seslere dayanamayan Woolf kocasına bir mektup yazar ve kendini nehirde boğarak intihar eder. “İntihar fikri olmasa, kendimi çoktan öldürmüş olurdum.” (Cioran, s. 13) Kaynakça Cioran, Emil Michel, Burukluk, Metis Yayıncılık, ISBN : 9789753420389 Sencer Umut Balkan 21401911 2 Başka Bir Evrene Anahtar Ruhsuzluk, insanoğlunun son zamanlardaki en büyük sorunu. Fiziksel olarak yaşıyoruz ancak fiziksel hayatımızı renklendiren, her birimizi farklı kılan ruhumuz yaşıyor mu düşünmek lazım bence. Hayao Miyazaki, ruhsal ve derin konularda animasyonlar çeken bir yönetmen. Tüm filmlerinde yaptığı gibi Ruhların Kaçışı filminde de ruhsal olaylara ve konulara harika bir hikâye ile değinmiş. Gençler olarak ruhlarımızı kapatmış, onları kullanmaz hâldeyiz bugün. Sadece harcamaya, teknolojik aletlere, oradan buraya koşuşturmaya bağımlı bir hayat yaşıyoruz. İç dinginlik, iç denge ne bilmeden ölüp gideceğiz belki de. Ruhlar dünyasına adım atmaya karar verdiğimizde başlayacak her şey. O zaman öğrenmeye başlayacağız nasıl daha özgür olabiliriz, daha inançlı, kendimizden emin olabiliriz. Gerçek rahatlama ve sakinliği öğrenmenin yolu ruhumuzu dinlendirmektir. Ruhsuz olduğumuz kadar saygısız bir nesil olarak da yetişiyoruz şu anda. Büyüklerimize saygı duymayan, inatçı insanlara dönüşüyoruz. Chihiro da saygısız, inatçı bir gençken ruhlar dünyasında öğrendi tüm bunların aslında yanlış olduğunu. Biz onun kadar şanslı değiliz belki bir anda kendimizi bu dünyanın içinde bulacak kadar. Deneyebiliriz ama o dünyanın bir parçası olmayı, aynı anda iki dünyada birden yaşamayı. Öğrenirsek de hayatımızın bir anda harika bir hâl alacağından eminim. Birbirimize saygısız olduğumuz kadar çevreye de saygısız ve kötü davranıyoruz şu anda. " Tüketim Çağı " olarak görüyorum bugün yaşadağımız çağı. Geleceğimizi, yeni nesilleri düşünmeden harcıyoruz ne varsa bu dünyada. Kirliliğin her türlüsü var ne yazık ki. Akarsularımız, denizlerimiz, göllerimiz, havamız iğrenç bir pislik içinde. Bütün ormanlar, yeşillikler kesiliyor beton yığınları yapmak için. Bu beton yığınları bizi ruhsal dünyamızdan ayıran ilk şey aslında. Kendimiz doğadan soyutlamak yaptığımız en büyük hataydı bence. 10 yaşındaki Chihiro'nun yarısı kadar olsak, bütün akarsu ruhlarını temizleriz, dünyamız o kadar güzel bir yere dönüşür ki. Belki bu akarsu ruhları bize sihirli bir kek bile verebilir teşekkür ettikleri için. Ancak maalesef her gün daha da kötüye gidiyoruz ve geleceğimize bir hiç bırakacağız. Sadece gençleri suçlamamak lazım bu konuda. Yetişkinler de bir o kadar saygısız çevreye ve insanlara karşı. Yetişkinler böyle olunca, çocukları da aynı yoldan devam ediyor. Çocuklarını dışarı çıkarmayan, çocuklarını evde teknolojik aletlere bağlı yaşatan ebeveynler tıpkı oğlu Bou'yu odasından çıkarmayan Yubaba gibi. Bu bebekler büyüyor ama bebek olarak kalmaya devam ediyorlar aslında. Fiziksel olarak büyüyen ama ruhsal olarak küçücük kalan bebekler... Hepimizin içinde var bir ruh ama "No Face" gibi kocaman bir siyah, küçücük bir beyaz kalmışız hepimiz. Kusabilsek bütün açgözlülüğümüzü keşke onun gibi ya da Chihiro gibi olsak da bize verilen bir avuç dolusu parayı kabul etmemeyi, açgözlü olmamayı öğrenebilsek keşke. Hem kendimizi, hem de dünyamızı kurtarabiliriz bu şekilde. Filme tamamen başka bir bakış açısından bakarsak, Kamaji'nin çalışan küçük siyah yaratıkları, emirler altında ezilen işçilerimizdir aslında. Özgür bir davranış sergilemeye izinleri olmayan insanlarımızdır onlar. Ruhsal dünyalarından çok fiziksel dünyaları bozulmuştur bu insanların. Hem fiziksel hem de ruhsal dünyaları yok olmuş insanların kurtarılması gerekli en başta. Bu insanların bilinçlendirilmesi imkansız gibi görülse de mümkün olduğunu düşünüyorum. Tüm bunları özetlemek gerekirse ruhsuz bir şekilde yaşamamak, iki dünyada birden yaşamak, çevreye ve etrafımıza saygılı, başkalarına tüm bu konularda yardım edebilen bir birey olmak tamamen bizim elimizde. Ruhların Kaçışı, inanılmaz derinliğiyle tüm bunları ve başka birçok olayı harika anlatan bir sanat eseridir. Eğer siz de eskiden on yaşında olan ya da on yaşına geri dönecek biriyseniz bu filmi kesinlikle izleyin derim! Can Bayraktar KESKİN SAYFALAR / DORUK ÖNER Sanki bir kitap değil okuduğum. Beni sınıyor, sorguluyor. Kendimi de sorgulatıyor bana. Sadece kitap ve ben, gerisi önemsiz… Tek odağım kitap. Ben onu değil de o beni okuyor. Her detayımı kaçırmadan bulup ortaya çıkarıyor. Savunmasız hissediyorum kendimi. Düşüncelerim benden habersiz dökülüyor resmen ortalığa. Düşüncelerim etrafa saçıldıkça daha da odaklanıyorum kitaba. Ben ona odaklandıkça onun da bana daha fazla odaklandığını hissedebiliyorum. O bana daha fazla odaklandıkça da daha derinlere iniyor. En derinlerdeki düşüncelerimi bile rahatlıkla çıkarıp suratıma vurabiliyor. Benimse elim kolum bağlı... Beni sorgulamasını izliyorum. Benliğimi, varoluşumu, hayatımdaki değerlerimi, hayat yolundaki her bir adımımı, çabalarımı, gelecekteki ölümümü... Bu kadar sorgu altında dayanamıyorum. Kendinle yüzleşmek çok ağır geliyor artık. Ne kitabın ne de benim sorularım bitiyor. Soru üstüne soru... Benliğim yoruluyor. Kitap da sorgulamaktan yorulmuşçasına elimden düşüyor. Ara veriyorum okumaya. Kitap da ben de dinleniyoruz biraz. Belki daha az yorgunum peki ama ya sorular? Onları cevaplayacak kadar kendime gelmiş olabilirim ama onları yanıtlayacak kadar hazır mıyım? Kendimi o kadar iyi tanıyor muyum? Hiç zannetmiyorum. Kendi sorularımı bir yana bırakıp kitaba yöneliyorum. Onun sorularına kafa yormaya başlıyorum. O kadar fazla öykü var ki incecik bir kitaba göre. Kaç tane? On beş? Belki de daha fazla. Her öykü, öykülerdeki her bir karakter farklı bir beni sorgulamak için dimdik, hazır olda bekliyor. Benim ise onların karşısında boynum bükük. Bir öyküye başlıyorum. Oradan bir soru. Bir bakıyorum, çevremdeki insanların bakış açılarını görüyorum, empati kurmaya çalışıyorum. Kendi benliğimi bırakıp onların benliğine teslim ediyorum kendimi. Beni bir de başkalarının gözünden görüyorum. Sonra kendime geliyorum ve başka bir öyküye geçiyorum. Bir karakter çıkıyor karşıma. Sorular sormaya başlıyor. Her baktığımı görebiliyor muyum? Her gördüğümü anlamlandırabiliyor muyum? Peki ya hayatın doğruları, onlar gerçek yüzlerini gösteriyor mu, yoksa doğru diye görmeye çalıştığım şeyler yalnızca beni yanılgıya iten birer yansıması mı hayal gücümün, hayatıma? Belki cevaplayabiliyorum, belki cevaplayamıyorum. Doğru mu yanlış mı bilmiyorum cevaplarım. Doğru ve yanlış cevap diye bir ayrım var mı onu bile bilmiyorum. Öyküyle beraber cevaplarımı da bir kenara bırakıp yoluma devam ediyorum. Bir sonraki öyküde çabalarım, uğruna gece gündüz uğraştığım hayallerim geliyor gözümün önüne. Gerçekten hayallerim bunlar mıydı? Yoksa sadece kendimi memnun hissetmek için koyduğum hedefler miydi onlar? Bu kadar çaba sarf ettim, ulaşabildim mi peki hedeflerime? Ulaşabildiysem niye hâlâ buradayım? Dünya sadece insanların hayallerine ulaşmak için geldiği bir yer değil mi? Ulaşamadıysam bu kadar çaba niyeydi? Bu kadar soru içerisinde birden boşluğa düşüyorum. Bu ana kadar bir şeye ulaşamamış gibi hissediyorum kendimi ve bir ümitsizlik kaplıyor içimi. Kitaba devam etme şevkim de kırılıyor biraz. Bu noktadan sonra karşılaşabileceklerim korkutuyor beni. Kısa ve keskin öyküler, anlık yaşadığım yoğun duygular canımı acıtıyor. Biraz rahatlamış hissedip devam ediyorum öykülere. Biraz sonra, belki de bir insanın kişiliğinin en önemli parçası, vicdanım beliriyor karşımda. Ne zaman sorgulayacağını düşünüyorum ve korkuyorum. Sanki suratıma sert bir darbe alacağım ama beni korkutan alacağım darbe değil darbeyi ne zaman alacağım sorusu. Ama düşündüğüm olmuyor. Bir darbe de vicdanımdan almıyorum. Ya vicdanım beklerken hissettiğim korkuyu yeterli buluyor ya da o kadar duyarsızlaştım ki acıya, ben hissedemiyorum yediğim darbeleri. Kitap ilk defa su serpiyor içime. Bir an için bile olsa rahatlıyorum. İçimdeki enkazı bir yana bırakıp mutlu olmaya çalışıyorum ve oluyorum da. İşte bunları hissediyorum Ferit Edgü’nün yazdığı kitabı okurken. Sonra kitabı kapatıyorum ve düşünüyorum. İçimdeki mutlu ve güneşli hava yerini yine fırtınaya bırakıyor. Duyduğum tek şeyse fırtınanın uğultusu ve anlamadığım bir yerden gelen tüyler ürpertici bir “Çığlık”. En Masum Şey İçimizdeki Şeytandır “Hayır, hayır ben yapmadım.” “Bunu yapan ben olamam.” “Benim yapabileceğim şey mi sence bu?” “Basiretim bağlandı, bu günahları işledim.” “Yok, bir anda oldu ne olduysa. Beni bilirsin, ben böyle biri değilim. İşte bir anlık şeytana uydum.” Bazen veyahut çoğu zaman biz biz olmaktan çıkarız. Kötü şeyler yapar, kötü şeyler düşünürüz. Günah işleriz. ‘İçin fesat’ damgası yediğimiz durumlar olur. Olayın aslını bilmeden tahminlerde, bazen suçlamalarda bulunuruz. Hatalar yaparız büyük, küçük. Geçer gibi gelir ama aslında hayatın ortasına çivileriz. Bazen çalarız; başkalarının hayatını, zamanını, sevgisini ve kaçar gideriz. Geri döndüğümüzde telafisi zor şeyler bırakırız arkamızda. Ama tek bir kurtuluş yolu vardır bu durumdan kurtulmak için. Tek bir kişi vardır aslında. Kim bu bizi pisliklere iten, hırsızlık yaptıran, bazen küfür ettiren, sinsi sinsi
edebiliriz. Bunların ilki kuşkusuz kolay olmasıdır. Burada bahsettiğim tabi ki yıkıcı bir eleştiri. Bunun haricinde edebi manada yapılan veya yapıcı amaçlar içeren eleştiriler de var elbette. Ben daha çok hiçbir temele dayanmayan ve sadece bir işin görünen yüzüne bağlı kalınarak yapılan eleştirileri kastediyorum. Bunlara eleştiri adını vermek ne kadar doğru o da ayrı bir bahis tabi. İkinci bir neden olarak bence dilin kemiğinin olmamasını söylemek de mümkündür. Bunu biraz açmak gerekirse dilimizle beynimiz arasındaki kopukluktan kaynaklanan bir sorun olduğunu söyleyebiliriz. En yalın ifadesiyle bizler insanoğlu olarak düşünmeden konuşuyoruz. Laflarımızın nereye gideceğini, ne gibi sonuçlar doğuracağını, ağızdan çıkan bir lafın adeta bir kurşun misali dönüşünün olmayacağını ve bunun gibi daha nice olguları düşünemiyoruz. Bütün bunların da ötesinde bence bizler kendimizle yüzleşmekten oldukça korkuyoruz. Bu korku da üçüncü ve benim açımdan en tehlikeli nedeni meydana getiriyor ki bu da kendi eksiklerini örtmek adına başkalarını eleştirmek. Reşat Nuri Güntekin tarafından kaleme alınan Acımak adlı eseri okurken kendinizi bir anda, yukarıda bahsettiğim sebeplerden kaynaklanan, bir eleştiri girdabının içinde bulmanız işten bile değildir. Çünkü eserin başkahramanı Zehra Öğretmen, işine duyduğu sevgi ve idealist oluşunun yanı sıra affetme duygusunu yitirmiş bir insan olarak okuyucuya sunulmaktadır. Burada bahsedilen yitirilmiş affetme duygusu öylesine keskindir ki; Zehra Öğretmen’in, bu huyundan vazgeçmesi için maarif müdürü tarafından birkaç kez ikaz edildiği belirtilmektedir. Ayrıca kitabın büyük bir kısmında, nerdeyse sonuna kadar, Zehra Öğretmen’in neden bu denli acımasız olduğuna dair bir bilgi verilmemektedir. Bütün bunlar Zehra Öğretmen’in okuyucu tarafından ciddi bir biçimde eleştirilmesine sebep olabilmektedir. Ancak kitabı bir bütün olarak ele aldığımızda, insanın ne kadar da kolay aldanabileceğini ve yanılgının insanoğlu için ne kadar sıradan olduğunu net bir şekilde görebilmekteyiz. Buradaki yanılgıyı diğer durumlardan farklı kılan ise çift taraflı bir yanılgı olmasıdır. Romanda hem Zehra Öğretmen kendi hayatıyla ilgili düştüğü yanılgıların farkına Demircan 2 varmaktadır hem de okuyucu hiçbir şeyin göründüğün gibi olmadığını, başka bir deyişle her mevzunun altında bilemeyeceğimiz bir takım nedenlerin yatabileceğini görebilmektedir. Bu bakımdan baktığımızda roman olay örgüsü ve sonlanışı itibariyle eğitici ve öğretici mesajlar içermektedir. Acımak bu yönüyle okunduğunda insanların daha naif bir şekilde düşünmesine ve daha hoşgörülü olmalarına katkı sağlayabilecek bir eserdir. Eğer fikirlerimi toplamam gerekirse şunu söyleyebilirim ki romanlar da aslında ucundan, kıyısından, bir yerinden hayatı tutarlar. Ona bir anlam vermeye hatta bazen de şekil vermeye çalışırlar. Bu romanda da bu gerçekliği görmek mümkündür. Romanın idealist bir öğretmene onun eksik yönü itibarı ile yaklaşıp, bu eksiği gidererek mükemmel bir kişiliğe kavuşmasını sağlaması bunun güzel bir örneğidir. Örneğin, romanda Zehra Öğretmenin olumlu yanları daha baskın bir şekilde işlenebilirdi oysa yazar onun eksik yönleri üzerine olay örgüsü kurgulamayı tercih etmektedir. Bu da aslında insanların hayata bakışıyla örtüşmektedir. Bizler de çoğunlukla olaylara bakışımızda aynı tutumu sergiliyoruz. Bir insanda veya durumdaki güzel yanların fırçasıyla kötülükleri örtemiyoruz. Hatta aksine daha da kötülükleri belirginleştiriyoruz. Bütün bunlara ek olarak kitabın sonunda acıma duygusu kazanarak mükemmel karaktere sahip bir insan konumuna erişen Zehra Öğretmen de insanların mükemmele ulaşma arzusunun bir parçasıdır. Ve bana göre hayatın tam da ortasından gelmektedir. Bundan dolayı kitapları bu bakış açısıyla okumak, okurlar için hayatı ve insanları anlamak, onları eleştirmeden önce daha temkinli olmak adına oldukça önemlidir. EZGİ KABADAYI DEĞİŞMEZ DEDİKLERİMİZ Asla kaybolmaz dediğiniz değerleriniz var mıdır hayatta? Ya da asla değişmez dediğiniz algılar? Aşkı düşünün mesela… Yıllar geçtikçe aşkın anlamı da aşıklar da değişir mi? Bu sorunun cevabını çekinmeden veren, belki de bu zamana kadar yazılmış aşk şiirlerine, romanlarına karşılık, acımasızca yaklaşan bir kitap Aldatmak… Aşkın nasıl da anlamının değiştiğini yüze vuruyor başkahraman Linda’yla… Çevremde çeşitli hayatlardan esinlenmiş ya da modern toplumdaki yozlaşmayı anlatan aşk romanı olmasına rağmen, bu kitabın beni içten etkilemesinin sebebi, yok olmaz dediğim değerleri derinine sorgulaması ve beni düşündürmesiydi. Duyguyu hor gören, sadece bir kavramdan ibaret kılan hatta tabiri caizse aşk dediğimiz kavramı ayaklar altına alan bu kitap, benim bu durumumu da destekledi. Kısacası hayallerim konusunda düş kırıklığına uğradım. Çünkü ben aşkı annemle babam gibi yaşamak isteyen biri oldum hep. Aşkı, annemin babamı gördüğü anda ayak parmaklarına kadar hissettiği heyecan gibi yaşamak istedim. Onu hiçbir maddi güç gözetmeksizin kabul ettiğini bildim. Küçüklüğümden beri hep bunu duydum, dinledim. Böyle bir aşkla büyüdüm. Zaman geçip büyüdükçe de ‘’Ya aşık olamazsam?’’ diye korkar oldum. Ya yaşayamazsam, annem gibi hissedemezsem, diye… Çevreme baktığımda da ilginç bir şekilde herkesin benim gibi yakındığını fark ettim. Bu noktada, insanların artık aşık olamadığını ve belki de sorunun biz insanlar olduğunun kanısına vardım. Çünkü aşkı anlamlandıran biz insanlarız… daha doğrusu insanlardık. Şimdi ise her şey değişmiş. Ne yazık ki günümüz insanları artık duygularına karşılık aramaktan ziyade, maddi beklentilerine karşılık veren insanlara aşkı yakıştırıyor. Anlayacağınız, insanlar aşık olmayı beklemiyor artık… Doğru kişi hayatlarında olsun olmasın umursamadan, sadece doğru şartları beklemeye başlıyor. Hangi insan onlara iyi hayat sunacaksa, onunla birlikte hayat ya da hayal kurmaya başlıyor. Zaman su gibi geçip sorumluluklar artınca anlıyorlar ne kaybettiklerini ya da neyi eksik yaşadıklarını. Kendilerini yalnız hissettiklerinde sorgulamaya başlıyorlar bir şeyler ters mi gidiyor diye. Sonra dönüp, bir daha asla yakalayamayacakları anların, duyguların ya da fırsatların gelip onları bulmasını bekliyorlar. Ama ne acı… Geriye bakıldığında koca bir hayat boşa geçmiş oluyor artık, üstelik yanlış insanlarla… Artık hiçbir zaman doğru bir an olmuyor onlar için… Çünkü o insanlar maddi çıkarlar uğruna hayatlarını sürdürüyorlardır. Hayatlarından nelerin geçip geçmediğini fark etmeden… Sadece karşı taraftan maddi ihtiyaçlarını karşılamasını beklemek, onlara bir ömür geçirilebilirmiş gibi geliyor ama yanılıyorlar. Yanıldılar da… Bana göre bir insanın gururunu yerler altına alan nokta tam da burada. Benim ailemden gördüğüm ilişki, eşler yeri geldiği zaman omuz omuza verip hayatı en kötü şartlarda birlikte göğüsleyebilmektedir. Para, güç dediğimiz değerler bir gün var bir gün yok… Yeter ki gönüller bir olmalı. Bu yüzden bu hayat sadece karşı tarafın bana sunacağı fırsatlardan ibaret değil. Bu yüzden de hiçbir şekilde yararlanacağım fırsatları düşünerek hareket etmem. O insana benim günlük ihtiyaçlarımı karşıladığı için bağlanmaya çalışmak değil de aşık olup bir ömür geçireceğim diyerek yaşamak kendi hayatımıza verdiğimiz değer olsa gerek. Oysaki aşkta sadece duygularımıza karşılık gözetmeliyiz. Aşkta tek çıkarımımız dünyalara değişmeyen bir sarılma, öpücük olmalı. Böylece bir ömür geçirirken bir an olsun pişmanlık duymayız ve her baktığımızda o aşık olduğumuz insana ‘’iyi ki…’’ demeliyiz şüphe duymadan. İyi ki bu hayatı onunla paylaşmayı seçmişim, demeliyiz. Sığlaşmış kavramlar yerine kendimizi özel hissettirecek bir amaç edinmeli, şu an bile hayatımızdaki insanların önemini farkına varmalıyız. Gün geçtikçe dillerde dolanan aşık olamama sorununu, kendimizden başlayarak çözmeliyiz. Her ne kadar mantıkla hareket eden bir insan olsam da aşkta mantığımı değil, kalbimi konuşturan taraftayım. Çağıl Kazancıoğlu 21401910 Başak Berna Codan TURK 101-13 18/11/2014 GEÇMİŞİN GÖLGESİNDE En Güçlü Silah, Nefret Geçmişin Gölgesinde, senaryosunu David McKenna’nın yazdığı 1998 yılında yapılmış bir filmdir. Film çıktığı günden itibaren sinema tarihinin efsane filmleri arasına girmiştir. IMDB adlı film, dizi, sinema sitesi bu filme 8.6 puan vererek 31. sırayı uygun görmüştür. Filmdeki konu hepimizin her gün duyduğu, karşılaştığı belki de dünyamızın en büyük ve en köklü sorunlarından olan ırkçılık ve nefret. Sinemanın en Kazancıoğlu Sayfa 1 mükemmel oyuncularından sayılan aktörlerin mükemmel rol kabiliyetleriyle ayrı bir güzelliği olan film, benim için asıl artısını aksiyon sahnelerinden değil öğreticiliğinden ve böylesine hassas, önemli bir konuyu böyle güzel işleyebilmiş olmasından alıyor. Derek filmde bir zenciyi öldürdüğünden dolayı hapse girdikten sonra hapiste kendi gibi faşist görüşlülerle tanışır, ancak bu kişiler sadece özentiliğine neo-nazi gibi davranırlar. Derek hapishanede bu kişiler tarafından tecavüze uğradıktan sonra ve zenci bir insanla çok yakın arkadaş olur ve yaptıklarından pişmanlık duyar ancak her şey için çok geçtir çünkü Derek hapisten çıktıktan sonra küçük kardeşi Danny intikam amacıyla zenci bir çete tarafından okul tuvaletinde öldürülür. Ben bu bloğu yazarken filmdeki Danny’nin filmde ağabeyi hakkında yazdığı blog yazışı aklımdan çıkmıyor. Bu filmi izlemeden önce dürüst olmak gerekirse bende de bazı ırklara karşı nefret, hafif bir ırkçılık yok değildi. Bu filmi izlediğimde beni en derinden etkileyen, nefretin hiçbir zaman iyi sonuçlara yol açmayacağını göstermesiydi. Babasının ölümüyle bu kadar kafayı bozmasaydı eğer en azından ailenin geri kalanını kurtarabilirdi Derek. Nefreti tüm ailenin parçalanmasına yol açtı. Ne olacaktı sanki? Tüm Amerika’yı zencilerden mi kurtaracaktı? Bu muydu çözüm? Önemli olan nokta, babasını vuran insanların ten rengi yüzünden bir ön yargı ile aynı ırka mensup tüm insanları suçlaması en büyük hatasıydı Derek’in. Bunu geç de olsa hapishanede fark ediyor. Tümevarım yöntemiyle insanlara ne sevgi ne de nefret duyulabilir. Bu yöntem duygularda işe yaramıyor ne yazık ki. Faşizmin, nefretin hiçbir zaman iyi sonuçları olamaz, hepimiz bir şeylere bitmek bilmeyen bir nefret duyarız, insan doğasında var bu ancak bu filmi de izleyerek anlamalıyız ki nefret duyguların en güçlüsü değil Kazancıoğlu Sayfa 2 aslında en güçsüzüdür. Hiçbir işe yaramaz hiçbir yarar sağlamaz nefret, döner dolaşır elbet bizi yaralayacak, üzecek bir sonuç doğurur. Derek’in kardeşini kaybetmesi gibi. 2.Dünya Savaşındaki Yahudi ırkına olan nefret, Amerika’daki zencilere duyulan nefret her zaman kötü sonuçları beraberinde getirmiştir. Bunun örneklerini her geçen gün görüyoruz. Film ne kadar bazı kesimler tarafından neo-naziliği eleştirmekten çok yüceltmiş diye eleştirilse de bence bu film, nefretin kötülüğünü insanlara nasıl en güzel biçimde kanıtlayabilirizin cevabıdır. Bu filmi izleyenlerin nefrete ve ırkçılığa karşı olan duruşunun ne kadar değiştiğini tahmin bile edemiyorum. Unutmamalıyız ki, nefret her zaman nefretle karşılık bulur,hoşgörü ise hoşgörüyle. Nefretin sonuçları hiçbir zaman iyi olmaz. Filmin bende yarattığı düşüncelerden başka bir tanesi ise, bu değişik görüşteki fanatik grupların aslında ne kadar özentilikten dolayı ortaya çıktığını da gözler önüne sermiş. Etrafımızda düşünmeden etmeden bir şeye körü körüne inanan, bir siyasi ideolojiyi , belki de hakkında hiçbir şey bilmemesine rağmen, hayatının odak noktası haline getiren insanlar çok fazla. Bunu herhangi bir görüş için söylüyorum, Atatürkçüyüm ben diye gezip, 6 ilkeyi sayamayan insanlar var. Derek’in kendi görüşünden sandığı insanlar tarafından cinsel istismara uğraması aklını başına getirmiş acaba bizim bu bilmeden sorgulamadan uygulayan insanlarımızın kim aklını başına, nasıl getirecek? KAYNAKÇA:  Vikipedi  American History X (Kitap) Akın Kalkan Bir Nefeste Deniz Gezmiş Kokusu Deniz Gezmiş'in idam edilmesinden bu yana onun gerek özel hayatını gerekse siyasi hayatını birçok yazar kaleme almıştır. Deniz ile Darağacında Üç Fidan isimli kitap sayesinde tanışmıştım. Kitap, ağırlık olarak o dönemin siyasi karmaşasını ve üç gencin yaşam mücadelesini anlatmaktaydı. Kitabı bitirdikten sonra her okur gibi kahramanları ve onların hayatlarını merak etmiştim. Ama dürüst olmalıyım ki Deniz Gezmiş bir başkaydı. Kararlılığı, duruşu ve boyun eğmezliği ile herkesin dikkatini çekebilirdi. Bırakalım siyasi tantanayı sahi Deniz âşık olmuş muydu ya da sevdiğine bir mektup yazmış mıydı, hangi takımı tutuyordu, adına kitaplar şarkılar yazılan Deniz'in el yazısı ve şiirleri nasıldı? Bu zamana kadar kendisini, abisi Bora Gezmiş'in anlattıklarıyla tanımıştık. Şimdi onu anlatma sırası Deniz'in küçük kardeşi Hamdi Gezmiş'te. Can Dündar imzalı bu kitap sayesinde Deniz Gezmiş ile uzun bir yolculuğa çıktım. Bazen katıla katıla güldük bazen ise birbirimize sarılıp hıçkıra hıçkıra ağladık. Kitabı hiçbir siyasi görüş gütmeden, sadece bir insan olarak okumuştum. Bazen Deniz'in yerini ben aldım, aileme ve sevdiklerime veda ettim bazen ise Deniz'in yerini sevdiğim bir insana verdim. Türkiye'nin karanlık yüzü aslında Deniz'in kısa ve dopdolu hayatını da yansıtmaktaydı. O dönemde yaşanılan her şeyi ve herkesi değerlendirme fırsatım oldu. Deniz ve arkadaşlarına hak verdiğim noktalar da oldu, “keşke böyle yapmasaydın be Deniz” dediğim yerler de. Hepimiz ölümlüydük. Fakat ölen sadece bedenlerimizdi. Ama düşüncelerimiz her zaman baki kalabilirdi. Bulutlar bazen görünür bazen kaybolurlar. Gökyüzü ise her daim bizimledir. İşte fikirler de birer gökyüzüdür. Deniz Gezmiş bulutlar ile birlikte gitti. Ama onun sahip olduğu deniz mavisi gökyüzünde hala güneş doğuyor. Hiç kimsenin görmediği fotoğraf albümünü açtım Deniz'in. Beşiktaş taraftarlarının bu kadar birlik ve beraberlik içerisindeki duruşuna şaşılmamalı. Çünkü Deniz de Beşiktaşlıymış! El yazısı ile yazdığı son mektubunda, Hamdi'nin bilim adamı olmasını istemiş. Hemen ardından belirtmiş ki bilimle uğraşmak da insanlığa hizmettir. Bilinen mektupların içinde elbette bilinmeyenler de gizlenmişti. Deniz küçükken mektup arkadaşları edinmiş. Bunlardan biri de Almanya’da yaşayan Gabriela Kadenbach idi. Can Dündar'ın detaylı araştırması sonucu 50 yıl sonra kendisine ulaşılmıştı. Gabriela elbette Deniz'i hatırlıyordu ama sonrasına dair hiçbir şey bilmiyordu. Haklı olarak ona dair ne bir fotoğrafı ne de bir mektubu saklamıştı. Kimdi Deniz, onu bu denli önemli kılan neydi? Can Dündar cevabı biraz şaka ile gerçeği karıştırarak verdi; “Che Guevara ile mektuplaşıp sonra da o mektupları kaybettiğinizi düşünün”. Deniz'i tanımak isterseniz darbe dönemi çocukları ile konuşmanızı tavsiye ederim. Onların sık kullandığı bir cümle vardır; “Bir yanımızda Che Guevara var ise diğer yanımızda Deniz Gezmiş vardı.” Ayrıca o dönemde sokakta yürürken duvarlarda “Denizler Ölmez” yazısına rastlamanız da mümkünmüş. Doğruyu söylemek gerekirse, hepimiz yaşarken ölüm korkusunu duyumsarız. Genç veya yaşlı her ölümde de acı duyarız. Oysa Deniz ölüme dimdik yürümüştü, hiç tereddüt etmeden boynunu darağacına teslim etmişti. Deniz'in albümüne devam ederken uzun boylu, ellerinde kitaplarla fakülte bahçesinde poz veren güzel bir kıza denk geldim. Sayfayı çevirdim bir başka fotoğrafta da o kız ve yanında Deniz, birlikte aynı kareyi paylaşıyor. Eski siyah beyaz bir fotoğraftı gördüğüm. Deniz'in heyecanı ve asla bırakmam dediği mücadelesi yüzünden okunuyordu. Aşk temasını şiirlerinde, yazılarında ve şarkılarında en güzel işleyen solculardır. Aşk solcudur ve bu yüzden sol yanımızı hedefler. Ve yine bu yüzden sağ çıkamayız aşklarımızın içinden. Deniz 6 Mayıs 1972 sabahında aşklarından ve gençliğinden vazgeçerek bir sigara içimiyle gitti. Bildiğim tüm gerçeklikten uzak ve farklı yerdeydim. Olaylara daha yakından bakabilmek için bu kitabı okumuştum ve Deniz artık kaybettiğim bir evladım, kardeşim gibiydi. Geldik ve gidiyorduk. Deniz'in gidişinden bu yana onu tanıyan tanımayan herkes özlem içinde. Deniz, öldüğü günden bu güne doğan çocukların isimlerinde ve de ülkülerinde. Hatta giydiğimiz parkada bile o aslında bizimle. Devrim Türkiye'nin en uzun koşusuydu derler ya hani, işte Deniz, sen ışıklar içinde uyu ve bil ki bu koşuda en hızlı sendin, en güzeli de. Zorluk denen şey… İnsanlar hayatın zorluklarıyla karşılaşınca hemen pes edip kaçarlar mı? Hayatın bizlere sunduğu zorluklar karşısında kaç kişi dik durup, mücadele vermeyi tercih eder? Kimi insana doğuştan şanslı diye teşhis koyarız. Bu şanslı diye tabir ettiğimiz insanlar; özel hastanelerde doğup, malikânelerde büyüyüp, paranın verdiği güçle her istediğine kolayca ulaşıp zorluk çekmeden refah içerisinde yaşayan bireylerdir. Şanssız olarak gördüğümüz insanlar ise; geçim sıkıntısının derdine düşmüş, istediği şeyleri elde etmeyi başaramamış kişilerdir. Maddi açıdan yokluğu yaşayan insanlar, hayatın zorluklarına karşı şüphesiz daha güçlü olurlar. Varlık içinde yaşayan insanlar ise, işler kötü gitmeye başladığı zaman, içinde bulunduğu sıkıntılı durumla mücadele etmekte zorlanır. Peki, yaşantımızdaki bütün zorlukların temel nedeni maddi imkânsızlıklar mıdır? Maddiyatımızın iyi olmaması bazı zorlukları yaşamamıza etken olabilir. Ancak bana göre esas zorluğu; manevi değerlerimizde yaşadığımız kayıplardan dolayı yaşarız. Belki istediğiniz evi, arabayı ya da herhangi bir şeyi elde edememek sizi üzebilir. Fakat sevdiğiniz insanlardan birinin aranızdan ayrılışı sizin için yıkım olur. Şu dünyada hepimizin bir derdi var. Kimimiz kendine bir iş bulamaz. Kimimiz ev sahibi olmak ister olamaz. Kimimiz ise bakıma muhtaç olan sevdikleri için ömrünü tüketir. Ancak asıl önemli olan konu ise, dertlerimizin bize yaptığı baskıya dayanamayarak insanlığımızı yitirmemektir. 17 Ağustos 1999 tarihini hatırladınız mı? Evet, o büyük depremden bahsediyorum. Çoğu insan gerçek zorlukla yüzleşti. Evlerini, barklarını, işlerini ve her şeyden önemlisi sevdiklerini kaybettiler. Fakat bir şekilde hayata tutunmaya çalıştılar. Başka çareleri yoktu. Başka kimseleri de yoktu belki onlara yardım eli uzatabilecek. Aslında böylesi anlarda her kesimden insan bir araya gelip tek yürek olsa da çoğu zaman unutuyoruz etrafımızı, ailemizi ve hatta kendimizi bile… İlla bir felaket mi olmalı el ele tutunmak için? O günü mü bekliyoruz? Bu mu bize kendimizi ya da olduğumuz kişiyi hatırlatacak? Mesele bir de o değilmiş gibi hayat koşuşturmacası diyoruz ya kendimizi kandırıp, o daha da fazla yıpratıyor insanı. İnsanın kendinden çok sevdiklerini elbette… Düşünsene bir tarafta can bir tarafta canan… Nereye gitsen boğuluyorsun… Peki, neye bu çaba? Daha iyi bir hayat yaşamaya mı yoksa daha iyi bir hayat yaşatmak mı sevdiklerimize? Ve aslında onlar için çabalarken aynı zamanda onlardan vazgeçiş de oluveriyor bu çaba. Göremiyoruz daha iyisini isterken geçen zamanı, onun bize getirdiklerini kendimize kanıtlarken, onun bizden aldıklarını göremiyoruz. Belki de kabullenmek istemiyoruz çoğu zaman. Varlığını sırtımızda hissettiğimiz canımız annemizin yokluğunu kabul edememek tabi ki en doğalı. Ama unutmak en acımasız ve ürkütücü olan sanırım. Ne kadar da iç karartıcı bir senaryo. Ötelenmiş anne, onun için çabalayan iki kardeş. Biri kendini heba ederken diğeri de kendi derdinde… Yaşamışızdır bunları… Ve yaşanacaklar bunun gibileri ne yazık ki… Ailedeki babanın ölümü yıkar ya o bütünlüğü, yok olur anılar yaşanmamış gibi… Geride insanlar kalır sadece. Bakarsın düşman olmuş kardeşler. Ne yazık ki bu örnekler benim ailemde olduğu gibi her yerde… Bunun için insan seçmeye gerek yok, zengin fakir ayrımı olmasına da gerek yok… Yoldan çevirdiğimiz birçok kişiden duyarız bu ve bunun gibilerini. Peki, sonra mı? Sonrası tam bir felaket oluveriyor. Yaşanmamış gibi anılarda kalıyor anlar tazelenmemek üzere… Sonuç olarak neye sahip olursan ol, ne için çabalarsan çabala eğer öz benliğini ve sana değer katan kişileri yok sayarsan sen de o vicdan muhasebesi boşluğuna düşmeye mahkûm etmiş olursun kendini. Ve bu boşluk sana hayatının geri kalanı boyunca öyle bir yük getirir ki, sahip olduklarının bir değeri kalmaz artık. Demem o ki yatırım yapma meselesini daha çok manevi meselelere dayandırmak belki de maddiyattan daha çok getiri sağlayacaktır bizlere. Çünkü ancak o zaman var olabiliriz. Pelin BAŞPINAR  1İpek Pelit RESİMDEKİ MÜZİK Adına şarkılar yazılan, filmler çekilen, hayranlık dolu konuşmalar, tartışmalar yaratan tablo; Yıldızlı Gece. Bu tablo Vincent Van Gogh’un en ünlü eserlerinden biri olmuştur her zaman. Herkesi etkilediği gibi beni de çok etkiliyor. Tabii bunu için özel nedenlerim de var. Nasıl etkilemeyebilir ki? Vincent renkleri öyle bir kullanmış ki benzersiz ve büyüleyici. Sanki bakarken biri kulağına fısıldıyor “Bir müzik var duyuyor musun? Bak, görebilirsin, dikkatli bak. Notaları takip et, onların ve oluşturdukları müziğin, ritimlerin gökyüzünde nasıl  2döndüğünü görebilirsin. Sarılar, beyazlar karanlıkta dans ediyorlar. Kafanı tam olarak kaldırıp gökyüzüne bakınca başın döner ya öyle işte. Hem o heyecan hem de güzellik bir arada. Süzülüyor yıldızlar, renkler estetik bir şekilde gökyüzünde hareket ediyor. Gecenin yalnızlığı ve karanlığındansa güzelliğini gösteriyorlar sana. Geceye çağırıyorlar seni, müzikle, dansla, ahenkle büyülüyorlar. Bir piyanistin parmaklarındaki dansı görebileceğin, nefesindeki heyecanı tadabileceğin bir gökyüzü bu. Bak, gökyüzüne bak. Hisset onu.” diye. Dahası kaç tane eser vardır ki hem durağan olup hem de seni içinde duyduğun heyecandan, coşkudan hareketlendiren. Hiç değişmezken dakikalarca izlenebilecek kaç eser vardır ki? Yıldızlı gece yaşatıyor işte bana. Bahsettiğim tabloyu sevmemdeki özel nedenimse yıldızlarla ilgili. Küçüklüğüm boyunca korkularım vardı. Karanlık en büyük korkumdu. Daha küçücük çocukken dertleri olan bir baba gibi geceleri uyuyamazdım. Karanlığın içinde ışığı bulmak istermişçesine sürekli gözlerimi açık tutardım. Bulabildiğim en parlak ışık yıldızlar olurdu. Evet, biliyorum Ay da var ama yıldızları seçmiştim. Belki çok fazla oldukları için belki de küçük bir çocuk gibi küçük göründükleri için. Sürekli onlara bakar gözlerimi ışığımdan ayırmamaya çalışırdım. Bana ışık yayan koruyucularıma bakarak uyuyakalırdım. Küçüklüğümde birçok anlam yüklediğim yıldızlar benim için hâlâ özeller, daha yakınlar birçok ışıktan ve renkten. Tabloya bakınca eğer benim eskiden yaptığım gibi yıldızlardan gözlerinizi ayırmazsanız hareket ettiklerini görebilirsiniz. Dalgalandıklarını, titreştiklerini ve güzelliklerini görebilirsiniz. Vincent’ın onları nasıl tüm gökyüzüne yaydığını, ışıklarını nasıl incelediğini ve takip ettiğini gözlemleyebilirsiniz. Rüzgârla birlikte çoğaldıklarını, döndüklerini, sadece parlak ya da beyaz diye tanımlayacağınız bir renkten çok daha fazlası olduklarını, beyazın yanında sarıyı ve turuncuyu da içerdiklerini  3anlayabilirsiniz. İşte yıldızların ve gecenin tüm güzelliğini ortaya koyan bu eser, benim için küçüklüğümdeki yalnız ve özel anılarımı anlatıyor. Hepimiz yaşıyoruz, hepimiz görüyoruz. Hepimiz gecede, gündüzde gökyüzüne bakıyoruz. Rüzgârı hissediyoruz, yıldızların o gözünü kısınca yayılan açınca küçülen parıltısını hepimiz görüyoruz. Ama şunu kesinlikle söyleyebilim ki ben daha önce hiç Vincent kadar güzel ve etkileyici göremedim yaşamı ve gökyüzünü, hiç onun gibi yansıtamadım ne kelimelerle ne de boyalarımla. Daha da ilginç tarafı Vincent gerçeklikten de daha güzel bir şekilde yansıtmış geceyi. Rahat bir şekilde anlaşılıyor ki sıcak ama güçlü rüzgârlı bir yaz gecesini anlatıyor o tablo ya da bilmiyorum bana öyle geliyor. O yumuşaklığı ve uçuşmayı kolayca anlayabiliyorum. Mary Anne Stanizewski “Believing Is Seeing” kitabında sanatçıyı “deha” olarak tanımlamıştır ve bu tanıma göre sanatçı insanlığın ve gözün ilerisini görendir. Bana kalırsa Vincent Van Gogh bir deha. İnsanın ve gözün görebildiğinden daha fazlasını görebildiği için o bir deha. Eğer yıllar öncesine gidip Vincent Van Gogh’la konuşma fırsatım olsaydı ona söyleyeceğim şey “Her gün, herkesin gördüğü geceyi daha önce senin kadar güzel gören olmadı.” olurdu. Bunu sonuna kadar hak ettiği ve bana gecenin güzelliğini tanıttığı için. Çocukluk Yaşları Artık Sadece Rakamdan İbaret Günümüzün çocukları, yeni nesiller, şimdilerde artık sadece biyolojik açıdan çocuk sayılabilirler. Bizim yaşadığımız çocuklukla, şimdiki nesilin yaşadığı çocukluk arasında dağlar kadar fark var. Şu anki neslin yaşadığı çocukluğa çocukluk demek için bin şahit gerekir. Birçok insanın teknoloji çağı dediği dönemdeyiz. Her ne kadar çağ adlandırma işini tarihçiler aradan belli bir zaman geçtikten sonra yapıyor olması gerekse de. Böyle denmesinin nedeni tabiki de teknolojinin hızla gelişmesi ve bir günde bile devrim niteliğinde değişikliklerin olabilmesi. Yıllar hiç birbirine benzemez, kesinlikle bir şeyler değişir. Bu dönemde herhangi bir yılla önceki yıl arasındaki benzerlikleri bulmak, farkları bulmaktan daha kolaydır. Bu nedenle nesiller arası farklar da ,bu çağdaki yıllardaki değişim miktarının çok fazla olmasından dolayı, çoktur. Çok uzakta değil yaklaşık 10-15 yıl önceki, benim çocukluğumdan bahseyim. O dönemlerde sokaklarda oynardım. Bu bizden sonraki nesilde değişmeye başladı sanırım. Bizim nesil hep değişimden önceki son nesil olmuştur zaten. Neyse işte, çıkardık sokaklara, taşlardan kale yapıp futbol oynardık. Topu olan çocuk, oyunu mutlaka o kurardı. Bir kişi şeçerdi, onunla aldım verdim falan yaparak takımları oluştururduk. Takım oluşunca mutlaka içimizden biri çıkar siz çok güçlü oldunuz şu elemanı bize verin derdi. Bir şekilde 2 tarafında kabul ettiği takımları kurunca oyuna başlardık. 10'a ulaşan kazanır, 5'te devre arası falan olur. Kızlar öbür tarafta ip atlardı, evcilik oynardı. Topumuz mutlaka onların oynadığı tarafa kaçardı ,aramızda bir kazma mutlaka olurdu, ve topu geri almak için de az uğraşmazdık. O dönemlerde teknoloji çok büyük farklar yaratamadığından, bizden önceki nesillerle aramızda çok fark yoktu. Oyun oynadığımız grupta bizden 5-6 yaş büyük çocuklar da olurdu. Annem ve babamın da anlattıkları çocukluk zamanları da benimkiyle çok farklı değildi sanırım. Sokakta oyun oynamanın yanı sıra bir de hindi güdüyolardı galiba. Ama mesela kardeşlerimin yaşadığı çocuklukla (!) benimki arasından çok fark var. Peki şimdiki nesiller nasıl? Cevabı en iyi bilenlerden biriyimdir herhalde. Çünkü iki tanesiyle uzun bir süre yan yana yaşadım. Bahsettiğim kişiler tabi ki kardeşlerim. İkisinin arasında pek yaş farkı yok ama onlarla aramda çok yaş farkı var. Bu yüzden onların çocukluğu çok benzerdir, onların çocukluğu nasıl geçiyor uzun bir süre tanıklık ettim. Sürekli, neredeyse tüm günü bir ekrana bakarak geçiriyorlar. Dışarı sadece okula gitmek için çıkıyorlar. Okul da zorunlu olmasa gitmezler herhalde. Sokaklarda oyun oynamak diye bir kavram onlarda pek yok sanırım. Adamlar sanal alemin eğlencesine o kadar kapılmışki dışarıda ne var ne yok ilgilenmiyorlar bile. Deprem olsa şu oyunu bitireyim öyle kaçarım diye düşünürler o derece bir bağımlılıkları var. Sanki dünyaya bu aletleri oynamak için gelmişler. Anne karnından bu elektroniklerle çıkmışlar. Büyüyünce ne olacaksın? diye sorunca ''Bilgisayar oyuncusu olacağım ben'' diyorlar. Oynama demiyoruz kardeşim, hobi olarak yine oyna ama geleceğini bile buna adayarak yaşamak nedir arkadaş. Evet, bunlar benim kardeşimdi. Şu anki nesillerin çocukluklarına bence güzel bir örnekti. Kardeşlerim şu anki nesilin sadece bir kısmına bir örnekti. Şimdiki nesil düzgün yetişmiyor. Yıllar boyunca düzgün bir şekilde gün yüzü görmemiş bir çocuk ilerde nasıl rahat bir hayat sürdürebilir? Bence sürdüremez. Diğer insanlarla sadece telefon, bilgisayar tarzı aletlerle görüşen, yüz yüze yeterince insan görmemiş çocuklar ileride asosyal olup bağımlılıları daha da artıyor. Bu aygıtlar tabiki çok yararlı olabiliyorlar, ona şüphe yok. Fakat çocukların eline geçince onları kendilerine esir ediyor ve saatlerce başından kaldırmıyor. Çocuklar için genel olarak zararlıdır. Yani günümüzün çocuklarını dışarda çok göremezsiniz. Çocukların sokaklarda oyunlar oynayıp sokaklarda büyümesi ibağımlılık yapan teknoloji yüzünden, geçmişte kaldı. Artık onlar cam bir fanusta büyür gibi bilgisayarlarının ya da tabletlerinin başında büyüyorlar ve geleceklerini bile düşünmüyorlar. Çocukluk dönemi artık yok. Sadece yaş aralığı anlamına geliyor artık. Şimdiki çocukları Allah ıslah etsin artık ne diyim. Gelecek onlara emanetse. İleride nasıl bir geleceğimiz olacak? Bu yazıyı Elif Key'in yazdığı ''bize iki çay söyle...'' kitabındaki bir çok öyküden çocukluğundan bahsetmesinden esinlenerek yazdım. Kitabın öykülerinin tamamıya alaksı yoktur. Kaynak: Bize İki Çay Söyle/Elif Key Elif ERTEM AŞKA MANTIKLI BİR YAKLAŞIM Nafer Ermiş Hayat Böyle Bir Şey adlı romanında eski ve kırık dökük bir aşk hikayesini anlatıyor. Bu yazımda ben aşka mantık çerçevesinde yaklaşıp, doğrularıyla ve yanlışlarıyla ikili ilişkileri ele alacağım. Kimileri okurken kendi yaptığı hataları anımsayacak, kimileri düşüncelerime katılacak kimisi ise saçma bulacak belki. Ben yazdım, okuyup yorumlamak sizde. Aşk nedir, nasıl olmalıdır? Aşkı asla tanımlamaya çalışmadım. Hatta böyle bir şey olduğuna bile inanmadım; çünkü aşk benim için ateş gibi birşeydi. Ateş, tutuşur yanar ve söner. Benim için her zaman çok sevmek, çok değer vermek vardı. Bu modern aşk trendini kafalarına kazımış olan karşı taraflar için her ne kadar yeterli olmasa da eğer böyle bir basma kalıp tanım varsa karşı taraftakini kendi doğrularıyla yontup değiştirmeyi değilde, olduğu gibi kabullenip ona uyum sağlamayı amaçlıyor olmalı. Eski sevgililer neye yarar? Eski sevgililer deneyimlerimizden ders çıkardığımız takdirde bundan sonraki ilişkilerimizde neyi isteyip neyi istemediğimizi anlamamızı sağlarlar. Aşk sadece bir ten uyumu değildir. Belki en başında birşeyleri ateşler; ancak ilerleyen zamanlarda bu ateş sadece cinsellik ile yanıyorsa başka bir paylaşım olmadığı taktirde sönmeye mahkumdur. Bir çiçeğin büyümesini aşk olarak ele alalım. İlk akla gelen, hayatı başlatan sudur (suyu cinsellik olarak ele alalım); ancak hepimizin bildiği gibi bir çiçeğin büyümesi için suyun yanında güneş, oksijen, gübre ve hatta zararlı olarak düşündüğümüz böcekler bile çok önemlidir. Tüm bu güneş, oksijen, gübre ve böcekleri kurulan ortak arkadaşlıklar anılar ve paylaşımlar olarak nitelendirirsek, bu çiçeğe bunlar olmadan gereğinden fazla ve sadece su verirseniz unutmayalım ki bu çiçek fazla yaşamayacaktır. Aşk özünde ters düşen iki varlığın, kadın ve erkeğin ortak olarak yaşayabildiği bir duygudur. Aşk iyi ya da kötü değildir. Aşk nadirdir. Bu demek değildir ki herşeyinizi o kişiye bağlamalısınız. Geçmişinde kaybolmuş bir kişi sizde kötü hatıralar bırakabilir. Yaşadığı ve bitirdiği tüm aşklar kişiye yön verir. Beklenmedik elvadalar kişilerde güvensizliklere sebep olabilir. Bu da bünyenin kendini gelecekte korumak için geliştirdiği bir mekanizmadır. Hayat böyledir. Hoş bazen karşınıza öyle bir kişi çıkıverir ki yaşamış olduğunuz deneyimler ve dersler bile size onu gösterir. Bu koruma mekanizmalarına ihtiyacınız olmadığını hissettirir. Aşk da dahil hiç bir ilişkide karşı tarafı tam anlamıyla anlamadan onun vizyonunu kavramadan herşeyinizi verebileceğinizi ona göstermek sizi artık elde edilmiş gösterebilir ve karşı tarafa gereksiz bir özgüven kazandırarak paylaşımlarınızın hatta ilişkinizin devamının gelmemesine neden olabilir. Aşk bazı konularda kendinizi frenlemenizi size öğretirken aslında bir noktada değer verdiğiniz kişiyi kırmamak için size eğitim verir. Özünde size çok şey katabilir. Kitapta da dediği gibi harika başlangıçları sonsuzlaştırmak varken, mutlu son peşinde koşmak anlamsızdır. Bu harika başlangıçları koruyabilmenin yolu da deneyimden geçer. Hayatımızda yaşadıklarımızdan ders çıkarmadığımız durumlar sadece öylesine yaşanmıştır, ders çıkardıklarımıza ise başlangıçları koruyacak değerli deneyimlerdir. Yani aslında olaya deneyim kazanmak yönünden baktığımızda aldığımız iyi, kötü, saçma ve gereksiz olarak görünen kararlar şimdi bizim bu çok güzel başlangıçları devam ettirebilmemizde bize yol gösterir hale gelir. Hayatta bazı şeyler yaşanmalıdır ve ne yaparsak yapalım bunlar olacaktır, arkamızda sıradan bir geçmiş bırakmak yerine cesurca alınmış kararlar ve sonuçları bize çok daha fazla şey katacaktır. Aşk nedir? Toparlayacak olursak aşk ortak bir paydada buluşabilmek, yaşanmışlıklardan ders çıkararak daha güçlü bir ilişkiye emek verebilmek, sadece cinselliğe yönelmeden maneviyata önem vermek, birbirinin vazgeçilmezi olduğu havasına girmeden karşılıklı hayatları güzelleştirebilmektir. Bir İnsan Tanıdım Hayatım Değişti Bir insan düşünün; sizin hayatınızı binlerce kilometre öteden etkileyebilen, hayatınızı iyi yönde ilerletmek için bir sebep olan. Ve bu insanla hayatınızın yalnızca on gününü paylaştığınızı düşünün. Kamilla ile tanıştığım andan itibaren en ilgimi çeken yönü sakin ruhlu birisi olmasıydı. Sakinliği beni öylesine derinden etkiledi ki birlikte geçirdiğimiz on gün sonunda eve dönerken onun sakinliğinden bir parça Türkiye’ye getirmişim. İnsanların bu kadar kısa sürede birbirini çok iyi çözümleyip iyi geçinebilmelerinin mümkün olacağını zannetmiyordum. İyi geçinmenin de ötesinde karakterlerimizden bir parça koparıp karşımızdakine vermek olanaksız gibi gelse de öyle değilmiş. Bu demek değil ki kişi kendi özelliklerinden bir şey kaybetmeli. İyi huy; saf, temiz düşünceler sahibinden eksilmeden diğer insanlara yayılıyor ve mesafe gözetmeksizin insanları olumlu etkileyebiliyor. Bir insanla tanıştığımın ilk gününden çok yakın olabileceğimi hiç düşünmezdim. Ama fark ettim ki düşüncelerimizi, insanların üzerine yapıştırdığımız etiketleri bir kenara bırakınca, karşımızdaki kişiyi sadece olduğu gibi görünce her şey mümkün. İnsanların birlikte geçireceği zaman için belirli bir sınırlama konulunca her anı karşınızdakiyle uyumlu olacak şekilde değerlendiriyorsunuz. Uyum sağladıktan sonra ise her türlü eğlenceye açık oluyorsunuz. Zamanın kısıtlı olması ve sizin bunun bilincinde olmanız, karşınızdakiyle kavga etmeye, tartışmaya vaktinizin olmadığı anlamına geliyor. Belki de insanların birlikte geçirdiği zamanlara değer yükleyebilmek için yapılması gereken tek şey zamana bitiş süresi eklemektir. Sonuçta bir insan ne zaman öleceğini bilirse ona göre yaşar, siz de biriyle geçireceğiniz süreyi bilirseniz ona göre değerlendirirsiniz. Birlikte geçirdiğimiz zamanlar bitse de gözlerimizden ırak olsak da gönüllerimizden ırak olduğumuzu söyleyemem. Atalarımız yanılmış demek istemiyorum ama belki de geçen zaman, gelişen teknoloji sonucu birinin gönlümüzden ırak olması zorlaşmış diyebiliriz. Çünkü mesafe onsuzluk demek değil. Her günümde yaptığım en azından bir hareket bana onu hatırlatabiliyor. Beraber geçirdiğimiz zaman boyunca ayrıldıktan sonra hayatıma nasıl devam edeceğimi bilmediğimi söyledim durdum. Ama insanoğlu bu ya ve zaman kavramı göreceli ya yeniliklere alışmak düşündüğümüz kadar zor olmayabiliyor. Yeniliklere alışmamız geçmişi unuttuğumuz anlamına gelmiyor. Çünkü onu hatırlatan bir şey yaşanmasa bile bileğimizden asla çıkarmadığımız gemici ipi ile yapılmış bileklikler hatırlatıcı olma görevini üstleniyor. Seviyorum. Yüzünün detaylarını tam olarak hatırlayamadığım bir insanı seviyorum. Sesinin tınısını unutmaya başladığım bir insanı seviyorum. Onun detayları unutulmaya yüz tutsa bile beraber fırtınada çalkalanan gemide ıslanışımızı, saçlarımızın tuzlu su ile kuruyup sertleştiğini unutamıyorum. Yaşanmışlıkların detayları aklımdan çıkmıyor, onun detaylarını ise bir dahaki buluşmamızda hatırlatabilirim kendime. Sevgi kavramının bir kişinin fiziksel özeliklerinden ziyade bizde oluşturduğu hisse yüklenmesi fikri çok hoşuma gidiyor. Güzellik kavramı için de buna benzer bir şey söyleyebilirim. Bazı insanlar çok güzeller. Görünüşleri aklınıza gelen ilk şey olabilir ama demek istediğim şey bu değil. Her şeyiyle; kişiliğiyle, davranışlarıyla, düşünceleriyle yani bunların hepsi birden bir insanı güzel yapabiliyor. Günümüzde “güzellik” ve “sevgi” kavramının somutlaştırılmaya yüz tutması hoşuma gitmiyor. Bence bu iki kavram somut ve soyutun bir arada oluşturduğu bir bütünü niteliyor. Kısaca diyebilirim ki: Bir insan tanıdım, hayatım değişti, hayatımı yaşayış şeklim değişti. Bazı şeylerin mümkün olduğunu düşünmemem onların gerçekleşemeyeceği anlamına gelmiyormuş. İnsanlara bağlanma problemim olduğunu zannederken insanları ön yargılarımla uzaklaştıran benmişim. İyi şeyler gerçekten de değerini kaybetmeden bölünüp parçalanıp yayılabilirmiş. Mesafeler hiç ama hiç bir şeye engel değilmiş önemli olan insanlara düşüncelerimizde yer vermekmiş. Sevmek için birinin nasıl göründüğünü hatırlamak gerekmezmiş nasıl hissettirdiği önemliymiş. Bir insanla birçok şey öğrendim. İlayda Gümüş 21703759 İsim: Berke Ediboğlu ID: 21903370 İÇ İÇE AMA AYRIK Uzun zamandır ne olduğumu anlamaya çalışıyorum. İnsan türüne ait olduğumu biliyorum fakat bu tam olarak ne olduğumu tanımlamıyor gibi hissediyorum. Bir insan kendisini nasıl tanımlayabilir ki? İnsanı insan yapan şey ne örneğin? Bazıları buna ruh diyor. Ben ruha veya metafiziksel şeylere inanmadığım için bunun cevabını veremiyorum. Oturup kendime sen bir ruhsun ve olan biten her şey planlı demek eminim çok rahat hissettirirdi. Böyle seçimlerim yüzünden çoğu zaman kendimi rahat ve boş bir koltuk varken iri gövdeli bir kaktüs üzerinde uyumayı tercih eden bir çocuk gibi hissediyorum. Kendime dair her tanım cümlem, kendimi farklı insanlara tanıtma işlevine sahip sadece, kendimi kendime tanıtma işlevine değil. Örneğin Türk bir öğrenci olduğumu, hobilerimi açıklamam benim bir tanımım değil – ya da en azından ben daha derin bir şeyler arıyorum. Sanırsam ne aradığıma dair bir fikrim olduğuna inandırmaya çalışıyorum kendimi. Ana karnında olduğumdan bugünüme kadar bende sabit kalan bir şeyler olmalı. “Ben”in özü. Bence başlanan yer, yani annemin rahmi, bu konuda da bana en fazla ipucunu verecek yer. En nihayetinde bildiğim her şey –dil de dâhil- sonradan ve başkalarından öğrendiğim bilgilerin bir harmanı. Bu mantıkta o zaman gerçek “ben” ana rahmindeki o ufak zigot mu? Sanmıyorum fakat doğru yolda olduğumu hissediyorum. Doğaya bakmam lazım galiba ne olduğumu anlamam için. Peki doğa ne ki? Ağaçlar çiçekler böcekler mi doğa? Nereye bakmam gerektiğini yine bilmiyorum. Oturup bir ağaca beş saat bakacak olsam eminim ki mahalle sakinlerinden biri, akıl sağlığımdan şüphe ederek beni polise bildirirdi. Bu şekilde “doğa” tanımımızın ne kadar yüzeysel ve saçma olduğunu fark ettim. Doğa sadece ağaç, çiçek ve böcekler değil, aynı zamanda insan, parazit ve aktif volkanlar da olmalı. Doğa denildiğinde aklımızda oluşan resim, ağaçlardan ziyade sadece şanssızlığından ötürü bir aslana kurban gitmiş bir ceylan olmalı belki de. İnsandaki ve bendeki kaosu doğa anamız açıklar nitelikte. Zamanında evrilerek süzgecinden güç bela geçtiğimiz doğa anaya artık narin bir yapı olarak bakmamız da aslında ne kadar büyük bir hayal dünyasında yaşadığımızın, yaşadığımın, bir kanıtı. Kendimin ne olduğunu bulmak için doğaya baktığımda ise gördüğüm şey büyük bir kaos. Ben, kaos muyum o zaman? Fazla basit bir yanıt olur bu. Doğrusunu söylemek gerekirse her kaos, barındırdıklarına göre kendini belirler. Herhangi bir kaosa sadece bir “kaos” demek, içinde barındırdıklarını görmekten kaçmaktan başka bir şey değildir. Öyle olsaydı, bir zihinle evreni ayırt etmek olağan dışı olurdu. Mutlak kaosun olduğu yerlerde farkı belirleyen tek şey içerik galiba. Doğayı bu noktada beni sarmalayan ve besleyen ve ondan ne yaparsam yapayım ayrılamadığım bir parça olarak görüyorum. Ne zaman bu birbirinden ayrılamamayı düşünsem aklıma Klimt’in “Öpücük” tablosu gelmiştir. Tıpkı bu tablodaki gibi tek bir vücut içinde iki farklı beden gibi hissediyorum doğayla ilişkimi düşününce. Doğayla ilişkim, doğduğum ilk günden beri değişmeyen bir ilişki. Doğanın bana beslediği sevgi ve nefret, diğer tüm canlılara beslediği kadar. Tıpkı iyi bir anne gibi, kayırmak olmadığı kadar, tıpkı kötü bir anne gibi affetmek de yok. Onun gözünde oluşuyor benliğim ve bu yüzden kaostan kaçamıyorum. Kaostan kaçabilmeyi düşlemek en az bitkiye veya bir binaya dönüşmeyi düşlemekle eşit derecede absürt. Yapıldığım malzeme kaos. Doğayı seviyorum. Doğa beni sarmalayarak öpüyor ve kaosunu her hücremde hissediyorum. Evimdeyim. KAYNAKÇA: Klimt, Gustav. The Kiss. 1908. Yağlıboya. Österreichische Galerie Belvedere. Viyana, Avusturya. SÖNMEYE YÜZ TUTMUŞ GÜNEŞ Nasıl yaşadığımı etkileyen önemli faktörler arasında hayatıma en çok yön veren etmen, içinde yaşadığım toplumdur. Toplumun kadın ve erkeğe bakış açısı ise bana göre üzerinde oldukça fazla durulması gereken bir durumdur. Bir erkeğin haklarıyla bir kadının haklarının ne dinsel ne de hukuksal olarak kısıtlanmaması yaşadığımız hayatı kökten değiştirir. Böyle bir ayrımcılık yadsınamayacak derecede kötü sonuçlar doğurabilir çünkü ülkemizi nüfusumuzun neredeyse yarısını kapsayan kadınların iş gücünden ve sosyal etkinliğinden mahrum bırakmış oluruz. Bazı insanların nasıl bir mantıkla böyle bir durumu kabullenebildiğine asla anlam veremezdim ve bu kadar üstünde durduğum bir konuyu doğrudan ele alan bir roman elime geçtiğinde bir dakika bile düşünmeden okumaya karar verdim. Bin Muhteşem Güneş bir ülkenin kaderini ve iki kadının bir ağacın her biri farklı yönlere giden ince dalları gibi değişik aşamalarda ilerleyen hayatlarının aynı yerde birleşmesini anlattı bana.Öncelikle yaşadığım ülkeyi düşündüm. Modern olarak nitelendirdiğimiz toplumumuzda bile büyükşehirlerin dışına çıktığımızda ne kadar vahim olayların yaşandığı aklıma geldi. Töre cinayetleri, insanların namus bekçiliğini yapmayı kendisine görev edinmeyi erkeklik sayan insanlar ve her durumda suçlu bulunan kadınların çektiği çileler bizim ‘’demokratik’’ ülkemizde bile insanın dikkatini çekebiliyor ne yazık ki. Büyük şehirleri de bu vahimiyetten ayrı tutmak isterdim lakin yaşadığımız çağdaş mahallelerin dışına çıkıp şehrin gerçek yüzünü görmeye gittiğimizde, kültür başkentimizde bile gördüğümüz olaylar iç karartıcı. Hali hazırda bildiğim gerçekler kafamı meşgul ederken, çok daha karanlık bir gölgenin toplumu tehdit ettiği bir coğrafyada buldum kendimi. Afganistan’da, Herat şehrinde başlıyor her şey. Babasının annesiyle yasak ilişkisinin bir tohumu olan, küçücük bir kulübede annesiyle beraber yaşamaya zorlanan ve babasının utanç kaynağı olan bir kız ise acıklı bir olay örgüsünün başrolünde bulunuyor. Annesini kaybettiğinde ve evlenecek yaşa geldiğinde babası tarafından hızla evlendirilerek kocasıyla Kabil’e doğru geri dönüşü olmayan bir yolculuğa çıkan Meryem’in hayatı, tıpkı ülkesinde dinsel baskılardan muzdarip olan birçok kadın gibi asla aydınlığa kavuşamayacaktır. Eğitim alamamış ve kocasından sürekli cahil damgası yemiş bir kadın olarak yaşamına devam ederken, ülkenin maruz kaldığı siyasi çalkantılar ve savaş onun hayatını ufak ama etkili olarak değiştirmeye başlar. Tıpkı Meryem’in aksine eğitimli ve ailesi tarafından kollanan, parlak bir geleceğin hayallerini kuran Leyla’nın, bu savaşta ailesiyle beraber her şeyini kaybederek düşlediği yaşamın yavaş yavaş yadırgadığı ve istemediği bir hayata dönüşmesi gibi. Ülkedeki kadına yönelik baskılar, kadınların tek başına seyahat etmesine bile izin verilmemesi, kocası olmayan ve başı boş olarak nitelendirilen kadınlara tecavüz edilmesi gibi etkenler dolayısıyla ailesini kaybettikten sonra tehlikenin içine düşen Leyla, Meryem’in üstüne gençve güzel bir kuma olarak getirilmeyi zorunluluktan dolayı kabul eder. Kocalarından yıllarca gördükleri ağır zulüm ve şiddete beraber göğüs geren iki kadın, sonunda canlarını kurtarmak için kocalarını öldürmekten başka çarelerinin kalmadığı bir anda, belki de haklı sayılabilecek bir cinayetişlerler. Açıkçası bir romanı okuduğumda içeriğindeki her şeyi anlatmak, paylaşmak ve konuyu kalbimin derinlerine işlemek isterim. Beni olayları bu kadar yüzeysel anlatmaya iten şey ise romanın çoktan içime işlendiği gerçeği dışında, farkına varmamızı sağladığı şeylerin anlattıklarından bile önemli olması. Ailesinden, evinden mahrum kalan, toplumsal dayatmalar sonucu eğitim almasına, okuma yazma öğrenmesine dahi izin verilmeyen bir kadın, başlıca görevi vatandaşlarının haklarını ve refah düzeyini korumak olan ülke kavramını kendisine sözde sıfat edinmiş bir toprak parçası tarafından, bu kadar aciz haldeyken bile korunamıyorsa ve o toprak parçasına hala vatanı olarak hitap edebiliyorsa, bana göre o kadın sınırları devasa boyutlarla çizilmiş kara parçasından çok daha büyüktür, yücedir. Ülkeyi yöneten insanların gerekli vasıflara sahip olmaması ve ileri görüşlü olmamaları doğal olarak kadın haklarına da darbe vurur. Sahip olunan ve vatanla özleştirilen değerlere kadın veya erkek olması farketmeden bütün vatandaşların katkılarıyla erişildiği asla unutulmamalı ve bir ülkenin en önemli görevinin vatandaşlarına eşit davranmak olduğu bilinmelidir. Aksi takdirde toplumsal çöküşle beraber, tıpkı Afganistan'daki gibi hem içten hem de dıştan gelen tehditlere açık olmak kaçınılmaz olur. Aynı zamanda yüzleştiğim bir başka rahatsızlık verici toplumsal sorun ise, nelere sahip olduğumuzun ve nerelere geldiğimizin hiçbir önemi olmaması. Leyla'nın güzel giden hayatının ailesini kaybetmesi ile nasıl tepe taklak olduğunu ve hiç hayal etmediği bir şekilde kocasının emirlerini yerine getiren bir kuma olarak hayatına devam ettiğini gördüğünde insan kendi hayatının asla bir garantisi olamayacağını anlıyor. Gerek dünyayla ilgili gerek kadınlarla ilgili sorunlara kayıtsız kaldığımız her gün dünya bizim de aleyhimize işliyor. Asla değişmeyeceğini düşündüğümüz hayatımız, umursamadığımız sorunların büyümesiyle müthiş bir hızla tersine dönebilir. Ateş düştüğü yeri yakmamalıdır. Ülkende bir kadının ezilmesine kayıtsız kalmak demek, günü birinde hayatında olup da değer verdiğin bütün kadınların başına gelebilecek kötülükleri de kabullenmek demektir. İnsanlar empati kurup toplumun her parçasına gerekli değeri verirlerse, toplumlarının yozlaşmasına ve dış güçlere karşı savunmasız kalmasına engel olurlar ve ellerine farkyaratma şansı geçer.Baskıların, ayrımcılığın ve zulmün olmadığı bir düzeni her gün düşlüyorum. Sadece çevremin değil, nefes alıp veren her bir çocuğun, kadının, insanın hayatı için. Tek başıma yeterli farkındalığı yaratamasam bile bana destek olabileceğini bildiğim insanların varlığı beni rahatlatıyor ve umudumu tazeliyor. Tıpkı Kabil’in üstüne bombalar yağdığını okurken bile aklıma gelen, bana Kabil'i anlatan bir şiir dizesinin beni rahatlattığı gibi: “Bu kentin ne çatısını aydınlatan aylarını sayabilirsin, ne de duvarlarının gerisine gizlenen bin muhteşem güneşi.”. Dönüm Noktası Hayatınızın Sehirini değiştiren dönüm noktasını ne olduğunu düşündünüz mü hiç? Bu dünya üzerinde yaşamış ve yaşayacak her insanını hayatlarının gidişatını değiştirecek bir nokta vardır.Öyle bir nokta ki sizi iyiye de götürebilir kötüye de.Öyle bir an ki geriye kalan hayatınız boyunca hiçbir zaman farkına varamayabileceğiniz.Şahsen ben kendi hayatımın gidiş hattını değiştiren noktayı hiç düşünmedim.Nedenini soracak olursanız size verebilecek hiçbir cevabım yok; belki şu ana kadarki hayatımda bir dönüm noktası olmadığını düşünmemeden dolayı belki de yeterince bilgi birikimimin olmamasından dolayı siz seçin.Ancak bildiğim bir şey var ki Fatih BALKIŞın baht dönüşü adlı kitabını okuduktan sonra olaylara ve insanlara bakış açım tamamı ile değişti.Kitabın başlarında bana sıradan bir öykü kitabı gibi gelse de her okuduğum sayfanın ardından bu yapıtın insanlar üzerindeki etkisinin ne olduğunu daha iyi anlamaya başladım ve öyle bir an geldi ki kitabı elimden düşüremez oldum. Peki neden her insanın hayatının belli bir anında her şey olduğundan farklı gitmeye başlıyor? Bence bu duruma sebep gösterebileceğimiz milyonlarca hatta milyarlarca sebep var belki içinde yaşadığımız toplum yüzünden belki de kendimizi bir şeyleri başarmaya adamamızdan...işte baht dönüşünde de tam olarak bu konu işleniyor.Eserde kahramanımız İstanbul’da gerçekleşecek bir müzik festivaline giden yolda hayatı ve kendi hakkında düşünceleri ile boğuşuyor . Hayatının başarısı olarak saydığı operasını yazmaya adanmış bir adam.Öyle bir adanmışlık ki kedini diğer insanlardan soyutlamış, zamanını sadece hayatındaki olayları ve müziğini düşünerek geçiren bir insan kahramanımız.Başlarda bu insanın aslında ruhsal olarak sıkıntıları olduğunu düşünmüştüm ama her sayfayı çevirişimde kahramanımızın geçmişinden gelen bir takım problemlerden dolayı kendini hayattan soyutlamış olduğunu anladım.İçinde bulunduğumuz toplum da bir hayli etkili kahramanımızın bu durumunda kitap’da da dendiği gibi ''Biz gerçeği haykırabildiğimiz için çevremizdeki insanlar kulaklarını tıkamak zorunda kalıyorlar ''.Yazar kahramanımız üzerinden şu anki toplum yapımızdaki sorunları eleştiriyor ki bence güzel bir yaklaşım .Kitabın büyük çoğunluğunda kahramanımızın kendisini birçok farklı yönden eleştirirken buluyoruz.Yazarın yazış tarzını biraz ilginç ve anlaşılması zor buldum .Ancak yinede kötü bir kitap diyemem okuması ve okuduklarının altından yeni anlamlar bulmaya çalışması benim için çok eğlenceli bir süreç oldu ki kitabı elinize aldığınız andan itibaren bırakamamanızın yegane sebebi de bence bu . Eseri ilk kez elime aldığım his ile okumayı bitirdiğimdeki hislerimi paylaşmak isterim; Fatih BALKIŞ'ın bü güzel eserini ilk kez elime aldığım zaman ilk yaptığım şey sayfa numarasına bakmak oldu.Bu da kendimce bir alışkanlığım ve sayfa numarasına baktığım zaman ilk düşündüğüm şey ''100 sayfa mı bayağı kısaymış'' oldu.Ancak kitabı bitirdiğim zaman sayfa numarasını ya da bir kitabın kalınlığının içerdiklerinin miktarı ile yakından uzaktan hiçbir bağlantısı olmadığını anladım.Kitap bir nevi sihirli bir kutu hacminin ne kadar olduğu tam olarak bilinmeyeceğin yine de uzaktan bakıldığında sıradan bir kutu gibi görünen.Böyle düşünmemin sebebi, kitabın herhangi bir sayfasına sıralanmış kelimelerin aslında gözüktüğünden daha çok anlamı olması. Aslına bakarsanız kitabı çekici kılan özelliklerden biri de bu bence. Kitabı bitirdiğim zaman ilk düşündüğüm ise benim dönüm noktamın ne olduğu idi çünkü ancak bu sayede hayatımda yanlış yaptığım davranışlarımı layıkıyla tarafsız bir şekilde eleştirebilecektim.Bana göre bu dünyadaki yapılabilecek en zor şey.Evet dünya üzerinde zor olan daha birçok şey var mesela başarılı bir insan olabilmek ki bu tamamen başarıyı nasıl tanımladığınıza bağlı bazı insanlar başarıyı hayatında karar verdiği işleri dünyaya getirebilmek olarak görebilir ya da bazıları için sadece mutlu olmak olarak.Ancak bana göre dünya üzerinde yapılması en zor olan şey kendiniz objektif bir şekilde yargılayabilmektir.Neden mi?İnsanoğlu kendini yargılamakta kendi kusurlarını görmekte her zaman zorlanır , belki atalarımızdan gelen bir özellik belki de sadece toplum bizi bu duruma getirdi kim bilir demen o ki kendiniz hakkındaki gerçekleri tüm çıplaklığı ile yüz üstüne çıkarabilmenin tek yolu nerede yanlış yaptığınız bulmaktır ki bu yanlışı sadece hayatlarımızdaki dönüm noktaları ile bulabiliriz.’’iyi diyelim ki hayatımızdaki dönüm noktalarını bulduk ve neler olduğunu tamamen farkındayız ama nasıl bu noktalardan ders çıkarabiliriz ?’’ diye sorabilirsiniz.Yapmanız gereken tek ve belki de en önemli şey bu noktalardaki hatalarınızı ortaya çıkarmak.Eğer hayatınızda bir bu tarz bir dönüm noktası var ise bilin ki yanlış yaptığınız bir şey vardır . Kitapta kahramanımızın yaptığı gibi yapmanız gereken kendinizi eleştirmek.Çünkü ancak hatalarınızın farkında iseniz bu hatalardan kaçınabilirsiniz. Peki sizin hayatınızdaki dönüm noktası neydi? Kaynakça: Baht dönüşü,Fatih BALKIŞ,2015 AYCAN ERGİN MUTLULUĞUN YALINLIĞI Neden buradasınız? Bir dakikalığına şu durdurulamaz akışa bir ara verip etrafınıza bakar mısınız? Neden olduğunuz yerdesiniz? Neden yaşıyorsunuz? Neden siz? Çıkmazların insanı bilinçsizce içine çektiği, onlara yanıt ararken, sizi var olan çıkmazların daha da derinine bırakıp usulca ve sinsice kaçan varsayımsal sorular... Peki ya farklı biri olamaz mıydınız? Farklı bir hayat yaşıyor olamaz mıydınız? Neler getirdi sizi içinde bulunduğunuz bu noktaya? Ben söyleyeyim; mutluluk hazzına ulaşma isteğiniz... Bu yolda sahip olduğunuz düşünceler... Bu uğurda aldığınız kararlar ve en önemlisi yaptığınız seçimler... Çoğu zaman hayatımızın en kötü, en zor hatta altından kalkılamaz olduğunu düşündüğümüz zamanlarına sırf sonundaki mutluluk anı için boyun eğmiyor muyuz? Mutluluk, sonsuzluğa uzanan çetin ve zorlu yolda aranan, oldukça kısa ama bir o kadarda unutulmaz duraklar mıdır o zaman? Yoksa sürekli olarak içindeki yerimizi anlamlandırmaya çalıştığımız bu sonlu ve mucizevi yol alışın sürdürülebilme nedenleri midir? Yani demem o ki; tanımlanabilir mi bu mutluluk, konulabilir mi bir kalıba, bir şekle? Çizilebilir belki, resmi yapılabilir veyahut. "Bana mutluluğun resmini yapabilir misin Abidin?" hatırladınız değil mi? (Hikmet, 2011, s.79) Ünlü bir Nazım Hikmet şiirinin dilimize pelesenk olmuş meşhur dizesi. Nazım sorar da Abidin resmedebilir mi acaba? Belki mutluluğun resminin tuvallere sığmayacağını düşündüğünden, belki de bu olguyu bir kareye sıkıştırıp tekleştirmek istemediğindendir bilinmez ama çağdaş Türk resminin öncülerinden Abidin Dino bilinenin aksine cevap olarak, mutluluğu sözcüklerle anlatma yoluna gitmiş ve “Mutluluğun Şiiri”ni yazmış. Bilinenin aksine diyorum çünkü Abidin Dino tarafından Nazım Hikmet şiirine cevap olarak yapıldığı sanılan, bazılarının “Mutluluğun Resmi”, bazılarının “Happiness” olarak adlandırdığı, ressamın ise “Home Sweet Home” adını verdiği; görenlerin içini sıcaklığıyla sarıp sarmalayan, sevginin en büyük mutluluk kaynağı olduğunu betimleyen bu harikulade resmin yaratıcısı aslında Dianne Dengel’dir. Mutluluğun resmi… Mutluluk; bu kadar yalın, saf ve ulaşılabilir işte! Farkındalığın gücüne inanır mısınız? Hayatınızda neleri nasıl değiştirebileceğine? Şimdi sizden beş yaşınıza dönmenizi istiyorum. Sorumlulukların olmadığı, mutluluğun çok küçük sahipliklere ya da ilgilere bağlı olduğu zamanlara. Belki de güzel bir çocukluk geçirmediniz, benim gibi. Ancak her şeye rağmen mutlu olmaya sebebimiz çoktu değil mi? Sebep arar mıydık ki çocukken mutlu olmaya? Bu yüzden hala “ah keşke yeniden çocuk olsam” demiyor muyuz? Şimdi biraz yakına gelelim; on yedi yaşımıza. Yaklaşık olarak on bir yıldır üzerinde çalışıp didindiğimiz gelecek projemizin nihai mutluluğa ermesine son adımların kaldığı yaşımıza. Neydi bizim için mutluluk? Üniversite sınavından umutla dönmek? Peki, ne kadar mutluyduk? Bu sefer, artık nedensel mutluluklar kendini gösteriyordu çünkü gelecek kaygısı, bağlı olmama isteği ve yaşam savaşına ilk adımlar başlamış oluyordu. Sürekli sorumluluklarımızdan, yapmak zorunda olduklarımızdan şikâyet ediyor ve mutlu olabilmemizi bir sonuca bağlıyorduk değil mi? Canla başla çalışıp ulaşmaya çabaladığımız nokta ise bize çok az dinlenip mutlu olabilme hakkı verdi; hemen ardından da yeni görevlere, yeni amaçlara, yeni savaşlara yönlendirdi. Bakın neredeyiz? Hayat bize adeta çemberdeki fare misyonunu yüklüyor, sürekli ve bir ömürlük kısır döngü içine hapsediyor; mutlu olacağımızı sandığımız birer amaç belirliyoruz ve hedefimizi gerçekleştiriyoruz sonra bunu tekrarlıyoruz, ardından tekrar ve tekrar… Bu sadece akademik veya hayattaki başarılarımızda böyle bir yol izlemiyor; ilişiklerimizde, sahip olduklarımızda, iletişimimizde de bu böyle. Ya şimdinin on yedi yaşımızdan farkı? Hala öyleyiz; şikâyetçi, mutsuz ve sebeplerle yol alan yetişkin on yedilikleriz. Ancak fark şu ki; o zaman geleceğimizi öngöremiyorduk ve bilinmezlik her zaman insanı korkutur, mutsuzluğa sürükler. Hala bitmek tükenmek bilmeyen, büyüdükçe çoğalacak sorumluluklara ve amaçlara sahip olmamıza rağmen artık geleceğimize dair mutluluk öngörülerimiz var değil mi? Neden? Neden mutluluk hep geleceğimizde? Neden şimdiye dönüp bakamıyoruz? Ya bunlardan, her türlü beklenti ve kaygıdan uzak salt mutluluk? Dianne Dengel’in her ne olursa olsun hayatın ne kadar güzel olduğunu benimseten, böyle bir durumda dahi gülümsemenin insanları nasıl güzel kıldığını gösteren, göstermekle kalmayıp duyumsatan resmindeki mutluluk... Büyük olasılıkla çatısı akan, penceresi dahi olmayan ama bu yokluktan bile bir güzellik yaratacak iki huzur tanesinin oracığa konuverdiği, gazete kâğıdından perdesi olan bir odada; ayağı kırıldığı için tahta parçalarıyla dengelenen, ağırlıktan eğrilmiş küçücük bir karyolada; bir anne, bir baba, altı çocuk, bir köpek ve bir kedi... Aynı yatakta, aynı yamalı yorganın altında sevgiyle ve gülümseyerek… Hapishaneyi andıran duvarları bile engel olamamış bu güzelliğe. Biz yapabilir miydik sahiden? Böylesine güzel gülebilir miydik? Böyle mutlu olabilir miydik? Sizi bilmem ama beni bu tabloda tam olarak etkileyen şey bu; ben bunu yapabilirdim, ben mutlu olabilirdim. Belki maddi anlamda onlar kadar değil ancak manevi anlamda, onlara nazaran biraz zorlu bir çocukluk geçirdim. Evet, belki evimiz böylesine eksik değildi ama sevgimiz eksikti, birlikteliğimiz, beraberliğimiz eksikti. Annem ve babam ayrıydı ve ben annemle birlikte yaşıyordum uzun yıllarda bu böyle devam etti bu yüzden o yaşlara dair babamla yaşanmış veya paylaşılabilmiş çok az an anımsayabiliyorum. Şu tabloya bakınca diyorum ki; keşke böylesine bağlı olsaydık birbirimize, böylesine güç alsaydık beraberliğimizden, böylesine sevseydik birbirimizi de bir şeyimiz olmasaydı. Bir de keşke böylesine savurganlaşmasak yaş aldıkça, böylesine yitirmesek, harcamasak sevgilerimizi. Ben size sahip olduklarınızla mutlu olun, bu kadar doyumsuz olmayın klişelerinden bahsetmiyorum. Ben size mutluluğun hazzı uğruna kaybettiklerinizden, kaçırdığınız anlardan, yiten ömrünüzden bahsediyorum. Farkına varın! Her geçen gün umursamazca yitip giderken sevdiklerimizden sonsuza dek ayrı kalacağımız günlere yaklaşıyoruz. Mutluluk yolunun insanları mutlu etmekten geçtiğinin farkına varın! Hayat amacımız; mutlu olmak değil, mutlu etmek, yardım etmek, sevmek çok sevmek olsun mu bundan sonra? Mutluluk uğruna yitirmeyelim koca ömrü. Sevelim diyorum sadece sevelim insanları, hayvanları ayırmaksızın her cânım varlığı sevelim! Yararlanılan kaynaklar Nazım Hikmet. Büyük İnsanlık Kendi Sesinden Şiirler. Haz. Ruken Kızıler ve M. Melih Güneş. İstanbul: Yapı Kredi Yayınları ve Türkiye İş Bankası Kültür Yayınları, 2011. 5. Baskı. S.79 İnsanokur Edebiyat. “Nazım Hikmet’in ‘Bana mutluluğun resmini yapabilir misin?’ sorusuna Abidin Dino’nun “Mutluluğun Şiiri”yle yanıtı.” Y.y. 14 Ekim 2015. Web. 10 Ekim 2016. http://www.insanokur.org/nazim-hikmetin-bana-mutlulugun-resmini-yapabilir-misin-sorusuna-abidin-dinonun-mutlulugun-siiriyle-yaniti/ Altas, Aysu. “Bir anekdot 2: Abidin Dino’nun hiç yapmadığı ‘Mutluluğun Resmi’.” 8 Şubat 2014. Web. 10 Ekim 2016. https://resimbiterken.wordpress.com/2014/02/08/bir-anekdot-2-abidin-dinonun-hic-yapmadigi-mutlulugun-resmi/#more-265 Resim The Official Website. http://www.diannedengel.com/dianne_dengel_art_for_sale.html 10 Ekim 2016 tarihinde erişildi. BARBARLAR DA SOMURTUR Barbar ben değilim. Çişi de ben yapıp kaçmadım. Peki Sema Kaygusuz neden Barbarın Kahkası’nda beni anlatıyormuş gibi davranıyor. Benim suçum yok! Bu küçük çocuğun ne suçu var? Ne yapabilir en fazla? Ben barbar ne onu bile bilmezdim bugüne kadar. Uzak durun o yüzden şimdilik benden. Biraz daha suçlanırsam intikam ateşiyle gerçekten dediğiniz şeyleri yapmaya başlayıp en azından boş yere suçlanmadığımı bilerek yaşamaya devam edebilirim. Çok insan öldürdü barbarlar, neden benim gülüşümü onlarınkiyle karşılaştırasınız ki? Yazdıklarımda bir kahraman olamaz, olmamalı. Ben kendime bakarak yazarım. Dışarıdan görmeye çalıştıkça içime giren gözlerimi suçlaya suçlaya, karanlığın önündeki pencerelere, duvardaki aynalara aldırmadan sadece kendimi ve etrafımdakileri yazarım. Ne kahramanı? Buralar hep benim! Tüm bu beyaz, boş sayfalar. Tüm bu harfler, tüm bu takırtılar... Ne yazdığımı en son okuyunca fark ediyorum belki ama olsun. Buralar benim ve suçlu olmadığımı bilmenin rahatlığıyla dolduruyorum tüm boşlukları. Barbar değilim, çişi yapıp kaçansa hiç değilim! Yılan derisi yiyerek uykusunu düzenlemeye çalışan alt ıslatan çocuklar gördü bu gözler. Öyle basitçe etrafa savuramazsınız bu kadar önemli bir olayı. Çiş önemli şey! Ben de önemli adamım işte. Tüm bu sayfalar benim. Bitirene kadar okumam. Okuyana kadar fark etmem yazdıklarımı. Sema Kaygusuz o yüzden özenir benim gibi kahramansız yazı yazabilenlere. Pencereler de benim aynalar da. Barbar ve çiş yapıp kaçan hariç herkes benim. İnanmazsanız devam edin okumaya, devam edin ki gerçek otorite neymiş görün. Tüm sayfalar itaat eder bana! Tüm harfler diz çöker önümde. Barbar olduğum için değil, zorladığım için falan da değil! Gerekeni bilirler. Nasıl bir insan olurum onları zorlayarak diz çöktürsem? Ne farkım kalır barbarlardan? Benim sayfalarımda farklı yürür işler. Barbarların kahkahalarını duyabilirsiniz belki ama kahramansız hikâyelerden taşar hepsi. Anlayamadığınız yerleri onlara sorun, benim okuduğum kitaplarla cevap verirler. Okuduklarımdan yazmak zorundayım çünkü. Diğer türlüsü imkânsızlıktan hiç çıkmadı. Duvarları zor yıkılıyor imkânsızlığın, kötü hissettiriyor bizim gibi güçsüzleri. Her trajedi başkaları için komediye dönüşebiliyor ya sonunda, başkaları komik bulabilir benim bu okumadan yazamama durumumu. Sorun bakalım onlar hiç yazmışlar mı? Hani barbar bendim? Yazmayanlar barbardır dedim, dedim ama arkasını o kadar da sağlam kuramam aslında. Gerisini getiremiyorsunuz her söylediğinizin, hayat zor yoldan öğretiyor bunu size. Özrünü dileyemediğiniz gibi bazı hataların, kendinizi kaybetmek daha kolay geliyor karşılık bulamadığınız kelimelerde. Yazarlar bu yüzden yazıyor, ben bu yüzden kendimle konuşmak yerine sizinle konuşuyorum. Bilinmezliğin çekiciliği okudukça kendine çekiyor sizi ve yazmaya zorluyor. Sadece Sema Kaygusuz’dan bahsetmiyorum. Çok insan geçiyor bu dünyadan. Neredeyse hepsi yazıyor okuyanının hiç tanımayacakları değerli anılarını. Bilmedikleri zaman okuyanı, değeri bir kat daha artıyor yazdıklarının. Yoksa ben kimim ki barbarlıkla suçlayayım hiç tanımadıklarımı? Onlar da yazıyorlardır. Mecburlar sonuçta. Başlarını et yiyen böcekler ayırmadığı sürece boyunlarından, onlar da yazar. Peki kim bu gülen barbarlar? Bu tanımadığımız abla bilinmeyenle tanıştırmaya neden bu kadar hevesli bizi? Anlayamadığım yerler var. Benzetmeler kolay, çürüyenlerde kendini görmek zor. Anlamazlıktan gelmek zorunda hissediyor insan kendini. Ben bu kadar kötü olamam! Hem ben barbarsam kim iyi insan olarak kalabilir ki dünyada? Sıradanlığa şükredeceğim hiç aklıma gelmezdi ama umarım sıradanımdır ve şükrederim. Ben barbar olamam. Ben değilimdir çuvaldaki ilk kurtlu incir! Boşverin kitabı, bana cevap verin. Ne zaman başladım ben siz olmaya? Ne zaman başladınız siz barbarlar beni okumaya? ARİF YASİN TÜRKOĞLU Zencirkıran 1 Giden Taraf “Ben hiç giden olmadım.” (French Oje, 10) deyince aslında benim aklıma ilk kadın- erkek ilişkileri geldi, nitekim de adından da doğru anladığım gibi Ben Hiç Giden Olmadım adlı kitap da onun üzerine yazılmıştı. Ama ben bu konu hariç başka şeylere de değinmek istiyorum. Kadın- erkek ilişkilerinde de olduğu gibi arkadaşlıklarda da bir tarafın gideceği algısı olmuştur her zaman. Sanki bir taraf hep kalacakmış, bekleyecekmiş gibi, diğer taraf da istediği zaman gidebilirmiş gibi. French Oje, kitabın ana karakteri Renda’nın ilişkilerde hiçbir zaman giden taraf olmadığını, hep bekleyen taraf olduğunu anlatmış kısaca. Arkadaşlık konusunda, mesela ben hiçbir zaman içindekileri tutmayan, yer ve zamana çok önem vermeden her şeyi insanların yüzüne söylemeyi seven bir insanım. Bunun her zaman işe yaradığını, iyi sonuçlar doğurduğunu söyleyemem tabii ki ama bana, içimden tutmaktan daha iyi gibi geliyor. Mesela söylediğim sözlerden dolayı arkadaşlarımla kavga ettiğimde ya da daha basiti, tartıştığımda, aradan birkaç saat geçtikten sonra sanki hiçbir şey olmamış yaşanmamış gibi davranabiliyorum. Karşı tarafla konuşup sorunlarımızı çözmek yerine sanki yaşanmamış gibi davranmak daha kolay geliyor bana nedense. Belki de bu yüzden ben hiç giden olmadım. Kavga edip gitmektense, sakinleşince olaylar yaşanmamış gibi davranıp kalmak daha iyi geliyor bana. Çok fazla yakın arkadaşa sahip değilim, ama sahip olduğum sınırlı sayıdaki arkadaşlarımla da çok iyi anlaşabiliyorum. Hepimiz birbirimizi olduğu gibi kabul ettik. Bu sayede arkadaş grubumda kimse giden olmadı yani. Arkadaşlık bağlarımızın bu kadar güçlü olmasının sebebi de bu. Bir arkadaşım ne yaparsa yapsın, onu o davranışıyla ve tavrıyla kabul ederim, haklı olsun ya da olmasın, önemsemem. Arkadaşlarımın yüzüne bazı şeyleri düşünmeden söylemek her ne kadar beni ve onları üzse de bence olması gereken şey bu. Onları kaybetme riskim artmış oluyor bu şekilde ama yine de doğruları söylemekten kaçmak istemiyorum. Sonuçta onlar beni olduğum gibi kabul etti, ben de onları oldukları gibi kabul ettim. Bu sayede hiçbir taraf giden olmuyor. Bu gitme olayı, bence, romantik ilişkilerde, daha doğrusu kadın- erkek ilişkilerinde bitmeyecek bir şey. Çünkü genelleme yaparsak, çoğu insan sabırsız ve bir insanın yanlışını onlara söyledikten sonra düzelmesini bekleyemeyecek kadar benciller. Mesela sevgilim bana bir Zencirkıran 2 yanlışımı söylese düzelmem için bekleyeceğini sanmıyorum. O, giden taraf olmayı seçecektir. Fakat ben ona düzeltmesi gereken bir davranışını söylesem, bekleyebilecek kadar sadakatliyimdir. Bunun insana verilen değerle alakalı olduğunu düşünüyorum. Bir insana ne kadar çok değer veriyorsak, ona tanıdığımız zaman, duyduğumuz saygı da o kadar artıyor. Sevgi ve saygıda olduğu gibi, sadakat ve sabır da doğru orantılıdır bence. Giden tarafın hep erkek olduğu kanısının onlara yüklenmiş bir ön yargı olduğunu düşünüyorum ben. Neden hep erkekler gidecekmiş, terk edecekmiş gibi kabul görüyor bilmiyorum. Bence erkeklerin giderek bitirdiği ilişki sayısı, kadınların giderek bitirdiği ilişki sayısından fazla değildir, hatta eşittir bence. Tabii ki bunun oranlarını tutan bir şirket ya da bakabileceğimiz basit bir istatistik olduğunu sanmıyorum ama ben böyle düşünüyorum en azından ve benimle aynı fikirde olan insanlar olduğuna da eminim. Bu ön yargının nedenlerinin erkeklerden kaynaklandığını düşündüğümü söylemeden de geçemeyeceğim. Yaptıkları işi, terk etmeyi, övünerek anlattıkları için, sanki hep onlar ter ediyormuş, gidiyormuş gibi geliyor bana genel olarak. Bu ön yargıyı yok etmek onların elinde aslında. Sadece konuşurken dikkatli olmak, ya da en baştan terk etmemek lazım bence. Bir insanın hayatında yaşayabileceği en acı şeyin, birini kaybetmek olduğunu düşünüyorum. İnsanlar birbirlerine hoşgörü ve saygı ile yaklaştıkları sürece kimse kimseye zarar vermez. Ben insanları olduğu gibi kabul edip, kendimi de olduğum gibi kabul ettirebilirsem, bence huzur içinde yaşayabilirim, kimseyi kırmadan incitmeden. KAYNAKÇA French Oje, Ben Hiç Giden Olmadım, Okuyanus Yayınları, İstanbul; 2015. Bahriye Dilşad YAVUZ KADERİN KIRMIZI İPLERİ Bir Doğu Asya inancına göre ruh eşimize parmaklarımızdan dolanan fakat gözle görülmeyen kırmızı bir iplikle bağlıyız, öyle ya da böyle bu kişilerle tanışmak bizim kaderimizde var. Aramızda ne kadar mesafe olursa olsun, şartlar ne kadar bezdirici ve güç olursa olsun, eğer kaderin kırmızı ipleriyle birine bağlıysak hiçbir engel, hiçbir zorluk birleşmemize engel olamaz. İşte Kimi no na wa.’da işlenen temel konseptlerden ve beni en derinden etkileyen şeylerden biri bu oldu. Kimi no na wa. Makoto Shinkai tarafından yazılıp yönetilen, kategorisi romantik-fantezi-drama olan ve 2016’da vizyona giren bir animasyon. Hikâye kaderin kırmızı ipleriyle birbirine bağlı iki lise öğrencisi Mitsuha ve Taki’yi ele alıyor. Taki, Tokyo’da yaşarken Mitsuha medeniyetten uzakta küçük bir köyde yaşıyor ve bir şekilde bu ikili rüyalarında birbirleriyle vücut değiştirmeye başlıyor. Makoto’nun konuyu işleyişi psikolojik bağlamda çok güçlü ve ekrandan izleyiciye transfer edilen hikâyedeki tüm duyguları izleyicisine birer birer yaşattırıyor. Belki de hikâyenin en gerçekçi yanlarından biri kaderin kırmızı iplerinin kulağa son derece tatlı bir söz öbeği olarak gelmesine ve filmin ana teması olmasına rağmen hem tatlı hem acı bir tema olarak işlenmesi, zira bu benim her zaman hoşlandığım bir şey olmuştur. Bana göre hiçbir şey siyah ya da beyaz değil, daha çok gridir ve bu yüzden Makoto’nun filmi beyaz olarak başlatması ve sonrasında içine siyahı katıp bize griyi göstermesi filmin kalitesini katlıyor. Benim her zaman hayat görüşüm kader diye bir şey olmadığına yönelikti, bana göre “Kelebek Etkisi” denen olay her zaman daha mantıklıydı. Kelebek Etkisine göre yaptığımız her seçim geleceğimizi değiştiriyor. Mesela şu anki erkek arkadaşımla tanıştığım ders olan İngilizce 101’i 3 defa almasaydım onunla tanışamayacaktım, ya da onunla tanışmasaydım belki de bu yazıda farklı bir materyal seçip bambaşka şeyler hakkında görüşlerimi aktaracaktım. Kimi no na wa. beni bu konudaki düşüncelerim hakkında tekrar düşünmeye itti. Çoğu kültürün kaçınılmaz bir şekilde parçası olan kader inancını süslenmiş ve göze hoş gelen bir şekilde sundu bana, her sahnesinde karakterlerin hissettiği şeyleri hissettim; karakterler birbirlerine ne kadar kırmızı bir iplikle bağlı gibi hissettiyse ben de aynısını hissettim çünkü Makoto’nun göstermeye çalıştığı tam olarak buydu; kader inancını süsleyip izleyicilerine sunmak. Bazen kader inancı bana insanların yaşadıkları şeyleri dramatize etme ya da güzelleme çabasının bir yansıması gibi geliyor. Yaşanan romantik bir ilişki belli bir süreyi aştıktan sonra “Vay be, demek ki alnımızda yazılıymış!” denmesi, sanki onun olması gereken bir şeymiş ya da kaçınılmazmış gibi lanse edilmesi, yani kısaca insanlar tarafından kadere bağlanması insanların yaşadığı şeylerin özel olmasını istemesinden kaynaklı kanaatimce. Bu tarz örnekler duyunca kader inancı bana biraz absürt geliyor. Fakat “insanların bazı şeyleri dramatize etme ya da güzelleme çabasının bir yansıması” olarak betimlediğim kader inancının da güzellemesi ve dramatize edilmesinin örneğini gördüğüm Kimi no na wa. bana son derece güzel geldi. Film ne kadar güzel olursa olsun, beni ne kadar etkilerse etkilesin ve beni ne kadar kader konusundaki görüşlerimi sorgulamaya iterse itsin, konu üzerinde uzun süre düşündükten sonra vardığım sonuç şu oldu, birinin senin ruhani boyutta doğduğun andan itibaren eşin olduğu düşüncesi her ne kadar romantik bir düşünce olursa olsun, birazcık klişe olsa bile ben her zaman kendi geleceğimi kendi seçimlerimin şekillendirebileceğine ve son olarak da kendi eşimi kendim seçebileceğime inanmayı seçiyorum. Belki de benim yaptığım şey de kader inancına inanmamayı güzellemektir, ama ben kendi ördüğüm kırmızı iplerle birine bağlanmayı tercih ederim. KAYNAK: Shinkai, Makoto. Kimi no na wa.. Tokyo, 2016. Çakır 1 Mustafa Cem Çakır 21201538 Berna Cordan TURK 101-18 25 Kasım 2014 Ödev 5 SOFRADA KONUŞULMAZ Geçen yaz üniversitemin bana sağladığı imkân sayesinde bir aylığına Fransa’yı ziyaret etme şansını yakaladım. Bu ziyaret süresince birçok şehir ve doğal güzelliğe de şahitlik ettim. Sırasıyla önce Lyon ardından Vichy ve son olarak Paris’i şehirlerini gezdim. Bu gezi benim açımdan eşsiz bir deneyim oldu çünkü bu benim yabancı bir kültürle kurduğum ilk temastı. Fransa’da kalacağım süre boyunca bir okulda Fransızca eğitim görecek, bu eğitim boyunca da beni ağırlayan bir ailenin yanında kalacaktım. Türkiye’den ayrılırken içimi kaplayan tatlı heyecanın sebebi de buydu. Farklı bir kültürde yetişmiş biri olarak bu aile içerinde bir kültür kargaşası yaşamaktan korkuyordum. Bu kaygı ile Ankara’dan ayrıldım ve ilk olarak Lyon’a daha sonra da seyahatimin büyük bir bölümünün geçeceği Vichy şehrine ulaştım. Vichy garında beni evin annesi Cathrine karşıladı ve bir ayımı geçireceğim evine götürdü. Orada ailenin babası Patrick ve kızları Camille ile tanıştım. İlk izlenimime göre bana farklı gelen şey evde, Türkiye’de neredeyse her odada bulunan televizyonun olmamasıydı. Tutuk bir Fransızcayla sebebini sorduğumda ise Patrick bana kütüphanelerini gösterdi. Aile evin bir odasını kitap okumak için ayırmıştı ve televizyon izlemek yerine kitap ve gazete okuyorlardı. İnsanların televizyon karşısında zamanlarını öldürmek yerine bu vakti bilgi edinmek için kullanmaları beni gerçekten etkiledi. Ardından Cathrine bana bir kitap hediye etti ve çatı katındaki odamı gösterdi. Odama Çakır 2 yerleştim ve dinlenmek için uzandım. Akşam olduğunda Camille beni akşam yemeğine çağırdı ve aşağı indim. Damak tadı konusunda biraz hassas olduğum için endişelendiğim diğer bir nokta da yemekti. Bu endişe yemekte yaşadığım sürprizle yerini şaşkınlığa bıraktı. Zira ana yemekte Patrick bir Yunan yemeği olarak bizlere musakka sundu. Musakka’nın Türklere ait olduğunu esprili açıklamalarımla kabul ettirmeyi başardıktan sonra içim rahatlamış bir şekilde odama döndüm. Genel olarak akşam yemeklerinde edindiğim izlenim ise yemeğin bütün aileyi bir araya getiren bir unsur olmasıydı. Evdeki herkes akşam yemeklerinde bir araya geliyor, yemek yemenin yanı sıra her birey söz alarak gününü anlatıyor yorum yapıyor veya belirli bir konu üzerine sohbet ediliyordu. Hâl böyle olunca da, yemekte geçen süre de uzuyor, Türkiye’de en fazla bir saat olan yemekte geçen süre Fransa’da iki buçuk saate kadar çıkıyordu. Ancak, sıcak sohbet ve paylaşım insana zamanın akışını unutturuyor ve insan yemekte saatlerinin geçtiğine inanamıyordu. Bu güçlü sohbet sırasında kişiler konuşarak sosyalleşiyor paylaşıyor, anlatarak deşarj oluyor ve rahatlıyordu. Bunun sonucunda da sofrada herkesin yüzü gülüyor, insanın giderek yalnızlaştığı günümüz dünyasında insanlar aralarındaki bağları korumayı başarıyordu. Yemekler böylesine verimli ve sıcak geçince özeleştiri yapmak da kaçınılmaz hale geliyor hâliyle. Geriye dönüp baktığımda, evimizdeki sıradan bir akşam yemeğinde babam maç başlayacağı için acele ediyor, annem daha önce yediği için yemeğe katılmıyor, kardeşim bir yandan telefonuyla oynarken, diğer yandan yemek yemeye çalışıyor, ben ise yemeğimi bir an önce bitirip çevirime başlama derdindeyim. Kurulan en uzun cümlenin “Tuzu uzatabilir misin?” olduğu böyle bir ortamda iletişimden bahsetmek maalesef mümkün değil. Günlük telaş içerisinde, belki de bizi bir araya getiren tek şey olan akşam yemeklerimizi böylesine verimsiz geçirerek aile yapısına zarar vermemiz ve bunu fark edebilmem için Fransa’ya gitmek zorunda olmam gerçekten üzücü. Çakır 3 Bu noktada, çocukken sıkça işittiğim bir söz aklıma geldi. “Sofrada konuşulmaz.” Yaşadığım bu etkileyici maceradan sonra, bu sözün değişmesi gerektiği kanaatindeyim. Okul ve iş gibi nedenlerle günlük hayatın keşmekeşi içerisinde ailemize ayıracak zamanımızın azaldığı şu günlerde en azından bizi bir araya getiren akşam yemeklerini aramızdaki iletişimi güçlendiren ve bizi mutlu eden bir araç olarak kullanmamız gerektiğini düşünüyorum. BİR TABLODAN ÖTE “
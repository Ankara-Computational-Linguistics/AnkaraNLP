komutanları Belisarius ve Narses Güney ve Orta İtalya'yı ele geçirdiler. 569 yılında ise bir Cermen ulusu olan Lombardlar Kuzey İtalya'da Milano gibi birçok kentleri ele geçirdiler. Bizans egemenliği döneminde İtalya'da Katolik kilisesi ortaya çıktı. İtalya'daki otorite boşluğunı doldurarak sadece din açısından değil, siyasi açıdan da etkin bir kurum haline geldi. Papalar bir Cermen ulusu olan Frankları yöneten Karolenj hanedanıyla işbirliği yaparak kendilerini Lombardlardan korumaya çalıştılar. 751 yılında Lombardlar güneye inerek Ravenna'yı ele geçirdiler. Papa Franklardan yardım istedi. Franklar Lombardları yenerek Orta İtalya'yı Papa'ya geri verdiler. Böylece Roma kenti civarında bağımsız bir Papalık Devleti kurulmuş oldu. 774 yılında Franklar Lombardların İtalya'daki egemenliğine tamamen son vererek İtalya'yı kendilerine bağladılar. Frankların kralı Şarlman 800 yılında Papa'nın elinden taç giyerek Roma İmparatoru ilan edildi. Şarlman'ın 814 yılındaki ölümüne kadar geçen süre boyunca günümüzdeki İtalya, Almanya ve Fransa toprakları Karolenj İmparatorluğu'nun bayrağı altında birleşmiş oldu. 843 yılında Şarlman'ın oğlu Dindar Ludwig'in ölümünden sonra 3 oğlu Verdun Antlaşması'nı imzalayarak Karolenj İmparatorluğu'nu üç parçaya ayırdılar. Kuzey İtalya bu üç krallık arasında Orta Frank Krallığı'nın elinde kaldı. Aynı yıllarda Güney İtalya da Müslüman Arapların istilalarına hedef oldu. 827 yılında Sicilya Arapların eline geçti ve Sicilya Emirliği kuruldu. Güney İtalya'da ise Bari Emirliği kuruldu. 846 yılında Araplar Roma'yı yağmaladılar. Normanlar önce Güney İtalya'yi ve sonra 1030'dan itibaren tedricen 1091'de tümüyle Sicilya'yi Müslüman idarecilerden aldılar ve Sicilya'da Norman Sicilya Krallığı kurup Sicilya adası Hristiyanlar eline tekrar geçmiş oldu. 11. yüzyıl da İtalya'da Roma İmparatorluğunun çökmesinden bu yana süren kargaşa dönemi bir nebze olsun azaldı. Çeşitli kentlerde irili ufaklı devletler ortaya çıktı. Venedik Cumhuriyeti, Ceneviz Cumhuriyeti, Papalık Devleti, Lombard Birliği, Napoli Krallığı, Floransa Cumhuriyeti, Siena Cumhuriyeti gibi bu devletler kendi aralarında ve diğer ülkelerle savaştılar. Bu devletlerin vatandaşı olan birçok İtalyan 1095 yılında başlayan Haçlı Seferlerine katılarak Orta Doğu'ya gittiler. İslam uygarlığıyla yapılan ticaret ve kültür alışverişi İtalyan kültürüne büyük katkılarda bulundu. 15. yüzyılda başlayan İtalyan Rönesansına zemin hazırladı. 15. yüzyılda Rönesans İtalya'da doruğuna ulaşmıştır. 19. yüzyılın ilk yıllarında İtalya I. Napolyon tarafından işgal edilerek Fransız etkisi altına girdi. Viyana Kongresi İtalya'nın Fransız işgalinden önce yöneten hanedanlara geri verilmesini öngörüyordu. Böylece Papalık Devleti, Sardinya-Piemonte Krallığı, Toskana Grandüklüğü, Modena Düklüğü ve Lombardiya-Venedik Krallığı tekrar kuruldu. Ancak Carbonari adı verilen gizli dernekler İtalya'nın birleşmesi için çalışmaya başladılar. Giuseppe Mazzini ve Giuseppe Garibaldi birleşme hareketinin öncüleri arasında yer alıyorlardı. Ayrıca Sardinya kralı II. Victor Emmanuel de bu birleşme hareketini destekleyenler arasındaydı. 1848 yılında Lombardiya Avusturya'nın elinde bulunuyordu. İtalya'yı birleştirmek konusunda Fransa'nın desteğini almayı başaran İtalya, 1859'da Fransa ile birlikte Avusturya'yı mağlup etti ve 11 Kasım 1859'da Avusturya ile Piyemonte arasında Zürih'te barış antlaşması yapıldı. Buna göre; Avusturya, Lombardiya'yı Piyemonte'ye verdi. Venedik dahil olmak üzere diğer İtalyan Devletleri arasında bir konfederasyon teşkil edilmesi ve konfederasyonun fahri başkanının papa, fiili başkanının Piyemonte olması kabul edildi. Bir süre sonra Kuzey İtalya'daki küçük devletler de Piyemonte'ye katılma kararı aldılar. Böylece bütün Kuzey ve Orta İtalya Piyemonte'ye katılmış oldu. 1870'te Roma ve 1886'da Venedik, İtalya birliğine dahil oldular. Bunların da iştiraki sonucu İtalyan Milli Birliği tamamlanmış oldu. İtalya Krallığı kuruldu. 1861 yılında İtalya Krallığı kurulunca İtalya Roma döneminden sonra ilk defa tek bir ülke haline gelmiştir. Bundan sonra diğer Avrupa ülkeleri gibi kolonileşme yoluna giden İtalya Osmanlı Devleti'na karşı yaptığı Trablusgarp Savaşı'nı kazandı. Libya, Etyopya ve Somali gibi bazı Afrika ülkelerini işgal etti. I. Dünya Savaşı'ndan sonra Osmanlı İmparatorluğu'na ait Oniki Adaları eline geçirdi. 1922-1943 yılları arasında İtalya Benito Mussolini'nin liderliği altında Faşizme yöneldi. II. Dünya Savaşı'nda yenilmesinden sonra büyük bir çöküntü yaşadı. İtalyan halkı 1 Ocak 1948 tarihinde yeni bir anayasayı onaylayarak cumhuriyeti ilan etti. 4 Nisan 1949 tarihinde NATO'nun, 25 Mart 1957 tarihinde de Avrupa Birliği'nin kurucu üyeleri arasında yer aldı. American Basketball Association ABA (American Basketball Association), Amerika Birleşik Devletleri'nde 1967'den, 1976'ya kadar, dokuz sezon faaliyet göstermiş bir basketbol organizasyonudur. (1999-2000 Sezonundan itibaren bir alt lig olarak tekrar aynı isimle faaliyete başlamıştır.) 1976 yılında, New York Nets, Indiana Pacers, San Antonio Spurs ve Denver Nuggets, NBA'a katıldılar. Bu takımların katılımıyla, 22 ekibin mücadele ettiği NBA, Amerika Birleşik Devletleri'nin ve Dünya'nın en üst basketbol ligi oldu.Bu dönemde sadece ABA'da olan 3 sayılık atış kuralı iki sezon sonra NBA'de de uygulanmaya başladı. Bugün NBA'de gördüğümüz şov ve eğlence içeren unsurlar o günlerde bu ligde oldukça fazlaydı. San Diego Sails ve Utah Stars sezonu tamamlamadı. Baltimore Claws sezona başlayamadı. 1976 yılında ABA organizasyonu sona erdi. Çeçence Çeçence (Çeçence: Нохчийн мотт / "Noxc̦iyn mott", Çeçen dili), çoğunluğu Çeçenya’da ve başka ülkelerde yaşayan Çeçenlerin konuştuğu bir Kuzeydoğu Kafkas dilidir. Yaklaşık olarak 1.300.000 kişi tarafından konuşulduğu tahmin edilmektedir. İnguşça ve Batsça ile birlikte Nah dilleri öbeğini oluşturur. Ekim 2002 yılı Rus verilerine göre 1.330.000 kişi Çeçence konuşmaktadır. Ethnologue tahminlerine göre bu sayı 995.000’dir. Rusya dışında Çeçence konuşan nüfus ağırlıklı olarak Orta Doğu ülkelerine yayılmıştır. Bu ülkelerin başında Ürdün gelir. Türkiye’de de Çeçence konuşan bir nüfus vardır, ancak kesin sayısı bilinmemektedir. Çeçence, Rusça ile birlikte Çeçenya’nın iki resmî dilinden biridir. Çeçence’nin birkaç lehçesivardır: Çeçenya’nın dağlık kesiminde Gürcü alfabesiyle ilk yazılı birkaç belge bulunmuş ancak bunun Çeçence olduğu kesin olarak doğrulanamamıştır. Daha sonra Çeçence, Arap alfabesiyle yazılmıştır. Bu alanda ilk reformlar Şeyh Şamil döneminde, daha sonra 1910, 1920 ve 1922 yıllarında yapıldı. Kiril, Latin ve Gürcü harflerine dayanan Uslar alfabesi, daha çok akademik çevrelerce kullanıldı. Bu alfabe 1911 yılında yeniden düzenlendi, ancak Çeçenler arasında yaygınlık kazanmadı. 1925’te Latin alfabesinden uyarlanan bir alfabe geliştirildi. 1934’te İnguşça’nın yazımı içinde ortak hale getirildi. Ancak 1938 yılında kaldırıldı. 1938-1992 arasında Çeçence’nin yazımında kullanılan Kiril alfabesi. 1992 yılında Latin kökenli Çeçen alfabesi geliştirildi. Rusya’dan ayrılma yanlısı hükümetin yenilgiye uğramasından sonra yeniden Kiril alfabesine dönüldü. Türkçeden Çeçenceye geçen Türkçe kökenli sözler ile Türkçenin aracılığıyla Arapça ve Farsçadan geçen sözlerden bir kısmı şöyledir: İnguşça İnguşça (İnguşça: "ГІалгІай - Ğalğay"), çoğunluğu İnguşetya'da yaşayan İnguşların konuştuğu dildir. Kafkas dillerinin Kuzeydoğu Kafkas dilleri öbeğine bağlıdır. İnguşça konuşan kişi sayısı yaklaşık 415.000’dir (2005). İnguşça, İnguşetya’nın dışında Çeçenya, Kazakistan ve Rusya’nın diğer yerlerinde konuşulur. İnguşça ve Çeçence, Bats diliyle birlikte Nah dillerini oluşturur. Nah dilleri ise Kuzeydoğu Kafkas dillerinin alt koludur. İnguşça konuşan yaklaşık 415.000 kişinin çoğunluğu, başta İnguşetya ve Çeçenya olmak üzere Kuzey Kafkasya’da yaşar. Ayrıca Kazakistan, Özbekistan, Türkmenistan, Belçika, Norveç, Türkiye ve Ürdün gibi ülkelerde bu dili konuşan küçük topluluklar vardır. İnguşça ve Rusça, Rusya'nın bir birimi olan İnguşetya’nın resmî dilleridir. İnguşça, yazılı bir dildir. İlk kez 20. Yüzyılın başlarında Arap alfabesine dayalı bir alfabeyle yazılırken Sovyet Devrimi’nden sonra önce Latin alfabesi, sonra Kiril alfabesiyle yazılmaya başlanmıştır. Beşyüzevlerspor Beşyüzevler Spor Kulübü 1991 yılında Azmi Aydemir tarafından 50. Yıl Seçkinler Gençlik ve Spor Kulübü adıyla federe olmuştur. Ertesi yıl Gaziosmanpaşa Seçkinler Spor Kulübü adıyla 2.Amatör kümede şampiyon olarak 1.Amatör Kümeye terfi etmiştir. Takımın başına Gaziosmanpaşa'nın tanınan antrenörlerinden Yüksel Ersan'ı getiren kulüp, aynı yılın sonunda 1.Amatör Kümede de şampiyon olarak Türkiye 3.Ligi Terfi Müsabakası oynamaya hak kazanmıştır. Birinci kademe maçlarını Kocaeli'nde oynayan ekip, grubunda açık ara farkla lider olarak ikinci kademeye çıkmıştır. İkinci kademe de oynadığı son maçta 90+8 de gol yiyerek 3. Lig'e çıkamamıştır. 3. Lig hedefinden vazgeçmeyen kulüp, 1-2 sezon daha Seçkinler Spor adıyla mücadele ettikten sonra, 1996 yılında Beşyüzevler Spor Kulübü adına alarak aynı amblem ve renklerle mücadeleye devam etmiştir. Kısa süre sonunda Türkiye 3. Ligi'ne yükselen Beşyüzevlerspor, 1999-2000 sezonunda 8. Grup'u 13. sırada tamamladı. 2000-2001 sezonunda ise ligi 15. sırada tamamlayarak tekrar amatör lige dönüş yaptı. Süper amatör lig şampiyonluğu ardından 2011-2012 sezonunda tarihinde ilk kez mücadele ettiği BAL liginde grubunu 5.sırada tamamlamasına rağmen statü gereği küme düştü. 2013-2014 sezonunda İstanbul Süper Amatör Ligde grubunu rekor puan, gol ve averajla şampiyon tamamlayıp Klasman Grubu'nda oynamaya hak kazandı. Akabinde Klasman Grubu'nda da Bayrampaşa Tunaspor'un ardından 2. sırada yer alarak yeniden Bölgesel Amatör Lig e (BAL) yükselme başarısı göstermiştir. 2015-16 sezonunda Bölgesel Amatör Lig 11. grupta mücadele eden Beşyüzevlerspor, topladığı 45 puan ile grubunu Mudanyaspor'un ardından averajla 4. sırada tamamlamasına rağmen BAL statüsü gereği İstanbul Süper Amatör Lig temsilcisi Çeliktepespor ile Play-Out maçında karşı karşıya gelmiş ve rakibini 2-0 mağlup ederek 2016-17 sezonunda da BAL'da mücadele etme hakkını kazanmış olmasına rağmen sezon öncesi fikstüre girmeden ligden çekildi. David Palmer (24 karakteri) 24 adlı Amerikan televizyon dizisinin ilk sezonunda Amerikan Başkanlığı'na aday bir senatörü canlandıran karakter. İkinci sezonda artık Amerikan başkanı olmuştur ve eski eşi Sherry Palmer tarafından çeşitli komplolara maruz kalmıştır. Tekrar aday olmayarak görevini bırakmak zorunda kalmıştır. Dizinin 5.sezonunun başında suikast sonucu öldürüldü. Fuar Fuar, ticareti geliştirmek amacıyla belli bir süre için kurulan pazar. Alıcı ve satıcıların bir araya gelerek iş anlaşmaları yaptıkları bu pazarlar genellikle aynı yerlerde ve düzenli aralıklarla, her yıl aynı tarihte birkaç haftalığına kurulurlar. Bu sergiler tek bir iş koluna ya da belirli bir iş kolunun tek bir dalını konu alabileceği gibi her tür ürünü ve hizmeti de kapsayabilir. Uluslararası ticarette büyük önemi olan fuarlar 21. yüzyılda daha da önemli hale gelmiştir. Avrupa'da olsun Asya'da olsun dünyanın çeşitli yerlerinde her yıl düzenlenen bu pazarlar, binlerce satıcı ve alıcıyı bir araya getirerek büyük bir alış-veriş potansiyeli yaratmaktadır. Ticari ve iktisadi boyutu gittikçe ön plana çıkan fuarlarda katılımcı firma ya da kuruluşlar kendilerine ayrılmış alanlarda ziyaretçileriyle görüşmeler yapmakta, ürünlerini sergilemekte veya bu alanlarda kendi kurumsal renk ve imajlarına yer veren fuar standlarında çeşitli görseller kullanarak kendilerini, ürünlerini ya da hizmetlerini tanıtmaktadır. Bu boyutuyla fuarlar aynı zamanda fuar hizmetleri endüstrisinin de doğuşuna neden olmuş, fuarların düzenlendiği kentlerde dekorasyon, konaklama hizmetleri, hosteslik hizmetleri, yiyecek içecek servisi gibi birçok alanda hareket yaratmıştır. Bazı önemli uluslararası fuarlar İsviçre Sanayi Fuarı, Uluslararası Pakistan Fuarı, Milano Fuarı ve Uluslararası TATEF Fuarı'dır. Belirli iş kollarıyla ilgili bazı önemli fuarlar Kanada Kimya ve İşlem Donanımı Sergisi ve Uluslararası Mobilya Fuarı'dır. Türkiye'nin uzun süredir düzenlenen ve uluslararası fuarlarından biri de İzmir Fuarı'dır. Suriye (Roma eyaleti) Suriye ("Syria"), MÖ 64 yılında Pompeius tarafından fethedilen Roma eyaleti. 637 yılında Müslümanlar tarafından fethedilene kadar yaklaşık yedi yüzyıl boyunca Roma (Bizans) egemenliğinde kalmıştır. Part sınırını savunmakla görevli olan Suriye ordusu Roma ordusunun üç lejyonundan oluşurdu. 1. yüzyılda, Vespasian'ın askeri darbesini boşa çıkaran Suriye ordusu da bu lejyonlardır. Ayrıca Suriye Üçüncü Yüzyıl Krizi boyunca çok önemli bir stratejik önem kazanmıştır. 2. yüzyıldan itibaren Roma Senatosunda aralarında Claudius Pompeianus ve Avidius Cassius'un da bulunduğu bazı önemli Suriyelilere rastlanır. 3. yüzyılda ise Suriyeliler Severuslar Hanedanı ile Roma tahtına çıkmışlardır. 193 yılında eyalet "Suriye Coele" ve "Suriye Phoenice" olmak üzeri ikiye bölünmüştür. 4. yüzyılda, I. Theodosius zamanında, "Suriye Coele" eyaleti "Suriye Salutaris" ve "Suriye Euphratensis", "Suriye Phoenice" eyaleti ise, "Phoenice" ve "Phoenicia Libanesia" olmak üzere yeniden ikiye bölünmüşlerdir. Bölge sık sık Sasanilerin saldırılarına maruz kalsa da, 6. yüzyıla kadar Bizans İmparatorluğunun önemli bir eyaleti olarak kalmaya devam etmiştir. Bölge 637 yılında, Demirköprü savaşı ile birlikte Hulefa-i Raşidin ordusu tarafından fethedilmiştir. Inferno (film) Inferno, 1980 İtalya yapımı fantastik korku filmidir. Thomas De Quincey'in "Suspiria de Profundis" adlı romanından senaryosunu Dario Argento 'nun yazdığı filmi yine Dario Argento yönetmiştir. Önemli rollerinde Leigh McCloskey ve Irene Miracle oynamışlardır. Filmin müzikleri Keith Emerson 'a aittir. Filmin ismi Türkçede Cehennem anlamına gelmektedir. Genç bir kadın şair New York 'ta yerel bir antika dükkânından bir İngiliz mimarın yazmış olduğu Latince bir kitap satın alır. Kitabı okudukça kendi evinin de cadılar tarafından yapıldığını öğrenir. Dehşete kapılan genç kadın Roma’daki erkek kardeşini kendisiyle kalması için davet eder. Mark, kardeşini görmeye New York’a gittiğinde onun öldüğünü öğrenir. Her üç filmin de temel fikri Thomas de Quincey'in Suspiria de Profundis adlı kitabına dayanmaktadır. Kitaptaki bir şiir kader ve lütuf kavramlarından başka üç tane olduğu belirtilen bir de acı-dert kavramından bahseder. Yani "Üç Ana Cadı" efsanesi. Üç ana cadı (Three Mothers) şunlardır; Claudio Maldonado Claudio Andrés del Tránsito Maldonado Rivera (d. 3 Ocak 1980, Curicó) Şilili eski millî futbolcudur. Çocukluktan beri Colo-Colo'nun büyük bir taraftarı olan Maldonado, futbola da Colo-Colo kulübünde başlamıştır. Futbol stiline bakıldığında; kondisyonu, iyi pas yapışı ve defansif yöndeki başarısı onu Güney Amerika'da futbol oynayan ön liberolar arasında en iyiler arasına girmesini sağlamıştır. Millî takım kariyeri ise 2000 yılında başlamıştır. Sidney'de düzenlenen 2000 Yaz Olimpiyatları'ndan bronz madalya ile dönen Şili millî takımının 23 kişilik kadrosu içinde yer almış ve ilk millî maç deneyimini ise 12 Şubat 2000 tarihinde Bulgaristan'a karşı yaşamıştır. Aynı sene Maldonado Brezilya ekiplerinden São Paulo takımına satılmıştır. O dönemde rakamın 2.1 milyon $ olduğu açıklanmıştır. Brezilya'ya giden Maldonado, ilk ekibi olan São Paulo'da 3 sezonda 35 kez forma giymiştir. 2003 yılının Mayıs ayında ise Cruzeiro'yu çalıştıran Wanderley Luxemburgo onu ısrarla isteyerek takımına aldırmıştır. Kariyerinin en önemli yıllarını Cruzeiro'da geçirmiştir. 2003 yılında Brezilya'da bütün kupaları kaldıran Cruzeiro'nun başarısının önemli mimarlarından biri olmuştur. 2006 FIFA Dünya Kupası elemelerinde de mücadele etmiştir. 2006 yılının devamında yine Luxemburgo'nun peşinden gitmiştir. Santos'un başına geçen Luxemburgo, onu bu sefer 4.5 milyon $ bonservis bedeliyle kadrosuna katmıştır. Maldonado ise, bu dönemde dizinden ciddi bir şekilde sakatlanmış ve iki ay kadar meşin yuvarlağa dokunamamıştır. Sakatlığından sonra ise Copa Libertadores'te mücadele eden Santos'un ilk 11′indedir. 2007'de Série A'da ligi ikinci sırada bitiren Santos FC, Copa Libertadores 2008'e doğrudan gitme hakkı elde etmiştir. Maldonado, 2007-08 sezonu ikinci yarısında Fenerbahçe'ye transfer olmuştur. Teknik direktörler tarafından fazla şans verilmeyen futbolcu yaşadığı sakatlıkların da etkisiyle 17 maçta forma şansı bulabildi. Sezon sonunda Flamengo'ya transfer oldu. 2013'te Corinthians'a tranferi gerçekleşti. 2014-2015 sezonunda, bir yıllık sözleşme ve yıllık 250.000 $ tahmini maaş ile, 27 Mayıs 2014 tarihinde Colo-Colo takımına transfer olduktan sonra, bu takımda futbol hayatını noktalamıştır. Bakışım Fizikte bakışım, fizik sistemi betimleyen temel değişmezlik'lerle ilgilidir. Fiziksel sistem matematik modeller kullanılarak betimlenir ve modellerden en başarılı olanı kuram statüsüne ulaşır. Fizikte ve diğer bilimlerde modelin başarısı modelin öngörü üretebilme kapasitesiyle ve bu öngörülerin deneylerle doğrulanmasıyla ölçülür. Çoğu zaman fizik modelin değişik matematik dönüşüm'ler altında nasıl davrandığı incelenir. Eğer bir matematik dönüşüm sonucunda modelin betimlediği fizik sistem değişmiyorsa o dönüşümle ilgili bir bakışım (symmetry) olduğu söylenir. Modellerin doğrulukları deneylerden önce bu şekilde test edilir. Eğer fizik modeli daha karmaşık sistemleri betimliyorsa ya da kuantum fiziğinde olduğu gibi doğrudan gözlem yapamıyacağımız nicelikleri açıklayabilmek için geliştirilmiş ise bu karmaşık modelin içinde matematiksel olarak var olan bakışımların ortaya çıkması zaman alır ve kuramsal fizikçiler önce bu bakışımları ortaya çıkarmaya çalışırlar. Karmaşık modelin daha önce fark edilmeyen bir bakışımı bulunduğunda yeni bir korunum kanunu öngörülüyor demektir. Bazen yeni bakışımlar yeni parçacıkların varlığına işaret eder. Grup kuramı bakışımları sistematik ve matematiksel olarak inceler. Yüzeyi pürüzsüz küresel bir kütle düşünelim, bu küreyi kaç derece döndürürsek döndürelim kürenin fiziği değişmez, diğer bir deyişle "küresel bakışım" vardır. Küreyi döndürmek yerine koordinatlarımızı değiştirebiliriz yani kendimiz kürenin etrafında dönebiliriz ama kürenin kütlesi ve diğer fiziki özellikleri değişmez. Bu kürenin fiziğini anlatan modelinde aynı şekilde rotasyon dönüşüm altında aynı değişmezlere ulaşması gerekir. Bu küre uzayda bir kütle olsun. Merkezi kütlenin merkezi ile bir olan yarıçapı da kütlenin yarıçapından büyük hayali bir küresel yüzey düşünelim. Bu hayali küresel yüzeyin her noktasında yerçekim kuvvetinin gücü (genligi) aynıdır. Diğer bir deyişle Newton modelinde yerçekimi kuvvet alanında "küresel bakışım" vardır. Düz çizgi şeklinde ince ve sonsuz uzunlukta bir bakır tel düşünelim. Bu telden elektrik akımı geçtiğinde o telin etrafında manyetik alan oluşur. Bu manyetik alan bir vektor alan'dır ve kuvvet vektörü her noktada o noktadan geçen bir dairenin tanjant vektörüyle aynı yöndedir (sağ el kuralı). Bu kuvvet vektörünün gücü (genliği) söz konusu daire üzerinde her noktada aynıdır. Telin tüm uzunluğunu düşünürsek bu dairelerin yan yana dizilmesiyle bir silindir oluşur. Bu silindir üzerindeki her noktada manyetik kuvvetin genliği aynıdır. Silindirik dönüşüm altındaki değişmezliğe "silindirik bakışım" denir. İki boyutlu bir uzayda yani bir düzlemde iki eşit kütle düşünelim. Bu iki kütle koordinat sisteminin merkezinden başlayıp aksi yönlerde X-koordinatı üzerinde sabit hızla hareket etsinler. Y-koordinat eksenini bir ayna olarak düşünebiliriz ve yansıma dönüşüm'ü sistemi oluşturan tüm noktaların X-koordinatlarının x değerinden -x değerine aynı anda değişmesi olarak tanımlayabiliriz. "Yansıma dönüşümü" altında değişmeyen sistemde "yansıma bakışım"' var denir. Eğer kütleler eşit olmasaydı "yansıma bakışım" bozulmuş olurdu. Fukurokuju Fukurokuju (福禄寿) (Japonca "fuku":"mutluluk", "roku":"zenginlik", "ju":"uzun ömürlülük") Japon mitolojisinde yedi şans tanrısından biri. Ömür uzunluğunu ve bilgeliği simgeler. Fukurokuju' nun bir zamanlar Tao cu olarak yeryüzünde yaşadığına inanılır. Genellikle uzun kafalı, saçsız bir ihtiyar olarak tasvir edilir ve genellikle yanında uzun ömürlülüğü simgeleyen geyik, kaplumbağa veya turna bulunur. Cornelius Warmerdam Cornelius Warmerdam (22 Haziran 1915 - 13 Kasım 2001), Amerikalı sırıkla atlamacı. Atletizm tarihine 4,60'ı geçen ilk atlet olarak geçti.Spor yaşamı II. Dünya Savaşı yıllarına denk geldiği için olimpiyatlarda yarışma şansı bulamadı ama 1940'tan 1957'ye sırıkla atlama dünya rekorunun sahibi olarak kaldı; 1942'de elde ettiği ve kariyerinin en iyi derecesi olan 4,77'yi 15 yıl boyunca elinde tuttu. Yarıştığı yıllarda spor malzemeleri bu kadar gelişmiş olmadığı için bambudan bir kamışı sırık olarak kullanırdı. 2008 VIVA Dünya Kupası 2008 VIVA Dünya Kupası; NF-Board tarafından ikinci kez düzenlenen VIVA Dünya Kupası turnuvasıdır. Turnuvaya son şampiyon olduğu için Sápmi tarafından evsahipliği yapılmıştır. Maçlar İsveç'in Gällivare kentinde oynanmıştır. 7-13 Temmuz tarihlerinde düzenlenen turnuvanın şampiyonu Padanya olmuştur. Hümay Güldağ Hümay Güldağ, Tiyatro, sinema ve dizi oyuncusu, seslendirme sanatçısı. Mimarsinan Üniversitesi Devlet Konservatuvarı Tiyatro Bölümünü bitirdikten sonra 1990 yılında İstanbul Şehir Tiyatrosu kadrosuna giren Hümay Güldağ, tiyatro çalışmalarının yanı sıra sinema ve dizi filmlerde oynuyor ve seslendirme yapıyor. Kocasinan, BahÃ§elievler Kocasinan, İstanbul, Bahçelievler ilçesinin en eski yerleşim birimlerinden biridir. Mahmutbey Caddesi üzerinde bulunan semt, çeşitli zamanlarda köy, belde, kasaba niteliği kazanmış ve en son 1992'de Bahçelievler ilçe olunca Bahçelievler Belediyesine dahil edilmiştir. Kocasinan İtfaiye Okulu her ne kadar şimdilerde Zafer Mahallesi sınırları içinde de bulunuyorsa da eskiden Kocasinan'ın eskiden ne kadar önemli bir yerleşim birimi olduğunu göstermektedir. Eski Kocasinan Beldesi bugünkü Kocasinan Merkez, Soğanlı, Cumhuriyet, Siyavuşpaşa ve Şirinevler mahallelerinin bulunduğu alanda bulunmaktaydı. Şu anki Bahçelievler Belediyesinin bulunduğu alan da (Eski Vergi Dairesi Binası, yenisi yapılmakta) o zamanlar Kocasinan Belediye Binası vardı. Osmanlı Devleti döneminde daha çok çiftlikler bulunan yer.Eski Adı Nifols(Rumca Gelinler) 1925'te Selanik'ten buraya ciddi bir göç yaşanmıştır. İsmini 1928'de yapılan Sivayuspaşa Parkı'ndaki kuleden alır.Bölgenin tek yerleşim yeriydi.Aynı sene okul yapıldı.1934'te de bir okul yapıldı.Daha önce var olan kilise yıkıldı.Kocasinan Camii yapıldı.1940 yılına kadar çiftik özelliğini sürdürdü.1950 yılından itibaren nüfus sürekli arttı.1960 ihtilalinde yılında seçimler yapılmadı.1962 seçimi yapıldı.1967 yılında nüfus 18 bini aşıyordu.Bundan sonra belediye oldu.1982 yılında İstanbul Belediyesine bağlı bir şube müdürlüğü durumuna getirilen Kocasinan ve Yenibosna belediyeleri, 1984 yılında Büyükşehir uygulamasına geçilmesiyle birlikte Bakırköy ilçe belediyesine bağlanmıştır.Bahçelievler 1992 yılında Bahçelievler ilçe olunca Kocasinan mahalle olarak Bahçelievler'e bağlandı. 97 Beyazıt-Güneşli 15 Temmuz Mah. 97E Kemerburgaz Üniv.-Şirinevler 98E Bakırköy-Güneşli 98M Bakırköy-İstoç 98A Bakırköy-Ateştuğla 78ZB Z.Burnu Metro-İkitelli Başakşehir 4.etap 97B Beyazıt-Soğanlı(Yakın geçer mezbaha yolu) 98K Bakırköy-Kirazlı(Yakın geçer özşah köp.) Kocasinan-Bağcılar-Camlıkahve-İncirli Kocasinan merkez mah.-Soğanlı-Siyavuşpaşa-Yayla-İncirli Bakırköy-Mahmutbey Bakırköy-Güneşli Bakırköy-İkitelli Bakırköy-İstoç Topkapı-Güngören-Haznedar-Mezbaha yolu Bahçelievler Metro-Soğanlı-Yayla-Mezbaha yolu Åžirinevler - Oto Center Fransa tarihi Taştan aletler, bundan yaklaşık 1.8 milyon yıl önce Fransa'da ilkel insanın bulunduğunu kanıtlamaktadır. Bölgede ilk modern insan 40.000 yıl önce ortaya çıkmıştır. Fransa tarihi için ilk yazılı kayıtlar Demir Çağı'ndan itibaren bulunmaktadır. Günümüzdeki Fransa, Galya olarak bilinen bir Roma İmparatorluğu eyaletinin üstüne kuruludur. Romalı tarihçiler, bölgede, dil farkıyla ayrılan üç büyük etnik grubun varlığını ortaya koymuşlardır: Galyalılar, Akuitanlar ve Belgalar. En büyük ve bölgeye en hakim grup olan Galyalılar, Galyaca konuşan Keltlerdi. MÖ bin yıllık süre içerisinde, Yunanlar, Romalılar ve Kartacalılar Akdeniz kıyılarında ve civar adalarda koloniler kurmuşlardı. Milattan önce 2. yüzyılın sonlarında Roma İmparatorluğu, Galya'nın güneyini Gallia Narbonensis'in bir vilayeti olarak topraklarına kattıktan sonra, Jül Sezar komutasındaki Roma orduları Galya'nın geri kalanını da MÖ 58-51 yılları arasında yapılan Galya Savaşları'nda fethetmiştir. Bu olay, Galya ve Roma kültürlerini yakınlaştırmış, Galya Roma İmparatorluğu'yla bütünleşmiştir. Roma İmparatorluğu'nun daha sonraki dönemlerinde Galya, muhacirlikten ve Barbar akınlarından, özellikle de Cermenlerden nasibini almıştır. 5. yüzyıl sonlarında, Frank kralı I. Clovis, Galya'nın büyük bir bölümünü kendi hükümdarlığı altında birleştirmiş ve bölgeyi yüzyıllar boyu sürecek olan Frankların hakimiyetine zemin hazırlamıştır. Şarlman'ın döneminde bölgedeki Frank egemenliği doruğa ulaşmıştır. Şarlman'ın Karolenj İmparatorluğu'nun batısında doğan ortaçağ Fransa Krallığı, Hugh Capet tarafından 987 yılında kurulan Capet Hanedanlığı himayesinde önem kazanmıştır. Son gerçek Capet Hanedan ailesi üyesinin 1328'deki vefatı, Valois Hanedanı ve Plantagenet Hanedanı arasında Yüz Yıl Savaşı olarak da bilinen çatışmalara sürükleyen vekalet krizine neden oldu. Resmi olarak savaş, 1337'de VI. Filip'in Akuitan Düklüğü'nü, varis olan; Fransız tahtının Plantagenet talibi, III. Edward'dan alma çabasıyla başladı. II. Jean'ın yakalanması ve fidyeyle serbest bırakılmasını da içeren Plantagenet zaferlerine rağmen, savaşın devamında şans Valois Hanedanı'na gülmeye başladı. Bunun yanında sıradan bir Fransız genç kız olan Jeanne d'Arc Fransız güçlerini İngilizlerin üstüne sürerek kendini ulusal bir kahraman olarak benimsetip bu savaşın önem arzeden figürlerinden biri olmuştur. Savaş, 1453'te Valois zaferiyle sonlanmıştır. Yüz Yıl Savaşı'nda kazanılan bu zafer, Fransız milliyetçiliğini yüceltmiş ve Fransız monarşisini güçlendirmiştir. Ancien Régime olarak bilinen dönemde, Fransa merkezi bir Mutlak monarşi ile yönetilmeye başlanmıştır. Sonraki yüzyıllarda, Fransa Rönesans ve Reform hareketlerine sahne olmuştur. Fransız Din Savaşı'nın en can alıcı noktasında, Fransa son Valois kralı olan III. Henri'nin rakip fraksiyonlar olan Bourbon Hanedanı ve Guise Hanedanı ile savaşmaya başlamasıyla yeni bir veraset krizinin içine düştü. Navarre Kralı ve Bourbon ailesinin veliahtı IV. Henri çatışmada üstün gelmiş ve Fransız Bourbon Hanedanlığı'nı güçlendirmiştir. 16. yüzyılda gelişen bir Fransız Sömürge İmparatorluğu kurulmuştu. Fransa'nın politik gücü, Versailles Sarayı'nın da yapım emrini veren, "Güneş Kral" XIV. Louis'nin hükümdarlığı döneminde doruk noktasına ulaşmıştır. 18. yüzyıl sonlarında monarşi ve ona bağlı kurumlar, Fransız Devrimi ile devrilmiş ve kabul görmemeye başlamıştır. Napolyon Bonapart tarafından Birinci Fransa İmparatorluğu ilan edilene kadar ülke bir süre Birinci Fransa Cumhuriyeti olarak yönetilmiştir. Napolyon'un Napolyon Savaşları ile bozguna uğratılmasından sonra, Fransa çeşitli rejim değişikliklerine gitmiştir; monarşi olarak yönetilmiş, daha sonra İkinci Fransa Cumhuriyeti, İkinci Fransa İmparatorluğu olmuş ve devamında daha uzun ömürlü bir Üçüncü Fransa Cumhuriyeti'nin 1870'te kurulması birbirini izlemiştir. Fransa, I. Dünya Savaşı'nda Üçlü İtilaf'ta yer almış; Birleşik Krallık, Rusya, İtalya, Japonya, Birleşik Devletler ve bazı küçük müttefik devletler birlikte Almanya ve İttifak Devletleri'ne karşı savaşmıştır. Fransa, II. Dünya Savaşı'nda Müttefik Devletler arasında yer almasına rağmen, 1940 yılında Nazi Almanyası tarafından ele geçirilmiştir. "Üçüncü Cumhuriyet" tasfiye edilmiş, ülkenin büyük bir kısmı Mihver Devletleri tarafından kontrol altına alınmış, ülkenin güneyi işbirlikçi Vichy Hükümeti'ne bırakılmıştı. 1944'te kurulan Özgür Fransa'nın ardından Dördüncü Fransa Cumhuriyeti kurulmuş, ancak on beş yıldan az bir süre mevcudiyetini sürdürebilmiştir. 1958'de yaşanan "Cezayir Krizi" ile birlikte Dördüncü Fransa Cumhuriyeti çökmüş ve Charles de Gaulle önderliğinde Beşinci Fransa Cumhuriyeti kurulmuştur. 1960'lardaki Dekolonizasyon hareketiyle birlikte çoğu "Fransız Koloni İmparatorluğu" bağımsız hale gelmiş, daha küçük bölgeler ise denizaşırı eyaletler ve Denizaşırı kolektiviteler haline gelmişlerdir. II. Dünya Savaşı'ndan beri Fransa, BM Güvenlik Konseyi'nin ve NATO'nun kalıcı üyesidir. 1945'ten sonraki birleşmede hareketinde merkez bi rol oynamış ve Avrupa Birliği'nin oluşumuna katkıda bulunmuştur. Ekonomik büyümedeki yavaşlık ve etnik azınlıklarla yaşanılan sorunlara rağmen, 21. yüzyıldaki güçlü ekonomik, kültürel, askeri ve politik önemini korumaktadır. 1968'de Chilhac ve 2009'da Lézignon-la-Cèbe'de bulunan taştan aletler bundan yaklaşık 1,8 milyon yıl önce ilkel insanın bölgede bulunduğunu kanıtlamaktadır. Avrupa'da Neandertaller MÖ 400.000 yılından itibaren varlık göstermiş, ancak muhtemelen bir soğuk hava döneminde modern insanla yaşadıkları rekabet sonucu soyları bundan 30.000 yıl önce tükenmiştir. İlk modern insanlar - "Homo Sapiens"- Avrupa'ya 43.000 yıl önce girmiştir (Üst Paleolitik Dönem). Lascaux ve Gargas'taki (Hautes-Pyrénées'deki Gargas) mağara resimleri ve Karnak Taşları bölgedeki tarih öncesi dönemlerin kalıntılarıdır. MÖ 600 yılında Phokaialı İyonyalı Yunanlar, Akdeniz kıyısında günümüzde Marsilya olan Massalia kolonisini kurarak aynı zamanda Fransa'nın en eski şehrinin de temelini atmış oldular. Aynı tarihlerde, bazı Kelt kabileleri de Fransa'nın doğu bölgelerini(Germania Superior) kontrol altına almaktaydı ancak bu işgal Fransa'nın geri kalanına yalnızca MÖ 5. ve 3. yüzyıllarda yayılmıştır. Günümüzdeki Fransa'nın büyük bir kısmını, Belçika'yı, kuzeybatı Almanya'yı ve kuzey İtalya'yı kaplayan Galya, Sen Nehri ve Garonne Nehri arasında, Romalılar tarafından "Galyalı" sayılan ve "Galya dili"ni akıcı olarak konuşamayan birçok Kelt ve Belga'yı barındırmaktaydı. Aşağı Garonne'da insanlar Lucetia'nın kuzeyinde konuşulan ve bir "Belçika Dili" olan Baskça'yla bağlantılı, antik dil Akuitan dilini konuşmaktaydı. Keltler, Lutetia Parisiorum (Paris) ve Burdigala (Bordeaux) şehirlerini, Akuitanlar ise Toulouse (Toulouse) şehirlerini kurmuşlardır. Roma yerleşimlerinden çok önce, Yunan seyrüsefercileri daha sonra Provence olacak bölgeye yerleşmişti. Phokaialılar ise onları Kelt ve Ligurianlılarla komşu ederek çatışmalarına neden olacak, "Massalia" ve Nikaia (Nice) gibi önemli şehirler kurmuşlardı. Piteas gibi bazı çok önemli Phokaia coğrafya araştırmacıları Marsilya'da doğmuştur. Keltler, Almanlar ve Akuitanlarla sık sık savaşmış, daha sonra da Brennus'un komuta ettiği bir birlikle Roma'yı istila etmişlerdir(Allia Muharebesi'nin devamında MÖ 393 veya 388 yıllarında). Ancak Galya'nın kabile yapısı, merkezileşen Roma devletinin ona karşı koymasını engelleyecek kadar hızlı gelişememiştir. MÖ 3.yüzyılda Galya'nın kabile ittifakı, Romalılar tarafından Sentinum ve Telamon'da mağlup edilmiştir. MÖ 3.yüzyıl başında Belgalar, "Gournay-sur-Aronde" ve "Ribemont-sur-Ancre" yakınlarındaki Armoricani'yle yapılan bir savaşın ardından, tapınakların bulunduğu Somme çevresindeki bölgeleri ele geçirmiştir. Kartacalı kumandan Hannibal Barca, Cannae'da savaşırken kendi safında savaştırmak için Galyalı askerler satın almıştır. Bu Galya katılımı, MÖ 122'de Roma'nın Provence'ı topraklarına katmasına sebep olmuştur. Daha sonra Roma konsulü -Jül Sezar- tüm Galya'yı işgal etmiştir. Vercingetorix tarafından yürütülen protestolara rağmen Galyalılar Roma saldırılarına dayanamamıştır. Galyalılar, başlarda Gergovia'da başarılı olmuşlar ancak daha sonra MÖ 52'de Alesia'da yenilgiye uğramışlardır. Romalılar; Lugdunum (Lyon)ve Narbonensis (Narbonne) gibi şehirleri kurmuş böylece Cularo'nun var olmasını sağlayan Lucius Munatius Plancus ileMarcus Tullius Cicero'nun mektuplaşmalarına olanak yaratmıştır. 1911-1914 yılları boyunca iç problemlerle uğraşan Fransa, askerlik hizmetini sosyalistlerin güçlü itirazlarına rağmen üç yıla çıkartsa da dış ilişkilere gereken önemi vermiyordu, 1914 yılında hızla tırmanan Balkan krizi Fransayı hazırlıksız yakaladı ve birinci dünya savaşında küçük bir rol oynamasına neden oldu. Hakkı Torunoğlu Hakkı Torunoğlu (1926; Gürün - 1984, Sivas), Türk ressam. 1926'da, Sivas'ın Gürün ilçesinde doğdu. Sanat yaşamı 1944'ye, Sivas Halkevleri'nde başladı ve bir yıl süreyle burada çalıştı. 1946'da, Hasan Kavruk ile birlikte Samsun Halkevi'nde resim çalışmalarına devam etti. 1948 yılında Sivas'a dönerek, resmin yanında Ankara Yurt Tiyatrosu'nda, yazar Cahit Atay ile birlikte tiyatroda da çalıştı. Torunoğlu, ilk kişisel sergisini 1963'te Ankara'da, ikinci sergisini ise 1976 yılında yine Ankara'da açtı. Aynı sene İstanbul'da üçüncü resim sergisini düzenledi. Daha sonraları ise Ankara ve İzmir'de sergilerine devam atti. Bazı eserlere illüstrasyon yaparak katkıda bulundu. Eserleri, Cevher Özden'in 1982'de yayınladığı takvimde yer aldı. 1984 yılında, İzmir'de hayatını kaybetti. Hakkı Torunoğlu, çoğunlukla tuvallerinde, betimleyici figüratif olarak köylü işçileri ve kırsal kesim manzara çalışmıştır. Resimlerinde, köylülerin yaptıkları iş, çektikleri zorluklar, ve yoğun biçimde kırsal kesimin duygusal ve doğal atmosferi yansıtılmaktadır. Genellikle duralit üzerine yağlı boya ve karton üzerine çini kullanmıştır. Torunoğlu, sanat-insan ilişkisini, tohum toprak ilişkisine benzeterek, sanat ile toplum arasındaki ilişkinin kendisi için önemini vurgulamaktadır. Bir röportajında, "Önce sevgiyle başladım. Doğanın ve tüm kırsallığıyla karabasanı, kerpici, ağıdı, türküsü ve çilesiyle toprağımın insanlarının resmini yaptım" diyerek bu ilişkiyi pekiştirmektedir. Şili kültürü Şili kültürü gelişme sürecinde bölgesel farklılıklar gösterir. Kuzey Şili, İnka İmparatorluğu için önemli bir kültür merkezi iken, Orta ve Güney Şili bölgelerinde de yerel Mapuçe ve diğer Araukanyalı kültürler gelişmiştir. Şili kültürüne sömürgeci ve erken Cumhuriyetçi dönemlerde İspanyollar hükmetmeye başlamıştır. Diğer Avrupalı kültürlerin etkisi, başta Fransız ve İngiliz olmak üzere, 19. yüzyılda ortaya çıkmış ve günümüze kadar gelmiştir. Ulusal dansa cueca ismi verilir ve 1824 yılında ilk olarak ortaya çıkmıştır. Dans edilmeyen geleneksel şarkı biçimine de tonada denir. İspanyol sömürgecilerden etkilenerek doğan bu müzik, cueca müziğinden orta seviyedeki melodik kısmı ve daha göze çarpan melodisiyle ayrılır. 1960'ların ortasında yerel müzikal biçimler Parra ailesinin öncülüğüyle Nueva Canción Şili ismiyle yeniden canlandırıldı. Bu müzik türü politik aktivizmle oldukça ilgilenmiş ve genel olarak sosyalist Salvador Allende ve Unidad Popular hükümetini desteklemiştir. Violeta Parra, Víctor Jara, Los Jaivas, Inti-Illimani, Illapu ve Quilapayún bu müziğin önde gelen isimleridir. 1970'lerdeki askeri rejimle birlikte, mevcut cuntaya karşı kamusal açıklamalar baskı altına alınmış, protesto şarkılarının ağırlıklı bölümünü oluşturduğu bu muzik türü ancak gizli biçimde icra edilebilmiştir. 1990`da anti komünist askeri diktatörlüğün son bulması ve demokrasinin dönüşüyle La Ley, Los Tres ve Los Prisioneros gibi yeni gruplar da ortaya çıkmaya başlamıştır. Şili müzik kültürü Brezilya`nınkine benzetilse de, kendine özgü birçok yönüyle ondan ayrılır. Şililer kendi ülkelerine "Şairler Yurdu" (País de Poetas) der. İki nobel ödüllü yazar yetiştiren bu ülke, 1945'te Gabriela Mistral ve 1971'de Pablo Neruda, ayrıca tanınan birçok şaire sahiptir: Pedro Prado, Vicente Huidobro, Pablo de Rokha, Juvencio Valle, Rosamel del Valle, Gonzalo Rojas, Jorge Teillier, Enrique Lihn, Nicanor Parra, Carlos Pezoa Véliz. Son yıllarda da Juan Luis Martinez ve Sergio Badilla Castillo öne çıkmaktadır. Ayrıca Pablo Neruda, Türk şair Nâzım Hikmet`in ölümünden sonra yazdığı ""Nazım`a Bir Güz Çelengi"" isimli şiirinde Nazım Hikmet`e ""kardeşim benim, adanmış asker, dünyada nasıl da yalnızım sensiz"" diyerek ölümünden dolayı duyduğu üzüntüyü dile getirmiştir. Yurtdışında fazla tanınmasa da 20. yüzyıldaki en önemli roman ve kısa öykü yazarı Manuel Rojas olarak görülür. Isabel Allende ise bütün dünyada tanınan bir diğer önemli romancıdır. Jorge Edwards, José Donoso, Miguel Serrano ve Roberto Bolaño diğer kayda değer romancılar arasında sayılabilir. En önemlileri şöyle sıralanabilir: Kötü Pinochet yıllarını yaşayan çoğu Şilili o dönemi yorumlamaya çalışmaktadır. Akademisyenler, gazeteciler ve sanatçılar, Pinochet dönemini yeniden düşünmeye fakat bir yandan da hızlı bir şekilde geride bırakmaya çalışmaktadır. Bir gözlemci şöyle yazar: "Anı, kendi katliamını yaşamış Şili gibi bir ülkede, her zaman tatsızdır ve bugünlerde kesinlikle popüler değildir." 1996 yılından alınmış bir sanatçı değerlendirmesi de bu fikirle uyuşur: "Pinochet rejiminin bitiminden yedi yıl sonra, Şilili sanatçılar politikadan kaçma eğilimi gösteriyor. Birçoğu kendi deneyimlerine köşeli kavramlarla veya dışavurumcu tepkilerle yaklaşmayı tercih ediyor." 2004 yılında Şilili sanat tarihçisi ve kuratör Beatriz Huidobro Hott da Şili sanatını "görece apolitik bir manzara" olarak tanımlamıştır. Şili mutfağını, Mapuçe gibi Şili yurdunda yaşamış toplulukların hazırladığı geleneksel yerel yemeklerle 16. yüzyıl gelmeye başlayan İspanyolların mutfağının karışımı oluşturur. Daha sonra İtalyan ve Alman göçleri de çeşitli biçimde bu mutfağı etkilemiş, zenginlik kazandırmıştır. 20. yüzyılda Fransız mutfağı da Şili mutfağı üzerinde oldukça etkili olmuş, Criollo isimli bir tür yemek tarzı ortaya çıkmıştır. Şarap ve Pisco ile yemekler zenginleştirilir ya da sunulur. Aynı zamanda kuzeyinden güneyine kadar yerellikten kaynaklanan yemek tarifleri oldukça çeşitlidir. Şili'de ata spor rodeodur. Millî bayramlarda, tören ve eğlencelerde, at binme, Rodeo yarışları yapılır. Şili`de en çok takip edilen spor futboldur. Her maddi düzeyden insanın oynadığı bu oyun, hem gençler hem yaşlılar tarafından takip edilir. 1962 Dünya Kupası finaline ev sahipliği yapan Şili Ulusal Stadı Santiago`da bulunur. Şili, And Dağları ve Büyük Okyanus arasında kalan uygun coğrafik konumuyla kayak için elverişlidir. Güney Amerika`daki en elverişli yer olmasıyla birlikte dünyadaki sayılı bölgelerden biridir, bu yüzden çeşitli etkinlikler ve yarışmalar düzenlenir. Kuzey bölgeden Orta bölgeye kadar olan uygun sahillere ve rüzgara sahip kısım da sörf için cazip bir merkez oluşturur. Neredeyse yıl boyunca yapılabilme imkânı olduğu için bu spor dalı da gerçekleştirilir ve takip edilir. Ayrica Sili ve Arjantin arasında yıllardır süre gelen bir futbol rekabeti vardır. Her yıl Arjantin'in kazandığı Şili-Arjantin maçini 2008 yılının ekim ayında Şili kazanmis, bu haber günlerce mansetlere taşınmıştır. Tony Parker William Anthony "Tony" Parker (d. ) NBA'in San Antonio Spurs takımı ve Fransa millî basketbol takımı formalarını giymiş Fransız profesyonel eski basketbolcu ve Fransa Basketbol Ligi‎ takımlarından ASVEL Basket'in çoğunluk hisselerinin sahibi. Basketbol ile yakından ilgili bir ailede büyüyen Parker 2001 NBA Seçmelerine (2001 NBA Draftına) girmeden önce iki yıl boyunca Fransa basketbol liginde oynadı. San Antonio Spurs tarafından seçildi ve kısa sürede takımın birinci oyun kurucusu oldu, Spurs ile 2003, 2005, 2007, ve 2014 yıllarında 4 NBA Şampiyonluğu kazandı. Yüksek hızı ve saha içi şut yüzdesinden üst düzeyde faydalanan Parker iki kez NBA All-Star maçına çağrıldı ve 2007 NBA Finalleri'nin MVP'si seçildi. Türkiye'de CNBC-e kanalında yayınlanan "Desperate Housewives" dizisi ile tanınan Eva Longoria ile 7 Temmuz, 2007 tarihinde evlendi. Fakat 2010 yılında boşandı. Parker Brugge, Belçika'da doğdu, fakat yaşamını Fransa'da sürdürdü. Afrikalı-Amerikalı babası Tony Parker Sr., Chicago Loyola Üniversitesi'nde basketbol oynadığı gibi deniz aşırı ülkelerde profesyonel olarak da basketbol oynamıştır. Annesi, Hollandalı bir manken olan Pamela Firestone'dır. Parker ve çok yakın olduğu erkek kardeşleri beraber sık sık babalarının basketbol maçlarını izlerlerdi. İlk başta futbola ilgi duyan Parker Michael Jordan'ın dünya çapında bir basketbol yıldızına dönüşümünü gördükten sonra fikrini değiştirdi. Üstelik, Parker'ın iki küçük kardeşi de basketbol ile oldukça iç içe; T.J. profesyonel olarak, Pierre ise üniversitede basketbol oynuyorlar. Parker yeteneklerini geliştirirken boyunun yeterince uzun olmaması (15 yaşında aniden boy atmasına rağmen) saha içindeki pozisyonunu belirledi. Hızı ve çevikliğinin bu pozisyonu onun için ideal hale getirdiğini fark ederek oyun kurucu posizyonunda oynadı. Yeteneği en sonunda keşfedildi ve Paris'te bulunan Ulusal Spor ve Beden Eğitimi Enstitüsü'ne yazıldı. İki sene Fransa'da küçükler takımlarında oynadıktan sonra profesyonel oldu ve 1999 yılında Paris Basket Racing ile anlaşma imzaladı. 2000 yazında, Parker Indianapolis'te gerçekleştirilen Nike Hoop Summit organizasyonuna katıldı. Orada, profesyonel yetenek avcıları ve koçların önünde, gelecekte NBA oyuncusu olacak Darius Miles, Zach Randolph ve Omar Cook gibi oyunculara karşı mücadele etti. Parker, Amerikalı ve Avrupalı oyuncular arasındaki bir maçta 20 sayı, yedi asist, dört ribaund ve iki top çalma ile oynadı. Fransız'ın performansı UCLA ve Georgia Tech dahil birçok üniversite arasında kendisini aralarına katma yarışı başlamasına neden oldu ki Parker'ı kendilerine katılmaya ikna etmenin eşiğindeydiler. Fakat, Parker NCAA'den vazgeçti ve Fransa'da kaldı; 2001 NBA Seçmelerine girmeden önceki iki yılı Racing ile Fransa basketbol liginde geçirdi. 2001 NBA Seçmeleri öncesi, Parker San Antonio Spurs yaz kampına davet edildi. Koç Gregg Popovich tarafından Spurs yetenek avcısı ve eski NBA-oyuncusu Lance Blanks'a karşı oynatıldı ve ilk yaşadıkları cesaret kırıcıydı. Parker, Blanks'ın sert ve fiziğe dayalı defansı karşısında ezilince Popovic 10 dakika içinde onu geri göndermeyi düşünmeye başladı. Fakat Parker'ın en iyi hareketlerinden oluşan bir "en iyiler" karışık kasedini izledikten sonra, Popovich ona ikinci bir şans daha verdi. Bu sefer, Parker Blanks'a karşı daha iyi bir izlenim bıraktı; Fransız daha sonra Blanks'tan "tek kişilik yıkım ekibi" olarak bahsedecekti. Popovich Parker'ın oynanacak kumara değebileceğine karar verirken, Spurs'un hala diğer takımların draft sırasında onu seçmemelerini ümit etmesi gerekiyordu. Öyle de oldu, Parker'ın adı draft öncesi tahminlerde pek yer almadı ve oyun kurucu draft günü 28. sırada Spurs tarafından seçildi. Çaylak sezonunda Antonio Daniels'ın yedeği olarak oynayan Parker 77 normal sezon maçında yer aldı. Maç başına 29.4 dakika oyunda kaldı ve 9.2 sayı, 4.3 asist ve 2.6 ribaund ortalamasıyla oynadı. 30 Kasım, 2001 tarihinde Los Angeles Clippers karşısında oyuna girdiğinde, Tariq Abdul-Wahad ve Jerome Moiso'dan sonra, bir NBA maçında oynayan üçüncü Fransız oyuncu oldu. Parker, geçiş (transition) hücumuna katıldığında takım arkadaşlarını potayı daha rahat görebilecekleri pozisyonlarda topla buluşturarak, Spurs'un oyununa daha yüksek tempo getirdi. Önü açık olduğunda sıçrayarak attığı şut yüzdesinin yüksek olması takımın uzunları Tim Duncan ve David Robinson'a daha çok boş alan sağlıyordu. Çaylak sezonunda San Antonio'nun en çok asist yapan ve top çalan oyuncusu oldu, ve 2001-02 sezonunda Yılın Çaylak Takımı'na oyun kurucu pozisyonunda seçilen ilk ABD dışında doğmuş oyuncu olma onurunu yaşadı. Spurs'un playofflarda elenmesine rağmen, Parker'ın performansı gözden kaçmadı. NBA'de ikinci senesinde, Parker ilk şampiyonluk yüzüğünü kazandı. 82 normal sezon maçına da geçen yıllara göre büyük oranda yenilenmiş San Antonio'nun oyun kurucusu olarak başladı. Normal sezon istatistiklerini maç başına 15.5 sayı (mbs), 5.3 asist (mba) ve 2.6 ribaund (mbr) ortalalamalarına yükseltti. Parker'ın takımın oyun kurucusu rolü 49 müsabakada takımın en çok asist yapan oyuncusu olmasını sağladı. 2003 NBA All-Star Haftasonu sırasında, Parker NBA'de ikinci yılında olan oyuncuların oluşturduğu takım ile Got Milk? Rookie Challenge, ve ilk defa gerçekleştirilen 989 Sports Skills Challenge karşılaşmalarında yer aldı. Normal sezon sonrası, Parker iki kere kariyer sayı rekorunu kırarken Tim Duncan'ın sürüklediği Spurs finallerde New Jersey Nets'i 4-2 ile geçti ve bu Parker'ın kazandığı ilk şampiyonluk yüzüğü oldu. Zafere rağmen, Parker play-off boyunca oyunundaki istikrarsızlıkla mücadele etti ve maç içinde sık sık daha tecrübeli oyun kurucular olan Steve Kerr ve Speedy Claxton ile yer değiştirdi. Bu sezon boyunca, Parker koç Popovich taradından çok sert ve sık eleştirildiğini düşündü; Koç Popovich daha sonra genç oyun kurucusuna karşı eleştirel olduğunu kabul etti ve Parker'ın yaşıtlarından daha çabuk olgunlaşmasını ve çevresinde gelişen olaylardan daha az etkilenmesini istediğini belirtti. Spurs ile bir şampiyonluk kazanmasına rağmen Parker'ın geleceği üzerine şüphe bulutları dolaşıyordu. Spurs New Jersey Nets'ten Jason Kidd'i kadrosuna katmaya çalıştı fakat başarısız oldu, Parker koç Popovich'e San Antonio'nun ilk beş oyun kurucusu olmak istediğini ve büyük bir oyuncu olmak için çok çalışmaya hazır olduğunu söyledi. Parker normal sezon boyunca iyi oynadı, ve sezonu 14.7 mbs, 5.5 mba ve 3.2 mbr ortalamalarıyla tamamladı. Fakat, Spurs ezeli rakibi Los Angeles Lakers'a 2004 NBA Playoffları Batı Konferansı yarı finallerinde yenildi, ve favorisi oldukları şampiyonluğu arka arkaya kazanama başarısı gösteremediler. 2004-05 sezonunda, Parker normal sezon istatistiklerini geliştirerek 16.6 mbs, 6.1 mba ve 3.7 mbr ile kariyer rekoru kırdı. Ayrıca toplam asist sayısında ligde 13. sırayı aldı ve oyun kurucular arasında saha içi şut yüzdesi ile üçüncü oldu. Spurs playofflarda oldukça güçlüydü, ve Parker'ın Denver Nuggets, Seattle Supersonics ve Phoenix Suns karşısında alınan galibiyetlerde payı vardı. Fakat, Fransız Detroit Pistons karşındaki Final serisinde zorlandı. Spurs'ta Manu Ginobili ve Brent Barry, normal sezondaki kadar iyi performans sergileyemeyen Parker'dan sık sık oyun kuruculuk görevini devraldılar. Karşısında kariyerinde NBA Finallerinin en değerli oyuncusu seçilmiş ve NBA'de yılın savunma takımına seçilme başarısı göstermiş Chauncey Billups'ı bulan Parker'ın şutları istikrarsızlıştı, ve kendine has potaya yaklaşma çabaları dört kez NBA Yılın Savunma Oyuncusu Ben Wallace'ın desteğiyle savunma yönü güçlü Pistons ön alanı tarafından yumuşatıldı. Bununla birlikte, Tim Duncan'ın istikrarlı performansı, Arjantinli yıldız Ginobili'nin kendini göstermesi ve Parker'ın oyun kurucu olarak yaptığı görevin birleşimi ile Spurs 2005 NBA Finalleri'nde bir önceki şampiyonu 4-3 yenerek üçüncü NBA şampiyonluğunu kazandı. Parker ilk kez 2005-06 sezonunda NBA All-Star takımına seçilirken, 18.9 mbs ve .548 saha içi şut yüzdesi ile de normal sezon kariyer rekorlarını kırdı. Parker'ın sayı ortalaması Duncan'dan bile daha yüksekti, ve formu Spurs'u 63 galibiyet 19 mağlubiyet ile 2006 NBA Playofflarına taşıdı. Fakat, normal sezonu konferans lideri olarak tamamlayan Spurs ikinci turda Dallas Mavericks'e elenerek arka arkaya ikinci şampiyonluğunu kazanma şansını bir kez daha elinden kaçırdı. 2006-07 sezonu ilk yarısı boyunca istikrarlı şekilde skor üreten Parker, 14 Şubat 2007 tarihinde gerçeklen 2007 NBA All-Star maçına yedek oyun kurucu olarak çağrıldı. 2006-07 sezonunda Parker'ın maçlarına oyun kurucu olarak başladığı Spurs Güneybatı Grubu'nu ikinci olarak tamamlayarak 2007 NBA Playofflarına katılma hakkı kazandı. Spurs, Batı Konferansı Yarıfinallerinde NBA'de son iki yılın en değerli oyuncu ödülü sahibi Steve Nash'in sürüklediği Phoenix Suns ile karşılaştı. Kendi neslinin en iyi oyun kurucusu ile olan eşleşmesinde Parker turnike ile kolay sayılar bulmak için hızını kullandı ve gelişen orta mesafe şutlarından faydalandı. Suns koçu Mike D'Antoni, Parker'ı engellemek için yılın savuma takımına seçilen forvet Shawn Marion'ı bile kullanmayı denedi fakat Fransız kendisinden çok daha iri olan rakibini pick and roll kullanarak geçti. Suns'ı eledikten sonra Spurs Batı Konferansı Finallerini Utah Jazz'ı 4-1 ile geçerek kazandı. Parker ve Spurs 2007 NBA Finallerinde Cleveland Cavaliers ile karşılaştı ve onları 4-0 ile süpürerek şampiyonluğu kazandılar. Bu seride, Parker karşısındaki Cavaliers'lı Daniel Gibson ve yılın savuma takımına seçilen Larry Hughes'ı istikrarlı oyunuyla ezmiştir. Yüksek sayılabilecek %56.8 saha içi ve %57.1 üçlük yüzdesi ile serinin en yüksek sayı ortalamasına, 24.5 sayı, ile sahip olmuştur. Gösterdiği başarı sayesinde, bu ödülü kazanan ilk Avrupa doğumlu oyuncu olarak, 2007 NBA Finalleri En Değerli Oyuncu Ödülü'nü kazandı. Parker 1998 ve 2000 yıllarında Avrupa Gençler Şampiyonasında Fransa genç millî takımında oynadı. Fransa'nın şampiyonluğu kazandığı 2000 yılındaki turnuvada maç başına 25.8 sayı, 6.8 asist ve 6.8 top çalma istatistikleri ile En Değerli Oyuncu seçildi. Parker A millî takım ile 2001, 2003, 2005 ve 2007 Avrupa Şampiyonlarında yer aldı. 2005 yılındaki şampiyonada Fransa İspanya'yı 98-68 yenerek bronz madalya kazandı. 2003 senesinden beri millî takımın kaptanlığını da yapan Parker, 2006 Dünya Şampiyonası'na da Fransa ile katılacaktı fakat turnuva öncesi son hazırlık maçında parmağı Brezilya takımından bir oyuncunun formasına takılarak kırılınca şampiyonada yer alamadı. 2007 Avrupa Basketbol Şampiyonasında Parker turnuvanın ilk beş maçında 22.2 sayı ve 3.0 asist ortalamasıyla oynadı, fakat Fransa'nın çeyrek finalde Rusya'ya elenmesine engel olamadı. Oyun kurucu pozisyonunda oynayan Parker kendisini etkili bir skorer olarak kanıtlamıştır. 2007 yılında oyuncular arasında yapılan bir oylamada NBA'in en hızlı oyuncularından biri seçilmiştir, sık sık turnike veya teardrop şut atmak için içeriye yüklenir. Bir basketbol oyuncusuna göre kısa olan boyuna (1.88 m) rağmen 2005-06 sezonunun büyük bir kısmında boyalı alan sayıları istatisklerinde önde gitmiştir. NBA kariyerinin başlangıç yıllarında Parker istikrarsız bir şutör olarak tanınıyordu ve 2005 sezon arasında koç Popovich oyununun bu yönünü geliştirmeye karar verdi. Popovich vasat şut yüzdesini görüp (bu sırada, Parker %65 serbest atış ve %27.6 üç sayılık atış yüzdesi ile oynuyordu), Spurs şut koçu Chip Engelland ile fazladan antrenman yapmasını istedi. Engelland Parker'ın üç sayılık şut atmasını yasakladı ve, diğer şeylerin yanında, şut hareketini ve baş parmağının pozisyonunu düzeltti. Bunların sonucu olarak, 2006-07 sezonunda Parker 2005 yılına göre 117 daha az üç sayılık şut atarken 147 daha fazla iki sayılık şut teşebbüsünde bulundu ve isabet yüzdesi 4 puan arttı (üç sayılık ve saha içi şutlarda) ve serbest atış yüzdesi %78'e yükseldi. Parker'ın bir oyun kurucuya yüksek saha içi şut yüzdesi ve hızlı oluşu onu bir fast break oyuncusu yapıyor. Fakat, Parker'ın oyun stili diz kirişlerinde iltihaplanmaya (tendinitis) sebep olmakta. Parker'ın anne babası boşanmalarına rağmen üzerindeki etkileri sürmekte. Sağlıklı beslenme koçu olan annesinden beslenmesiyle ilgili ipuçları alırken her maçından sonra performansını babasıyla telefonda değerlendirir. Parker, kensisinden yedi yaş büyük, aktris Eva Longoria ile evli. 30 Kasım, 2006'da nişanlandıklarını açıkladıktan sonra , 7 Temmuz 2007'de Fransa'da evlendiler. Parker 2007 NBA All-Star hafta sonunda şu sözü söyledi "Herşeyi Eva hazırlıyor, Ben sadece gidip evet diyeceğim." Corpus Christi yakınlarından bir Teksas yerlisi olan Longoria Spurs iç saha maçlarını saha kenarından düzenli olarak takip ediyor. Resmî nikâhları Paris'te Saint-Germain l'Auxerrois kilisesinde gerçekleştirilen Katolik düğün seremonisi takip etti.Fakat çift 2010 yılının kasım ayında şiddetli geçimsizlikten dolayı boşandı. Parker bütün iç saha maçlarında imkânları az olan gençler için 20 kişilik toplu bilet alan hayırsever bir kişidir. Ayrıca, Parker Make-A-Wish Fransa vakfının elçisidir. Bu vakıf ölümcül sağlık sorunları bulunan çocukların dileklerini gerçekleştiren kar amacı gütmeyen bir organizasyon. Kişisel internet sitesinde açıklamasında şöyle diyor: "Dünya çapında çok ünlü oldukları için önceden Make-a-Wish vakfı hakkında bilgim vardı ve zaten geçmişte çocuklarla ve onların aileleriyle buluşarak dileklerinin gerçekleşmesine yardımcı olmuştum. Adanmışlıklarını gördükten sonra burada mümkün olduğunca çok dileği gerçekleştirilmesine yardımcı olabileceğimin farkına vararak Make-a-Wish Fransa birlikte çalışmaya gönüllü oldum." Parker hevesli bir hip-hop müzik ve rap hayranıdır. Yapımcısı Polygrafic (Sound Scientists) olan Fransızca bir hip-hop albümü çıkardı. Mart 2007'de albümden çıkan ilk single'ı "Top of the Game"de rapç, Fabolous ve Booba da yer almıştır. Klibinde Spurs'tan takım arkadaşları Robert Horry, Tim Duncan ve Brent Barry'nin yanında eski takım arkadaşı Nazr Mohammed'de yer aldı. Albümünden "Balance-toi" adlı şarkıya da eşi Eva Longoria'nın yer aldığı bir klip çekti. Parker, Paris'in 2012 Yaz Olimpiyatları için adaylık kampanyasına da katıldı. Londra'nın kazanmasına tepkisi: "Daha başka ne yapabilirdik bilmiyorum. Eğer şimdi kazanamadıysak sanırım bir daha hiç kazanamayız. IOC Anglosaksonların tarafında görünüyor. Tümüyle tükenmiş hissediyorum." oldu. Aslan balığı Aslan balığı ("Pterois"), Hint Okyanusu ve Büyük Okyanus'un batı kısımlarında mercan kayalıklarda yaşayan zehirli deniz balıklarından oluşan bir cinstir. İnsanlar için tehlike teşkil ederler. Kıyıya yakın yerler ile 50 metre derinlik arasındaki kısımlarda yaşarlar. Yetişkinleri 40 cm uzunluğa değin erişebilirler. Gözlerinin üzerinde ve ağızlarının altında pervane benzeri pektoral yüzgeçlere sahiptirler. Üst kısımlarında bulunan iğnelerin insan ile teması sonucunda birkaç gün süren yanma, terleme ve solunum zorluğu görülebilir, hatta ölüme bile neden olabilir. Batı Indo-Pasifik bir türdür, Türkiye sularına gireli 1-2 yıl olmuştur. Türkiye sularına Süveyş Kanalı vasıtası ile giriş yapmıştır. Yüzgeç pektoral (Göğüs) dikenleri zehirli bir türdür, doğal düşmanı pek yoktur ve küçük balıkları ustalıkla avlarlar bu sebeple ekosisteme fazlasıyla zararları vardır. Aşırı ağrı, kusma, baş dönmesi, etkilenen bölgede kızarık, nefes darlığı, terleme gibi patolojilere neden olduğu saptanmıştır. Bu cinste şu an 11 tanımlanmış tür vardır: Ã‡olpon-Ata Çolpan Ata veya Çolpon Ata (Kırgızca: Чолпон-ата, Türkçe: Çulpan Ata), başkent Bişkek'in 240 km doğusunda, Karakol şehrinin 135 km batısında ve Issık Göl'ün kuzey kıyısında konumlanan, Issık-Göl İlçesi'nin idari merkezi bir turizm şehridir. Чолпон: "Zühre, Venüs, çobanyıldızı, çulpan, sabah yıldızı" ve ата: "ata" anlamındadır. ("Mitolojik bir koruyucu ruh adıdır.") İslam öncesi dini inanç kökenli, tahminen Türklerden Çiğil oymağının verdiği bir isimdir. Şehirde, büyüklü ve küçüklü sanatoria, hoteller ve konakhaneler yer alır. Çolponata şehri 1975 yılına değin şehir tipindeki kasaba mevkiinden, tamamen şehir makamına bürünmüştür. Zamanında şehirde 16 ulusun vekilleri varmış 17.000'e yakın halk yaşamış. 2000-yıldan beri başka taraflardan göçüp gelenler olmuş. DiÄŸer verilen isimler: Stanovishche Chalpan-Ata, Chalpan-Ata, Cholpon-Ata Biraz kıyıdan uzakta batık köy Çengu -kızıl vadi- antik Usun Devleti başkenti (milattan önce ikinci yüzyıl) olduğu tahmin edilir. 1922 yılında kurulmuş olan Çulpan Ata, 1975 yılından sonra şehir konumundadır. Neckar Nehri Neckar Nehri, 367 kilometre uzunluğunda bir nehirdir. En başta Almanya'nın büyük eyaletlerinden biri olan Baden-Wüttemberg'in güneybatı kısmında yer almaktadır, nehrin küçük bir kısmı da yine Almanya'nın Hessen eyaletinden geçmektedir, Mannheim'da Ren Nehrini besler. Kara Orman'ın Villingen-Schwenningen kısmında deniz seviyesinden 706 m yüksekte Schwenninger Alanı olarak bölgede başlayan nehir, sırasıyla Rottweil, Rottenburg, Tübingen, Nürtingen, Plochingen, Esslingen, Stuttgart, Ludwigsburg, Marbach, Heilbronn ve Heidelberg'den geçerek deniz seviyesinin 95 m üzerinde Ren Nehrine katılır. Kara Orman Kara Orman () Almanya'nın güneybatısında bulunan Baden-Württemberg eyaletindeki ağaçlık dağ bölgesidir. Ormanın doğu ve güney kısımlarda Ren Nehri tarafından sınırlandırılmıştır. Civardaki en yüksek nokta 1493 metre ile Feldberg'dir. Bölge neredeyse bir dikdörtgen şeklindedir, 200 km'ye 60 km ile yaklaşık 12000 km alana sahiptir. Tuna Nehri ve Ren Nehri kaynağını Kara Orman' dan almaktadır. Bölge Almanya-Avusturya sınırının küçük bir bölümünü oluşturmaktadır. Ayrıca bölgede nesli tükenme tehlikesi ile karşı karşıya olan Bozkurt lar da yaşar. Bölge Fransa sınırına da yakındır. ArabÃ¶lge Ordinaryüs Profesör Dimitri Kitsikis, arabölge teriminin bulucusudur. Bu kavramla Arabölge medeniyetini, Avrupa - Amerika ve Çin - Hindistan arasında bulunan Adriyatik Denizi’nden İndus nehrine kadar genişletmiştir. Bu yeni kavram, Almanya’da yayımlanan bir doktora tezine konu olmuştur (P. Davarinos, Geschichtsschreibung und Politik, Düsseldorf, Heinrich Heine Üniversitesi, 1995). Arabölge kavramı özgünlüğünden dolayı The Royal Society of Canada olarak bilinen Akademi tarafından tanınmış ve Profesör Dimitri Kitsikis, bu Akademi’ye 1999 yılında üye olarak alınmıştır. Bir Avrupa yarımadası olan Avrasya kıtası, binlerce yıllık tarihî geçmişinde üç büyük uygarlık alanına sahne olmuştur. Bunlar sırasıyla şöyledir: a) Bugün Kuzey ve Güney Amerika, Avustralya ve Yeni Zelanda'yı da içine alan Batı (ya da Batı Avrupa). b) Üç yarımadayı (Hindistan; Endonezya'yida içine alan Güneydoğu Asya; Kore ve Japonya'yla birlikte Çin) içeren Doğu (ya da Uzakdoğu) c) Aynı anda hem Batı hem de Doğu'yla ortak yanları bulunan Arabölge (harita 1) Bir halkın manevi değerlerini tanımlayan kültür teriminin tersine, uygarlık sözünden anladığımız, bir toplumun maddi değerlerinin toplamı ise, Doğu ve Batı merkezlerinin ortasında yer alan Arabölge'nin tamamını kapsayan daha geniş bir uygarlığın parçası konumundaki tek bir Osmanlı uygarlığı vardı. Bu uygalık, içindeki oluşum sürecini yaşayan ulus sayısı kadar kültürü barındıran çokuluslu topluma canlılık kazandırmaktaydı. Yani, salt uluslarüstü değil, aynı ölçüde de dinlerüstüydü. Bu anlamda Osmanlı, Ortodoks Hristiyanlık ortak paydası üzerinde yükselmiş olan öncülü Bizans İmparatorluğu'ndan olduğu kadar İslâm uygarlığı zemininde kurulmuş Arap ve İran İmparatorluklarından da ayrılıyordu. Nüfusunu Müslümanlar kadar Hristiyanların da oluşturduğu Osmanlı İmparatorluğu bu demografik özelliği sayesinde, en görkemli döneminde, içinden salt Müslüman ya da Hristiyan değil, özgün ve asal olarak Osmanlı bir toplumun doğduğu biricik denge ve sentez olgusunu gerçekleştirmeyi başarmıştı. Bu anlamda, Doğu ve Batı merkezlerinin ortasında yer alan Arabölge'nin merkezi olma işlevini eksiksizce yerine getirecekti. 1) P. Davarinos, "Geschichtsschreibung und Politik", Dusseldorf, 1995 2) P. Davarinos, «Die Historische Theorie der Zwischenregion im Osten und Westen», "Journal of Oriental and African Studies", vol.10, 1999 3) Dimitri Kitsikis, "Türk-Yunan İmparatorluğu. Arabölge gerçeği ışığında Osmanlı tarihine bakış", İstanbul, İletişim, 1996 4) Dimitri Kitsikis, Société Royale du Canada. Académie des lettres et des sciences humaines, "Géopolitique de la Région intermédiaire", Ottawa, vol.52, 1999. 5) Dimitri Kitsikis, «Une vision géopolitique: la Région intermédiaire», "Relations internationales," Paris, no.109, 2002. 6) Dimitri Kitsikis, «Géopolitique d'un Proche-Orient à venir», "Diplomatie", no. 24, 2007. 7) E. Konstantinides,"He Geopolitike kai he historia tes mesa apo chartes", Trito Mati, Atina, vol.153, 2007. 8) "Geopolitike kai Hellada", Atina, Esoptron, 2001. 9) "Endiamese Perioche" (ArabÃ¶lge),dergi,Atina,1996- 10) Misbah Islam, "Decline of Muslim States and Societies", Philadelphia, Xlibris, 2008 11) Dimitri Kitsikis, "L'Empire ottoman", Paris, PUF, 3e Ã©d., 1994. 12) José Pedro Teixeira Fernandes, «A Grécia Moderna e o Ocidente - Entre a Região Intermédia e o Ocidente», "História", no.87, Junho 2006. 13) Georgios K. Filis, "Russia and Turkey in the Geopolitics of Eurasia & the Theory of Median Space: Thesis-Synthesis-Antithesis", Durham University, United Kingdom, 2008. 14) Georges Prévélakis, "Les Balkan: cultures et géopolitique", Paris, Nathan, 1994. 15) Georges Prévélakis, "Géopolitique de la Grèce", Paris, Editions Complexe, 1997. Dalga rehberi Dalga rehberi. Elektromanyetik ve haberleşme mühendisliğinde elektromanyetik dalgaları yönlendiren doğrusal yapılara verilen genel ad. En yaygın kullanımı ise bu görevde kullanılan metal borudur. İlk dalga rehberi J. J. Thomson tarafından 1893 yılında önerilmiş ve O. J. Lodge tarafından 1894'te deneysel olarak kanıtlanmıştır. İçi boş bir metal silindir içerisinde elektromayetik dalgaların ilerleme şekillerinin matematiksel analizleri ilk kez 1897 yılında Lord Rayleigh tarafından yapılmıştır. Mohamed Sissoko Mohamed Lamine "Momo" Sissoko Gillan (d. 22 Ocak 1985), Mitra Kukar takımında orta saha pozisyonunda görev yapan Fransız asıllı Malili millî futbolcudur. Kendisi Fransız olmasına rağmen babası Malili olduğu için Mali vatandaşlığını seçmiştir. Troyes takımında futbol hayatına başlayan Sissoko, profesyonel futbolculuk kariyerine 2002 yılında Auxerre kulübünde başladı. 2003 yılında AJ Auxerre takımından Rafael Benitez yönetimindeki Valencia'ya transfer oldu. Valencia ile UEFA Kupası şampiyonluğu yaşadı. İki yıl Valencia takımında oynadıktan sonra Liverpool takımının başına geçen eski hocası Rafael Benitez'in takımına transfer oldu. 2007-2008 sezonunun ikinci yarısında Juventus'a gitti. Daha sonra sırasıyla Paris Saint-Germain, Fiorentina, Levante, Şanghay Şenhua, Pune City, Ternana ve Mitra Kukar kulüplerinde oynadı. Fiat Nuova Panda Fiat Nuova Panda, Fiat Panda'nın ikinci nesli 2003 yılında Gingo ismiyle tanıtıldı. Ancak ismi Renault Twingo ile karıştırılmaması için Panda olarak değiştirildi. Fiat Doblo FIAT Doblò, Fiat'ın ürettiği otomobil modelidir. 25 Temmuz 2000 tarihinde ilk duyurusu yapılmış, 28 Kasım 2000 tarihinde satışa sunulmuştur. 2005 sonunda ikinci nesli piyasaya sürüldü. Doblò'da 1.3 MultiJet, 1.6 MultiJet, 1.9 Dizel, 1.9 JTD, 1.9 MultiJet ve 2.0 MultiJet motorları vardır. Tofaş'ın Bursa'daki fabrikasında üretilmektedir. Ayrıca 21 Nisan 2008'de Doblò'nun Carioca adlı özel sürümü satışa sunuldu. Ve bu Doblò'nun özel serisi olan Carioca sınırlı sayıda üretilmektedir. Doblò'nun Active, Carioca, Dynamic, Premio, Safeline ve VIP donanımları mevcuttur. 2006 yılının en iyi ticarı aracıdır. 2 Temmuz 2009 tarihinde ilk duyurusu yapılmış, 2 Aralık 2009'da, Doblò yenilenmiştir. Ve de Yeni Doblò, Türkiye'de satışa sunulmuştur. Üretilen yeni Doblò da 2011 yılının uluslararası ticari aracı ödülüne layık görülmüştür. FIAT, Doblò II'nin ticari sürümü olan Pratico'yu 2012'de çıkardı. Tiago Mendes Tiago Cardoso Mendes (d. 2 Mayıs 1981), orta saha pozisyonunda görev yapmış Portekizli millî futbolcudur. Profesyonel kariyerine 1999 yılında Braga kulübünde başladı. Daha sonra sırasıyla Benfica, Chelsea, Lyon, Juventus ve Atlético Madrid kulüplerinde oynadı. Butrint Butrint (Arnavutça: "Butrint", Yunanca: "Βουθρωτόν", Latince: "Buthrotum"), Arnavutluk'un Yunanistan sınırı yakınlarındaki bir Yunan antik kentidir. Vivari Kanalı'na bakan bir tepe üzerinde yer alır. Tarih boyunca epiriot kabilelerinin şehri, Roma kolonisi ve bir piskoposluğun merkezi olmuştur. Butrint, 1992 yılında UNESCO tarafından bir Dünya Mirası olarak ilan edilmiştir. Bu bölgede tarihi Ali Paşa Kalesi bulunmaktadır. Aachen Katedrali Aachen Katedrali (Almanca: "Aachener Dom"), Almanya'nın batısındaki Aachen bölgesinde yer alan Katolik katedralidir. Kuzey Avrupa'nın bilinen en eski katedralidir. Orta çağlarda "Azize Meryem Kilisesi" olarak anılırdı. Katedral (en erken) 793 ile (en geç) 813 yılları arasında, naaşı 814 yılındaki ölümünün ardından buraya defnedilen, Şarlman'ın emriyle inşa edilmiştir. 936 ve 1531 yılları arasında kilise, tam 595 yıl süreyle, 30 Alman kralının ve 12 kraliçenin taç giydiği yer olmuştur. Katedral 1802'den beri Aachen Piskoposluk Bölgesi'nin merkezidir. UNESCO Dünya Mirası listesine Almanya'dan seçilen ilk yapıdır. Ludus duodecim scriptorum Ludus duodecim scriptorum, veya XII scripta Roma İmparatorluğu'nda popüler olan tavla benzeri bir oyundur. Anlamı "12 işaret oyunu"dur. Bizans'ta oynanan tabula ile birlikte Avrupa'da modern tavlaya en yakın örneklerden birini teşkil eder. Kimi Avrupalı tarihçiler tarafından Eski Mısır'daki senet oyunundan geldiği düşünülse de, iki oyun arasında benzerlikleri dışında herhangi bir bağlantı yoktur. Bir diğer nokta da bilinen son senet tahtasının ilk XII tahtasından beş asır önce bulunmuş olmasıdır. Oyunla ilgili çok az bilgi günümüze ulaşmıştır.Üç zarla oynandığı ve her oyuncunun tavladaki gibi 15 taşı olduğu bilinmektedir.Oyundan ilk kez Ovidius Ars Amatoria adlı eserinde bahsedilmektedir. LaVeyan satanizm LaVeyan satanizm veya Ateistik satanizm, Anton Szandor LaVey tarafından oluşturulan felsefi öğreti ve inanış biçimi. İlk olarak 1966 yılında Şeytan Kilisesi'nin kurulmasıyla ortaya çıkmıştır. Satanist akımlar içerisinde kilisesi, yazılı törenleri, bayram günleri, din adamları olan ve organize bir din sayılan tek akım LaVeyan satanizmdir. LaVeyan satanizm, ateizm ve materyalizm temelli bir inanıştır. Felsefi yönden: bireycilik, egoizm, kısasa kısas ve belirli sınırlar dahilinde hazcılığı savunmaktadır. LaVeyan satanistler birer ateisttir, ve Şeytan'ın varlığına inanmazlar. Şeytan'ın varlığına inanmadıkları gibi, "Tanrı, Ruh, Büyü, Cennet, Cehennem" gibi doğaüstü kavramların hiçbirine inanmazlar. LaVeyan satanistler materyalisttir. Metafizik kavramların hepsini reddederler. LaVeyan satanizm, Şeytan kavramını doğaüstü bir varlık olarak kabul etmez. Şeytan'ı bir sembol olarak kabul eder. Bu sembol, LaVeyan satanizmin felsefesini tanımlamaktadır. LaVeyan satanistlere göre, Şeytan; insanın vahşi doğasını temsil etmektedir. Şeytan, insanın içindeki hayvani duyguları, içgüdüleri ve dürtüleri temsil eder. İnsanlar içlerindeki bu içgüdüleri temel alarak yaşamalıdır. LaVey'e göre: İnsanlar tarafından uydurulan "Tanrı" kavramı bunları yasaklamıştır, ve günah olarak kabul etmiştir. Şeytan simgesi bunun tam zıttını oluşturmaktadır. Satanist bir birey, Şeytan'ın temsil ettiği bu kavramlara göre yaşamalıdır. Ayinler tamamen bireysel terapi amaçlı yapılır, ve grup üyeleri arasındaki bağı güçlendirme amacı da gütmektedir. Ayini düzenleyen Şeytan Kilisesi üyeleri, bu ayinlerin herhangi bir doğaüstü etki edeceğine inanmamaktadır. Ayinler Şeytan Kilisesi'nde düzenlenmektedir. Bu ayinler, Anton Szandor LaVey'in yazdığı Şeytani İncil'deki kurallara göre uygulanmaktadır. LaVey'in kurucusu olduğu bu Satanist grubun temel hedefi, tanrı inancına karşı çıkarak felsefi temelli bir din oluşturmaktır. LaVeyan satanizmde özel olarak Hristiyanlığa, fakat genel olarak "tanrı" inancını içeren bütün dinlere karşı çıkış vardır. LaVeyan satanizm, öncelik olarak insanların "tanrı" kavramından tamamen kurtulması gerektiğine inanmaktadır. Çünkü tanrı kavramı, Laveyan satanizm'e göre uydurmadan ibarettir ve gerçek değildir. LaVey felsefesi; yaşamdan keyif alabilmek, yaratıcılık, özgüven, bağımsızlık, kendine saygı, sadece karşılıklı cinsellik, güçsüzlerden çalmamak, yemeğini çalmayan hayvanlara ve çocuklara zarar vermemek, zeka ve entellektualite gibi satanik etikleri (nezaket, güven, intikam ve varoluş) savunmuş olmasına karşın genellikle ön yargı, yanlış anlamalar ve öznel uygulamalar sonucu kaotik olarak kabul edilmiştir. Temelinde bir şekilde kötülerin yani zekilerin kazanacağını ve en iyi olanın galip geleceğini iddia eden, aykırı fakat sınırları olan bir felsefedir. Şeytan ayetleri kitabında, LaVey; çıkar ve ego'yu en ön planda tutmuştur. Şeytani İncil'de önemli bir ayet "Lüzumsuz kötülük yapmak çıkarlara aykırıdır." maddesiyle vurgulanarak kriter olarak yorumlanmıştır. LaVey akımın sempati duyduğu ve lusiferizmle özdeştirdiği diğer bir kavram ""Her iyiliğin içinde biraz kötülük; her kötülüğün içinde biraz iyilik"" kuramına dayanan Ying Yang öğretisidir. LaVey, 1966'da San Fransisko'da "Şeytan Kilisesi"'ni (The Church of Satan) kurmuş ve onun başrahibi olmuştur. LaVey, organize faaliyetlerinin çoğunu kilise mensupları dışındakilere çevirmiş ve kitaplar yazmaya başlamıştır. Bu tür faaliyetlerinin bir sonucu olarak, aşağıdaki kitaplar çıkmıştır: San Marco San Marco Venedik'in Şehrin merkezine uzanan altı kısmından biridir. San Marco ayrıca San Giorgio Maggiore adasını da içerir.Saint Mark's Square ihtiva etmesine rağmen , kısmın bir parçası olarak yönetilmedi. Küçük bölge Venedik'in görülmeye değer en meşhur yeleri olan St Mark's Square, Saint Mark's Basilica, Doge's Palace, Harry's Bar, Palazzo Dandolo, San Moisè, La Fenice theatre, Palazzo Grassi ve churches of San Beneto, San Fantin, Santa Maria del Giglio, San Maurizio, San Moisè, Santo Stefano, San Salvador, San Zulian ve San Samuele'i ihtiva eder. Sık, yoğun inşa edilen alan Venedik Hükümeti'nin yerleşme yeriydi. Şimdi yoğun turist çeken bu alan pek çok hotel, banka ve pahalı Dükkanlara ev sahipliği yapar. Fiat Punto Fiat Punto, Fiat'ın ürettiği otomobil modeli. Berçin, Domaniç Berçin, Domaniç-Tavşanlı karayolunda 4. km'de yer alan Domaniç'e bağlı bir köydür. Köyde Osmanlı'dan kalan bir haberleşme kulesi, tarihi bir meşe ağacı ve asırlık bir çınar ağacı vardır. Köyde geçim tarım ve hayvancılıkla yapılır. Osmanlı Devleti zamanında halkın hayvanlarını otlatmak için uğradığı bir köydür. Köy 150 haneden oluşur, nüfusu ise 323'tür. Köyde eğitim taşımacılık sistemi ile yapılır, buna rağmen köyün %90'ı okur-yazardır, gençlerin ise hemen hemen hepsi üniversite mezunudur ama Domaniç'te sanayi olmadığı için her köyde olduğu gibi bu köy de İnegöl, Kütahya ve hatta Soma'ya göç vermektedir. Köyde dikkat çeken bir özellik de çeşmelerinin çok olması ve çevresinin çam ve meşe ormanlarıyla kaplı olmasıdır. Köyde çok sayıda su kaynağı vardır, köyde toplam 36 adet çeşme köy halkına hizmet verir. Bu çeşmelerden gelen su toprak altından çıkan doğal kaynak suyudur. Dilek TÃ¼rkan Dilek Türkan, (d. 25 Mayıs 1978, Balıkesir) Klasik Türk müziği ve Tango yorumcusu. 1994 yılında İstanbul Teknik Üniversitesi Türk Musikisi Devlet Konservatuvarı ses eğitimi bölümüne girdi ve 1999'da mezun oldu. 1996 yılında TRT İstanbul Radyosu'na girdi. İstanbul ve Ankara radyolarında ve TRT Televizyonu'nda programlar yaptı. İstanbul Hanımları grubu ve İncesaz grubu başta olmak üzere çeşitli gruplarla konserler verdi. Yarkın Ritim Grubu'nun "Kervansaray", İncesaz'ın Dört/Mazi Kalbimde ve Altı/Kalbimdeki Deniz albümlerinde solist ve yine İncesaz'ın Üç/İstanbul'a Dair albümünde vokal olarak yer aldı. Bunların yanı sıra kendisine ait dizi müziği ve Türk müziği albümleri vardır. 2005 yılında Cemal Reşit Rey Türk Müziği Topluluğu'na ve 2006 yılında İstanbul Devlet Klasik Türk müziği Korosu'na ses sanatçısı olarak katıldı. 2009 yılında 2008 Mavi Nota Müzik Ödülü'nü kazandı. 18 Haziran 2013 tarihinden itibaren İncesaz ile yollarını ayırmıştır. TRT İstanbul Radyosu klasik kemençe sanatçısı Derya Türkan ile evlidir. 2015 yılında, 'Suya Söyledim' albümünü piyasaya sürdü. Gallia Lugdunensis Gallia Lugdunensis, Galya'nın kelt kökenli halklarının yaşadığı ve Günümüzde Fransa olarak adlandırılan bölgeyi kapsayan Roma İmparatorluğu eyaleti. Adını, belki de zamanında İtalyanın batısında, Roma Avrupa'sının en büyük kenti olan ve ayrıca büyük bir imparatorluk darphanesine de ev sahipliği yapan başkenti Lugdunum'dan (modern Lyon) alır. Lugdunum'un dışında, "Roma ve Augustus" kültünü kutlamak için buluşan üç galyalıyı temsil eden Condate Sunağı bulunurdu. Başlangıçta sınırları Sen Nehri ve kuzey-batıda Gallia Belgica ile sınır olan Marneden güney batıda Gallia Aquitania ile sınır olan Garonne nehrine arasında uzanırdı. Augustus zamanında Gallia Lugdunensis boyut olarak küçültüldü. Loire ve Garonne nehrileri arasında kalan kısım Gallia Aquitania eyaletine ve orta-doğu kısmı da yeni eyalet Germania Superior'a verildi. Harita, bu daralmadan sonraki sınırları göstermektedir. Eyalet bir imparatorluk eyaletiydi ve verilen önem yönetimde bulunan bir legate ile gösteriliyordu. Diokletian'ın 296 yılında kurduğu Tetrarşi'den sonra bir piskopos tarafından yönetilen büyük bir eyalet haline geldi. Ünlü Fransız çizgi roman karakteri Asterix'in Romalılar tarafınan bir türlü fethedilemeyen köyü bu eyalette, Aremorican yarımadasındadır (modern Bretagne). Jonny Greenwood Jonathan Richard Guy Greenwood (d. 5 Kasım, 1971, Oxford), İngiliz rock grubu Radiohead'in baş gitaristi. Gitarın yanında keman, ksilofon, glockenspiel, ondes martenot, banjo ve armonika çalabilir. Rolling Stone dergisinin "Tüm Zamanların En İyi 100 Gitaristi" listasinde 59. sırada yer almıştır.. 2001 NBA Seçmeleri 2001 NBA Seçmeleri 27 Haziran 2001 tarihinde New York, New York eyaletinde gerçekleşti. Kwame Brown birinci sırada seçilen ilk lise öğrencisi oldu. "* Not: Minnesota Timberwolves toplam ücret tavanı ihlali nedeniyle ilk tur seçim hakkını kaybetti." Aksi belirtilmemişse aşağıdaki oyuncular Amerika Birleşik Devletleri vatandaşıdır. Arroyo'da bütün Porto Riko doğumlular gibi doğuştan Birleşik Devletler vatandaşıdır, fakat Porto Riko'nun ayrı bir ulusal baketbol federasyonu var. Hispania Baetica Hispania Baetica, Hispania'da (modern İberya) bulunan üç Roma İmparatorluğu eyaletinden biri. Hispania Baetica, batıda Lusitania (modern Portekiz) ve kuzey-batıda Hispania Tarraconensis eyaletleriyle sınırdaştı. Baetica, günümüzde Endülüs Özerk Bölgesi olarak adlandırılan bölgenin bir parçasıdır. Nüket Yetiş Nüket Yetiş (d. 1950, Eskişehir), Türk akademisyen. 1973'te Boğaziçi Üniversitesi'nde Kimya Mühendisliği lisans, 1975'te İşletme yüksek lisans derecelerini aldı. Endüstri Mühendisliği doktora derecesini 1982'de İstanbul Teknik Üniversitesi'nden aldı. 1988'de Doçent, 1993'te Profesör unvanını kazandı. 1985-2000 yılları arasında Marmara Üniversitesi'nde çeşitli akademik görevlerde bulunduktan sonra en son dekanlık yaptı. Daha sonra da Türkiye Sanayi Sevk ve İdare Enstitüsü'nün (TÜSSİDE) başkanlığını üstlendi. Marmara Üniversitesi Mühendislik Fakültesi, Mühendislik Yönetimi Yüksek Lisans ve Doktora programlarını kuran Yetiş, fakültenin Eğitimde Sürekli Kalite Geliştirme çalışmalarına, kuruluşundan 2000 yılı Ekim ayına kadar liderlik yaptı. Marmara Üniversitesi Mühendislik Fakültesi 2000 yılında Avrupa Kalite Ödülü finalisti olma başarısını gösterdi. Marmara Üniversitesi Mühendislik Fakültesi 1994-2000 yılları arasında sürdürdüğü çalışmalarla Avrupa Genelinde AKÖ'ne başvuran ilk yükseköğretim kurumu olma özelliğini halen taşımaktadır. 11 Ocak 2004 tarihinde vekaleten TÜBİTAK Başkanı oldu, 20 Ağustos 2008 tarihinde bu göreve asaleten atandı. 27 Ağustos 2011 tarihinde Kanun Hükmünde Kararname ile görev süresi doldu. Kurumsal Yönetimin Geliştirilmesi, Yeniden Yapılandırma, Liderlik ve Değişim Yönetimi, Stratejik Yönetim, Süreç Yönetimi, Performans Yönetimi, Üretim Yönetimi, Mühendislik ve Teknoloji Yönetimi, Toplam Kalite Yönetimi gibi konularda yurt içinde ve yurt dışına çok sayıda teorik çalışma yayınlayan Yetiş, pratik alanda da önemli görevler üstlendi. 2000 yılından bu yana Kurumsal Yönetimin Geliştirilmesi ve Yeniden Yapılanma alanlarında Milli Eğitim Bakanlığı, Maliye Bakanlığı, Çalışma ve Sosyal Güvenlik Bakanlığı ve SSK Başkanlığı gibi 75 ten fazla özel ve kamu kurum ve kuruluşuyla ortak çalışmalar yaptı. Kulüpler Birliği Kulüpler Birliği veya tam adıyla Türkiye Süper Lig Profesyonel Futbol Kulüpleri Birliği Vakfı, 2000 yılında dönemin Gençlerbirliği Başkanı İlhan Cavcav'ın öncülüğü ile Süper Lig'deki takımların birlik ve beraberliklerini sağlamak ve meydana gelen sorunlara ortak bir çözüm bulma gayesiyle kurulan, 18 Süper Lig takımının oluşturduğu bir futbol vakfıdır. İlhan Cavcav, Anadolu takımlarının bütünlüğünü korumak için kurduğu birliği, dönemin Süper Lig'deki Anadolu takımları ile birlikte kurmuştur. Birliğin ilk oluşumunda sadece Anadolu takımları var iken lige havuz sisteminin getirilmesiyle beraber yayıncı kuruluş Lig TV'nin de devreye girmesiyle birlikte "Üç Büyükler" olarak tabir edilen Beşiktaş, Fenerbahçe ve Galatasaray kulüplerinin de birliğe katılmasıyla beraber Kulüpler Birliği, Süper Lig'deki 18 takımı da kapsayan bir vakıf olma statüsüne kavuşmuştur. 18 takımın çoğunlukla başkanlar düzeyinde katıldığı toplantılara kimi zaman kulüp başkanlarının vekalet verdiği kulüp yöneticileri de katılmaktadır. Kulüpler Birliğinin kuruluş gayesi ilk zamanlarında Anadolu takımlarının çıkarlarını korumak ve gözetmek üzerine olmasına karşın son yıllarda tamamen Süper Lig kulüplerinin tamamının menfaatlerini gözetmek, güncel futbol sorunlarını tartışıp gerekirse Süper Lig kulüpleri olarak anlaşıp sorunlara çözüp getirmek veya ortak görüş bildirmek üzerine çalışmalar yapmaktadırlar. Kulüpler Birliğine katılma statüsü, her sezon küme düşme ve küme çıkma durumlarına göre değişir. Takımlar Süper Lig'den düştükleri takdirde aynı zamanda Kulüpler Birliğine de veda etmek zorundadırlar. Aynı şekilde birliğe başkanlar düzeyinde katılım olduğu için takım, Süper Lig'de iken bile kulübün başkanı değişirse o kulübün eski başkanı yine kulüpler birliğine veda etmek zorundadır. Kulüpler Birliğinin 18 takımı kendi içerisinde oylama yaparak en çok oy alan kulüp başkanını aynı zamanda kendi belirledikleri süre zarfı içerisinde vakfında başkanlığına getirirler. Vakfın başkanlığını üstlenenler sırasıyla aşağıdaki gibidir; Ed O'Brien Edward John O'Brien (d. 15 Nisan 1968, Oxford, İngiltere) Radiohead grubunda gitarist. Konserlerde ve albümlerdeki birçok parçada yardımcı vokallik yapmaktadır. Rolling Stone dergisinin "Tüm Zamanların En İyi 100 Gitaristi" listesinde, grup arkadaşı Jonny Greenwood ile birlikte
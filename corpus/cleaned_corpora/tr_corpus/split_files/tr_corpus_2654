fazla kadının bulunması şanını lekelerdi. Kadının etkisindeki bir adama mahkemede tanıklık edemeyecek kadar yaşlı, deli veya hasta diye bakılırdı. Erkekler önemsiz kadınlarla evlenip onları kapatabilirken, eşlerinin sadakatinden asla emin olamazlardı. Kadınların güvenilmez bir cinsel yapıya sahip olduğu ve bu yüzden erkeklerin daima uyanık olması gerektiği düşünülürdü. Her yerde fink atan hovardalar ve çapkınlar, aç eşlerin bacaklarının arasına atlamaya ve iyi bir adamın adını lekelemeye hazırdılar. Dahası, kadının sadakati erkeğin çocuklarının gerçekten ona ait olduğunu garantiye alıyordu. Sonuçta erkeğin onuru, bu saflığı koruyabilme gücüne bağlıydı. Erken dönem Yunan'da bir oikos'un (ailenin) veya sülalenin reisi ailesinin şerefini yumruklarıyla savunurdu. Fakat aileler daha geniş topluluklara karışırken, kırda esip gürleyerek namuslarını lekelediğini sandıkları herkese saldırmak, öfkeli aile reislerinin ve klanlarının işine yaramıyordu artık. Şehir toplumunun kuralları kan davalarını önlerken bazı cinsel istismarlar için de kazıklar dikiyordu. Artık cinsel sadakatsizlik özel bir mesele olmaktan çıkıp herkesin meselesi haline gelmişti. [28] İş Üstünde Yakalanmak Zina Atinalı kocaların zihninin uzağında olmamıştır hiçbir zaman. Şehrin en eski yasa koyucusu Draco, MÖ yaklaşık 620'de ilk yazılı anayasayı hazırladığında, aile içi kavgaları onurlu intikamlarla uzlaştırmak için çaba sarf ediliyordu. Erkekler eşlerini aldatabilir ama başka bir adamın kadınını alamazlardı. Bunu yapmak, olay mahaline göre çeşitli cezaları gerektiriyordu. Eğer seks sokakta yaşanmışsa, ister zoraki ister gönüllü olsun, tecavüzcü sadece para cezası ödüyordu. Eğer bu kişi adamın evine girmiş ve kadınıyla iş pişirirken yakalanmışsa, oracıkta öldürülebilirdi. Kulağa gayet basit geliyor ama -karısının sevgilisi Eratosthenes'i öldürmekten dava edilen Euphiletus vakasında olduğu gibi- bu kuralın uygulaması her zaman o kadar basit olmuyordu. Eratosthenes kadınları ayartmakta deneyimlidi. Avını yabancılar, köleler ve fahişelerden oluşan güvenli kesimlerden seçmeyerek risk de alıyordu. Yani cenaze alayları ve dini törenler gibi evli kadınların da bulunabildiği yegane ortamlara takılıyordu. Euphiletus'un karısını da bir cenaze töreninde gözüne kestirmişti. Daha sonra hizmetçisi aracılığıyla kadına mesajlar gönderip onu arzuladığını ifade etti ve kadın da kayıtsız kalmayınca aralarındaki ilişki başladı. Evli kadınların evlerinin planı yasak aşkların yaşanmasını kolaylaştırıyordu. Atina'da evli kadınlar ve erkekler, evin birbirine yalnızca bir merdivenle bağlanan farklı katlarında kalıyorlardı. Karısı alt kattaki bebeğe baksın diye Euphiletus de üst katta kalıyordu. Daha sonra karısının şehrin en iffetli kadını olduğuna canı gönülden inandığı ve onunla Eratosthenes'in alt katta iş pişirdiğini fark etmediği için huzur içinde uyuduğunu jüriye söyleyecekti. Bu uzun bir süre devam etmiş, dedi, ve ben en ufak bir şüpheye kapılmamıştım. Bir gün Euphiletus şehir gezintisinden erken dönünce sevgililer yakalanmaktan kıl payı kurtuldular. Eratosthenes saklanırken, kadın Euphiletus'u güzel bir yemekle, sevgi dolu ve sıcak karşıladı. Her şey yolunda gidiyordu, ta ki alt kattaki bebek ağlayana kadar. Euphiletus karısına alt kata inip bebeği sakinleştirmesini söyledi. Kadın kocasına üst kattaki hizmetçi kızı iğfal etmesinden endişelendiğini söyleyerek karşı çıktı. Daha önce de bir defasında sarhoşken onu rahatsız etmiştin, diye takıldı kadın. Euphiletus buna gülmesine rağmen karısının aşağıya inmesinde ısrar etti. Kadın da onun dediğine uyarak yatak odasını şakacıktan kilitledi ve merdiveni bir kenara koydu. Ertesi sabah süslü püslü bir şekilde kocasının yanına döndü. Kocası geceleyin duyduğu o kapı gıcırtıların neyin nesi olduğunu sorduğunda, kadın çocuğun odasındaki lambayı yeniden yakmak için komşunun evine gitmek zorunda kaldığını söyledi. Euphiletus karısının sadakatsizliğinin böylesine bariz işaretlerini fark edemediği için yasak ilişki devam edip gidebilirdi. Lakin Eratosthenes'in reddettiği sevgililerinden biri ondan intikam almaya karar vermişti. İhtiyar cadaloz hizmetçisini gerçeği söylemesi için Euphiletus'un yanına gönderdi. [Eratosthenes] sadece karınızı değil, başka bir sürü kadını da ayarttı. Bu işi bir sanat haline getirdi, dedi hizmetçi. Euphiletus kendi hizmetçisinin yanına gidip gerçeği söylemesini istedi, yoksa kırbaçlanıp değirmene atılırsın . Kadın gerçeği anlatmayı seçti. Euphiletus birkaç akşam sonra kurduğu tuzağı jüriye şöyle anlatıyordu Eratosthenes içeri girince hizmetçi uyandırıp onun evde olduğunu söyledi. beni Kapıya göz kulak olmasını söyledim aşağı kata inip sessizce dışarı sıvıştım. Komşu evlere gittim peş peşe. Bazı evlerde birileri vardı diğerlerinin şehrin dışında olduğunu söylediler. Evlerde ne kadar insan varsa hepsini toplayıp geri döndüm. Civardaki bir dükkandan fenerler edinip evime girdik. Hizmetçiyle anlaştığım için kapıyı açık bırakmıştı. Yatak odasının kapısını açtık. Odaya ilk giren arkadaşımız adamı karımla hâlâ yataktayken gördü. Odaya ilk girenin peşinden gelenler de adamı yatakta çıplak gördüler. Sayın jüri üyeleri adamı tek yumrukla yere serdim. Sonra ellerini sırtının üzerinde bükerek bağladım. Ve ardından bana karşı bu suçu niçin işlediğini, evime neden girdiğini sordum. Suçunu kabul ettiğini söyledi ama onu öldürmemem, bunun yerine para kabul etmem için yalvardı. Fakat ben şöyle cevap verdim Seni ben öldürecek değilim, devletin hukuku öldürecek, zevkin için onu ihlal ederek değer vermediğin hukuk. Hukuka itaat edip iyi davranmak yerine karıma ve çocuklarıma karşı bu büyük suçu işlemeyi tercih ettin. Böylece sayın jüri üyeleri, bu adam kendisi gibi suçlulara yasaların öngördüğü akıbetle karşılaştı. Eratosthenes'in akıbeti oracıkta Euphiletus'un elinden ölmek oldu. Peşinden ölü adamın ailesi tarafından bir cinayet davası açıldı. Mahkemede jüri, Euphiletus'un ya cani bir suçlu ya da masum ve mağdur bir koca olduğuna karar verecekti, bunun arası yoktu. Draco yasaları Euphiletus'a karısıyla adamı seks yaparken yakaladığını kanıtlaması halinde işlediği cinayetin yanına kâr kalmasına izin veriyordu. Eğer Euphiletus onları sevişmeden sonra yatakta uzanmış dinlenirken bulmuşsa, çok geç kalmıştı. Euphiletus çifti basarken yanına komşularını alması ve Eratosthenes'in hâlâ karısının yanına uzandığı ve başkalarının onu yatakta çıplak olarak gördüğü yönündeki beyanatı vakayı mahkemeye taşıma niyetini ortaya koyuyordu. İddiasının doğru olup olmadığını bilmeye olanak yok, jürinin kararını da bilmiyoruz ama Euphiletus özgür dolaşma şansını olabildiğince artırmak için elinden geleni yapmış. Draco yasaları sadece hasımlarını öldürmüş adamlara verilen cezaları kısıtlıyordu. Diğer yasalar ise kadınlarla gayrimeşru seks yapmanın sonuçlarını belirliyordu. Evlenmemiş bakireler, kendilerine tecavüz edilmiş olsa bile, başlık parası alma şanslarını kaybediyor ve kayıplarını telafi etmek için babalarının onları köle diye satmalarına izin veriliyordu. Zina yapmış evli kadınlar ise ya kocalarının onları boşamasına hak tanımış oluyor ya da vatandaşlık haklarını kaybediyorlardı. Bu madde çiftlerin erkekleri tongaya düşürüp para cezası ödemelerine engel olma niyetiyle hazırlanmıştı. İş üstünde yakalanan kadınlar süslü giyinmekten ve dini hayata katılmaktan menedilirdi. Ayrıca kutsal törenlerde boy gösteren zina suçlularını dövmek herkesin hakkıydı. Bu yaptırımlar sertti ama Babil, Tevrat ve Roma yasalarının zina yapan kadınlara öngördüğü ölüm ve sakatlık cezaları kadar değildi. [29] Balık, Sebze ve Sıcak Zift Euphiletus, Eratosthenes'i öldürerek büyük bir riske girmişti. Bütün davalar kumardı ve gürültülü Atina mahkemelerinde karar pekala onun aleyhine de olabilirdi. Kendini ve şerefini koruyup Eratost-henes'ten öç almak için, onu eve hapsedip ailesinden fidye istemek gibi başka seçenekleri de vardı. Bunun dışında Erastosthenes'i cezalandırılmak üzere yetkililere teslim edebilirdi. Bu durumda Eratosthenes suçlamayı reddettiği halde suçlu bulunsaydı, idam edilmezdi. Bunun yerine Euphiletus'un onu alenen dövmesine ve dikenli iskorpit balığı ve turp gibi nesneleri anüsüne sokmasına izin verilirdi. Hatta Euphiletus, Eratosthenes'in kasık kıllarını sıcak ziftle yakabilir veya kesip koparabilirdi. (Komik bir şair, erkeklerin iş bitirirken Draco yasalarını hatırladıkları halde nasıl olup da evli kadınları düzebildiklerini sormuştur.) Acı ne kadar ağır olursa olsun, asıl vurgu Eratosthenes ve onun gibileri kadınsı özelliklere bürüyerek aşağılamak üzerineydi. Kıl alma kadın işiydi, dolayısıyla erkeğe kıl aldırmak onu kadınsılaştırmak demekti. Kadınların anal sekse razı olması kabul edilebilir bir şeydi ama aynı şey özgür doğmuş erkekler için alçaltıcıydı. Bu cezalar zina yapanın ismini lekelemekle kalmıyor, aynı zamanda mağdur kocaya meseleyi halletmek için temsili bir cinsel saldırıyla misillemede bulunma zevkini tattırıyordu. Sparta'nın zinayla böylesi bir meşguliyeti yoktu. Oradaki erkekler askeri birimlerde çok fazla zaman geçirdiklerinden, kadınların onlara sadık kalıp düzenli çocuk yapmalarını beklemek zaten imkansızdı. Evlilik, babaya varis değil de devlete savaşçı sağlamayı amaçlayan bir kurumdu. Sparta devleti, babası yurttaş olduğu sürece kadının çocuğunun nereden geldiğini umursamıyordu. Amaç bu olunca yaşlı bir adam genç bir adamdan karısına iyi tohum bırakmasını serbestçe isteyebiliyor veya kısır bir evlilik yapmış sağlıklı biri başka bir adamın karısını adamdan izin almak kaydıyla dölleyebiliyordu. (Yine de Sparta hukuku tutkulu evlilikleri teşvik ediyordu. Eşler birbirlerini özleyip arzulasınlar ve çocuklarını tutkulu sevişmeler sonucunda yapsınlar diye uzun süre ayrı tutuluyorlardı. )[30] Eşcinsel Aşk ve Hayalar Atinalılar için seks, sevginin ifadesinden ziyade bir müsabakaydı. Aktif roldeki eş üstün gelerek eril zaferini kazanırken, nüfuz edilen rolünü oynayan kadın da yenilmiş olurdu. Platon bu çetin müsabakanın bir yerinde sevginin en üst formunu görmüştür. Yunan dünyasının büyük bir kısmı eşcinselliğe ve erkekler arasındaki sekse şaşırtıcı biçimde hoşgörüyle yaklaşmıştır. Modern bir bakış açısıyla baktığımızda eski Yunan'ın erkek erkeğe ilişkinin övüldüğü bir eşcinsellik cenneti olduğunu görüyoruz. Atina'nın saygın yasa koyucusu Solon, erkek çocuklarına erotik şiirler yazardı ve şehrin büyük adamları genç erkeklerle birlikte ortalıkta dolaşırlardı. ABD'nin, milyonlarca eşcinsel vatandaşının toplumda heteroseksüellerle eşit konumda haklı yerlerini almasına izin vererek, eski Yunan örneğini takip etmeye başladığını söyleyebilir miyiz. Hiç de değil. Şimdi bile eski Yunan'da övülen türden bir eşcinsel ilişkiye (ergen erkek çocuklarla yaşlı adamların birlikteliği) girmiş halde yakalanan bir adam uzun süreli hapis cezası alır. Başka mahkumlar tarafından öldürülmeden mahkumiyetini tamamlamayı başarsa bile, seks suçluları listesine alınarak ikametine sınırlamalar getirilir ve prangalı bir hayat yaşar. Yalnızca en gürültücü sivil özgürlükçüler onu savunur, konuşanıysa hemen hemen hiç yoktur. Sosyal sapkınlığın en beteri olan pedofiliyle tanınır hep. Buna karşın, 20. yüzyılda Batı mahkemelerinin yasallaştırdığı eşcinsel tavır ve hareketler yani eşcinsel yaşam tarzında yaygın olan cinsel pratikleri uygulayan iki yetişkinin tavır ve hareketleri eski Yunanların çoğuna tiksindirici görünürdü herhalde. Çünkü ne bu tarz bir eşcinsel yaşam tarzı vardı, ne de böyle bir anlayış. Yunanlar (ve diğer antik toplumlar) için kilit nokta almak ve vermekteydi. Aktif eş olmak, erkek özelliklerini taşımak, güçlü, disiplinli ve yetkili olmak demekti. Pasif roldeki eş, penisi olsa bile aslında dişiydi. Dolayısıyla aynı cinsten biriyle seks yapmaya karşı açık bir yasak yoktu aslında ama kişinin yaş, sınıf ve yataktaki konumuna bağlı olarak eşcinsel seks riskli olabiliyordu. Yanlış bir adamı dişi konumuna sokmak, ölümcül bir kumar olabilirdi, zira şehrin karmaşık yasa ve âdet örgüsü bu gibi durumları epey tehlikeli hale getirmişti. Yunanların eşcinselliğe karşı tutumları seks dürtüsünün kökenlerine dair kültürel inançlarından kaynaklanıyordu kısmen. Platon bu dürtüyü insanlığın başlangıçta üç cinse ayrılmasına dayandırıyordu erkek, kadın ve aynı anda her ikisi. Başlangıçta insanlar iki yüze, iki tür cinsel organa, dört ayağa ve dört kola sahipti. Bu ön-insanların başlangıçtaki beden yapısı öylesine iyi işliyordu ki, tanrıların huzurunda kibre kapıldılar. Bu da Zeus'u kızdırıp hepsini ikiye bölmesine yol açtı. Sonuç şimdiki insanlar oldu ömürleri boyunca diğer yarılarını aramaya mahkum canlılar. Androjenlikten gelenler karşı cinsi özlemeye başladı. Çift dişiden yontulmuş kadınlar kadınları aradı, çift erkekten yontulanlar da erkeklere ilgi duydu. İnsanların kendileriyle aynı yalnızlığı çeken başkalarıyla birleştiklerinde hissettikleri rahatlığa aşk diyordu Platon. Platon kendi tercihlerini de gizlememişti. Çift erkekten kesilip gelenler soylarının en iyileridir, diyordu Platon cesur, mert ve eril . Doğal olarak onlar her ne kadar âdet gereği bunu yapmaya mecbur edilseler de kadınlarla evlenmeye ilgi duymuyordu. Bu fikirler, Oscar Wilde'ın livata suçlamasından dolayı ilk kez mahkemeye çıkıp jüriye Platon'un Sempozyum kitabından söz ettiği 20. yüzyıl başı gibi geç bir tarihe kadar ağırlığını korumuştur. Wilde, Londra'da hıncahınç dolu mahkeme salonunda Platon'dan alıntılar yaparak, adını koymaya cüret edemeyen aşkı savunurken, eşcinselliği sevginin en soylu formu şeklinde tarif ederek bunda doğadışı bir şeyin olmadığını söylemiştir. [31] (bkz. 8. Bölüm). Bütün Yunanlar Platon'la aynı fikirde değildi elbette, ama çoğu Yunan toplumu erkek erkeğe seksi eğitim sistemlerine dahil etmişti. Girit'de erkekler, oğlanları sembolik olarak kaçırıp kıra götürerek erkeklik eğitiminden geçiriyorlardı. Birkaç ay sonra askeri teçhizat kuşanan oğlanlar yetişkin olarak karşılanıyordu. Süreç katı ilkelerle yürütülüyordu. Oğlanlar hocalarının kendilerini cinsel açıdan tatmin edip etmediklerini rapor etmekle yükümlüydüler eğer hocaları onları tatmin edemiyorsa, oğlanların onları kovma izni vardı. Spartalı erkek çocukları on iki yaşına gelince saygın erkeklerin eğitimine teslim ediliyordu. Eğitim vermeyi reddeden ya da yetersiz eğitim veren erkekleri çeşitli cezalar bekliyordu. Aralarındaki ilişki su götürmez bir şekilde cinseldi. Eski Tera kolonisinin deniz kenarında bir taş duvarda bulunan 2600 yıllık oyma yazılar bu gerçeği ortaya koymaktadır. Eski Apollon tapınağının biraz ötesinde Spartalı erkekler yaptıklarını kaydetmek için uzman taş oymacıları getirmişlerdi. Burada Krimon pais'i [oğlanı], Bathycles'in kardeşiyle anal ilişkiye girmiştir, diye yazıyor bir yazıtta. Eşcinsel ilişkiye izin veren kültürler -özellikle genç erkeklerin yasadışı tekliflerden korunduğu Atina'da- bunun nasıl ve ne zaman yaşanacağına dair düzenlemeler getirmiştir. Özgür oğlanlarla flört eden, hatta peşlerinden giden kölelere elli kırbaç vuruluyordu. Bir okula izinsiz giren adamı da ölüm cezası bekliyordu. Oğlanlara hocalık yapacak erkeklere kırk yaşın üstünde olmaları şartı koşuluyor, o yaşlarda şehvetin söndüğüne inanılıyordu. En güvenilmeyen hocalar atletik olanlardı. Bir kaynağa göre Bir güreş hocası parlak bir oğlana ders verirken fırsattan istifade edip oğlana diz çöktürttü ve oğlanın karnı üzerinde çalışmaya koyulurken bir eliyle de hayalarını sıvazlıyordu. Şans eseri ev sahibi geldi ve oğlanı çağırdı. Bunun üzerine hoca çabucak oğlanı sırtüstü yere atarak bacaklarını açtı ve boğazından kavradı. Fakat güreşten anlamayan ev sahibi Dur, oğlanla tatmin mi oluyorsun, diyerek hocaya çıkıştı. Bunların hiçbiri, Sokrates ve hatip-devlet adamı Aeschines gibilerin, zamanının çoğunu spor salonunda güzel oğlanları süzerek geçirmelerine engel olmamıştır. Ayartılma, besbelli ki had safhadaydı. [32] Bir Zamanlar Bir Fahişe… Her ne kadar Yunan erkeklerin ideal birlikteliği eğitim ve sosyal ilişkiler için seks yapmak olsa da bu tür faaliyetler ender görülüyordu. Erkekler ve oğlanlar daha çok para için bedenlerini satıyorlardı. Bu erkek pornai (fahişeler) genelevlerde, sokaklarda, her köşe başında kölelere bile bedenlerini satıyorlardı. Daha üst sınıftan jigololar bir adam tarafından tutuluyor veya bir grupça paylaşılıyordu. Atinalı erkekler, evli olsun veya olmasın, yetişkin ya da soylu olmadıkları sürece erkek fahişeleri kullandıkları için ceza almıyor ve bundan utanç da duymuyorlardı. Yetişkin erkekler arasında seks fikri özellikle tatsız bulunur ve bekarlıktan sakınılırdı. Fahişeler işlerini yasal olarak yapıyor ve vergi de ödüyorlardı, ama mahkemeler dahil sosyal hayata katılmaları sonsuza dek yasaklanmıştı. Eski erkek fahişelerin çoğu başına bela almamak için kendini gözlerden yeterince uzakta tutmuş olmalı ama hepsi bunu yapamıyordu. Timarchus'u suçlayan, daha önce ismini zikrettiğimiz Aeschines, spor salonunda bir baş belası olduğunu ve oğlanlar için kavga ettiğini canı gönülden kabul ediyordu. Ayrıca şahsen erkek fahişelikle de bir sorunu yoktu. Öte yandan Timarchus'un mahkemede aleyhinde konuşması hakkına sahip olmasına şiddetle itiraz ediyordu. Hukuk tarihinin önemli yakalanma olaylarından birinin görüldüğü büyük bir davada Aeschines, Timarchus'un geçmişte liman fahişeliği yaptığı dönemi koz olarak kullanarak davayı kazanacaktı. Davanın asıl konusu, Aeschines'in saldırgan bir yabancı güçle barış anlaşmasını müzakere ederken Atina'yı satıp satmadığıydı. MÖ 347'de Atina, Aeschines'le birlikte iki seçkin yurttaşını Makedonya Kralı II. Philip ile barış görüşmesi yapmak üzere gönderdi. Büyük İskender'in babası olan hiddetli kral daha iyi bir stratejik konumdaydı ve Atina'yı kendi aleyhine bir anlaşmaya zorluyordu. Anlaşma Atina'da kötü karşılandı ve diplomatların birbirlerini suçlamasına yol açtı. Sonuçta Atina'nın en kodaman şahsiyetlerinden bazıları arasında mahkemelerde sürtüşmeler yaşandı. Davacı Demosthenes, Aeschines'e saldırdı ama ona yönelttiği suçlamalar, halihazırda yüz tane yasa çıkarmış Timarchus'un itibarlı desteğini almasını gerektirecek kadar büyüktü. Timarchus ve Demosthenes, Aeschines'i ihanetle, yani Philip'ten rüşvet almakla suçladılar. Jürideki herkes mahkemedekilerin ününü biliyordu, dolayısıyla Aeschines'in konuyu, kendisine yöneltilen suçlamadan Timarchus'un seks geçmişine getirmesi büyük bir şaşkınlıkla karşılanmış olsa gerek. Aeschines, davayı Timarchus'un aleyhine döndürmeyi başardı. Sadece birkaç saatlik konuşma hakkı olduğu için yirmi bin kelimelik konuşmasını canhıraş bir hızla yaptı ve Timarchus'un gençliğinde evden eve zıplayıp gürbüz körpe bedenini aç erkeklere ve hatta bir köleye nasıl sunduğunu ayrıntılarıyla jüriye anlattı. Buradaki hain ve sefil adam kendisini kirletmekten rahatsızlık duymamış, diye gürledi Aeschines, tek bir şey düşünmüştür kendi iğrenç arzuları için [köleyi] maaş katibi yapmak ne erdemi ne de onuru asla aklına gelmemiştir. Böylesine aciz bir adam, bir kadının günahlarıyla kendini lekelemiş bir adam suretindeki yaratığa dönüşmeye bu kadar hevesli bir adam, ne hasmını ihanetle suçlayabilir ne de mahkemede yüzünü gösterebilirdi. Aeschines'i böylesine sert bir misillemede bulunmaya iten şey, ihanet suçlamasının ciddiyetiydi. Ayrıca şu hususu da düşünmüş olmalıydı Timarchus bu suçu yıllar önce işlediğinden, jüri meseleyi hafife alabilirdi. Sebep her ne olursa olsun, hasmını sadece geçmişte hata işlemekle değil, sonrasında da doğru bir şey yapma yetisinden mahrum kalmakla itham ediyordu. Stratejisi işe yaradı. Aeschines davayı kıl payı kazandı ve daha sonra Timarchus kendini astı. Bu tantana içinde, Atina'nın gerçekten tehlikeli bir düşmana satılıp satılmadığı yönündeki kritik soru, muzır seksin revaçtaki çekiciliğine kurban edilerek en azından bir süreliğine hasıraltı edildi. Tanınmış birinin seks yaşamının ifşa edilerek siyasi hayatının bitirildiği son dava bu değildi elbette ama Timarchus'a Karşı davası, kapsamı ve etkisi bakımından bir mihenk taşı olma niteliğini korumaktadır. Halkın gözü önünde yaşayan Timarchus gibi seçkin adamlar muhtemelen jüride oturan ortalama yurttaşa kıyasla daha sert davranış ölçütlerine tabi tutulmaktaydı. Keza yasalar, kendilerini para için kadınsılaştıranları veya bundan çok fazla zevk alıyor görünenleri sosyal hayattan kovuyordu. Timarchus'un hüsranı Atinalılara ibretlik bir ders oldu. [33] bütün Dengeyi Bulmak Ceza ve utancın mayın tarlası olduğu göz önüne alındığında, erkek erkeğe ilişkiler nasıl yürütülecekti. Herhangi biri pasif olduğunda da bir yurttaş profiline sahip olabilecek miydi. Eğer yetişkinse, bu yüksek bir ihtimal değildi. Gençler içinse, Timarchus'a Karşı davasının gösterdiği üzere, riskli olmakla birlikte, katı flört kurallarına uyulduğu sürece mümkündü. Kendi başına bir aşk ilişkisi ne doğru ne de yanlıştır doğru yaşandığında doğru, yanlış yaşandığında yanlıştır, diyor Platon. İyi bir erkek sevgilinin duygularında istikrarlı olması ve oğlanın karakterini, bedenini sevdiği kadar sevmesi beklenirdi. Bu soylu amaç oğlanın bilgeliğe ulaşma isteğiyle buluşunca birliktelik yüce sayılıyordu. [Ancak] o zaman bir erkek âşığın sevgilisini tatmin etmesi doğrudur. Eşcinsel aşk, toplamı sıfır olan bir denklemdi bir oğlanı elde etmenin erkeğe verdiği onur, elde edilmenin oğlana verdiği onursuzlukla dengeleniyordu adeta. Eğer oğlan kendini çok kolay teslim ederse, kadınsı ve hatta hayvani görünme riski almış oluyordu. Şayet çok fazla direnirse, dünyada yolunu bulmasında kendisine yardım edebilecek olgun erkeğin desteğinden mahrum kalabilirdi. Bir bakıma konumunu kaybetme riski pahasına, tutkusunu hayata geçiriyordu. Ergen oğlanlar Atinalı erkeklerin başlıca arzu nesneleriydi ve onlara teslim oluyorlardı. Yunan oğlanlara (en azından seçkin zümreye ait olanlar) cinsel ilişkiyi saygın Viktoryen hanımefendilerin katlandığı şekilde, yani bir zevk olarak değil, görev olarak yaşamaları öğretiliyordu. Çabucak avlanmak yanlıştı ve oğlanlar taliplerini birbirine düşürerek avantajlarını en üst düzeye çıkarıyorlardı. Kedi fare oyunu, başarılı talibine onur kazandırırken oğlanı da koruyordu. Hemen hemen her türlü durumda pasif rolü oynamak sefilceydi. Bir vazo resmi, mutlu bir Yunan askerini elinde sertleşmiş penisiyle, bir Pers askeriyle anal yoldan ilişkiye girmek üzereyken göstermektedir. Bu erotik bir resim olmaktan çok, Yunanların Persleri aşağılayıcı şekilde mağlubiyete uğratmasını anlaşılır bir dille ifade ediyordu. Sivil cephede, hiciv şairleri ve oyun yazarları anal seks yapan erkekler için bir sürü gülünç sıfat kullanıyordu. Pasif eşcinselleri çileden çıkarmaktan zevk almada Aristofanes'in üstüne yoktu. Onların büzgen kaslarının sözde esnekliğine ve yapmacık kadınsılıklarına tekrar tekrar dikkat çekerdi. Anal sekste işin zahmetli kısmını üstlenenler hakarete maruz kalmaz ve arzularını gizlemeye gerek görmezlerdi. Aslında Aristo-fanes'in neşeli bir halde alay ettiği anüs, şiirlerinde nefis tomurcuk ve incir diye yüceltiliyordu. Rhianus'un yazdığı bir şiirde endişeli bir âşık, güzelce yağlanmış bir kıça en çok kimi sevdiğini sorar ve cevap Menecrates, sevgilim, dir. Bu âşığın duymak istemediği cevaptır. [34] Sor, Söyleyeyim Timarchus'a Karşı davasında Aeschines'in övdüğü ilişki türlerinden biri de askerler arasında yaşanan eşcinsel ilişkidir. Truva Savaşı kahramanı Aşil ile genç savaşçı Patroclus arasındaki güçlü bağı göklere çıkarır. Onların aşkını kaynağını tutkuda bulan ve hayranlık uyandıran her şeyi temsil eden bir aşk diye savunur, Aeschines. Bugün annelik erdemlerini veya bir savaşta kendi ülkenin askerlerinin kahramanlığını methetmek gibi, halk önünde yapılan bir konuşmada Aşil'e hürmet göstermek garantili bir işti. Durumla ilgisi olmasa bile iyi karşılanırdı elbette. Aeschines palavracının tekiydi ama Aşil ve Patroclus'tan söz etmesi askerler arasında aşk ve seksin cezalandırılacak değil, özenilecek bir şey olduğuna dair genel kanının altını çiziyordu. ABD'nin 1942'de yaptığı gibi orduda eşcinselliği yasaklamak veya elli bir yıl sonraki sorma, söyleme [*1] politikasını benimsemek şöyle dursun, Yunan toplumları erkek erkeğe aşkla askeri disiplin arasında bir uyuşmazlık görmüyordu. Daha önce belirttiğimiz gibi Girit ve Sparta'da sübyancı reşitlik ritüelleri esasen askeri göreve hazırlık işlevi görüyordu. Öte yandan Thebai şehrinin eşcinsel savaşçıları ideal kutsallık mertebesine ulaşmıştı. MÖ 378'de Thebai ordusu şahsi sevgiyle birbirine bağlanmış genç erkeklerin oluşturduğu 150 çiftlik elit bir birim kurmuştu. Bu birim, ordunun meşhur askeri personelinin çekirdeğini oluşturuyor ve Kutsal Thebai Takımı diye anılıyordu. Buradaki kutsal tabiri büyük ihtimalle Platon'un Sempozyum kitabına dayanıyordu. Zira bu kitapta Platon, erkek sevgiliden yüce dost diye söz ediyordu. Önce Thebai piyadeleri arasına yayılan sevgiliasker çiftleri, sonrasında korku duyulan tek bir birlik içinde kümelendi. Yenilmezdiler, ta ki Atinalı müttefikleriyle birlikte MÖ 338'de Chaeronea Savaşı'nda II. Philip ve oğlu İskender'le karşılaşana kadar. Atinalılar bozguna uğratılınca Thebai ordusu yalnız kaldı ve kuşatılarak mağlup edildi. Onca ölüme rağmen teslim olmayı reddeden askerler yok olana kadar savaştılar. Philip mağlup askerlerle alay etmek veya bedenlerine kötü muamelede bulunarak zaferinin tadını çıkarmak yerine onlara saygı duyar Savaştan sonra Philip, kendi birliğine karşı savaşmış üç yüz kişinin birlikte ölü halde yattığı yere gelerek katledilenlere baktığında hayret etti ve onların sevgililerden oluşan bir takım olduğunu anlayınca gözyaşı döküp şöyle dedi Bu adamların alçakça bir şey yaptığını veya böyle bir şeye uğradığını sanan her kim olursa, ona yazıklar olsun. Savaştan otuz sekiz yıl sonra Thebai halkı, Kutsal Takım'ın mezarlığına dev bir aslan heykeli dikti. Restore edilmiş heykel, onurları uğruna savaşmış son derece cesur -ve eşcinselaskerlerin anıtı olarak hâlâ orada durmaktadır. [35] Karanlık Arzular, Aydınlık Konuşmalar Aristokrat erkeklerin gözünde ne kadar ayartıcı olursa olsun, on beş yaşındaki tüyü bitmemiş oğlanlarla uzun vakit geçirilemiyordu. Acemi ergenler kendilerinden eğitim ve deneyim açısından çok ileride olan erkekler için ilgi çekici arkadaşlar olamazdı. Bu noktada kadınlar, şehrin seçkin erkekleriyle uzun akşamlar geçiren üst sınıftan metresler olarak devreye giriyorlardı. (Demosthenes'in gözlemine göre Atinalı erkekler, meşru çocuk yapmak için eşlerini, tensel ilgi ve zevk arkadaşlığı içinse cariyelerini kullanıyordu.) Bu kadınların çoğu hem zihne hem de bedene hitap ediyordu. Yunanın sosyete fahişeleri, antik dünyada Atina'nın en iyi beyinleriyle aşık atma becerileri ve kibarlıklarıyla tanınıyorlardı. Bu kadınların elit olanları, müşterilerinin eşlerinden daha iyi bir hayat sürüyordu. Bu kadınlar ya fahişelerin çocukları ya da bebekken ölüme terk edildikten sonra genelev işletmecileri tarafından alınanlardı. Sonrasında becerilerini sergileyebilenler, müşterilerini, kendilerini satın alıp özgürlüklerine yatırım yapmaya ikna edebiliyorlardı. Bu koşullar altında ve resmi eğitimden yararlanmadan bile bazıları müzik, felsefe ve retorik öğrenmeyi başarabiliyor, Perikles gibi adamlara eşlik edip onların kavgacı zekalarına hitap edebiliyorlardı. Sosyetik fahişelerin isim yapmak için fazla zamanları yoktu. Gençliğe günümüzden bile daha fazla önem veren bir kültürde, zaman en büyük düşmandı ve asıl kazanç sağladıkları dönemler genellikle köle fahişe olarak geçirdikleri yıllardı. Özgürlüklerini satın almaya yetecek kadar para biriktirdiklerinde, gülünç şair Philetairos'un deyişiyle düzüşe düzüşe pörsüyor ve artık daha düşük ücretle çalışmak zorunda kalıyorlardı. Daha az kazanmaya başladıklarında girişimci özelliğe sahip olanlar genelev işletmeye başlayarak, satın aldıkları küçük çocukların ve kızların sırtından geçiniyordu. Bu durumlar da gereğinden fazla dava açılmasına yol açıyordu. Euktemon adındaki bu adam, yıllar içinde durumunu iyileştirmiş, parası, ailesi ve kârlı genelevleri olmuştu. Meşhur fahişelerinden biri olan Alce, fazla para kazanamayacak kadar yaşlanana kadar Piraeus'taki genelevde çalıyordu. Sonrasında birkaç müşterisine hizmet verdiği bir evde kalmaya başladı. İki çocuğu olan Alce, ihtiyarlığında geçimini sağlayabileceği bir yol bulmuştu. Euktemon'u Atina'nın çömlekçiler semtindeki genelevi işletebileceğine ikna ederek onu yönlendirmeye başladı. Tarihi kayıtlara göre, adam doksan altı yaşında olmasına rağmen genelevde faturaları toplaması için gerekenden çok daha fazla zaman geçirmeye başlamıştı Bazen [Euktemon] yemeğini [Alce] ile beraber yer karısına, çocuklarına ve evine gitmezdi. Karısının ve oğullarının itirazına rağmen geneleve gitmemek şöyle dursun, sonunda tamamen orada yaşamaya başladı ve ilaçlar, hastalıklar ya da başka sebeplerden dolayı öyle bir hale düştü ki, kadın iki oğlundan büyük olanını vesayetine geçirmesi için adamı ikna etti. Euktemon'un oğlu babasının Alce'nin oğlunu vesayetine geçirme girişimine direnince, yaşlı adam Alce'yle evlenip oğlunu varisi ilan etme tehdidinde bulundu. Bunun üzerine Euktemon'un oğlu, kadının oğlunun mirasının tek bir çiftlikle sınırlandırılması şartıyla vesayeti kabul ederek, en az zararla bu işten sıyrıldı. [36] Başka bir dava da Antigone adlı sosyetik bir fahişeden köle oğlan satın alan ama anlaşma sırasında cinsel açıdan çok uyarıldığı için kandırıldığını fark etmediğini savunan bir adamla ilgiliydi. Alıcı Epicrates'in jüriye söylediğine göre Antigone ve satıştaki ortağı Athenogenes, kendisini oğlanla birlikte babasını da satın almaya ve parfüm işindeki borçlarını üstlenmeye ikna etmişlerdi. Anlatıldığına göre Athenogenes, ona borçlarının ufak bir meblağ olduğunu ve dükkandaki zeytinyağı, parfüm ve şifali bitki stoklarıyla kolayca kapatılabileceğini söylemişti. Epicrates sözleşme kendisine okunduğu sırada fazla oralı olmadığı yönünde ifade veriyordu. Yalnızca köle oğlanın kendisine verileceği anı düşünüyormuş o sırada. Satış sona erdiğinde Antigone, kendisine düşen payla başka bir çocuk fahişe satın almış. Çok geçmeden Epicrates'in aklı başına gelmiş ve karşılayabileceğinden fazla borç üstlendiğini idrak etmiş. Bazı arkadaşlarını da yanına alarak Athenogenes'in karşısına çıkmış. Kalabalık toplanmış ve sonu mahkemede biten bir kavga patlak vermiş. Mahkemede Epicrates kendisini sözleşmeden çıkarmaları için jüriyi ikna etmeye çalışmış. Bu konuda başarılı olup olmadığına dair bir kayıt yok ama jürinin, cinsel uyarılmanın alıcıyı imzaladığı şeyi okumaktan alıkoymuş olabileceğini kabul etmesi pek muhtemel görünmüyor. Antıgone ve Athenogenes'in hukuki sorunları, Korintli cariye Neaera'nın çalkantılı hayatı karşısında önemsiz kalıyordu. Neae-ra'ya Karşı adındaki dava, bir yabancı olan Neaera'nın Atinalı bir erkekle yasadışı evlendiği ve kendi kızını Atina vatandaşlığına hileyle geçirdiği yönündeki suçlamalara karşı verdiği mücadeleyi anlatır. Bu dava, yıllarca seks ticareti yapmış kadının bütün hayatının soruşturulmasına neden oldu. Neaera'yı suçlayan Apollodorus'a göre kadın henüz küçük bir kızken, çocukların sırtından para kazanma konusunda iyi bir göze sahip olan Korintli madam Nikarete'ye satılmıştı. Neaera çocukluk yıllarını fuhuş girdabındaki Korint'te (ismini gayrimeşru ilişkiye geçmek anlamına gelen Yunanca korinthiazzein sözcüğünden alır) bedeni henüz cinsel ilişki kurabilecek kadar gelişmediği halde çalıştırılarak, erkekleri nasıl tatmin edeceği ve işinde nasıl başarılı olacağını öğrenerek geçirdi. Dahası, Nikarete daha fazla para alabilmek için Neaera'yı kendi kızı olarak tanıtıyordu. Zor işti ama en azından Neaera yolculuğa çıkabiliyordu. Neae-ra'nın kız kardeşi Metaneira'ya gönlünü kaptırmış Atinalı ünlü hatip Lysias, en iyi müşterilerinden biriydi (Üvey Anneye Karşı adlı davada üvey oğlun kiraladığı hatip). Adam hediye olarak Metaneira, Nikarete ve Neaerra'yı Eleusis'teki dini törene getirip orada Tanrıça Demeter'in gizemlerini tanımalarını sağlamıştı. kutsal Neaera, Nikarete'nin emrinde yaklaşık yirmi yıl çalıştıktan sonra ortak seks kölelesi olarak iki ayrı müşteriye satıldı. Üç bin drahmilik satış bedeli, bir işçinin beş yıllık kazancına denk geliyordu. Alıcılar bu bedelin, kadınla her birlikte olduklarında ödeyecekleri paradan daha hesaplı olduğunu düşünmüş olmalılar. Bu durum yaklaşık bir yıl güzelce işledi. Derken adamlar üstlerindeki mali yükü hafifletmek için zengin kadınlarla evlenmeye karar verdiler. Neaera'ya da Korint'i terk etmesi için özgürlük bedeli olarak iki bin drahmilik yüklü bir para teklif ettiler. Neaera'nın yıllarca beklediği fırsattı bu. Hiçbir şey, hatta özgür olmasını sağlayan Phrynion'un kaba sapkınlıkları bile, özgürlük yoluna taş koyamazdı. Adam onu Atina'ya getirerek istediği zaman, istediği yerde alenen ilişkiye girdi yerel kıstaslara göre bile kusurlu bir muamele. Bir ziyafette Phrynion orada bulunan herkesin, hatta kölelerin bile, sarhoşluktan baygın düşerek uyuyan yapmasına izin verdi. kadına istediğini Neaera aşağılanmaya alışmıştı ama bu son yapılan canına tak etmişti. Doğru zamanın gelmesini bekleyen Neaera, Phrynion'un ev eşyalarının bir kısmını da alarak, kölelerle birlikte Megara'nın yolunu tuttu ve orada kendi genelevini kurdu. İş fiyaskoyla sonuçlandı, ama kendisini ve çocuklarını Atina'ya geri götürmeyi kabul eden Atinalı Stephanos'la karşılaşınca hayatı yoluna girmeye başlayacaktı. Stephanos, Neaera'ya karşı -otuz yıllık ilişkileri bunun göstergesidir-Phrynion'dan daha iyi davranıyordu. Şehre geri dönen Neaera zengin adamları ayartıp seks için evine getirir, Stephanos da onları iş üstünde tesadüfen yakalar ve bu kozla adamlardan para sızdırırdı. Stephanos'un çok düşmanı vardı. Phrynion ortaya çıkana kadar işler yolunda gitti. Adam, hem (kaçak bir köle addettiği) Neaera'yı aldığı için, hem de kadının kendi evinden çaldığı mal mülk için Stephanos'a dava açtı. Stephanos mahkemede her şeyi riske atmak yerine, Neaera'nın çaldığı malların çoğunu iade etmesine razı olduğu gibi belirli tarihlerde Neaera'yı Phrynion'la yatmak üzere evine göndermeyi de kabul etti. Phrynion'u başlarından savmak Naera'yla Stephanus'un karşılaşacağı yasal sorunların en basitiydi. Aradan birkaç yıl geçtikten sonra Stephanos, Neaera'nın yabani kızı Phano'yu, Atinalı olduğu konusunda güvence vererek, ağırbaşlı Phrastor'la evlendirdi. Evlilik bir felaket oldu. Phano iyi bir Atinalı kadının uslu tavırlarını benimsemeyi reddedince Phrastor'un evinden atıldı. Adam, Phano'nun Korintli bir fahişenin kızı değil de bir Atina vatandaşı olduğu yönünde kandırıldığını iddia ederek dava açtı. Stephanos da Phano'nun yüklü çeyizinin iadesi için dava açtı ama davayı kaybedeceğini anlamış olmalı ki, anlaşma yoluna gitti. Para Phrastor'da kaldı. Phano evine geri dönüp ailenin para sızdırma işine dahil olarak mahkeme yolunu aşındırmaya devam etti. Bu sefer Stephanos Phano'yu, Neaera'nın eski müşterisi Epainetos'la yatakta yakaladı ve adamı üç bin drahmi ödeme sözü verene kadar evde tuttu. Ne var ki Epainetos serbest kalır kalmaz Stephanos aleyhine bir dava açarak, Phano'nun sıradan bir Atina evinde yaşayan sıradan bir kız evladı olmadığını öne sürdü. Aslında Phano bir fahişe, ve yaşadığı ev de genelevdi. Bunun üzerine Stephanos davayı yine kazanamayacağını anlayınca iddiasından vazgeçti. Apollodorus, Neaera'ya dava açtığı sırada başka meseleler yüzünden Stephanos'la mahkemede yüz yüze gelmiş ve ondan nefret etmişti zaten. Davasını Neaera'nın kendini saygın bir Atinalı eş ve anne olarak tanıtmasına dayandırması, herhalde Stephanos'a olan garezinden kaynaklanıyordu. Apollodorus'un Neaera'nın davranışlarından doğrudan etkilenmemesi gerçeği önem arz etmiyordu vatandaşlık hukukunun ihlali için herkes dava açabilirdi. Apollodorus üç saat boyunca jüriye nutuk çekip Neaera'nın sunduğu her türlü zevk hizmetinin bütün ayrıntılarını anlatırken, eski cariye artık şansının kalmadığını hissetmiş olmalı. Eğer davayı kaybederse köleliğe dönmek zorunda kalacaktı. Dahası, Stephanos da Atina vatandaşlığını kaybedecekti. Elimizde ne savunmanın konuşmalarına dair kayıtlar mevcut, ne de jürinin verdiği kararı biliyoruz ama kadıncağızın hayatının sonuna geldiği kuvvetle muhtemel. [37] Neaera'dan sonra Atina'nın en meşhur sosyete fahişesi, Perik-les'in zeki metresi Aspasia'ydı. Büyük devlet adamının ona olan aşkı öylesine aşikar ve tutkuluydu ki, bazı tarihçiler onun karısını başından atıp Aspasia ile evlendiğine inanmaktadır. Atina'da evlilik ilişkilerinin çoğu yavandı, ama Perikles Aspasia'ya karşı müşfik bir sevgi besliyordu. Her gün pazara gidip döndüğünde onu öpücükle karşılardı, diye yazıyor Plutarkhos. Görülmekten bile utanan saygın Atinalı eşlere hiç benzemeyen Aspasia'nın hayatı halkın içinde geçti. Hatta Sokrates bile öğrencilerini retorik öğrenmeleri için onun yanına götürürdü. Aspasia, Atina sosyetesinin özel havasını solumak için uzun bir yol katetmişti. Milet yerlisi olan kadın, büyük ihtimalle yabancı diyarlarda doğmuş diğer fahişeler gibi çetin koşullar altında şehre gelmiş, köle yapılıp sömürülmüştü. Sonunda özgürlüğüne kavuşunca üst düzey bir genelev açtı. Burası, iyi yemek ve cinsel serüven peşindeki soylu erkekler için hem bir felsefe salonu hem de seçkin bir kent konağı işlevi görecekti. Aspasia'nın Perikles'e bağlılığı adam için hem menfaat hem de risk demekti. Timarchus davasının gösterdiği gibi, cinsel talihsizlikler Atina'da politikacılar için tuzaktı. Perikles'in çok sayıda düşmanı ona ulaşmak için Aspasia'yı kullanmakta fazla zorlanmadı. Kadın bütün Yunan diyarını küçük orospularıyla doldurmuş bir sapkınlık abidesi ve beden taciri olarak kötü nam salmıştı. Övülen siyaset bilgisine rağmen Perikles'i şehrin çıkarlarının aleyhine hareket etmeye teşvikle suçlanıyordu. Söylenenlere bakılırsa Perikles'i, Miletli hasmı Samos'la kavgaya tutuşturmuştu. Aristofanes bir hicvinde bu suçlamaları bir adım daha ileri götürerek, Aspasia'nın iki fahişesinin Sparta'nın müttefiki Megara sakinleri tarafından çalınması üzerine, Perikles'i faciayla sonuçlanacak Peloponez Savaşı'nı[*2] başlatmaya sürmüştür. ikna ettiğini öne Sonunda Aspasia'ya dinsizlik suçlamasıyla dava açıldı. Suçlamalar arasında özgür kızları Perikles'in sapkınlıklarını tatmin etmeye teşvik ve tapınakları kirletmek de vardı. Fevkalade dramatik bir sahnede Perikles -şehrin mümtaz insanı, askeri ve siyasi lider, hatip ve Parthenon'un mimarı- kadını savunmak için bizzat mahkemeye gitti. Plutarkhos'a göre jürinin önünde gözyaşı seline boğuldu ve Aspasia'yı beraat ettirmeleri için onlara yalvardı. Bunun üzerine jüri Perikles'in isteğine razı oldu. [38] Günümüzde bir siyasi liderin jürinin önünde metresine duyduğu sevgiyi gözyaşları içinde itiraf etmesini bir kenara bırakın, jüriye merhamet göstermesi için yalvardığını hayal etmek bile imkansızdır. Arkansas'ta bir kamu görevlisine kendini teşhir edip seks yapmak istediği için hakkında dava açılan Bill Clinton örneğini düşünün. Adam her şeyi inkar etti ve Washington'ın en yetenekli avukatını tutup sonunda prosedürlerle ilgili teknik ayrıntılar sayesinde davayı kazandı. Öte yandan bu hadise gerçekleşmeden önce başka bir genç kadınla, Monica Lewinsky ile ilişkisi hakkında mahkemede yalan söyledi bu inkar kolaylıkla çürütüldü ve Kongre'deki düşmanlarına koz verdi. Clinton'ın suçlamayı boşa çıkarıp başkanlığını daha güçlü bir halk desteğiyle tamamlaması bir paradoksu vurgulamaktadır Lewinski ile cinsel ilişkiye girdiğini veya daha kötüsü onu sevdiğini itiraf etseydi, kendisine sadakat göstermiş olanlar -karısı da dahil- onun yanında kalır mıydı. Muhtemelen kalmazlardı. (Başkan'ın, Walt Whitman'ın Çimen Yaprakları adlı manidar kitabını kıza neden hediye ettiği tedbir gereği hiç açıklanmadı.) Perikles, Aspasia'yı savunarak risk aldı ama bu yasal mücadelelerinin sonu olmayacaktı. Karşılaştıkları bir sonraki engel, Perikles'in yıllar önce desteklediği, her ikisi de Atinalı olmayan ebeveynlerin çocuklarına vatandaşlık verilmesine karşı çıkan bir yasadan kaynaklanıyordu. Dinsizlik davasından bir süre sonra, Perikles'in kız kardeşi ve ilk karısından olan iki oğlu hastalıktan öldü. Geriye varisi kalmayınca hemşerilerinden, Aspasia'dan olan oğlunun varisi kabul edilmesini istedi. Atinalılar, adamın başına gelen talihsizliklerin gurur ve küstahlığının cezası olduğuna kanaat getirerek isteğini kabul ettiler. Haydi Bir Anlaşma Yapalım Eski Yunan'da Klasik Dönem, daha kozmopolit olan Helenistik Çağ'a kapı aralarken, parası olan kadınlar kocalarından daha fazla özgürlük talep etmeye başladılar. Örneğin, Mısır'da yaşayan iki Yunan arasındaki MÖ 311 tarihli evlilik sözleşmesi, kocanın en azından evde karısına sadık kalması şartını getiriyordu. Gelinin, yani Demetria'nın belli ölçüde pazarlık gücü vardı Bin drahmi değerinde elbise ve süsten oluşan bir çeyiz getirmişti ve bu çeyiz, kocası Heraklides'i Yunan kocaların asırlardır yapageldikleri şeyden sakındırmaya yetiyordu elbette Heraklides'in Demetria'yı küçük düşürürcesine eve başka bir kadın getirmesi, başka bir kadından çocuk yapması ve her ne sebeple olursa olsun, Demetria'nın arkasından iş çevirmesi meşru değildir. Sözleşme gayet sertti. Heraklides sözleşmeyi ihlal ettiği takdirde çeyizi geri iade edeceği gibi bin drahmi de ceza ödeyecekti. Yine de hangi fahişeyi istiyorsa onu ziyaret etmesine izin verildi ama fahişeleri eve getirmesi ve aile bütçesini gayrimeşru çocuklarının bakımına harcamaması şartıyla. Elbette Heraklides'in diğer kadınlarla ilişkisine sınır koymak, Demetria'ya sınırlı da olsa aynı özgürlükleri tanımak anlamına gelmiyordu. Evlilik sözleşmesi onun tarafından sergilenecek her türlü sadakatsizliği katı bir dille yasaklıyordu. İlginç olan husus, kocasının salt yasaya güvenmekle yetinmeyip bunu yazıyla da onaylatma ihtiyacını hissetmiş olmasıydı. Ne var ki, en azından kadınların hayatını kontrol etme yetkisine sahip erkek sayısını düşüren yasal değişiklikler ufukta belirmişti. Yerel hukuk, babanın istediği zaman devreye girip kızının evliliğini bozmasına hâlâ izin veriyordu ama Mısır, Roma hakimiyetine girince, evli kadınlar isterlerse babalarının taleplerini reddedip kocalarının yanında kalabileceklerdi. O zamanlar Roma, İtalyan yarımadasında durgun bir şehir devleti olmaktan sıyrılıp toprağa aç bir savaş makinesi olma yolunda ilerliyordu. Tarihçi Eva Keuls'un gayet güzel ifade ettiği gibi, Atinalı Yunan fallokrasisi [*3] Roma'nın pagan -ve daha sonra Hıristiyan- değerleriyle karışıp modern cinsel hukuk için uzun ömürlü bir model yaratacaktı. 3. Buradaki ağaçların gölgesinde güç siyasetinin seks skandalıyla beslendiği bir olaylar zinciri başladı. Eski Roma'da bu tür olaylara sık rastlanırdı. Dionysos âlemlerine katılanlar ahlaken ve cinsel açıdan yozlaşmış olsalar da Roma için asla ciddi bir tehlike oluşturmadılar. Ancak sefahat âlemleri ve özellikle de soylu genç erkekleri davet ettikleri özgür eğlenceler, yıllar boyu sürecek bir devlet baskısı için bahane olacaktı. Neticede, MÖ 186'da çılgın Dionysos ayinlerinin ağaçlıktan taşan seslerinin yerini öldürülen binlerce insanın çığlıkları aldı. Dionysos ayinleri ve bu mezhebin cinsel taşkınlıkla ilişkisi, Roma ve Akdeniz'in başka yerlerinde yeni bir şey değildi. Atina'daki Dionysos şenliklerinde içkinin su gibi aktığı, edepsizlikte sınır tanınmadığı herkesin malumuydu. Mısır'da tanrı, elli beş metreyi bulan altın falluslar taşıyan geçit alaylarıyla şereflendirilirdi. Öte yandan, bu mezhep hiçbir zaman Roma dininin resmi bir parçası olmamıştı ve şimdi başıboş bir halde hızla büyüyordu. İtalya'da mezhep önceden tamamen kadınlardan oluşurken, artık erkekler ve kadınlar birlikte tapınıyor, şarap banyosu yapıp bütün cinsel sınırlamaları aşıyorlardı. Her birey, doğasına hakim olan tutkunun etkisiyle, meyilli olduğu zevk her neyse onu yaşıyordu, diye yazar Romalı tarihçi Livy, ve erkekler sık sık birbirleriyle birlikte olurlardı. Bu ayinlere katılanlar, cinsel ahlaksızlıktan büyücülüğe ve diğer suçlara kaymaya başladılar. Bu rezalet yuvasından, diyor Livy, sahtekarlık ve dolandırıcılığa adım attılar, cinayet işleyip kara büyü yaptılar. Erkekler, yerde bedenleri büzülüp kalmış halde geleceği tahmin ettiler. Darmadağın saçlarıyla nehre koşan kadınlar yanan meşalelerini suya sokup söndürmeden çıkardılar. Dionysos şenliklerine katılanlar kalabalık şehirde eğlencelerini saklayamıyor, bu yüzden şiddete veya cinayete maruz kalanların attığı çığlıklar duyulmasın, diye davul çalıyorlardı. Bu gürültülü kutlamalar sonraları daha da yaygınlaştı törenler yılda üç günden ayda beş sefere çıkmıştı. Diğer herkes gibi Roma'nın senatörleri de şamatayı duyuyordu, ama özellikle Roma'nın gözde oğlanlarının Dionysos şenliklerine katılımının eriştiği düzeyi öğrenince şaşırıp kaldılar. Soylu genç erkekler livatacı gruba katılmaya zorlanıyor, direnirlerse öldürülüyordu. Roma'nın en üst düzey iki yetkilisinden biri olan Konsül Spurius Postumius Albinus, Publius Aebutius adında genç bir aristokrat erkeğin ebeveynleri tarafından mezhebin hizmetine sokulmak üzere olduğunu öğrenince tüm mesele aydınlığa kavuştu. Annesi ve üvey babası Aebutius'u bir süredir soyuyordu. Durumu fark etmeden önce Aebutius'u etkisiz kılmaları gerekiyordu. Öldürmek fazlasıyla riskli olduğu için Dionysos ayinlerinin seks rezaletiyle onu mahvetmeyi planladılar. Kendisini bekleyen felaketten habersiz olan Aebutius, gözde fahişesi Hispala'ya, kendisine duyduğu sevgiyi reddetmek zorunda olduğunu, çünkü Dionysos kurallarının bu mezhebe katılmadan önce seksten uzak durmayı şart koştuğunu söyledi. Dehşete kapılan Hispala ona feci bir oyun tezgahlandığını haykırdı. Mezhebe mensup din adamlarının genç erkeklere tecavüz ettiğini ve daha sonra bu erkeklerin iğrenç olan her şeyi kendi başlarına yapmaya başladıklarını, kendi kişisel tecrübelerinden bildiğini Aebutius'a anlattı. Dionysos ayinlerinden uzak duracağı konusunda kendisine söz vermesi için Aebutius'a yaşlı gözlerle yalvardı. Adam da onu dinleyip ailesinin yanına giderek mezhebe katılmayacağını söyledi. Bu haberden hoşnut kalmayan ailesi onu mezhebe ve tanrılara saygısızlık etmekle ve daha kötüsü, yılan Hispala'nın cinsel cazibesine birkaç günlüğüne bile karşı koyamayacak kadar zayıf olmakla suçladı. Aebutius evden tamamen kovuldu. Dedikoducu Roma'da genç adamın sorunlarının Postumius'un kulağına gitmesi uzun sürmedi. Bildiklerini anlatması için Hispala'yı yanına çağırdı. Korkuya kapılan kadın, bir rahibenin kendi oğullarını ayine getirmesinden sonra mezhebin erkekleri de kabul etmeye başladığını söyledi. Artık İtalya'nın her yerinden genç erkekler mezhebe katılıyordu. Hatta yeni katılan erkeklerin yirmi yaşından büyük olmaması kuralı vardı. Hispala, bu yaştaki insanların kandırılmaya ve kişisel istismara daha açık olduğunu ve rahibelerin her şeyin yasal olduğunu düşünün telkinlerini daha kolay kabul ettiklerini açıkladı. Postumius olan biteni sorup soruşturunca elinde çok büyük -ve patlamaya hazır- bir skandal olduğunu anlayarak, mezhebi baskı altına almak için çalışmalara başladı. Bu olayların yaşanmasından yaklaşık iki yüzyıl sonra Livy'nin anlattığı Aebutius ve Hispala hikayesi, tamamı doğru olamayacak kadar dramatiktir. Roma'nın umudu olan aristokrat bir genç adam, altın kalpli bir fahişe tarafından son anda hırsız ebeveynlerinin elinden kurtarılır ve kahraman bir konsül, genç adamı ve Roma'yı lanetlenmekten kurtarmak için harekete geçer. Fazlaca dramatik. Yine de Livy'nin hikayeyi abartıp abartmadığı önemli değil. Dionysos çılgınlıkları Postumius'un kulağına nasıl gelirse gelsin, devletin güvenlik otoritesinin kesin bir uygulamayla mezhebe çekidüzen vermesi gerekliydi. Sonuçta, Romalı genç erkekler işin içindeydi ve bu her şeyi değiştiriyordu. Roma, Kartaca'yla yapılan savaşı neredeyse kaybetmiş olmanın anısıyla sarsılıyordu hâlâ. Şehir MÖ 216'da yapılan Cannae Savaşı'nda General Hannibal karşısında elli binden fazla adamını kaybetmenin karmaşasını yaşıyordu. Roma'nın İtalya üzerindeki kontrolü sallantıdaydı. Roma ordusundan daha önemli bir şey yoktu ve zayıflamasına asla izin verilemezdi. Ordunun safları sadece üst sınıftan Roma vatandaşlarına açıktı Postumius, Dionysos mezhebini, Aebutius gibi gençleri bünyelerine katarak en güvenilir Romalı erkekleri zayıf düşürmekle suçlayabilirdi. Heyecan verici konuşmasında konsül, Roma silahlarının müstehcenlik tapınağından gelen sefillere teslim edilip edilemeyeceğini ve ahmakça ahlaksızlıklarla kirlenmiş kimselerin [Romalı] kadınların ve çocukların iffetini koruyup koruyamayacaklarını soruyordu. Cevap hayır dı. Postumius, mezhebin Roma'ya bir hastalık gibi bulaştığı ve bastırılması gerektiği yolunda uyarıda bulundu. Senato, zanlıların kökünün kazınması ve sorgusuz sualsiz infaz edilmesi için Postumius ve Roma'nın diğer konsüllerine benzersiz yetkiler verdi. Bunun üzerine konsüller iki yıl süren büyük bir dehşet dalgası estirerek İtalya genelinde yedi bin kişiyi katlettiler. Siyasi düşmanları ve zina yapanları kapsayan baskılar, paniğe ve toplu intiharlara yol açtı. Roma'dan kaçmaya çalışan zanlılar yakalanarak hapse atıldılar. Çoğunluğu hemen ölüme mahkum edilen erkekler devlet eliyle infaz edilirken, kadınlar da cezalandırılmak üzere evlerine teslim ediliyordu. O güne kadar Roma'da böylesine şiddetli bir dinsel baskı görülmemişti. Şiddetin kapsamı ve derecesi hesaba katıldığında, Dionysos mezhebine bağlı olanların Postumius'un da savunduğu gibi devleti yıkmaya dönük bir tehdit oluşturduğu düşünülebilir. Fakat bu doğru değildi. Baskılar başladığında, Roma'da mezhebe epey zamandır müsamaha gösteriliyordu. Kartaca ve Hannibal'i yenmiş bir devletin seks manyağı kahinlerden ve fahişelerden korkmasına pek gerek yoktu. Eğer mezhep yalnızca kadınların katıldığı kırsal bir hareket olarak kalsaydı, muhtemelen, yarımadada asırlardır yaptığı gibi şenliklerini sürdürmeye devam edebilirdi. Devlet, propagandalarında mezhebin cinsel sapkınlığına, özellikle soylu genç erkekleri kadınsılaştırmasına yüklendi. Erkek erkeğe seks yaygındı ama Yunanlar gibi Romalılar da hâlâ pasif eşcinselliği kınıyorlardı. Soylu gençlere livatanın dayatılması yönünde herhangi bir suçlamanın öfke uyandıracağı kesindi. Özellikle askerlik çağına gelmiş Aebutius gibi genç erkeklerin işin içine çekildiği yönündeki haberler patlak verdiğinde, şartlar bir güç oyunu için müsait olmuştu. Postumius ve Senato'ya, güç gösterisinde bulunmak ve tüm İtalyan yarımadası üzerinde kontrolü pekiştirmek için fırsat doğmuştu. Daha önce belirttiğimiz gibi Dionysos mezhebinin gerçekten Roma'nın en iyi genç erkek sınıfına toplu tecavüz etmek için organize olması ihtimal dışıdır. Eğer öyle olsaydı, olaylar Postumius'un Hispala'yla konuşmasından çok önce patlak verirdi. Yine de mezhep muhtemelen birkaç delikanlıya ulaşmıştı ve özellikle de suçlu kadınsa, insanlar en kötü ihtimale inanmaya hevesliydiler. Mezhebin rahibelerinin kendi oğullarını bu rezaletlere teslim etmiş olmaları ya da Aebutius'un annesinin bu yolla ondan kurtulmayı denemiş olması, şaşırtıcı olsa da anlaşılırdır. Zira bu dönemde çoğu insan Roma kadınlarının sınırlarını aştığına ve bunun da devleti zayıflattığına inanıyordu. Yükselişe rağmen Roma'da bir şeylerin kayıp gittiğine dair rahatsız edici bir his vardı. Özellikle doğuya yaptığı seferlerden elde ettiği ganimetler şehrin zenginleşmesini sağlamıştı. Artık hayatın sert koşulları yumuşuyor, insanlar bronz divanlar, gösterişli Asya kilimleri ve duvar halılarıyla evlerini yeniden döşüyorlardı. Ziyafetler daha zengin ve ihtişamlıydı. Misafirperver ev sahipleri konuklarını pahalı dansçılar ve harpçıların bulunduğu eğlencelerle ağırlıyorlardı. Eskiden en değersiz kölelerle denk tutulan aşçılar artık sanatçılardan sonra en fazla aranan insanlar olmuşlardı. Her şey iyi hoştu ama bütün bu şatafatlı hayat, çoğu Romalıyı, Roma'nın lüks uğruna temel erdemlerini heba ettiğini ve yanlış öncelikler yüzünden inişe geçtiğini düşünmeye itiyordu. Yurttaşların, gerek tutkuları üzerindeki hakimiyetlerini, gerekse öteden beri Roma'nın ideal karakterini tanımlayan amaca sadakatlerini yitirmelerinden endişeleniyorlardı. Doğu'daki fetihçi Roma orduları artık yozlaşmış görülüyor, disiplinleri daha yurda dönmeden bütünüyle bozulmuş oluyordu. Yeni zengin olmuş veya daha da zenginleşmiş Romalılar yurda döndüklerinde budala, zalim ve cinsel açıdan yetersiz görünüyorlardı. Her ne kadar hiç kimse kötü imparatorların idaresi altında işlerin daha ne kadar kötüleşebilececeğini söyleyemese de, ahlaki çürümenin giderek arttığı ve bunun da etkili önlemler gerektirdiği yönünde bir kanaat oluşmuştu. Bu bağlamda Dionysos mezhebinden olanların bastırılması onca önlemden sadece biriydi. Postumius'un cadı avı sona ererken, Denetçi İhtiyar Cato [*4] oğlan kölelere, pahalı mücevherlere ve şık at arabalarına ağır vergiler getiriyordu. Ayrıca ahlaksız davranışlarından dolayı yedi devlet adamını da Senato'dan kovdu. Kovulanlar arasında, Makedonyalılara karşı başarıyla savaşmış bir donanmayı komuta eden ve köklü bir aileden gelen Amiral Lucius Quinctius Flamininus da vardı. Başarılarından dolayı konsül seçilmiş ve Roma'nın Galya bölgesi üzerinde tam yetki sahibi olmuştu. Ne var ki, ihtirasları ve aşırılıkları yüzünden her şeyini kaybetti. Lucius'un, Philip adında Kartacalı genç bir fahişeye zaafı vardı ve bir Galya yolculuğu sırasında kendisine eşlik etmesi için oğlana fahiş miktarda para ödedi. Philip teklifi kabul etmekle birlikte, bu yolculuğu kendisini Roma'daki gladyatör müsabakasına katılmaktan alıkoyduğunu söylerek yakınıyordu. Genç adamın homurdanmaları büyük ihtimalle refakat ücretini artırmak için oynadığı bir oyundu ama Lucius da kendini ekstra ödeme yapmak zorunda hissediyordu. Paylaştıkları çadırda çakırkeyif oldukları bir gece yerli bir soylu, çocuklarıyla birlikte sığınmacı olarak konsülden himaye talep etti. Adam ricasını bir tercüman aracılığıyla iletirken Lucius, Philip'e dönüp sordu Gladyatörlerin gösterisini kaçırdın ya, bu Galyalıyı ölürken seyretmek ister misin. Philip istediğini söyleyince Lucius kılıcını kaptığı gibi Galyalının kellesine doğru savurdu. Soylu adam dönüp kaçarken Lucius elinde kılıçla onu kovaladı. Bu hikayenin başka bir versiyonunda, Lucius Roma'da bir kadın fahişeye pezevenklik ediyordu. Gösterişli bir ziyafet sırasında kadın başını adamın göğsüne koyarak daha önce bir infaza hiç tanık olmadığını ve bu tanıklığı yaşamayı çok istediğini söyledi. Bunun üzerine Lucius bir mahkumu ziyafet salonuna çağırdı ve adamın kafasını oracıkta kesti. Hikayenin her iki versiyonunda da mesaj aynıdır Zevk düşkünlüğü, iyi bir Romalıyı ziyan etmişti. Cato, Lucius'u Senato'da bir güzel azarladı. Kendisini şarap ve şehvetle sarhoş ederek, laf olsun diye birini öldürmesinin, özellikle de bunu tanınmış bir hafifmeşrep kadını eğlendirmek için yapmasının ayıp olduğunu haykırdı. Böyle Romalı olmazdı. Cato gibi Romalı erkekler, kadınların zaafa ve ahlaksızlığa dünden hazır olduğuna ve giderek kötüleştiklerine inanıyorlardı. On binlerce koca, savaştan evine dönememiş ve ne yazık ki, mallarını mülklerini eşlerine bırakmışlardı. Erkeklerin yokluğunda kadınlar da aile servetlerini çekip çevirmekle ve gösterişçi tüketim alışkanlıkları edinmekle meşguldüler. Üstelik çoğu, durumdan istifade edip kaçamak yapma fırsatlarını değerlendiriyordu. Hukuk gereği bütün kadınların hayatları boyunca belli bir adamın kontrolü altında olmaları gerekiyordu. Bunu yapacak bir aile ferdi yoksa, devlet onlar için koruma görevlisi atıyordu. Sorun şuydu ki, korumalar genellikle muhitlerinde asayişi sağlamak için gereken çabayı sarf etmeye pek istekli değillerdi. Yeni zenginlik ve özgürlükle birlikte kadınlar şehirde arabalarla gezebiliyor, süslü püslü elbiseler giyiyor ve hatta cinsel serüvenlerini gizlemeye bile gerek duymuyorlardı. Bu durum onları hedef tahtası haline getirmişti. Kadınların cinsel alışkanlıkları birdenbire değişmemişti muhtemelen, ama artık onları göz ardı etmek kolay değildi. Roma dünyadaki üstün konumuna ayak uydururken, giderek büyüyen ahlaksızlık sorununda suç büyük ölçüde kadınlara, özellikle de yaşlı kadınlara atılıyordu. Kadınlar (ve kadınlar gibi seks yapan erkekler), Dionysos şenliklerindeki olduğu gibi, sorunun asıl kaynağı olarak görülüyordu. Roma'nın gücü, kadınları hizada tutmaya ve erkeklerdeki dişiliği engellemeye bağlıydı. [40] Hayali bir geçmişe duydukları özlem, kadınlara karşı takınılan tutumları şekillendirmede büyük bir rol oynuyordu. Romalılar öteden beri zenginlik ve rahatlığın kendilerini yoldan çıkardığına inanıyordu. Roma'da yoksulluk ortadan kalktığından beri Adi para ilkin aramıza yabancı âdetler soktu, servet ahmakça düşkünlüklerle nesilleri zayıf düşürüp düzeni bozdu. Yeni Roma'nın kadınları, insanların soğuk mağaralarda yaşadıkları ve kırsal erdemlere bağlı kaldıkları idealleştirilmiş geçmişle kıyaslanıp kötülendi hep. Juvenalis'e göre geçmişte ilkel kocalar, ailelerinin üstünde mutlak kontrole sahiptiler ve bayırların sade kadınları yataklarını ithal edilmiş ipekten değil, yaprak, ot ve deriden yapardı. Erkekler zayıflayıp kadınlar gevşemeden önce bir koca, şarap içmek gibi eften püften bir bahaneyle karısını ölümüne dövebiliyordu. Dahası, geçmişin erdemli kadınları, yanlış erkeklerin eline geçmek yerine ölmeyi tercih ederlerdi. [41] Kadın onuruyla ilgili efsanelerde, çoğunlukla erdemleri uğruna olağanüstü çileleri göğüslemiş soylu kadınlar vardı. Onların fedakarlıkları genellikle ailelerine yararken, Azize Lucretia'nın çektiği dayanılmaz çileler Roma'yı güçlendirmişti. Onun müthiş tevazusu, Roma'nın yozlaşmış ilk krallarını tahttan indirmiş, Cumhuriyet'in de temellerini atmıştı. Lucretia, bir grup prens arasında yapılan, kimin karısı en erdemli konulu müsabakaya haberi olmadan dahil olmuştu. Prensler geceleyin birbirlerinin evlerine gidip eşlerine sürpriz yaptılar. Kadınların çoğu gecenin tadını çıkarırken, bir tek Lucretia iyi bir eşin yalnızken yapması gereken şeyi yapıyor, yün büküyordu. Zaferinden memnun olan Lucretia'nın kocası Konsül Lucius Tarquinius Collatinus, kraliyet erkanını evinde yemeğe davet etti. Ziyaret sırasında prenslerden birinin kafasında yemekten başka bir şey daha vardı. Eli kanlı Roma Kralı Lucius Tarquinius Superbus'un (Küstah Tarquin) oğlu Sextus Tarquinius erdemli Lucretia'nın cazibesine kapılmıştı. Sextus, kadından hoşlandığını ve ona sahip olması gerektiğini hissetti fakat sevgisini göstermek için garip bir yol seçecekti. Birkaç gün sonra Sextus, Lucretia uyurken onun yatağına gitti. Aşkla yanıp kavrulan adam Ses çıkarma, Lucretia. diye fısıldadı kadının kulağına. Ben Sextus Tarquinius'um. Kılıcım elimde. Ses çıkarırsan ölürsün. Ona duyduğu aşkı ilan etti ve kendisiyle sevişmesi için yalvardı. Kadın reddetti. Sonunda kadını öldürmekle ve yanına bir köle cesedi koyarak olaya zina süsü vermekle tehdit edince, kadıncağız Sextus'un kendisine sahip olmasına izin verdi. Adam evden ayrıldıktan sonra kadın, kocasını ve babasını çağırarak olan biteni anlattı. Sonra bir bıçak alıp haykırdı Ben masumum ama cezamı kendim vereceğim. Lucretia iffetsiz kadınların hak ettikleri cezadan kaçmalarına örnek olmamalı. Bu sözlerle canına kıydı. Lucretia'nın ailesinin kederi çok geçmeden öfkeye dönüştü. İntikamlarını aldıktan sonra kadının kanlı cesedini şehir meydanında sergileyerek şiddetli bir isyan başlattılar. Böylece Tarquinius Superbus'u alaşağı edip Roma monarşisinin sonunu getirdiler. Lucretia'nın sarsılmaz erdemi Cumhuriyet'in -Roma'nın tiranlıktan kurtuluşunun- temeli oldu. Kudretli Appius Claudius Crassus'un şehvetine teslim olmayı reddeden çekici ve genç bakire Verginia efsanesi de Lucretia'nınki kadar önemli bir örnektir. Appius, kadını okul yolunda tutuklatıp köle-soylu olmakla suçlayarak intikam alır. Kadın aslında köle soyundan gelmiyordu ama eğer böyle bilinirse ona tecavüz etmek serbest olacaktı. Kadının konumu üzerine yapılan sonraki mahkemenin sonucu belliydi çünkü hakim Appius'un ta kendisiydi. Mahkemeye son anda şehir dışından gelen Verginia'nın babasının, Appius'u vahşi bir hayvan gibi gelişigüzel geyrimeşru ilişkiye girmeye çalışmakla suçlayan ateşli konuşması bile sonucu değiştiremedi. Hakimden isteyebildiği tek şey, cezası infaz edilmeden önce kızıyla birkaç dakika baş başa kalmaktı. Baş başa kaldıklarında Verginia'nın babası gizlediği bıçağı çıkarıp kızına doğrulttu. Seni özgürlüğe kavuşturmamın tek yolu bu kızım, dedi ve bıçağı kızın kalbine sapladı. Daha sonra Verginia'nın göğsünden kanlı bıçağı çıkararak Appius'a yöneldi ve yüksek sesle şöyle dedi Bu kanla, Appius, senin zihnindeki intikamı ben aldım. Bu hadisenin ardından Kudretli Appius tahttan indirildi. MÖ 195'te kadınların görünüş ve davranışları artık ciddi bir mesele olmaya başlamıştı. Kadınların gösteriş alışkanlıklarını yasaklayıp servetlerine vergi koyan ve Oppian Yasası adıyla bilinen kurallar hakkında tartışmalar başladı. Mesele aslında kadınların cinsel özgürlüğüydü. Oppian Yasası, Cannae Savaşı'nda Roma'nın Hannibal'in eline geçmesinin ardından yaşanan çalkantılı dönemde, MÖ 215'te yürürlüğe koyuldu. Kadınların sahip olabileceği altın miktarı yarım onsla (yaklaşık 14 gram) sınırlı tutuldu bundan fazlası hazineye devrediliyordu. Ayrıca kadınların pahalı elbiseler giymesi ve dini bayramlar dışında arabaya binmesi de yasaklanmıştı. Ancak yirmi yıl sonra Kartaca'ya karşı yapılan savaş kazanılıp Roma'da nispeten barış sağlandıktan sonra kadınlar bu kuralların kaldırılması için seslerini yükseltmeye başladı. Senatörler yasayı kaldırıp kaldırmama konusunda karar vermek için toplandıklarında, öfkeli kadınlardan oluşan kalabalıklar onları yuhalıyordu. İki gündür civardaki şehirlerden gelen kadınlarla birlikte büyüyen isyan, yasa koyucuları endişeye sevk etmişti. Cato, meselenin çığırından çıkmasına izin verdikleri için kardeşlerini azarlamıştı. Erkeklerin hakları, kadınlarına özgürlüğü tattırdıkları için artık bastırılma ve ayaklar altında çiğnenme tehlikesiyle karşı karşıya demişti. Oppian Yasası, kadınların aşırı davranışlarını yasaklayan geleneksel Roma kuralları yanında önemsizdir, diye devam ediyordu Cato. Eğer Senato söz konusu kuralları yürürlükten kaldırırsa bu durum, cinsiyetlerin eşitliği için tehlike oluşturabilirdi. Ehlileşmemiş bu canlıların kontrol edilemez doğalarının ipleri gevşek tutulup, özgürlüklerine kendi başlarına sınır koymaları beklenirse… bu tam bir özgürlük olur daha doğrusu, onların arzuladığı özgürlük… Sizinle eşit oldukları andan itibaren sizin efendiniz olmaya başlarlar. Cato'nun çağrısı ateşliydi ama buna rağmen Oppian Yasası yürürlükten kaldırıldı. Bu, Roma'da kadın haklarının küçük bir başarısı olarak tarihe geçti. Senato, kadınların harcamaları üzerindeki engelleri kaldırdı ama senatörler bunu, kadınların yine erkeklerin otoritesine tabi kalacaklarını bilerek yapmıştı. Dahası, eğer kadınların altın takmasına veya pahalı elbiselerini mor renkte boyamalarına izin verilirse, özellikle din aracılığıyla kadınların kontrol edilemez doğalarını zapt etmek için Romalı erkeklerin sarf edecekleri çabanın ardı arkası kesilmeyecekti. Oppian Yasası'nın yürürlükten kaldırılmasından hemen sonra Dionysos mezhebine karşı cadı avı başladı ve o kadar sert olmayan başka dini önlemler alındı. Sözgelimi, İtaatkar Venüs Tapınağı zina yapan kadınlara verilen para cezalarıyla inşa edildi ve sadakatsiz kadınlar için ibret abidesi olma amacı taşıyordu. Aynı amaçla, alt tabakadan kadınlara hitap eden avamların iffeti için de bir tapınak inşa edilmişti. Ayrıca Venüs Verticordia'nın (Kalpleri Değiştiren) onuruna sadakati simgeleyen bir heykel dikilmişti. Heykeli Venüs'ün onuruna adayan Sulpicia, şehrin en sadık kadını addediliyordu. Bu çabaların evli kadınların kocalarına sadık kalmalarında ne kadar etkili olduğunu bilmeye imkan yok. Büyük ihtimalle kadınlar yemin edip daha sonra neye meyillilerse onu yapıyorlardı. Her halükarda çoğu erkek durumdan hoşnut değildi. Abartıya kaçtığı için sözlerine büyük bir şüpheyle yaklaşılması gereken Juvenalis'e göre Bazı kadınların İffet Tapınağı'nın yanından geçerken neden kaba yorumlarda bulunup ahlaksız davranışlar sergilediğini hiç merak ettiniz mi. Her gece kendilerini rahatlatıp tanrıçaya işemek için orada duruyorlar. Sonra heykele bir fallus ekleyip sırayla penisi kullanıyorlar. Ertesi sabah işe giden bir koca çiş birikintisine basıp kayıyor… Fallus müritleri, [Bona Dea Tapınağı'nda] çılgınlıklar yaparlar, feryatlar koparıp debelenirler. Ve seks yaparlar. Şehvetle inleyip titrerler. Bacaklarının arasından şehvetin suları akar durmadan. Yaşları geçkin aristokrat kadınlar profesyonel fahişelere meydan okuyup kazanırlar… Eğer hiç erkek bulamazlarsa, ahırlara saldırıp eşeklere tecavüz ederler. Juvenalis, asil olsun ya da olmasın tüm Romalı kadınlara taşlama kabilinden eleştirilerde bulunmaktan hoşlanıyordu. Ona göre hepsi fahişeydi. Fakat Vesta Bakireleri'nden - Roma'nın güvenliği için cinsel açıdan kısıtlanmaları şart olan rahibeler- hiç söz etmiyordu. Bu bakireler çok önemliydi, onların iffet yeminlerinin bozulması gülünemeyecek kadar feci neticeler doğururdu. [42] Bekaretin Bedeli Vesta Bakireleri ve Roma'nın Kaderi Roma seks hukukunun asıl amacı, kadınların cinsel davranışlarını düpedüz yasaklamak değil, onları yönlendirmekti. Kadınlardan evlenip meşru çocuklar yapmaları bekleniyordu. Tam bir perhiz asla planın bir parçası değildi, -el değmemiş bedenleri Roma'nın yıkılmamış duvarlarını simgeleyen ve kutsal bekaretleriyle şehrin güvenliğini garantiye alan altı rahibe hariç. Onlardan birinin tek bir sapkınlığı bile istiktarı kargaşaya dönüştürebilirdi. Bu olduğunda laneti kovmak ve umudu yeşertmek için özenli ayinler yapılırdı. Gaflete düşmüş Vesta Bakireleri yeraltındaki bir odada canlı canlı gömülürdü yaşayıp yaşamayacaklarına da tapındıkları tanrıça Vesta karar verirdi. Vesta Bakireleri küçük suçlarda Pontifler Kurulu'nun üyesi olan, Roma'nın en üst rahibi tarafından gizlice kırbaçlanırdı. Fakat bir Vesta bakiresinin namus yeminini çiğnemesi halkın önünde cezalandırılmasını gerektirirdi. Herkes infaza katılırdı. Karardan hemen sonra suçlu rahibe kırbaçlanır ve çığlıklarını bastırmak için kalın kıyafetlere sarılırdı. Bir kurtçuk gibi çırpınan kadın, bir sedyeye koyulup şehir meydanında gezdirilirdi. Kadın geçerken binlerce insan gözyaşlarıyla ıslanmış bir sessizlik içinde onu seyrederdi. Bu manzaradan daha dehşetengiz bir manzara olmadığı gibi, diye yazıyor Plutarkhos, başka hiçbir gün, şehri bundan daha büyük bir yasa boğmuyordu. Kalabalığın yaslı ruh hali, kadının yaklaşmakta olan ölümünden -ürpertici ve aleni infazlar oldukça yaygındı- değil, onun kaybolan bekaretinin doğurabileceği dehşetten kaynaklanıyordu. Geçit alayı, Colline Kapısı'na yakın, içinde gömüt odasının bulunduğu şehir surlarından birinin içinde bitiyordu. Odanın içinde mobilya, lamba, yiyecek, süt ve yağ vardı. Vesta bakiresinin üstündekiler, yüzündeki peçe hariç, çıkarılırdı. Bir üzüntü ve aşağılama nesnesi olarak lekelenmiş bedeni rüzgarda tutulurken, üst düzey rahip ellerini gökyüzüne doğru açıp bazı dualar mırıldanır ve sonra kadını odaya gönderirdi. Kadın odaya girer girmez görevliler kapıyı taşla kapatıp, kadından geriye hiçbir iz kalmasın diye üzerini toprakla örterlerdi. Teknik olarak bu bir infaz değildi. Suçlu dahi olsa bir Vesta bakiresini öldürmenin sorumluluğunu hiç kimse üstlenmiyordu. Suçlanan rahibeye sağlanan az miktarda erzak, ölümünden sorumlu rahipleri aklıyor ve nihai kararı kadının vermesine olanak tanıyordu. İnanışa göre Vesta bakiresi, tanrıça tarafından namus yeminini çiğnemiş olarak addedilirse, o zaman Vesta kadının açlık çekip ölmesine izin vererek göksel teraziyi yeniden ayarlıyordu. Eğer kadın masumsa, Vesta onu ayağa kaldırıp sağlığını bağışlıyordu. Asırlar boyunca bu muameleye tabi tutulmuş on kadar Vesta rahibesinden hiçbiri yaşama dönememiştir. Onların suçu şüphe götürmeksizin doğrulanmış ve Roma, en azından bir sonraki Vesta bakiresinin kurtulmuştur. yanlış davranışına kadar Her açıdan kusursuz olan altı ila on yaş arasındaki kızlar, Vesta Tapınağı'nda hizmet vermeye layık görülürdü. Yara izleri, pelteklik ve diğer kusurlara izin verilmiyordu. Anne babanın her ikisi de hayatta olmalı, skandallardan uzak bir evlilik yaşamalı ve soyunu kirleten köle kanı taşımamalıydı. Seçilen kızlar büyük bir kabul töreniyle Vesta ve Roma'nın hizmetine verilirdi. Vesta bakireleri hariç bütün Romalı kadınlar belli bir erkeğe aitti. Yalnızca Vesta bakireleri erkek kontrolünden azadeydi onlar şehrin kız kardeşleri, kız evlatları ve eşleriydi. Evlerinden alınıp şehir alanındaki Vesta Tapınağı'na götürülerek en az otuz yıl tapınakta yaşıyorlardı. Nasıl ki, erken dönem Roma'nın kız evlatları kendi evlerinin ateşini canlı tutuyorsa, Vesta rahibeleri de Roma'nın ateşini canlı tutuyordu. Ayrıca kutsal nesnelerin bulunduğu bir depoya bakıyor ve ayinlere dair başka bir sürü görevi yerine getiriyorlardı. Bundan dolayı rahibelere olağanüstü ayrıcalıklar tanınmıştı. Tiyatro ve oyunlarda özel koltuklar tahsis ediliyor ve yollarına çıkan insanları kenara itmek için muhafızların eşlik ettiği süslü arabalara biniyorlardı. Konsüller bile kenara çekilmek zorundaydı. Eğer şehirde yaptıkları yolculuklar esnasında infaz edilecek bir suçluyla karşılaşırlarsa, adamın hayatı kurtulurdu. Öte yandan Vesta rahibesinin arabasının altından geçme cüretini gösterenler öldürülürdü. Vesta rahibeleri öldüklerinde, Roma'nın çok az sayıdaki sakininin gömülebildiği şehrin kutsal mekanları arasında sayılan yerlere defnedilirlerdi. Çoğu Vesta rahibesi bedenine ve şanına leke bulaştırmazdı. Tapınakta baştan çıkmayı önleyen tedbirler vardı kapılar geceleri tüm erkeklere, hatta doktorlara bile kapalıydı. Gene de bazılarının günaha bulaşması kaçınılmazdı. Bir Vesta rahibesi seks yaptığında bu, incestum addedilirdi (ensest -bütün Romalı erkekler onların ailesiydi- ile cinsel bozulmanın bir araya geldiği suç). Bekaretin kaybedilmesi devlete karşı doğrudan bir saldırı sayılır, gerçekleşen musibetlerden çoğu zaman rahibelerin incestum'u sorumlu tutulurdu. Bir anda yüce rahibelerden iğrenç günah keçilerine dönüşürlerdi. Roma'nın sıkıntıları Vesta iffetsizliğinin kanıtı olarak görülürdü. MÖ 483'te şehir, Volsci ve Veii ile savaştaydı. Roma'nın zengin kaynakları bu düşmanların bir çırpıda alt edilmesini sağlamıştı ama Roma iç çatışmalar yüzünden avantajlarını heba ediyordu. Daha kötüsü, günaşırı olağanüstü şeylerin olması, tanrıların gazabına işaret eden kıyamet alameti sayılıyordu. Şehir panik içindeydi. Rahipler hayvanların iç organlarına ve kuşların uçuş tarzlarına baktıktan sonra bile sorunların sebebini kestirememişlerdi. O zaman bir Vesta rahibesinin kötü bir davranış sergilediği sonucuna varıldı. MÖ 215'te Roma'nın Cannae Savaşı'nda yenilgiye uğraması üzerine yaşanan endişeyle, Vesta bakiresi Opimia ve Floronia incestum ile suçlandı. Biri diri diri yakılırken, diğerinin intihar etmesine izin verildi. Bir asır sonra, Marcus Porcius Cato'nun ordusunun Trakya'da mağlup edilmesinden sonra üç Vesta bakiresi, deneyimli bakirelere değil de fahişelere özgü davranışlarından dolayı mahkemeye verildi. Üçü de aynı zamanda erkeklerle ilişkiye girmişti, diye yazıyordu Cassius Dio. Marcia, kendi başına hareket edip tek bir şövalyeye iyilik yapmıştır… Öte yandan Aemilia ve Licina'nın çok sevgilisi vardı ve birbirlerine yardım ederek ahlaksız davranışlar sergiliyorlardı. Bunlardan daha kötüsü, Vesta Tapınağı'nda çıkan sebepsiz yangın -Vesta rahibelerinin kötü davranışlarının kesin bir işareti- ve at üzerindeki soylu bir kızın üzerine düşen yıldırımın kızı öldürüp yanan elbisesini belinden yukarı çekmesi oldu. İlk başta sadece Vesta bakiresi Marcia suçlu bulundu ama bütün bu felaketler karşısında halk öylesine galeyana gelmişti ki, tek bir hüküm yeterli gelmedi. İkinci bir mahkeme daha kurulup diğer iki Vesta bakiresi de yargılandı ve üç bakire de diri diri yakıldı. Vesta bakireleri bazen felaket yaşanmasa da infaz ediliyordu. MS 83'te baş Vesta bakiresi diri diri yakıldı, ama Cornelia infaz odasına sessiz sedasız inmemişti. Odaya inerken kendisini seyreden Domitian'a sordu Ben ayin yaparken fetih yapıp zafer kazanan Sezar'ın benim iffetsiz olduğumu düşünmesi mümkün müdür. Başka bir deyişle, Domitian'ın talihi yaver giderken kendisini ne hakla suçlayabilirdi. Ne var ki, infaz devam etti. Bazı Vesta bakireleri mahkemede kendilerini etkileyici büyüleriyle aklayabiliyordu. MÖ 230'da Rahibe Tuccia, bir adamın ifadesine dayanılarak bekaretini kaybetmekle suçlanmıştı. Vesta'dan medet uman kadın, kalabalığı Tiber Nehri'ne götürüp orada kalburla su kaldırdı. Şaşkına dönmüş kalabalığın gözleri önündeki kalburun deliklerinden su damlamıyordu. Kadın kalburu mahkemeye getirip nehir suyunu hakimlerin ayaklarına döktü. Kendi hayatı kurtuldu ama onu suçlayan adamdan bir daha haber alınamadı. Başka bir olayda kutsal ateş Vesta bakiresi Aemilia'nın nöbet vaktinde söndüğünde, rahipler kadının erkekleri eğlendirip eğlendirmediği konusunda soruşturma başlattılar. Herkesin huzurunda kadın haykırdı Ey Roma şehrinin koruyucusu Vesta, yaklaşık otuz yıllık geçmişim boyunca kutsal vazifelerimi layıkıyla yerine getirmişsem, zihnimi temiz, bedenimi iffetli tutmuşsam, beni savun ve bana yardım et, rahibelerinin en sefil şekilde ölmesine izin verme fakat eğer bir günah işlemişsem, benim cezam şehrin suçuna kefaret olsun. Daha sonra kadın elbisesinin bir parçasını daha önce ateşin yandığı soğuk sunağa fırlattı ve kumaş anında alev aldı. Böylece şehir tekrar güvenceye kavuştu ve Aemilia aklandı. Hıristiyan imparator Theodosius tarafından dağıtıldı. Roma'nın uzun ömrüne bakılınca, rahibelerin kutsal ateşi yanar halde tutup erkekleri yataklarına yanaştırmayarak çoğu zaman halkı koruduklarını söyleyebiliriz. Aristokrat kadınların fahişe addedilmek istedikleri, sekse batmış bir kültürde, Vesta bakirelerinin erkek eli değmemiş cinsel organları Roma'nın uzun ömrünün garantisiydi. [43] Satılık Bedenler Fahişeler ve Oyuncular Roma, Hıristiyan çağına kadar ahlaki endişe taşımaksızın fahişe gü-ruhlarını bağrına basıyor, onların kazançlarını vergilendiriyor ve erkeklerin onlardan haz almasına asla karışmıyordu. Fahişeler her yerdeydiler tavernalarda, bakımlı ve bakımsız genelevlerde, caddelerde ve pazar yerlerinde. Fahişelik utanç verici olsa da seks ticareti yasaldı. Roma yasaları, fahişelerin işlerini kösteklemekten ziyade, saygın eşlerin ve kızların fahişe gibi davranmalarına engel olma amacı taşıyordu. Bu da hiç kolay olmadı. Sağlıklı cinsel iştaha sahip çoğu Romalı kadın hayatını evcimen bir sadakat içinde geçirmeye hazır değildi. Bu durum Romalı erkeklerin, Romalı kadınları gayrimeşru ilişkilerden uzak tutmak için çıkardıkları yasal önlemlerin genellikle boşa çıkmasıyla sonuçlandı. Fahişeler toplumun kıyısında yaşarlardı ve neredeyse hiçbir yasal korunmaya sahip değillerdi. Sahip olduğundan daha fazla hak isteyen Romalı fahişe örneklerine rastlamıyoruz. Zaten çoğu köleydi ve hak talebinde bulunmaları halinde öldürülürlerdi. Fakat köleler ve terziler gibi fahişeler de vazgeçilmezdi. Seks işçileri çoğu tapınaktan ve sosyal hayatın neredeyse her alanından kovulmuştu ama yine de topluma ve dine ufak çaplı da olsa katılabiliyorlardı. Her yıl nisan ayının ilk günü -Venüs Verticordia inanışında yaşı geçkin kadınların sadakat yeminlerini tazeledikleri gün- erkek hamamlarında da kutlamalar yapılırdı. Erkeklere para karşılığı hizmet eden ve bu yüzden utanç duyan kadınlar, kadınların cinsel talihini temsil eden Tanrıça Fortuna'nın suretini oluşturan Fortuna Virilis için tütsüler yakardı. Sadakat törenleriyle aynı anda yapılan bu kutlamalar, kadınların cinselliği hakkında Roma'nın çelişkili fikirlerini göstermektedir. Fortuna Virilis, bedenini satan kadınların talihiyle ilgilenirken, Venüs Verticordia evli kadınları zıt yöne yönlendiriyordu. Evli kadınlara müsamaha gösteriliyor ve başlarını derde sokmadıkları sürece Roma yurttaşlarının anaları olarak halktan saygı görüyoryardı. Eğlenmek içinse fahişeler tercih ediliyordu. Baharın en gözde olayı olan Floralia Bayramı'nda da fahişeler boy gösteriyordu. Flora, ölümünün ardından onuruna oyunlar ve kutlamalar yapılsın diye yüklü miktarda para bırakmış sosyetik bir fahişeydi. Bir fahişenin çevresinde dönen olaylardan rahatsız olan Senato, Flora'yı çiçekler ve ekinlerle ilgili bereket tanrıçası olarak yeniden tanıtarak kutlamalara saygınlık kazandırmaya çalıştı. Böylece bir ritüel olarak bayram, iyi bir hasat mevsiminin garantisi anlamına geldi. Ne var ki, saygınlık insanların aklından geçen en son şeydi. Beş gün süren bayram fahişelik fuarı Arenalarda fahişeler gladyatörler gibi müsabaka eder, tiyatrolarda sulu komediler oynar, pantomim yaparlardı. Sahneye giyinik çıkarlardı ama seyirciler çok geçmeden soyunmaları ve kendilerini sergilemeleri için tezahürat yaptığından bu durum uzun sürmezdi. Bilgiç Cato bir performansı hiddetle terk edince -orada ne görmeyi bekliyorduysakalıp gösteriyi engellemek yerine gittiği için seyirciler epey rahatlamıştı. Senato sululuğa daha fazla dayanamayıp bayramı kaldırdı ama bir dolu fırtınası bahar tomurcuklarına hasar verince bayrama tekrar izin verdi. Fahişelerin seksten başka şeylere, çiçeklere ve tohumlara da yaradığı anlaşılınca, Floralia Bayramı ticareti saygın kılmadığı halde devlet tarafından kabul edilmişti. Flora'nın anısı, saygın kadınları haddi aşmaya teşvik etmiyordu. [44] Yine de bütün fahişe tanrıçalar böylesine güvenli bir mesafede durmuyorlardı. Mısır'ın sevgi dolu ve merhametli annesi, karısı ve fahişesi tanrıça İsis, her sınıftan Romalı tarafından -özellikle kadınlar- seviliyordu. Belli ritüelleri ve katı üyelik şartlarıyla Roma kökenli ilahlardan farklı olarak, İsis esnek ve kucaklayıcıydı. Tapınakları genellikle genelevlere yakındı ve fahişeler için doğal toplanma yerleriydi. Farklı sosyal grupları kolayca kaynaştırması ve özellikle yaşı geçkin kadınların kendilerini kaybetmesine yol açması, devlet baskısını körükledi. MS 19'da İmparator Tiberius, İsis inancının faaliyetlerine son vermek için harika bir fırsat yakaladı. İsis tapınağında bir tanrıyı temsil ettiğini iddia eden Romalı bir şövalyeye kendini teslim etmiş Paulina adında evli, erdemli ama biraz da saf bir kadın, olanları Tiberius'a anlatmıştı. Şövalye bir süredir kadını yatağa atmaya çalışsa da başarılı olamamıştı. Sonra kadının İsis'e bağlılığını bildiğinden, tapınak rahiplerine para verip İsis'in ilahi bir ortağı olan Anubis'in Paulina'ya âşık olduğunu ve tanrının onunla tapınakta buluşmak istediğini kadına söylemelerini istemiş. Kadın bu teklifi sevinçle kabul edip geceyi tanrı kılığına giren şövalyeyle kutsal bir birliktelik içinde geçirmiş. Dostlarının sırıtmalarına rağmen Paulina ve kocası kutsandıklarına ikna olmuşlar. İstediğini alan şövalye, sırrı daha fazla saklayamamış ve gerçeği kadına anlatmış. Haberi alan Tiberius, rahipleri çarmıha germiş, tapınağı yıkarak İsis heykelini nehre atmış. İsis inancı tekrar dirilmiş ama resmi Roma'yla, evli kadınlarla fahişeleri kaynaştıran herhangi bir örgütlenmenin arası hiç hoş olmamış. Roma, fahişeleri oyuncular,
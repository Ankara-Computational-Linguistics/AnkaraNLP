arasında değişir. Tek bir atomun ne zaman bozunacağı asla bilinemez, fakat yarı ömür hesabından belli bir zaman içinde ‘bütün atomların ne kadarının' bozunacağı bulunabilir. Bu usul, atomların ve elementlerin yaşlarını hesaplamanın tek yoludur. Bir elementin yarı ömrü 40 yıl ise, onun 100 gramı 40 yıl sonra 50 grama, ikinci bir 40 yıl sonra 25 grama, üçüncü 40 yıl sonra 12.5 grama inerek devam eder ve sonunda tamamen yok olur veya başka bir elemente dönüşür. Bu, aynı zamanda, Dünya'nın da yaşıdır. Şu anda Dünya'da bulunan uranyum miktarı ilk zamandakinin yarısı kadardır. Çünkü mevcut uranyumun yarısı bozunmuştur. Uranyum birçok evreden sonra sonuçta kurşun haline gelecek ve doğadaki 43 kurşun miktarı devamlı artacaktır. Uzun yarı ömre sahip radyoaktif elementler, kısa olanlara göre daha fazla zararlıdır. Zira, etkilerinin sona ermesi için yarı ömürlerini tamamlamalarını beklemek gerekir. Fisyon, bir atom çekirdeğinin parçalanması olayıdır. Fisyon, reaksiyonu uranyum ve plütonyum gibi ağır atom çekirdeklerinde meydana gelir. Atom ağırlığı gümüşten daha az olan elementlerde bu reaksiyon görülmez. Bir uranyum çekirdeğine nötron çarptırılınca çekirdekteki proton ve nötronlar gruplar halinde ikiye ayrılır. Her bir gruptan ayrılan birer nötron diğer çekirdeklere çarpar ve her bir nötron ayrı bir çekirdeği parçalar. Bu bir ‘nükleer fisyon' reaksiyonudur. Fisyon'da parçalanan çekirdeğin parçalarının toplam ağırlığı çekirdeğin ilk durumundaki ağırlığından daha azdır. Aradaki kütle farkı enerji olarak dışarı atılır. Bu proses ilk defa Einstein tarafından keşfedilmiştir. Zincirleme fisyon reaksiyonunda, çekirdeğe çarpan bir nötron oradan üç nötron fırlatır. Bu nötronların her biri üç ayrı çekirdeğe çarpar ve üç ayrı çekirdeğin her birinden çıkan üçer nötrondan her biri ayrı birer çekirdeğe daha çarparak, her birinden üçer nötron daha fırlatır. Ve bu olay zincirleme olarak devam eder. Zincirleme reaksiyonlar pratikte sadece Uranyum233, Uranyum235 ve Plutonyum239 atomlarında gerçekleşir. Hiroşima'ya atılan U235, Nagazaki'ye atılan bomba ise PU239 olmuştur. Zincirleme fisyonda önemli olan hususlar, çekirdeğin bölünmesiyle ortaya çıkan nötronların sayısının 1'den fazla olması, ortaya çıkan nötronların diğer çekirdeklere rastlayıp değmesi ve nötronların çekirdeğe yeterli bir hızla çarpmasıdır. Nötron sayısı 1 ise fisyon olmaz. Maddenin yapısı içinde çekirdekler son derece seyrek dağıldıklarından, nötronlar bir 44 çekirdeğe rastlamadan maddeyi terk edip dışarıda çıkabilir. Bu durumda nötronların yavaşlatılmaları gerekir. Çünkü yavaş nötronların çekirdeklerce kapılması ihtimali hızlı nötronlara göre daha fazladır. Nötronları yavaşlatmak için ağır su kullanılır. Bazı durumlarda çekirdekler nötron çarpması ile titreşir, uzar, kısalır ve bölünmeden kalabilir. Onun için nötronların yeterli bir hızla çarpmalarını sağlamak da önemlidir. Zincirleme reaksiyon için çekirdekler tarafından kapılan nötron sayısının çok, maddeyi terk edip çıkanların sayısının ise az olması lazımdır. Bunun için uranyumun kütlesinin yeterli büyüklükte olması şarttır. Kütle büyüdükçe nötronların dışarı kaçma yolları uzayacak ve çekirdeklere rastlama ihtimali artacaktır. Kütle ile zincirleme reaksiyon arasındaki orana ‘kritik kütle' denir. Kütle bu orandan küçükse reaksiyon olamaz. Kritik kütle maddenin cinsine, saflığına, nötronların hızına bağlıdır. Saf Uranyum235 için kritik kütle 47 kilogramdır. Yansıtıcı berilyum ile çevrelenmiş kritik kütle ise 242 gramdır. 47 kg'lık saf uranyuma bir nötron çarptığı takdirde saniyenin milyon kere milyarda biri içinde reaksiyon meydana gelir ve patlama gerçekleşir. Bir atom bombasını patlatmak için, her birinin kütlesi kritik kütleden küçük, fakat toplamlarının kütlesi kritik kütleden büyük iki U235 parçasını bir araya getirmek yeterlidir. Fisyondaki enerjinin büyük bir kısmı ısı olarak açığa çıkar. Kontrol edildiği takdirde bu enerji bir güç kaynağı olarak kullanılabilir. Kontrol edilmeyen fisyon kendisini bir atom bombasının patlaması şeklinde gösterir. Zincirleme fisyon olayında bütün reaksiyon bir saniyenin çok küçük bir dilimi içinde yıldırım hızı ile gerçekleşir. Nükleer reaktörlerde açığa çıkan nötronların bazıları kadmium'dan yapılmış uzun 45 çubuklarla soğurularak fisyon prosesi kontrol edilir ve faydalı enerji elde edilebilir. Reaksiyonu denetim altında yapmak ve enerjinin yavaş yavaş açığa çıkmasını sağlamak için çekirdeğe giren bir nötrona karşılık sadece bir nötronun çıkmasını sağlamak gerekir. Uranyum235'de her bir nötron ortalama 3 nötron çıkardığından fazla nötronlar kadmiyum çubuklarla emilerek ortadan kaldırılır. Uranyum içine sokulan bu çubukların uzunluklarından ‘bir nötrona karşılık bir nötron' koşulu ayarlanarak fisyon reaksiyonu kontrol edilebilir. Füzyon reaksiyonu ise fisyonun tersidir. Nükleer füzyon olayında iki hafif çekirdek çarpışarak birbirine yapışır. Bu esnada zayıf nükleer kuvvet bozularak enerji çıkarır. İki hafif çekirdeğin birleşmesinden meydana gelen yeni çekirdeğin ağırlığı, iki çekirdeğin ağırlıklarının toplamından daha azdır. Aradaki kütle farkı bir enerji olarak dışarı çıkar. Füzyon, gümüşten daha hafif olan elementlerde görülür. Tipik bir füzyonda, dört hidrojen atomu birleşerek bir helyum atomunu meydana getirir. Bu olurken, protonlardan ikisi elektronların eklenmesiyle iki nötrona dönüşür. Geride kalan iki proton ve yeni oluşan iki nötron helyum yapmak için birleşir. Hidrojenin füzyon reaksiyonu sırasında sadece %1'i enerjiye dönüşür. Bu %1'lik farkın çıkardığı enerjinin boyutu çok büyüktür. Hidrojen bombası bir füzyon reaksiyonu sonucudur. Bombanın imalinde, hafif hidrojen çekirdeklerinin kendilerinden daha ağır diğer çekirdeklerle birleşmeleri öngörülmüştür. Yıldızların ve Güneş'in içindeki reaksiyon da bir füzyon olayıdır. Biz bu reaksiyon nedeniyle Güneş'ten ısı ve ışık almaktayız. Bir hidrojen bombasında füzyon reaksiyonun çok kısa bir zaman içinde çok hızlı gerçekleşmesine karşılık, 46 yıldızların içinde aynı reaksiyon çok yavaş olur ve milyonlarca yıl sürer. Bu nedenle yıldızlar bomba gibi patlayamazlar. Bir füzyon reaksiyonundan çıkan enerji miktarı aynı kütledeki bir fisyondan çıkan enerjiden daha büyüktür. Füzyon temiz bir proses olup, ana malzemesi su içinde bol miktarda mevcut bulunmaktadır. Füzyon elde etmek için atomları milyonlarca derecede ısıtmak gerekir. Atom ısıtılınca elektronları dağılır ve çıplak çekirdekler kalır. Daha fazla ısıtılınca çıplak çekirdekler birbirine çarparak kaynaşır ve belli bir sıcaklıkta da füzyon reaksiyonu meydana gelir. Füzyon, aynı zamanda, evrenin de enerji kaynağı olup yıldızların parlamasına neden olur. 47 Işığın Tabiatı Tarih öncesinin insanları, ışığın gözden çıktığına ve bir cisme çarpınca görüntünün üretildiğine inanıyorlardı. Daha sonra, ışığın gözden çıkmadığı, uzaydan gelen aydınlıkla cisimlerin görülebildiği düşünüldü. 1611'de Galileo, bir cismin görülebilmesi için uzay aydınlığının şart olmadığını belirterek, Güneş ışığı altında ısıtılmış bir maden parçasının karanlık oda içinde hafif bir parlaklık çıkardığını gösterdi. Galileo, ışığın atom denilen çok küçük parçacıklardan oluştuğunu söyledi. Işıkla ilk uğraşan insan Newton oldu. Newton, 1666'da Güneş ışığını bir prizmadan geçirerek bir renk demeti elde etti ve bu demete ‘spektrum' adını verdi. Daha sonra, renkli ışın demetini bir mercekten geçirerek beyaz ışık üretti. Newton, beyaz ışığın diğer renkli ışınların karışımı olduğunu, ışığın kendisinin çok hızlı yol alan parçacıkların akışı şeklinde gerçekleştiğini, uzayın bu parçacıklarla dolu bulunduğunu ileri sürerek fikirlerini 1704 yılında yayınladığı ‘Opticks' adlı 48 kitabında belirtti. Newton'un deneyleri ışıkla ilgili yapılan ilk bilimsel çalışmaydı. 1678'de Hollandalı Christiaan Huygens, ışığın parçacıklar şeklinde yol alması halinde bu parçacıkların yarı yolda birbirleriyle çarpışacaklarını ve birbirlerini yok edeceklerini ileri sürdü. Huygens, bütün uzayın görünmeyen bir madde ile kaplı bulunduğunu, cisimlerden çıkan ışığın bu maddenin bir dalgasal hareketi şeklinde olduğunu söyledi. Yani, uzaydaki madde ışığı dalgalar halinde göze taşıyordu. Işığın düz bir çizgi şeklinde yol alması, cisimlerden yansıması ve kırılması özelliklerinden dolayı Huygens'in iddiası fazla itibar görmedi ve bir 100 yıl boyunca Newton'un teorisi hakim oldu. 1803 yılında İngiliz Thomas Young bir deney yaptı. Deneyinde tek renkli ışığı, birbirine çok yakın iki dar yarıktan geçirdi. İki dar yarıktan geçen ışık arkadaki bir ekran üzerinde parlak ve karanlık bantlar oluşturdu. Yarıklardan biri kapatılınca bu bantlar yok oldu. Denizdeki dalgalar gibi, ışık ışınları birbirlerini bazen yok ediyor, bazen da güçlendiriyordu. Young, bu durumun ancak, ışığın dalgalar halinde yol almasıyla izah edilebileceğini ileri sürdü. Young'un ‘çift yarık' deneyi ile 100 yıldır süren tartışma, ışığın dalga teorisi lehine sona erdi. Işığın davranışı ile ilgili konu Young'dan sonra tekrar 1905 yılında sadece Einstein tarafından ele alınacaktı. Huygens, yayılan ışık dalgalarının her noktasının yeni ışık dalgaları yayınlayan kaynaklar olduğunu ve bütün bu dalgaların uzunlamasına yol aldığını belirtmişti. Young ise, dalgaların daha çok çaprazlamasına ilerlediğini iddia etti. Fransız Augustin Fresnel de 1815'de bu iki fikri geliştirerek, ışık dalgalarının hem uzunlamasına hem enlemesine olmak üzere her düzlemde, ayrıca yatay ve dik ve her açıda hareket ettiklerini ileri sürdü. Fransız Pierre Bouguer ise, sabit geçirgenlikteki bir ortam içinden geçen ışınların yoğunluğunun, 49 ortam içinde aldığı yolun uzunluğu ile orantılı olarak azaldığını gösterdi. Işığın sahip olduğu hızı ölçmek için yapılan ilk deneyler başarısız geçti. Çünkü deneyler yeryüzü üzerindeki iki tepede duran ve ellerinde birer ışık kaynağı bulunan insanlar arasında yapılıyordu ve hassas ölçüm cihazları mevcut değildi. 17'ci asra kadar ışık hızının sonsuz olduğuna inanıldı. 1675'de Danimarkalı Ole Roemer, ışık hızının sonsuz olmadığını gösterdi. Bunun için Roemer, Jüpiter'in aylarından birini kullandı ve Dünya'nın Güneş etrafındaki yörüngesinde Jüpiter'e en yakın konumdaki durumunda Jüpiter'in arkasını dolanan Ay'ından çıkan ışığın gelme süresinin, Dünya'nın Jüpiter'e en uzak konumdayken aynı aydan gelen ışığın ulaşma süresinden daha kısa olduğunu buldu. Bunun sebebi ışığın, yakın ve uzak konumlardaki farklı uzaklıklarda aldığı yollar için geçen farklı süreler olmalıydı. Roemer, ışığın hızını 227.000 km/saniye olarak hesap etti. Bundan 50 yıl sonra İngiliz James Bradley, uzaktaki bir yıldızın sürekli gözlenmesi için teleskopun Dünya'nın Güneş etrafındaki hareketi yönünde ona paralel olarak döndürülmesi gerektiğini keşfetti. Bradley, teleskopun dönüş açışından Dünya'nın hızı ile yıldızdan gelen ışığın hızı arasındaki oranı buldu ve bu orandan da ışığın hızını hesapladı. Sonuç, Roemer'inkinden daha yakın bir değer çıktı. 1849'da Fransız Armand Fizeau, bir tepeye kenarları çentikli, dönen bir disk yerleştirdi, karşıdaki başka bir tepeye de bir ayna koydu. Çentikten geçen ışık karşıdaki aynaya çarpıp geri geldi. Disk döndürülünce dönen ışık çentiğin dışına çarptı ve diskin arkasındaki bir kimse tarafından görülemedi. Disk daha hızlı döndürülünce, geri gelen ışık bir sonraki çentikten geçti ve diskin arkasındaki göze geldi. Işık, iki tepe arasındaki uzaklığı iki dişin birbiri arkasında aynı pozisyona gelme 50 süresine eşit bir aşamada alıyordu. Fizeau, diskin dönüş hızından ışığın hızını hesapladı. 1842 yılında Avusturyalı Christian Doppler önemli bir buluş yaptı. Buna göre, duran bir kimseye yaklaşan bir ses kaynağından çıkan sesler daha yüksek, uzaklaşan kaynaktan çıkanlar ise daha düşük perdeden ulaşır. Doppler bunun nedeni olarak, hareket eden cismin ses dalgalarını hareket yönünde sıkıştırdığını ve daha hızlı yol almasını sağladığını, arkasında kalan ses dalgalarını ise genleştirdiğini ileri sürdü. Gerçekten de, bir insana doğru gelen cismin çıkardığı ses, o cismin insandan uzaklaşırken çıkardığı sesten daha tiz işitilir. Fizeau, 1848'de Doppler'in bu buluşunu ışığa uyguladı ve duran bir kimseye doğru gelen bir ışık kaynağından çıkan ışınların dalga frekanslarının artan miktarlarda, uzaklaşan kaynaktan çıkanların da azalan miktarlarda olacağını ileri sürdü. 1850'de Fransız Jean Bernard Foucault, Fizeau'nun diskinin üzerine çentikler yerine dönen aynaları koydu ve daha hassas sonuç elde etti. Fizeau'nun ölçümü olan 315.000 km/saniyeye karşılık, Foucault'unki gerçeğe daha yakın çıktı. Foucault ayrıca ışığın su içinde havadan daha yavaş yol aldığını da buldu. Daha sonra Amerikalı Albert Michelson optik metotlarla, ışık hızını şimdiki ölçüme en yakın değer olan 299.798 km/saniye olarak tespit etti. Fakir bir Alman ailenin oğlu olan 19 yaşındaki Joseph von Fraunhofer, ayna imal eden bir dükkanda çıraklık yapıyordu. Kısa bir süre sonra Fraunhofer kaliteli optik cihazları yapan bir usta oldu. Yaptığı kaliteli mercekten Güneş ışığını geçiren Fraunhofer bir ekran üzerinde ışığın renkli spektrumunu elde etti. Renk demetinin içinde siyah çizgiler vardı ve Fraunhofer bunlardan 574 tanesini saydı. Sonra aynı deneyi Venüs ve değişik yıldızların ışığında yaptı ve aynı sonucu aldı. 51 Bu karanlık çizgiler ondan önce de görülmüştü, fakat merceğin yapısından ileri geldiği sanılmıştı. Fraunhofer ise bunların mercek veya prizmadan değil, ışığın bir özelliğinden ileri geldiğini ispat etti. Fraunhofer'in 1815'deki buluşu, akademik bir isme sahip olmadığından itibar görmedi. Ondan 50 yıl sonra aynı deney Alman Gustav Kirchoff tarafından yapıldı ve bu siyah çizgilerin önemi anlaşıldı. Fakat Fraunhofer 39 yaşında veremden ölmüştü ve buluşunun değerini alamamıştı. 1860 yılında Kirchoff, spektrumdaki karanlık çizgilerin, ışık çıkaran Güneş'in atmosferindeki atomların özelliklerinden ileri geldiğini ispat etti. Renkli spektrum bandı içindeki siyah çizgiler elementlerin türlerine göre değişiyordu ve her elementin kendine has ayrı bir çizgi dizilişi bulunuyordu. Kirchoff buradan, Güneş yüzeyinde yer alan elementleri tespit etti. Bu sıralarda İngiliz Michael Faraday elektrik ve manyetik alanları keşfetmiş, James Clerk Maxwell de 1864 yılında bu alanları birleştirerek ‘elektromanyetizmanın' matematiksel denklemlerini çıkartmıştı. Maxwell'in teorisinden sonra, bir elektromanyetik alanın nasıl oluştuğu ve onların uzayda ışık hızı ile dalgalar halinde nasıl ilerlediği anlaşılmıştı. Maxwell, ışığın da bir elektromanyetik dalga olarak düşünülmesi gerektiğini ileri sürmüştü. Maxwell'in öngördüğü elektromanyetik dalgalar ise 1888 yılında Alman Heinrich Hertz tarafından keşfedildi. Maxwell ayrıca, elektromanyetik dalgaların ilerleyebilmesi için uzayın ‘eter' denilen gözle görülemeyen bir elastik madde ile dolu olması gerektiğini belirtti. 1890'lı yıllarda bilim adamları sıcak cisimlerin nasıl ısı ve ışık çıkarabildiklerini anlama girişimleri içine girdiler. O zamanki bilgilere göre, cisimlerin sıcaklıklarına bağlı dalga 52 boylarında yaydıkları elektromanyetik radyasyonun dalga boyu, sıcaklık yükseldikçe daha kısa, azaldıkça daha uzun oluyordu. Dalga boyu kısaldıkça radyasyonun enerjisi de artıyordu. Çünkü, dalga boyu ile frekans ters orantılı olup, dalga boyu büyüdükçe frekans kısalıyor ve enerji de artıyordu. Buna göre, çok kısa dalga boyuna sahip olan x-ışınlarının insanları yakması ve çok yoğun enerjiye sahip morötesi ışınların dalga boylarının çok kısa olması gerekirdi. Halbuki durum böyle değildi. Yapılan deneylerde ısıdan çıkan radyasyonun, onu çıkaran cismin yapısına değil, tamamen sıcaklığına dayandığı görüldü. ‘Siyah cisim' adı verilen bir ısı kaynağı elektromanyetik spektrumun morötesi tarafında sonsuz miktarda enerji çıkarıyordu. Bu durum uzun süre bir sır olarak kaldı. 1900'ün son günlerinde Alman Max Planck problemin cevabını buldu. Planck, siyah cisimden çıkan enerjinin sürekli ve sonsuz olmadığını, ışık dahil bütün elektromanyetik radyasyonun küçük enerji paketleri halinde yayıldığını söyledi ve bu paketlere ‘kuanta' adını verdi. Bu paketler belli bir minimum ölçünün üzerindeki boyutlardaydı ve ışığın frekansı yükseldikçe her bir paketin taşıdığı enerji de artıyordu. Planck, paketlerin frekansı ile enerjileri arasındaki bağıntıyı E=hf formülü ile gösterdi. E=enerji, f=frekans ve h=6.6262x1034 idi. Bilim tarihinin bu çok önemli formülü Planck'tan sonra bir çok bilinmeyen olayı açıklığa kavuşturdu. Elektromanyetik radyasyonun çıkardığı enerji paketleri olayı daha önce 1872'de Alman Ludwig Boltzmann tarafından matematiksel olarak bulunmuştu, ama teorinin deneylerle ispatı Planck'a nasip oldu. Işığın bazı metallerin üzerine çarptığında, metalin yüzeyinden elektron çıkararak metalde küçük bir elektrik akımına sebep olduğu 1880'lerden beri biliniyordu. 1903'de Fransız Philipp Lenard, metal yüzeye çarpan ışık miktarı artırıldığında dışarı fırlayan elektronların enerjilerinin aynı 53 kaldığını, fakat buna karşılık çıkan elektronların sayısının arttığını gösterdi. Bu durum, o zamana kadar olan ışığın dalgalardan meydana geldiği inanışına şüphe getirdi. Alman Albert Einstein, bu sıralarda Bern'deki patent bürosunda bir memur olarak çalışıyor ve bilim adamlarının makalelerini okuyordu. 25 yaşındaki Einstein imdada yetişti ve ‘fotoelektrik etki' olarak adlandırılan makalesini 1905 yılında Alman ‘Annalen der Physik' dergisinde yayınlattı. Einstein makalesinde, ışığın bir makinalı tüfekten çıkan kurşunlar gibi kesikli ve darbeli parçacıklar halinde yol aldıklarını ileri sürdü ve bu parçacıklara ‘foton' adını verdi. Einstein'ın fotonları, Planck'ın kuanta parçacık paketleri gibiydi. Fotonların enerjisi, ışığın frekansına bağlıydı ve frekans arttıkça fotonun enerjisi de yükseliyordu. Frekans ile fotonun enerjisi arasındaki bağıntı da Planck'ın E=hf formülü ile izah ediliyordu. Planck, ışık çıkaran bir cisimden yayılan kuanta denilen enerji paketlerinin devamlı olduğunu, kuantaların birleşerek dalgaları oluşturduğunu, dalgaların soğurulduğunda parçalanarak kuantalara ayrıldıklarını ileri sürmüştü. Einstein ise ışığın iki karaktere sahip olduğunu, hem dalgalar hem de parçacıklar halinde ilerlediğini belirterek Planck'ın teorisini tamamladı. 1803 yılında Young ışığın dalgalar halinde yol aldığını, ondan 100 yıl sonra da Einstein, ışığın aynı zamanda parçacık paketleri halinde ilerlediğini ispat ettiler ve ışıkla ilgili bu garip gerçek 1905'de anlaşılmış oldu. Bilim tarihinin en önde gelen buluşlarından olan Planck ve Einstein'ın teorileri, atom seviyelerinde, daha önce Newton ve Maxwell gibi ünlü bilim adamlarının teorilerinin yeterli olmadığını ortaya koydu ve yepyeni bir modern fiziğin başlamasına neden oldu. Daha sonra yapılan deneylerde, ışığın foton denilen parçacıklardan oluştuğu, fotonların atomların 54 elektronlarından dışarı çıktığı ve parçacıklar yağmuru halinde yol aldığı ve aynı zamanda dalgalar halinde yayıldığı görüldü. Günümüzde Yapılan çift yarık deneylerinde, ‘dalgalar' halinde yayılan fotonlar karşıdaki levhaya ‘parçacıklar' halinde çarpmaktadır. Işığın üç önemli özelliği bulunmaktadır. Işık düz çizgiler halinde her yönde yol alır, parlak bir cisme rastlayınca yansır ve bir ortamın içine girince kırılır. Bir elektromanyetik dalga olan ışığı meydana getiren neden, ya elektrik yüklerinin hızlanması veya nükleer reaksiyonlardır. Bir cisim ısıtılınca cismi oluşturan atomların elektronları yörüngesinden çıkarak daha yüksek enerji seviyelerindeki yörüngelere fırlar ve derhal bir önceki seviyelerine inerler. Bu sırada, atomdan dışarı bir foton çıkar. Yüklü elektronların harekete geçmesi ve hızlanmaları ile dışarı çıkan foton parçacıkları da ışığı meydana getirir. Doğadaki bütün cisimler ışın yayarlar. Soğuk cisimlerin çıkardığı ışınların dalga boyları çok uzun olduğundan bu ışınlar gözle görülemez. Cisim ısıtılınca dalga boyu kısalır ve çıkardığı ışın görülebilir hale gelir. Evrendeki her cismin mutlak sıfır derecesinin üzerinde belli bir sıcaklığı vardır ve her biri farklı dalga boylarında elektromanyetik radyasyon çıkarır. Oda sıcaklığında cismin çıkardığı radyasyon spektrumun kızılötesi tarafındadır. Bunların dalga boyları uzun olup gözle görülemez. 800 dereceye ısıtılmış cisim kızıl haldedir ve yaydığı radyasyon hala kızıl ötesi bölgesindedir. Cisim ancak karanlıkta görülebilir. 3000 derecede cisim beyaz renk alır. Bu durumda çıkan enerjinin sadece %10'u ışık şeklindedir ve gerisi ısı durumunda kalır. Sıcaklıkla enerji arasında üniform bir oran olmayıp, enerjinin artışı sıcaklığın yükselmesine göre çok daha hızlı gerçekleşir. 55 Fotoelektrik etki deneyinde olduğu gibi, parlak bir metalin yüzeyine ışık gönderildiğinde metalin yüzeyindeki atomların elektronları dışarı fırlar. Bu durum ışığın parçacık karakterinden ileri gelmektedir. Eğer ışık sadece bir dalga hareketi olsaydı, ışığın şiddeti azaltılınca çıkan elektronların da hızlarının azalması gerekirdi. Halbuki çok zayıf ışıkta bile çıkan elektronlar aynı hıza sahip olmaktadır. Bu deney, ışığın parçacıklardan meydana gelmiş olmasının en önemli açıklamasıdır. İçi ping-pong topları ile dolu bir kutuya tek jetten sıkılan bir su deneyinde, toplardan birkaçı dışarı fırlar. Çok jetli su deneyinde ise, topların tamamı fırlar. Her iki deneyde de toplar kutudan aynı eşit hızlarda fırlar. Işığı meydana getiren parçacıklar olan fotonların enerjisi ışığın frekansı ile orantılıdır. Mavi ışığın fotonları kırmızı ışığın fotonlarından daha fazla enerjik, x-ışınlarınınkiler ise hepsinden daha yüksek enerjiye sahiptir. Işığın yoğunluğu yükseldikçe, aynı enerjili fotonların sayısı artar ve dolayısıyla metalden daha çok elektron fırlar. Bu elektronlar, elektrik yüklü parçacıklar olduklarından bir elektrik akımı meydana getirirler. Işık yolu ile üretilen elektrik akımı otomatik açılıp kapanan kapılarda yaygın olarak kullanılır. Kapalı bir kapının arasından geçmek isteyen bir kimse kapının iki yanındaki noktalar arasındaki ışık ışını arasına girince ışık kesilir, akım durur ve kapılar açılır. İnsan geçtikten sonra ışınlar birleşerek tekrar bir elektrik akımı yaratır ve kapılar kapanır. Işığı oluşturan fotonların elektrik yükleri yoktur. Her foton bir enerji ve momentuma sahiptir. Durağan fotonların kütlesinin sıfır olmasına rağmen, hareketli fotonlar çok küçük de olsa bir kütlelerinin bulunması yüzünden çarptıkları yüzeylere bir basınç uygular. Fotonlar ayrıca bir spin'e de sahiptir. Hareketli fotonların sahip oldukları kütleler yüzünden 56 Güneş'ten yeryüzüne gelen ışık Dünya yüzeyine 350 milyon tonluk bir basınç uygular. Bir elektrik ampulünün bir saniyelik bir zaman dilimi içinde etrafa yaydığı fotonların sayısı 10 milyar defa trilyondur. Fotonlar arasındaki mesafeler bir dalga boyu kadardır. Sıcaklık yükseldikçe fotonlar arasındaki uzaklık azalır. Fotonların sayısı sıcaklık arttıkça azalır, enerjileri ise sıcaklık yükseldikçe artar. Işığın boşluktaki hızı 299.792,458 km/saniyedir. Bu sayı, anlatımlarda yaklaşık değeri olan 300.000 km/sn olarak kabul edilir. Işığın hızı evrendeki ‘en büyük' hızdır. Hiç bir cisim bu hıza ulaşamaz. Bu hızın %99.999'una teorik olarak ulaşılabilir fakat %100'üne asla. Işık hızına en çok yaklaşan cisimler atom altı parçacıklar olup onun %99.9'u bir hızla yol alabilirler. Işık boşlukta daima aynı sabit hızla gider ve hangi yönde nereden çıkarsa çıksın bu hız asla değişmez. Bu özellik ‘sadece' ışığa aittir ve doğadaki hiçbir başka cisimde bulunmaz. Bizden 299.000 km/sn'lik bir hızla uzaklaşan bir yıldızın ışığı, arkasında bulunmamıza rağmen bize yine 300.000 km/sn'lik bir hızla ulaşır. Bu acayip özelliğin ‘nedeni' bilinmemektedir. Boşlukta 300.000 km/sn'lik hızla giden ışığın hızı yoğun ortamlarda azalır. Su içinde 225.000 km/sn, cam içinde 176.000 km/sn, elmasın içinde ise 124.000 km/sn'lik hızla yol alır. Ortamın kırılma indisi ışık hızını etkiler. Ortam ışığı ne kadar fazla kırarsa ışık da o ortam içinde o kadar yavaş ilerler. Bunun nedeni yoğun ortamların fotonları etkilemesidir. Diğer dalgaların aksine ışık, havası alınmış boşlukta da yol alabilir. Işık Dünya'nın çevresini bir saniyede sekiz defa dolanır. Işık bir yıl içinde 9.460.528.405.000 kilometre yol alır, ki buna ‘ışık yılı' adı verilir. 57 Çok sıcak bir havada araba sürerken ilerideki asfalt yolun üzerinde su birikintisi gibi bir görüntünün görülmesinin sebebi yine ışıktır. Işık Soğuk havada daha yavaş yol alır. Su birikintisini gören otomobildeki kimse o anda soğuk havanın içindedir ve yolun üstünde de sıcak hava bulunmaktadır. Işık sıcak havada daha hızlı gittiğinden uzaydan gelen ışığın bir kısmı göze yoldan gelir ve gökyüzünün görüntüsünü ilerdeki yola yansıtır. İleride serap şeklinde görülen ise ışığın yansıttığı gökyüzünün görüntüsüdür. Bir prizmadan geçirilen ışık prizmanın arkasında bir renk demeti oluşturur. Bu demetin bir ucunda kırmızı ışık, sonra turuncu, sarı, yeşil, mavi, koyu mavi gelir ve öbür ucunda da mor ışık yer alır. Bu renk bandına ‘ışık spektrumu' adı verilir. Spektrumun içinde renkleri birbirinden ayıran aralıklar ve ayrıca Fraunhofer çizgileri denilen siyah karanlık çizgiler bulunur. Her atomun kendisine ait farklı renkleri ihtiva eden spektrumu olup, renklerden o ışığı çıkaran atomların özellikleri anlaşılabilir. Spektrumdaki her renk farklı bir dalga boyunu ifade eder. Kırmızı ışık en uzun dalga boyuna karşılık gelir, dolayısıyla en az enerjili fotonları ihtiva eder. En kısa dalga boylu ve en fazla enerjili fotonlar ise mor ışığa aittir. Kırmızı ucun gerisinde daha az enerjili kızılötesi, mor ucun ötesinde de daha fazla enerjili morötesi ışın bulunur. Kızılötesi bölgesinin daha gerisinde daha uzun dalga boyuna sahip radyo dalgaları, morötesinin daha ilerisinde de çok daha kısa dalga boylu xışınları yer alır. Spektrumun en sağ ucunda ise en fazla enerjili fotonlara ve en kısa dalga boyuna haiz gamma ışınları bulunmaktadır. Morötesi ışınlar, yazın Güneş altında insan tenini koyulaştıran ışıktır. 58 Spektrumun ortasındaki çok dar bir bölgede ise insan gözünün algıladığı ‘görünen ışık' aralığı yer alır. Bu bölgenin sağ ve solundaki ışınımları insan gözü göremez. Beyaz ışık, görünen ışık aralığındaki bütün dalga boylarının bir karışımıdır. Gerçekte beyaz diye bir renk yoktur. Görülebilir ışığın farklı dalga boylarındaki dağılımları değişik renkleri gösterirken dalga boylarındaki farklar yok olup, dalga boyları eşit duruma gelince ışık beyaz görülür. Güneş'in ışığındaki dalga boyları eşit dağıldığından o bize beyaz görülür. Bütün bu ışıma türleri atomların ısıtılmaları sonucu elektronlarının farklı enerji seviyeleri arasında gidip gelmeleri ile oluşur. Yüklü parçacıkların güçlü manyetik alanlar içindeki kütlesel hareketleri de bazı dalga türlerini meydana getirir. Ağır atomların içlerindeki etkileşimler, fisyon reaksiyonları, radyoaktivite olayları, x-ışınları, gamma ışınları gibi yüksek enerjili ve kısa dalga boylu ışımaları meydana getirirler. Spektrum, azalan dalga boylarına göre radyo, TV, radar, mikrodalga, kızılötesi, görünen ışık, morötesi, x-ışınları ve gamma ışınlarını ihtiva eder. Spektrumdaki bütün ışımalar 10-16 ile 109 metrelik bir mesafe içine yerleşmiştir. En uzun dalga boyuna sahip olan radyo dalgaları radyo yayınlarında, mikrodalgalar ise radar, mikrodalga fırınları gibi maksatlarda kullanılır. Kızılötesi ışıma atmosferin -23 derecelik sıcaklığında, insan gözünün görebildiği görünen ışık 6270 derecede, morötesi ışınlar 25.000 derecedeki sıcak yıldızlarda, gamma ışınları ise çok daha büyük sıcaklıklarda oluşan yıldızlardaki nükleer reaksiyonlardan kaynaklanır. Elektromanyetik radyasyon türlerinin insan yaşamında çeşitli etkileri olmaktadır. Görünen ışık içlerinde en yararlısıdır. Fakat yoğunluğu yüksek olan görünen ışık gözün retina tabakasını tahrip edebilir. Morötesi ışınlar hemen etki yapmaz, fakat bir süre sonra insan cildinin yanıp koyu renk almasına 59 neden olur. Gözle görülmeyen morötesi veya ültraviyole ışınları fosforlu yüzeylerde ortaya çıkar. Görünen ışık kaynaklarının birçoğu bu ışınları üretebilir. Hücrelere zarar verebilen morötesi ışınlar bakterilerin öldürülmesinde veya sterilize işlerinde de kullanılmaktadır. Morötesi ışınların dalga boyları kısaldıkça daha tehlikeli durum alırlar. X-ışınları ve gamma ışınlarının altında uzun bir süre kalan canlının kanser hücrelerine sahip olma riski bulunmaktadır. Mikrodalgalar beyne zarar verebilir. Yoğunluğu yüksek ışınların altında uzun süre kalan veya elektromanyetik alanların içinde bulunan insanların bu ışınlardan zarar görme riskleri daima mevcuttur. Bir cismin yüzeyine gelen ışık ışınlarının bir kısmı yansır, bir kısmı cisim tarafından soğurulur ve bir kısmı da yüzeyden geçer gider. Bütün bunlar o cismin malzeme özelliklerine, yüzeyin kalitesine, geçirgenlik kabiliyetine ve rengine bağlıdır. Bir yüzeye gelen ışığın fotonları gerçekte yüzeye çarpıp geri sıçramazlar. Fotonlar yüzeyin içindeki elektronlarla çarpışır, elektronlar da fotonları yutup, yeni fotonları dışarı salar. Işık, yüzeyi kaba olan cisimlere düştüğünde yüzeydeki kaba çıkıntılara çarparak bir çok farklı yöne farklı açılarda dağılır. Yüzeyi cilalanmış cisimlere geldiğinde ise, yüzeydeki çıkıntıların ince ve birbirine paralel olması nedeniyle, ışık ışınları belli bir yönde yansır. Bir yüzeye gelen ışın aynı düzlemde ilerler veya yansır. Yansıyan ışın yüzeye gelen ışınla aynı açıyı yapar. Yüzey, gelen ışına göre pozisyon değişikliği olmadan hangi açıda döndürülürse döndürülsün, yansıyan ışın, yüzeyin dönüş açışının iki katı kadar döner. Bir cisimden düz bir aynaya düşen ışınlar aynı geliş açışında ve aynı düzlemde yansır. Aynaya bakan bir kimse gerçekte cismi görmez ve cismin aynanın arkasındaki görüntüsünü 60 görür. Ayna, cisimden çıkan ışınların içinden geçip gitmesine izin vermediğinden içeride hapsolmuş görüntüyü beyin algılar ve göz de görür. Cisimden aynaya gelen ışınlar gerçek olup, aynadan göze gelen ışınlar ise gerçek değildir. Işık bir ortamdan daha yoğun başka bir ortama eğik bir şekilde girdiğinden yoğun ortam ışığın hızını azaltır ve ışık ışınları kırılır. Kırılmanın miktarı ortamın ‘kırılma indeksi' denilen özelliğine bağlıdır. Boşluğun kırılma indeksi 1 olarak kabul edilir ve ışık bu ortamda 300.000 km/sn'lik son hızla yol alır. Yoğun ortamların kırılma indeksleri 1'den büyüktür. Yoğunluk arttıkça ışığın hızı da azalır ve kırılma açısı büyür. Işığın kırılma özelliklerinden faydalanılarak teleskop, mikroskop, mercek, projektör gibi tıbbi ve teknolojik cihazlar imal edilmektedir. Her ışık demetinin bir enerjisi vardır. Işığı meydana getiren fotonların hareket halindeyken küçük de olsa bir kütleleri ve momentumları bulunur. Fotonlar, üzerine geldiği cisme bir kuvvet uygular. Havası boşaltılmış bir ortamda bu kuvvet ölçülebilir fakat günlük yaşamda hissedilemez. Saydam olmayan bir cisme çarpan fotonların enerjilerinin çoğu ısıya dönüşür. Cismin atomları fotonların enerjisini alarak daha hızlı titreşmeye başlarlar. İki ışık demeti buluştuğunda ışık dalgaları çakışır ve birbirlerini yok eder. Böyle çakışan iki ışık demetinin düşürüldüğü bir ekranı tamamen karanlık kılmak mümkün olabilir. Bu takdirde karanlık ekranda bir ısınma meydana gelir. Renk olayı ilk defa 1666'da Newton tarafından incelenmiştir. Daha sonra İngiliz William Herschel prizmadan geçen ışığın çıkardığı renklerin sıcaklıklarını ölçtü. Spektrumun bir ucundaki mor ışık en düşük, öbür ucundaki kırmızı ışık ise daha büyük sıcaklıktaydı. Daha sonra mor ışığın daha berisindeki morötesi ışığın daha az sıcaklıkta olduğu keşfedildi. 61 Bir beyaz ışık prizmadan geçirilince arkasında farklı dalga boylarında bir renk yelpazesi oluşur. Gözün gördüğü bu renkler, kırmızı, portakal rengi, sarı, yeşil, mavi ve mordur. Gerçekte, hassas bir göz veya cihazlar bundan fazlasını da görebilir. Renklerin oluşmasına neden olan olay bu ışınların farklı dalga uzunluklarıdır. Dalga yüksekliği rengin yoğunluğunu belirler. Bir rengin yoğunluğu ise parlaklıktır. Bir elektron bir yörüngeden diğerine geçince, özel miktarda ya bir enerji soğurur veya enerji çıkarır. Her atomun bu işi yaparken aldığı veya çıkardığı enerji miktarı farklı olur. Bir fotonun enerjisi ışığın dalga uzunluğuna ve bu da bir renge bağlı bulunduğundan, her atom sadece belli renkleri soğurur veya çıkarır. Belli bir rengi çıkaran bir atom, yine aynı rengi soğurur. Her atomun soğurduğu ve çıkardığı renkler farklıdır. Spektroskopi bilimi ile renklerin incelenmesinden atomların cinsleri belirlenebilir. Dalga uzunluklarına bağlı olan ışık renklerinden kırmızı en uzun dalga boyuna, mavi ve mor ise en kısa dalga boyuna tekabül eder. Bu sıralama, aynı zamanda, enerji sıralamasını gösterir. Mavi ışık en enerjik, kırmızı ışık en az enerjik olandır. Bütün renklerin karışımı beyaz ışığı verir. Bazı cisimler özel dalga boyundaki ışığı emer ve farklı dalga boyunda ışın çıkarır. Bazı parlak olanlar morötesi ışığı soğurarak özel renkte görünen ışık haline çevirir. Morötesi ışınlar görülemediğinden yoğunluğu anlaşılamaz. Bunlar bazı cisimlere yansıyınca cismin yüzeyi o renkte parlıyor gibi görülür. Işığın dalga boylarını değiştirerek elde edilen farklı renkler sanayide geniş olarak kullanılmaktadır. Cisimler ışık çıkardıklarında, atomlarındaki elektronlar kuantum sıçramalarında bulunur. Dışarı çıkan radyasyon belli enerji ve dalga boylarında olur. Ve biz dışarı çıkan radyasyonu renkli görürüz. Atomların enerji çıkarmaları için ısıtılmaları gerekir. Bir cisim ışık soğurunca cismin atomları ışığın 62 enerjisini değişik şekillere sokar. Enerjinin bir kısmı kinetik enerji olur ve cismi ısıtır. Cisimler bizim görmüş olduğumuz renkleri soğurmazlar. Her ne kadar doğadaki her cisim bize renkli olarak görülse de, onların renkleri yanıltıcıdır. Renkli görülen her cismin yüzeyi, bazı dalga boylarını emme ve bazılarını da yayma özelliğine sahiptir. Gözümüze kırmızı görünen cisim, görünen spektrumdaki kırmızının dışındaki bütün dalga boylarını soğurmaktadır. Kırmızı bandın dalgası soğurulmadığı için cisim bize kırmızı olarak görülür. Herhangi bir ışını yansıtmayan cisim ise siyah görülür. Işığın bulunmadığı bir yerde renklerin bir anlamı olamaz. İnsan gözünün görünen ışık bölgesindeki 7 farklı rengi görmesine karşılık, bazı hayvanlar, mesela bir baykuş kırmızı ışığın ötesindeki kızılötesi ışığı, bir arı morötesi ışığı da görebilir. Kedi ve köpekler ise siyah ve beyazın dışında başka bir renk göremezler. Işık atom ve moleküllere çarpınca mavi ışık kırmızıdan daha çabuk dağılır. Güneş'in beyaz ışığı atmosfere girince mavi ışık, ışın demetinden ayrılır ve göğü mavi gösterir. Yeni doğmuş bir bebeğin gözlerinin mavi görülmesi de aynı sebepten ileri gelir. İlk birkaç ay içinde, bebeğin vücudunun henüz göz rengini verecek pigmentleri üretmesinden önce, yani gözün ırisi renksiz iken, ırisin malzemesi mavi ışığı yansıtır. Ve bebeğin gözü mavi görülür. Daha sonra gözü esas rengini alır. Ses dalgalarının ileri veya geri yönde titreşimler halinde yayılmasına karşılık, ışık dalgaları bir elektromanyetik alanda enlemesine titreşimler gösterir. Işık dalgalarının titreşimi ilerleme yönünün sağ tarafında meydana gelir. İlerleme yönünün sağ tarafında sonsuz sayıdaki düzlemlerin herhangi birinde titreşen ışık dalgaları dar bir düzlem içine sıkıştırıldığı takdirde polarize haline gelir. İki polarize filtrenin arasından 63 geçen ışığın şiddeti yok edilebilir ve bu durumda ışık sönük görülür. Polarize camlarla imal edilen polaroid güneş gözlükleri içinde milyonlarca ufak kristalleri ihtiva eder ve bunlar ışık titreşimlerini tek bir dar düzlemde kontrol ederek ışığın parlaklığını azaltır. Işığın başka bir özelliği de, birbirleriyle aynı boylarda yol alan dalgaları yakınlaştırmasıdır. Böylece birbirine sıkıştırılmış dalgalar aynı düzlemde polarize olur ve tek renkli bir ‘laser ışını' haline gelir. Moleküller ısıtılarak harekete geçirilince enerji soğurur ve tahrik durumuna geçerler. Normal durumlarına dönünce de dışarı enerji çıkarırlar. İçeri giren ve çıkan enerji seviyeleri bir fotonun enerjisine eşittir. Bir kapalı hacimdeki gaz, ısı veya mikrodalga yolu ile etkilendiğinde, normal durumuna geçen tahrik edilmiş molekül miktarı tahrik olanlarla aynı sayıda olur ve gaz dengeli bir durumda kalır. Amonyak moleküllerinde ise tahrik olanların sayısı olmayanlardan fazladır. Aynı frekansta titreşen bu moleküller yoğun bir mikrodalga ışını çıkarır. Amonyak moleküllerinin daha yüksek bir enerji seviyesine oturtulması halinde içeri giren bir mikrodalga ışını, moleküllerden benzer fotonların bir zincir reaksiyonu etkisi gibi, çıkmasına neden olur. İçeri giren bir foton, aynı ölçüde çığ gibi fotonlar çıkarır. Böylece 24 milyar MHz'lik frekans büyültmesi elde edilir. Son derece hassas oranda titreşen moleküllerin oluşturduğu maser ışını, 10.000 yılda bir saniye hata yapan hassas saatlerde, radarlarda 64 ve birçok başka maksatlarda kullanılır. Amonyak'ın dışındaki diğer bazı malzemelerden de maser ışını elde edilmektedir. Laser ise yüksek enerjili ışığın özel bir dalga hareketinden elde edilir. Her saniye aynı dalga boyu ve dalga yüksekliğinde yayılan iki normal ışık dalgası birbirinden biraz farklı zamanlarda başlatılırsa, sonunda birincinin tepe noktasına ikinci ışığın dip noktası rastlar. İki dalganın fazları farklı olur. Normal ışık kaynağında tahrik edilmiş atomlar ve moleküller farklı enerji seviyelerinde fotonlar çıkarırlar. Tahrik edilmenin kısa bir anında atoma belli bir dalga boyunda foton çarpınca atomdan dışarı, gelenle aynı yönde ve aynı enerjide, bir foton çıkar. Malzemeye uygun bir şekilde yüksek enerji tatbik edilince atomlardan zincirleme foton çıkışı olur ve bu fotonlar belli bir dalga boyunda ışın oluşturur. Atoma yollanan fotonun dalga boyu, atomun çıkardığı fotonun dalga boyuna eşit kılındığında, meydana gelen ışının dalgalarının dalga dipleri ve tepeleri üst üste gelir ve birlikte yol alırlar. Bu durumda ışın tek ve tutarlı bir demet haline gelir. Laser ışınında ışık enerjisi kısa aralıklarda çok yoğun bir şekilde toplanmış olup bir noktaya fokus edildiğinde çok yüksek bir enerji elde edilir. Sıvı, katı ve gaz malzemeler laser ışını elde etmekte kullanılabilir. Yakut elementi en yaygın olarak kullanılan malzemelerdendir. Laser ışını çok hassas uzaklık ölçümlerin de kullanılır ve Dünya ile Ay'ın arasını 1-2 cm hassasiyetle ölçebilir. Çok ince bir noktaya çok yoğun ve yüksek sıcaklıkta fokus edilebilen laser ışınları teknolojide, bilgisayarlarda, elektronik cihazlarda, tıp biliminde, imalat sanayiinde kullanılmaktadır. 65 Laser'in birçok tatbikatından birisi de üç boyutlu görüntü elde etmektedir. Üç boyutlu şekilde elde edilen görüntüye ‘hologram', prosese de ‘holografi' adı verilir. Holografide cisim, tutarlı ışık kaynağından çıkan ışınlarla aydınlatılır. Böyle bir kaynaktan yayılan bütün ışınlar tek bir frekansta ve aynı fazdadır. Cisimden çıkıp fotoğraf filmine gelmeden önce bütün ışınlar birbirine karıştırılır. Cismin değişik yerlerine çarpıp Yansıyan dalgalar, fotoğraf filmine ulaşmadan önce farklı uzunluklarda farklı dalga boylarında yol alır. Bu dalgalar kaynaktan direkt olarak cisme gelen dalgalarla karışır ve birbirini güçlendirir. Böylece iki takım ışının karışımı ile cismin girişim görüntüsü filim üzerine yansır. Pratikte hologram elde etmek için önce laser ışını ikiye ayrılır. Bunlardan biri bir aynadan yansıtıldıktan sonra mercekten geçirilir ve eğik bir ışın demeti halinde fotoğraf filmine düşürülür. Diğeri bir mercekten geçirilerek demet halinde doğrudan cisme gönderilir. Cisme vuran bu ikinci ışın oradan dik olarak filmin üzerine yollanır. Cisim ile filim arasındaki aralıkta iki ışının demetleri birleşir ve bir girişim oluşturur. Filim üzerinde meydana gelen fotoğraf, cismin üç boyutlu görüntüsüdür. fotoğraf filmi, mercekten eğik olarak gelen birinci ışının açışına döndürüldüğünde cismin görüntüsü uzaydaymış gibi arkası dahil, üç boyutlu olarak görülür. Kredi kartları üzerindeki görüntüler bu metotla imal edilmektedir. Holografik görüntünün üstüne düştüğü cam plaka kırılıp parçalarına ayrıldığı takdirde kırılan her parçanın üzerinde resmin tamamı yine üç boyutlu olarak görülür. Görüntüyü gösteren plakanın parçalarına ayrılmasıyla hologram görüntüsü parçalanmaz ve bütünlüğünü daima muhafaza eder. Yeryüzünde bulunan ve mutlak sıfırın üzerindeki cisimlerin çıkardıkları elektromanyetik dalgaların oluşturdukları ve yedi renkli olarak gördüğümüz ışığın dışında, uzayın 66 derinliklerinden sonsuz sayıda ışın gelir. Bunlar çok farklı dalga boylarındadır ve biz bunlardan hiçbirini göremeyiz. Görebildiğimiz ışınlar sadece kırmızı ışıkla mor ışık arasında bulunan dar bir aralıktaki renklerdir. Bunların dışındaki dalga boylarındaki ışınları beyin hücreleri ret eder. Uzaydaki yıldızlardan gelen ve ‘kozmik ışınlar' olarak adlandırılan ışın ve dalgalar ilerideki bölümlerde anlatılacaktır. 67 Kuantum Olayı Günlük yaşamımızda bizi birçok farklı alanda etkileyen ve son 70 yıl içindeki teknolojik gelişmelere neden olan Kuantum Teorisi, insanlık tarihinin en büyük buluşlarının başında gelmektedir. Kuantum Teorisini matematik olmadan açıklamak ve anlamak zordur. Fakat, yaşamımızda çok önemli yer alan bu konu, yine de matematik kullanmadan tarihçesi, felsefesi ve deneyleri ile izah etmeye değer bulunmaktadır. Kuantum Teorisi, atom ve atom altı parçacıklarıyla ilgilidir. Kuantum felsefesinin altında bu parçacıkların ‘acayip' davranışları yatar. Parçacıkların hiç bir kurala ve formüle girmeyen davranışları bu teorinin temelini teşkil etmektedir. Doğa olaylarının açıklaması ancak bu teori ile yapılabilmektedir. Kuantum, Latince'de ‘çok fazla' veya ‘paketler halinde' anlamını taşır. Kuantum mekaniği, atom altı dünyasında ‘çok fazla şeyin hareketi' olarak da ifade edilebilir. Bu hareketler 68 parçacıkların kütle, elektrik yükü, enerji ve momentumlarıdır. Bir atomun içindeki mikro dünyada hiçbir şey düzgün ve devamlı değildir. Isı, ışık ve diğer bütün radyasyonlar küçük ‘paketler' halinde yayılır ve bu paketlere ‘kuanta' ismi verilir. Foton, ışığın bir kuantasıdır. Çevremizde gözle görülen cisimlerin davranışları, 17'ci asırda Newton tarafından kurulan, klasik fizik ile kolayca tanımlanabilmektedir. Bir atom boyutundaki cisimlerin davranışlarının tanımlanmasında ise klasik fizik yetersiz kalmaktadır. Atom içindeki cisimlerin bu çok küçük mesafelerdeki davranışları ancak ‘kuantum mekaniği' olarak adlandırılan yepyeni bir fizikle açıklanabilmektedir. Çünkü, parçacıkların böyle küçük boyutlardaki davranışları çok acayiptir. Kuantum mekaniği, çok küçük ölçekli mesafelerdeki olayların yanında, evrendeki çok büyük uzaklıklardaki olayları da izah eder. Atom bir kuantum cismidir ve o ancak kuantum fiziği ile anlaşılabilir. Kuantum Teorisi ışığın tabiatının anlaşılma çalışmalarından ortaya çıktı. 17'ci asırda Newton, ışığın bir makinalı tüfekten çıkan kurşun yağmuru benzeri parçacıkların akışı şeklinde olduğunu ileri sürmüştü. 1803'de Thomas Young, parçacık fikrinin yanlış olduğunu ve ışığın yayılmasının bir dalga hareketi olduğunu belirtmişti. Young, bu durumu çift yarık deneyi ile de göstermişti. Young'ın teorisi 1905 yılına kadar geçerliliğini korumuştu. 1827 yılında İskoçyalı Robert Brown, su içinde bulunan ve bitkilerden gelen küçük polen taneciklerini mikroskop altında incelerken bunların durmadan hareket ettiklerini gördü. Brown, cansız olan bu taneciklerin durgun bir su içindeki devamlı ve düzensiz hareketlerinin kendilerinden kaynaklandığını sanmış ve gerçek nedenini anlayamamıştı. 1872'de istatistiksel fiziği kuran Avusturyalı Ludwig Boltzmann atomların varlığını ilk 69 öne sürenlerden biri olmuştu. 1905 yılında Einstein, Annalen Der Physik mecmuasında dört makale yayınladı. Bunlardan biri ‘Brownian hareketleri' ile ilgiliydi. Einstein, polen parçacıklarının kendiliğinden hareket etmediğini, bunların devamlı ve düzensiz hareketlerinin, kendilerine her taraftan çarpan su moleküllerinden ileri geldiğini öne sürdü. Ayrıca, parçacıkların sıvı içinde aldıkları mesafeleri istatistiksel olarak hesapladı. Einstein'ın bu çalışması atomların mevcudiyeti konusunda yapılan ilk deney oldu. Aynı durum bir kap içindeki gaz için de geçerliydi. Kap içinde bulunan bir gaz, düzensiz hareketlerle durmadan birbirleri ile çarpışan ve kabin duvarlarına çarpan molekül ve atomlardan oluşuyordu. 1900 yılında Max Planck ‘siyah cisim' adı verilen bir deney yaptı. Karanlık odada görülemeyen bir metal çubuk ısıtılıp kızdırılınca çubuğun siyahlığı son bulur ve o kırmızı renkte görülür. Çubuk daha fazla ısıtılınca beyaz görülür ve bir renk spektrumu çıkarır. Planck, ısıtılmış bir çubuktan yayılan radyasyonun devamlı olmadığını, onların kesintili enerji paketleri halinde çıktığını ileri sürdü. Bu enerji paketleri atomlardı ve Planck bunlara ‘kuanta' adını verdi. Kuantalar belli bir minimum ölçünün üzerindeki boyuttaydılar. Paketlerin kesintilik miktarını h ile gösteren Planck bu değeri 6.6262x10-34 Joulexsn olarak hesap etti. Bir enerji paketinin büyüklüğünü gösteren bu küçük sayı ‘Planck sabiti' olarak tanındı. Çok küçük olmasına rağmen sıfırdan büyük olan h değeri siyah cismi meydana getiren kuantaların ölçüsünün ne kadar küçük olabileceğini ifade eder. h, eğer sıfır olsaydı, o zaman maddeyi oluşturan kuantaların boyutları sıfır ve her şey sürekli olurdu. 70 Planck'ın siyah cisim deneyi kuantum teorisini başlatan olay oldu. Bu teoriye göre, madde fark edilemeyecek kadar küçük kesintili kuantalardan meydana gelmiştir. Tek bir kuantanın miktarı sıcak cisimden çıkan radyasyonun dalga uzunluğuna bağlıdır. Dolayısıyla, kısa dalga boyundaki mavi ışık, uzun dalga boyundaki kırmızı ışıktan daha yüksek enerji paketine sahiptir. Einstein, Planck'ın buluşunun önemini anlayan ilk insan oldu. 1905'de yayınladığı makalelerinden biri de ‘fotoelektrik' etkiydi. Einstein, bazı parlak metallerin üzerine ışık geldiğinde metalden elektronların dışarı çıktığını buldu. Fotoelektrik adı verilen bu olay, ancak Planck'ın enerji paketleri iddiasının doğru olması halinde geçerli olacaktı. Metalin atomlarından elektronları koparıp dışarı çıkarmak için bir enerji gerekiyordu ve ışığın fotonları bu ısı yapıyordu. Işık metale çarpınca metalde bir elektrik akımı oluşturur ve akımın şiddeti ışığın gücü ile değil, onun frekansı ile orantılı olur. Morötesi ışık negatif yüklü metale çarptığında metalin yükünü yok eder, görünen ışık ise metalde bir etki yapamaz. Einstein'a göre bunun sebebi, morötesi ışığın fotonlarının görünen ışığın fotonlarından daha enerjik olmasıydı ve görünen ışığın fotonlarında metalden bir elektron çıkarmaya yetecek enerji yoktu. Fotoelektrik etki ile ışığın parçacık karakteri ispat edilmiş oldu. Böylece, ışığın belli bir enerji seviyesinde ve özel dalga boyunda foton denilen enerji paketleri halinde yayıldığı anlaşılmış oldu. Young ışığın dalgalar halinde yayıldığını, ondan 100 yıl sonra da Einstein, onun aynı zamanda parçacıklar olarak yol aldığını ispatlamıştı. Planck'ın siyah cisim teorisi, ondan beş yıl sonra da Einstein'ın fotoelektrik etkisi, ışığın kuanta denilen enerji paketlerinden oluştuğunu ispat etmişti. Bu iki buluş kuantum teorisinin doğmasına neden oldu. Işık için bulunan 71 kuantum olayının daha sonra bütün diğer atomik parçacıkları da kapsadığı anlaşılacaktı. Kuantaların mevcudiyetinin anlaşılmasından önce klasik fizik sadece insan ve uzay boyutundaki olayları açıklayabiliyordu. Atomik boyutlardaki olaylar hakkında ise hiç bir şey bilinemiyordu. Planck sabiti boyutundaki nesnelerin davranışları gözden kaçıyor ve doğa olayları yorumlanamıyordu. Kuantaların varlığının keşfi maddenin yapısını da açıklığa kavuşturdu. 1911 yılında Rutherford atomun yapısını keşfetti. Buna göre, merkezde pozitif yüklü bir çekirdek ve onun etrafında değişik yörüngelerde durmadan dönen negatif yüklü elektronlar bulunuyordu. Elektronlar belli Kapalı yörüngelerde döndüğüne göre, o zamanki fiziğe dayanarak, bir süre sonra bunların spiral hareketlerle çekirdeğe düşmeleri ve atomun dağılması gerekirdi. Halbuki atom, kararlı bir cisim olup, dağılmıyordu. Klasik fizik elektronların çekirdekle çarpışıp, bir atomun yok olmasını izah edemiyordu. Bu sualin cevabı Bohr'dan geldi. Bohr, 1913'de çekirdek etrafındaki her elektronun sadece belli yörüngede döndüğünü ve yörüngelerin kararlı olduğunu belirtti. Elektronların bir yörüngeden diğerine geçerken bir enerji kuantumu çıkardıklarını veya soğurduklarını ve foton denilen bu denge kuantası sayesinde elektronların çekirdeğe düşmediklerini veya atomun dışına çıkmadıklarını söyledi. Elektronların yörüngeler arasındaki geçişleri sırasında dışarı çıkan veya içeri giren fotonlar belli dalga uzunluklarına sahipti ve her bir dalga boyu da belli bir enerji seviyesine tekabül ediyordu. Bohr, hidrojen gibi basit atomların elektronlarının yörüngeler arasındaki hareketleri sırasında çıkardıkları fotonların enerjilerini ve meydana gelen ışığın dalga boylarını hesapladı. Her atoma ait fotonların meydana getirdiği spektrum 72 çizgilerini açıkladı. Bohr'un buluşuyla, elektronların yörüngeler arasında asılı durmadıkları, bir yörüngeden ayrıldıktan sonra aradaki boşluğu geçip hemen diğer bir yörüngeye oturdukları, bu geçişleri sırasında ne alıp ne verdikleri ve her bir yörüngeye giren ve çıkan fotonların enerjileri anlaşılmış oldu. Bohr'un bu buluşu kuantum mekaniğinin gelişmesine neden oldu. 1924 yılında Fransız Louis De Broglie, birer parçacık olan elektronların yörüngelerdeki hareketleri sırasında dalgalar halinde davrandıklarını ileri sürdü. Işığın parçacığı olan bir foton nasıl hem parçacık hem de dalga karakterine sahip oluyorsa, elektronlar ve hatta diğer parçacıklar da aynı şekilde davranıyorlardı. Bu beklenmedik iddia o zamanın bilim dünyasında büyük bir sürpriz oldu. De Broglie'ye göre, dalgaların parçacık gibi davranmalarının yanında parçacıkların da dalga gibi davranmaları gerekirdi. De Broglie bu durumu matematiksel olarak ispat etti. 1927'de De Broglie'nin teorisi deneylerle teyit edildi ve ilerideki bölümlerde anlatılacak çift yarık deneyinde olduğu gibi elektronların, ışığın fotonları gibi, hem kırılan parçacıklar hem yayılan dalgalar halinde yol aldıkları anlaşıldı. Planck sabitinin küçüklüğünden dolayı gözden kaçan parçacıkların dalga davranışları sırasında meydana gelen dalgaların uzunlukları da çok küçük olmaktadır. Klasik fiziğin hareket yasalarını bulan Newton'a karşılık, kuantum parçacıklarının hareket yasalarını da Schrödinger keşfetti. Schrödinger, bir potansiyel içinde hareket eden kuantum parçacıklarının dalga denklemlerini tanzim ederek, her dalga uzunluğunun belli bir elektron enerjisine tekabül ettiğini buldu. De Broglie'nin teorisini geliştiren Avusturyalı Erwin Schrödinger 1926 yılında parçacıkların dalga denklemlerini çıkardı. Schrödinger'in hesaplarına göre elektronlar çekirdek 73 etrafındaki yörüngelerinde dalgalar halinde hareket ediyorlar ve bu davranışları yörüngeleri bulutumsu bir duruma getiriyordu. Elektronların oluşturduğu dalgalar durgun dalgalardı ve bir keman telinin çıkardığı belli frekanslardaki titreşimler gibi rezonanslar oluşturuyordu. Schrödinger'in öngördüğü bulutların yoğun olduğu yerlerde elektronun bulunma ihtimali, bulutun ince olduğu yerden daha fazlaydı. Fakat elektronun bulutun neresinde, ne hız ve enerji içinde bulunduğunu hesaplar tam olarak göstermiyordu. Elektronların dalgalı davranışları onları yörünge bulutları arasında durmadan sıçratıyordu. Schrödinger'in dalga denklemleri, daha önce Bohr tarafından öngörülen elektronların yörüngeler arası enerji seviye hesapları ile tam olarak uyumluydu ve Rutherford zamanından beri ortaya atılmış atom teorilerini teyit ediyordu. 1925 yılında, konu üzerinde çalışan 24 yaşındaki Alman Werner Heisenberg atoma matris mekaniği ile yaklaştı ve elektronların davranışlarını yeni baştan ve farklı yoldan açıkladı. Hesapları Schrödinger'in denklemleri ile eşdeğerdi. 1927'de de ‘belirsizlik prensibi' denilen bir teoriyi ortaya attı. Belirsizlik prensibi kuantum dünyasına ait bir etkidir. Buna göre, elektron bir dalga halinde davrandığında onun parçacık görüntüsü yok olur, elektron bir parçacık olarak göründüğünde onun dalgasal görüntüsü yok olur. Dalga ve parçacık görüntüler hiç bir zaman bir arada olamaz. Belli bir zaman içinde bu görüntülerden sadece biri görülebilir. Heisenberg'e göre, elektronun veya başka bir parçacığın yörüngesindeki hareketi sırasında belli bir anda, hem yeri ve hem hızı birlikte bilinemezse de, o an içinde bunlardan sadece biri bilinebilir ve diğeri belirsiz kalır. Parçacığın pozisyonu bulununca onun hızı etkilenmiş ve belirsiz hale gelmiş olur. Hızı ölçülünce parçacığın yeri değiştirilmiş olur. Aynı şekilde, 74 parçacığın belli bir andaki enerjisi ölçüldüğünde, ölçülen zaman belirsiz olur. Heisenberg'e göre bu belirsizlikler sadece atomik boyutlardaki parçacıklara ait bir özellikti. Heisenberg'in 1925 ve 1927'deki buluşları ile kuantum mekaniği kurulmuş oldu. 1926 yılında Alman Max Born, yine Alman olan 24 yaşındaki Ernst P. Jordan ile işbirliği yaparak kuantum mekaniğinin istatistiksel hesaplarını çıkardı. Born, elektronların konum ve hızlarının tam olarak bilinemeyeceğini, onların konum ve hızlarının bulunmasının sadece ihtimaller hesabı ile mümkün olabileceğini ileri sürdü. Parçacıkların dalga ve parçacık özellikleri birbirini tamamlayan durumlardı ve birlikte incelenmesi gerekiyordu. Bunlar tek tek incelendiğinde yetersiz kalınılıyordu. Parçacıkların bazen dalgalar halinde bazen de parçacıklar halinde davranmaları ve belli bir zaman içinde hem dalga hem de parçacık olarak davranmamaları yüzünden, davranışları ancak istatistiksel hesaplarla belirlenebilirdi. Born, parçacıkların durumlarının sadece ihtimaller hesabı ile tespit edilebileceğini belirtti. Bir parçacık uzayda her yerde bulunabilir ve ne zaman nerede olacağı bilinemezdi. Bu sıralarda Hollandalı George Uhlenbeck ve Samuel Goudsmit, atom çekirdeği etrafında dolanan elektronların ayrıca kendi eksenleri etrafında da döndüklerini ileri sürdü ve bu dönüş hareketine ‘spin' adını verdiler. Bohr'dan beri yapılan atomu çözme çalışmaları Avusturyalı Wolfgang Pauli'nin ‘dışlama prensibini' bulmasıyla daha da ileri gitti. Pauli elektronların spin hareketini de kuantum mekaniğine dahil etti. Spin, parçacıkların açısal momentumlarının karşılığı olup, büyüklüğü Planck sabiti birimlerinde ölçülür. Yönü ise herhangi bir yön olabilir. Pauli'ye göre, bir sistemde sadece tek bir elektron belli bir kuantum durumunda olabilirdi. Parçacıkların durumları, enerji 75 miktarı, pozisyonları ve spin'leri ile ifade ediliyordu ve spin'ler parçacığa göre değişen belirsiz değerlerdi. Bazı parçacıklar tam sayılarla ifade edilen spin değerine, bazıları ise kesirli sayılarla ifade edilen spin değerine sahipti. Atom çekirdeğine en yakın yörünge üzerinde bulunan bir elektron spin yönüne göre iki durumdan birinde olabiliyor ve bir yörüngede iki elektron birden yer alabiliyordu. Diğer yörüngelerde de limitli sayılarda durumlar bulunuyordu. Limitli durumlar yüzünden elektronlar yörüngeleri ancak belli durumlarda işgal edebiliyorlardı. İngiliz Paul Dirac 1927'de, Schrödinger'den beri yapılan çalışmaları toparlayarak kuantum mekaniğinin prensiplerini güçlü denklemleriyle rayına oturttu. Dirac hesaplarında Einstein'ın 1905 yılında bulduğu özel relativite teorisini de öngördü ve Schrödinger'in denklemlerindeki eksiklikleri tamamladı. Pauli'nin denklemlerini de tamamlayan 23 yaşındaki Dirac'ın hesapları, negatif enerjili ve elektronla aynı kütledeki yeni bir parçacığı ortaya çıkardı. Dirac bu parçacığa ‘antielektron' adını verdi. Bu yeni parçacık, elektronun aynısı, fakat ters yüke sahipti. Antielektronlar 1932 yılında Amerikalı Carl Anderson tarafından deneylerde keşfedildi ve adına pozitif elektron anlamına gelen ‘positron' dendi. Dirac daha sonra, protonların da karşıtının olması gerektiğini ileri sürdü ve antiprotonlar da 1955 yılında keşfedildi. Dirac'a kadar, temel parçacıkların sadece proton, nötron ve elektronlar olduğu sanılıyordu. Dirac'tan sonra bütün parçacıkların karşıtlarının da mevcut bulunduğu anlaşılmış oldu. 1900 yılında Planck ile başlayan Kuantum Teorisi, Einstein, Bohr, Sommerfeld ile devam etmiş, De Broglie, Schödinger, Heisenberg, Born, Jordan, Pauli ile gelişmiş ve Dirac'ın mükemmel hesapları ile son halini almıştı. Bütün bu bilim adamları teorilerini matematiksel hesaplarla yapmıştı. Henüz 76 hiçbiri bir atomu veya bir parçacığı görmemişti. Buluşlarının doğruluğu daha sonraki yıllarda geliştirilen özel makinalarda anlaşılacaktı. İnsan gözünün göremediği kuantum dünyasındaki olaylara çeşitli yorumlar getirildi, olasılık hesapları sokuldu. 1900'den sonraki 30 yıl içinde geliştirilen bu garip fakat bilim dünyasının en harika teorisi sadece, dalga-parçacık ikileminden ileri gelen bir yorum üzerine dayanıyordu. Kuantum teorisinin başlamasına öncülük yapan ve ona en büyük katkılarda bulunan Einstein, sonraları yorumlar, ihtimaller ve belirsizlikler üzerine kurulan bu acayip teorinin karşısına geçti ve onu eleştirdi. Einstein teoriyi eksik buldu, onun ihtimaller ve belirsizlikler üzerine oturmasını kabul etmedi ve itirazını Bohr'a, ‘Tanrı evrenle zar atmaz' sözü ile dile getirdi. Bohr'un Einstein'a cevabı ise ‘Albert, Tanrı'ya ne yapması gerektiğini söyleme' oldu. Cisimlerin atomik boyutlardaki davranışlarını incelemek için birçok deney bulunmaktadır. Bunlardan en iyi anlaşılır olanı ‘çift yarık' deneyidir. Çift yarık deneyinde parçacıkların kuantum mekaniği kapsamındaki ‘esrarengiz' davranışları görülebilmektedir. Parçacıkların davranışlarındaki acayipliği henüz hiç kimse çözememiştir. Bu acayiplik doğaya ait bir sırdır. Burada çift yarık deneyi, konunun kolay anlaşılabilmesi için, önce bir tüfekten çıkan kurşunlarla, sonra bir su üzerindeki dalgalarla ve daha sonra elektronlarla anlatılacaktır. Kurşunlarla yapılan deneyde, her yöne aynı eşit hızlarda kurşun çıkaran bir makinalı tüfek, karşısında üzerinde iki paralel yarık bulunan bir çelik levha, levhanın arkasında da kurşunları içinde toplayan kutucuklardan oluşmuş bir detektör bulunur. Tüfekten çıkan kurşunların bir kısmı yarıklardan direkt 77 geçerek, bazıları da deliklerin yan duvarlarına çarpıp yansıyarak arkadaki detektörde toplanır. Bir saat boyunca yapılan ateşleme sırasında, 2 nolu delik Kapalı iken, 1 nolu delikten geçip arkadaki kutucuklara giren kurşunların dağılımı K1 kolonundaki gibi olur. İkinci bir saat boyunca, bu sefer 1 nolu delik kapalı iken 2 nolu delikten geçip kutulara giren kurşunların dağılımı K2 kolonundaki gibi olur. Her iki delik açık iken, yine başka bir saat boyunca yapılan üçüncü bir ateşleme sırasında, her iki yarıktan geçip kutuların içinde toplanan kurşunların dağılımı ise K3 kolonundaki gibi olur. 78 K3 kolonundaki her kutudaki kurşunların miktarı, K1 ve K2 kolonundaki kutulardakinin toplamıdır. Fakat, her iki yarık açıkken bu yarıklardan geçip K3 kolonundaki kutularda toplanan kurşunların hangi delikten geçip buraya nasıl bir sıra içinde toplandığı şansa kalmıştır. Bunların K3 kutularındaki sıralanmaları bilinemez. Bilinen, K3 kolonundaki kutulardaki kurşunların miktarı, K1 ve K2 kutularındaki kurşunların toplamıdır. Bu deney sonucunda bir girişim yoktur. K1 ve K2 kolonlarında biriken kurşunların sıralanmalarının oluşturduğu eğrilerin toplamı, K3 kolonundaki kurşun sıralanmasının oluşturduğu eğriye eşdeğer olur. Aynı deney şimdi su dalgaları ile yapılacaktır. Su dolu bir havuzun yüzeyine, üzerinde iki tane ince birbirine paralel açılmış yarık bulunan bir ekran ve onun arkasında da, su dalgalarına göre hareket eden küçük şamandıralar yerleştirilir. Dalgalar çarptıkça şamandıralar aşağı yukarı hareket ederler ve hareketlerinden şamandıralara çarpan dalganın o pozisyondaki enerjisi ölçülebilir. Bu durumda, ekranın önündeki suya bir taş bırakılır. Taşın oluşturduğu su dalgaları ekrandaki yarıklardan geçerek dalga tepeleri arkadaki şamandıraları hareket ettirir. Resim (B) 79 2 nolu delik kapalı iken, 1 nolu delikten geçip şamandıralara çarpan su dalgalarının tepe noktalarının enerjilerinin göstermiş olduğu dağılım S1 kolonundaki gibi olur. Bu dağılımdaki en yüksek değere sahip dalgalar 1 nolu yarığın karşısındaki şamandıralara rastlar. Dalgaların yoğunluğu yukarıdaki şamandıralara doğru yavaş olarak azalır, fakat aşağıdakilere doğru dalga yoğunluğu hızla azalır. 1 nolu delik kapalı ve 2 nolu delik açıkken, yayılan su dalgaları S2 kolonundaki gibi olur. Bu, bir öncekinin tersidir. Her iki yarık açıkken 1 ve 2 nolu deliklerden geçip şamandıralara çarpan su dalgalarının enerjileri ise S3 kolonundaki eğri gibi görülür. S1 kolonundaki dağılımın kurşun deneyindeki K1 kolonundaki dağılıma, S2 kolonundaki dağılımın da K2 kolonundaki dağılıma çok benzemesine karşılık, S3 kolonundaki dağılım kurşun deneyindeki K3 kolonu dağılımına hiç benzemez. Ayrıca, S1 ve S2 kolonlarındaki dağılım eğrilerinin toplamı S3 kolonundaki eğriyi vermez. Bu deneyde, su dalgaları ekran ile şamandıralar arasında bir girişim yapmaktadır. Elle tutulur birer cisim olan kurşunların bir girişim oluşturmamalarına karşılık su dalgaları girişim meydana getirmektedir. Thomas Young'ın 1803 yılında elle tutulamayan ışıkla yaptığı çift yarık deneyinde de ışık dalgalarının çıkardığı bir girişim görülmüş ve bu yüzden Young ışığın dalgalar halinde yol aldığını ileri sürmüştü. Fakat Young bir hata yapıyordu ve ışığı meydana getiren fotonların, günlük yaşamımızdaki elle tutulur cisimlerden farklı olduğunu bilmiyordu. Şimdi de aynı deney, birer atom içi parçacık olan elektronlarla yapılacaktır. Bu deneyde, içinde elektron oluşturan ısıtılmış tel ve onları hızlandıran elektrik potansiyeli bulunan bir elektron tabancası, onun önünde yine çift yarıklı ince bir metal plaka ve arkasında da elektronları toplayan bir 80 detektör ekran kullanılır. Detektör ekran fosforla kaplanmış olup her elektron çarpmasında parlak bir ışık vermektedir. Elektron tabancasından çıkan elektronlar dalgalar halinde yayılarak ekrana gelir, deliklerden geçtikten sonra yine dalgalar halinde yol almaya devam ederler. ‘Dalgalar' halinde yayılan elektronlar, daha sonra kurşunlar gibi ‘tanecikler' halinde detektöre çarpar. 2 nolu delik kapalı iken, 1'ci delikten geçip detektöre çarpan elektronlar E1 kolonundaki şekilde bir dağılım gösterir. 1 nolu delik kapalı iken 2'ci delikten geçenler ise E2 kolonundaki gibi bir dağılım gösterir. Bu dağılımlar kurşun deneyindeki dağılımlarla aynıdır. Her iki delik açık iken, geçen elektronların dağılımı ise E3 kolonundaki gibi olur. E3 kolonundaki dağılım su dalgaları deneyinin S3 kolonundaki dağılımla eşdeğerdir. E3 kolonundaki dağılım E1 ve E2'nin toplamı değildir ve hangi elektronun hangi delikten geçerek E3 dağılımını oluşturduğu söylenemez. E3 kolonunun her sırasındaki elektronların sıralanması, kurşun deneyinin aksine, belli olamaz. E1 ve E2 kolonlarındaki elektronların sayıları eşittir, dağılım şekilleri de aynıdır. E3'deki elektron sayısı, E1 ve E2'deki elektronların toplamından çok farklıdır. E3'deki elektronların gösterdiği eğri ise sadece su dalgalarının çıkardığı eğriye benzer. 81 Elektronların ekran ve detektör arasındaki hareketleri, su dalgalarında olduğu gibi, bir girişim meydana getirir. Fakat, detektöre gelen elektronlar, kurşun gibi birer parçacık olarak çarpar. Deliklerden biri açıkken geçen elektronların kurşunlarda olduğu gibi üniform bir şekilde sıralanmış dağılım göstermelerine karşılık, her iki delikten geçen elektronların girişimin fazla olduğu bölgelere rastlayan detektörde en çok, girişimin zayıf olduğu yerlerde ise en az sayıda toplandığı görülür. Sanki, elektronlar tüfekten ‘parçacıklar' olarak çıkmış, ‘dalgalar' halinde yol almış ve detektöre yine ‘parçacıklar' olarak ulaşmıştır. Yani, yarı yolda elektronlar dalgalar gibi girişim gösterir ve kurşunlar gibi parçacıklar halinde ulaşırlar. Buradan çıkan sonuç, kuantum cisimlerinin bazen bir ‘dalga' gibi bazen de bir ‘parçacık' gibi davrandıklarıdır. Kuantum nesnelerinin neden hem dalga hem de parçacıklar halinde davrandıkları, neden daima bunlardan biri gibi davranmadıkları kuantum mekaniğinin ‘temel' sırrıdır. Bunun sebebi bilinmemektedir. Kuantum parçacıkları böyle ikili davranışa neden sahiptir, neden sadece kurşunlar veya su dalgaları gibi tek karakterde davranmazlar. Şu ana kadar hiç kimse bunların nedenini bulamamıştır. Bu, doğanın, atom altı parçacıklara tahsis ettiği bir özellik olup, daima harika bir ‘sır' olarak kalacaktır. Bir bilardo oyununda, birbirine çarparak hareket eden her topun çarpışmadan sonra izleyeceği yol hesap edilebilir. Kuantum parçacıkları ile oynanacak bilardo oyununda ise parçacıkların izleyecekleri yollar ve gidecekleri yönler belli olmaz ve işin içine bir ‘belirsizlik' girer. Kuantum mekaniğinde ölçüm ve gözlemler ne kadar hassas yapılırsa yapılsın, ölçümün daima bir sınırı vardır. Elektron deneyinde elektronların dalga enerjileri ve yoğunlukları ihtimal sayısı ile gösterilebilir ve bir elektronun detektörün neresine geleceği sadece önceden tahmin 82 edilebilir. Kurşun deneyinde ise, tabancadan çıkan kurşunların hangi delikten geçtiği, çıkış hareket çizgisi takip edilerek söylenebilir. Şimdi, elektron deneyindeki çift delikli ekranın arkasına bir ışık kaynağı koyalım. Işık kaynağından çıkan fotonları yarıklardan geçen her elektronla çarpıştıralım. Böylece geçen elektronların hangi yarıktan geçtiğini bulmaya çalışalım. Işık kaynağından çıkan fotonlar elektronlarla çarpışınca onları etkileyecek ve yönlerini değiştirecektir. Yarıklardan biri açık diğeri kapalı iken, herhangi tek bir delikten geçen elektronların arkadaki fosforlu detektördeki dağılımları, daha önceki elektron deneyindeki dağılımın aynısı olur. Her iki delik açık iken, deliklerden geçerken fotonların çarptığı elektronların meydana getirdiği dağılım ise bir öncekinden tamamen farklıdır. Ekranla detektör arasındaki elektron dalgalarının meydana getirdiği girişim yok olmuştur. Elektronlara çarpan fotonlar girişimi bozmuştur. Şimdi elektronlar kurşunlar gibi davranmışlar ve hangi elektronun hangi yarıktan geçtiği belli olmuştur. Her iki yarık açıkken geçen elektronların detektördeki dağılımları ve sıralanması aynen kurşun deneyindeki gibi olmuş ve elektronların sayısı, tek delikten geçen elektronların sayılarının toplamına eşit hale gelmiştir. Ekranın arkasındaki ışık kaynağı kapatılınca, dağılımlar yine bir önceki elektron deneyindekine dönüşür, bir girişim meydana 83 gelir ve son kolondaki elektron dağılım ve sıralanması belirsizleşir. Bu paradoksun sebebi ışığın kuantum tabiatına sahip bulunmasıdır. Fotoelektrik etkide görüldüğü gibi, ışık bir madde ile temas edince parçacık davranışı gösterir ve elektronlar gibi o da, enerji paketleri olan fotonlar halinde yol alır. Bir cismi veya yukarıdaki deneylerde yer alan bir elektronu görebilmek için o cisme bir fotonun çarpması gerekir. Işık kaynağından çıkan bir ışık ışını deliklerden geçen kurşunların üzerine yollanırsa, bir değişiklik olmaz, çünkü fotonlar kendilerinden çok büyük kütledeki kurşunları etkileyemez. Fotonlar, kendilerine benzer kütleye sahip elektronları ise etkiler ve onların hareket doğrultularını değiştirir. Bu etki, elektronların oluşturdukları girişimi bozmaya ve son kolondaki karışık dağılımı düzeltmeye yeterlidir. Işık kaynağının gücü azaltılır ve elektronların üzerine daha az sayıda foton gönderildiği takdirde, elektronlar tekrar bir girişim oluşturur ve kolon üzerinde karmaşık bir sıralanma ve dağılım gösterir. Çünkü azaltılan ışık kaynağından çok az sayıda foton çıkar, az sayıdaki foton çok az miktarda elektrona çarpar ve elektronların geri kalan büyük kısmı, yine hangi delikten geçtiği görülmeden bir girişim meydana getirir. Kuantum mekaniği kurnazlık ve sır dolu bir teoridir. Bir elektronun hangi yarıktan geçtiğini ‘gözlemleme' olayı o elektronun detektör ekranında çıkardığı dağılım biçimini tamamen değiştirmektedir. Bu sonuç, kuantum mekaniğinin en genel prensibi olup Heisenberg tarafından keşfedilmiştir. Heisenberg, kuantum mekaniği yasalarının, deney ölçümlerinin hassasiyetlerinde temel sınırlamalarının bulunduğunu ileri sürmüştür. 84 Günlük yaşamımızda kullanılan deney aletlerinin deney sonuçlarına verdiği etkiler hissedilemez. Kuantum dünyasında ise bu böyle değildir. Enerji paketleri halinde çıkan ışık fotonlarının kuantum nesnelerine yaptığı etki ise yok edilemez. Bütün kuantum parçacıkları için bu durum geçerli bulunmaktadır. Heisenberg tarafından bulunan bu etkiye ‘belirsizlik prensibi' adı verilir. 1900 yılında yapılan siyah cisim ışıması deneyinde Planck, ışığın kuantası olan bir fotonun enerjisinin frekansına bağlı bulunduğunu bulmuş ve bu olayı E=hf formülü ile göstermişti. E'nin fotonun enerjisi, f'nin fotonun çıkardığı dalganın frekansı olmasına karşılık, h çok küçük bir sayı ile ifade edilen bir sabit olup, fotoelektrik etki deneyinde ölçülebilmektedir. Fotonun dalga uzunluğu kısa olduğundan, parçacıkların pozisyonlarının ölçümlerinde kullanılır. Frekans arttıkça dalganın boyu da kısalacaktır. E=hf formülü kuantum mekaniğinin temel formülü olup bir kuantanın enerjisini gösterir. Ve, bütün enerjinin gözle görülemeyecek kadar küçük paketler halinde yayıldığını belirtir. Bir kuantum parçacığının yerini, yani pozisyonunu ve hızını yani, momentumunu (momentum, cisimlerin hızlarıyla kütlelerinin çarpımından elde edilen değer olup, aynı hızda yol alan iki cisimden kütlesi daha büyük olan daha fazla momentuma sahiptir) ölçmek için yapılacak bütün deneylerde daima bir minimum belirsizlik bulunur. Bu belirsizlik ya pozisyonda yada momentumda ortaya çıkar. Belirsizliğin hangisinde olacağı yapılan ölçüme bağlıdır. Pozisyon ve momentumun ikisi birden tam bir hassasiyetle asla ölçülemez. Parçacığın pozisyonunu hassas olarak ölçebilmek için ona yüksek frekansta ve kısa dalga boyunda bir ışık göndermek gerekir. Yüksek frekanslı ışığın fotonları büyük bir enerji ile parçacığa çarpar ve onu iterek pozisyonunu 85 değiştirir. Momentumun hassas olarak ölçülmesi istendiğinde ise parçacığı çok küçük bir foton enerjisi ile itmek gerekir. Bu durumda düşük frekanslı ışık göndermek şarttır. Düşük frekanslı ışığın dalga boyu uzun olur ve o da pozisyonu tekrar bozar. Heisenberg, ‘pozisyondaki belirsizliğin momentumdaki belirsizlikle çarpımının Planck sabitine eşit' olacağını ve ondan daha küçük olamayacağını buldu. Planck sabiti ise, bir elektronVolt saniyenin 1000 defa trilyonda biri gibi son derece küçük bir değerdir. Heisenberg'in belirsizlik formülüne göre, pozisyondaki belirsizlik küçültülürse, momentumdaki belirsizlik onunla birlikte azalmaz. Momentumdaki belirsizlik küçültülünce, pozisyondaki belirsizlik de azalmaz. Her ikisi birden küçültülürse durum Heisenberg'in formülüne aykırı olur. Zira formül, her iki belirsizliğin değerlerinin çarpımının Planck sabitine eşit olacağını belirtir. Planck sabitinin çok küçük bir değer olması nedeniyle, günlük yaşamdaki olaylarda, kurşun deneyinde veya bilardo oyunundaki belirsizlikler hissedilemez. Bir çukur yolun en dip noktasında duran bir arabaya herhangi bir itme veya çekme etkisi tatbik edilmezse, klasik fiziğe göre, araba o noktada sonsuza kadar sabit kalır. Çukur yola benzeyen bir elektrik alanı içinde bulunan bir parçacık ise, örneğin bir elektron, kuantum fiziğine göre alanın en dip noktasında asla sabit durmaz. Eğer dursaydı o zaman, parçacığın pozisyonunun ve momentumunun birlikte bilinmesi mümkün olurdu. Heisenberg'in belirsizlik prensibine göre, elektron bu çukur bölgede durmadan ileri geri hareket edip durur ve asla yerinde sabit kalmaz. Günlük yaşamdaki cisimlerin dalga uzunlukları, De Broglie'ye göre son derece küçüktür. Belli bir momentumla yol alan cisimlerin dalga boyları, ‘Planck sabitinin o cisimlerin 86 momentumlarına bölümüne' eşittir. Gözle görülen cisimlerin momentumları, Planck sabitinden o kadar büyüktür ki, onların dalga boylarını tespit etmek imkansızdır. Cismin momentumu arttıkça dalga boyu kısalır. Bir kurşunun dalga boyunu ve çıkardığı girişimi gösterecek bir deney yapmak mümkün olamaz. Eğer, Planck sabiti olduğundan daha büyük olsaydı, etrafımızdaki cisimler görüldüklerinden çok farklı görülürlerdi. Eğer Planck sabiti sıfır olsaydı, o zaman hem pozisyondaki hem momentumdaki belirsizlikler sıfır olurdu ve pozisyon ve momentumun ikisi birden aynı anda tam olarak ölçülebilirdi. Bu takdirde atomik ölçülerdeki nesneler mevcut olamazdı ve doğadaki her şey klasik fizikle izah edilebilirdi. Bu yüzden, Planck sabitinin değeri son derece küçük bir sayıdır, fakat asla sıfır değildir. Çift yarık deneyinde görüldüğü gibi, parçacıkların ne yapacağı nereye gideceği belli olmaz. Her bir parçacığın ne yapacağının ancak ihtimali belirtilebilir. Schrödinger, bu ihtimalin dalga denklemlerini çıkarmıştır. Schrödinger denklemleriyle bir parçacığın bulunması gereken yer ihtimal olarak bulunabilir. Bir elektronun atom çekirdeği etrafındaki yeri de bu yolla hesap edilebilir. Elektronların dalgasal hareketleri çekirdek etrafındaki elektron bulutlarını oluşturur. Bu dalgasal davranış, atomun bir keman telinin titreşmesine benzer şekilde belli bir frekansta titreşmesine neden olur. Schrödinger'in dalga mekaniği denklemleri ile Heisenberg'in matris mekaniği denklemleri Dirac tarafından birleştirilmiştir. Dirac, bu iki hesap metodunun aynı teorinin iki farklı yoldan açıklaması olduğunu belirterek kuantum mekaniğinin çok daha güçlü matematiksel formüllerini tanzim etmiştir. Bu sıralarda parçacıkların dönüşlerinin de anlaşılmasıyla yeni denklemlere spin hareketi de dahil 87 edilmiştir. Bohr tarafından başlatılan kuantum teorisi yorumu da Max Born tarafından geliştirilmiştir. Bohr ile başlayan yorumda, parçacıkların görünüşleri onlara ‘hangi gözle' bakıldığına bağlıydı. Bir parçacık, parçacık olarak görülmek istendiğinde, o parçacığın bir parçacık olarak davranması sağlanır ve o, dalga özelliklerinden uzaklaşır. Parçacığın dalga özellikleri görülmek istendiğinde, o parçacığın bu defa dalgasal davranışı sağlanır ve parçacık, parçacık davranışından uzaklaşır. Born ise parçacıkların ancak ihtimal dalgaları halinde olduğunu ve istatistiksel olarak düşünülebileceği yorumunu getirdi. Born'a göre, kuantum mekaniğinde, olayların dalga yüksekliklerinin toplamının karesi alınır. Toplamın karesi, karelerin toplamı değildir. 1900 yılında Planck'ın siyah cisim deneyi ile başlayan kuantum mekaniği 1930'larda tamamlanınca atomun yapısı da anlaşılmış oldu. Kuantum fiziğinin çıkması ile klasik fizik önemini kaybetti. Çünkü, klasik fizik sadece günlük yaşamdaki gözle görülür elle tutulur cisimlerin davranışlarını açıklayabiliyor ve atom boyutlarına inemiyordu. Klasik fizikte, ölçüm aletlerinin ölçüm sonuçlarına yaptığı etki göz ardı edilebilir ve sonucu değiştirmezdi. Klasik fizik açışından fotonlar ve elektronlar çok farklı tip cisimler gibi görülür. Kuantum fiziğinde ise fotonlar, elektronlar ve diğer bütün parçacıklar aynı acayip kuantum yasaları içinde davranırlar. Kuantum fiziğinde, cisimlerin davranışlarını istenilen hassasiyette ölçmek ve onları tanımlamak mümkün olamaz. Kuantum teorisinin yasaları klasik fizik yasalarından çok farklıdır. Parçacıkların dalga özellikleri, dalgaların da parçacık özelliklerine sahip bulunması nesnelerin ne zaman nasıl davranacaklarının asla bilinememesi, istenilen hassasiyette ölçümün yapılamaması, doğanın gözle 88 görülemeyecek kadar küçük bu kuantum nesnelerine verdiği bir özelliktir. Thomson yaptığı başarılı bir deneyle, elektronun aynı zamanda bir dalga hareketi olduğunu buldu. Babanın, elektronun parçacık karakterinden dolayı kazandığı Nobel ödülüne karşılık oğlu Nobel ödülünü, aynı nesnenin dalga karakterinden dolayı almış oldu. Önceleri tarihle ilgilenen ve fizik bilimine daha sonraları başlayan Prens Louis De Broglie doktora tezinde bütün parçacıkların dalga karakterine sahip bulunduğunu belirtmişti. Bu devrimsel düşünce, tezi inceleyen profesörler komitesini çok şaşırttı ve komite ne yapılacağını bilemedi. Komite başkanı, o zamanların önde gelen bilim adamlarından Langevin, De Broglie'nin tezini, fikrini belirtmesi için, Einstein'a gönderdi. Einstein, De Broglie'nin düşüncesinden etkilenerek pozitif fikir beyan etti. Bunun üzerine komite tezi kabul ederek De Broglie'nin doktorasını onayladı. Bundan birkaç yıl sonra da, De Broglie'nin teorisi Thomson tarafından deneyle teyit edilmiş oldu. Kuantum mekaniğinin diğer bir büyük ismi Amerikalı Richard Feynman'dır. Kuantum parçacıklarının takip ettikleri izleri inceleyen Feynman, modern kuantum teorisinin çıkmasına yardımcı oldu. Bu arada Heisenberg, Schrödinger gibi bilim adamlarınca başlatılan, ışıkla elektronların etkileşimini izah eden Kuantum Elektrodinamiği olarak adlandırılan bilim dalının geliştirilmesini sağladı ve diyagramlarını buldu. ‘Kuantum Elektrodinamiği' ilerdeki bölümlerde yer alacaktır. Cisimlerin parçacık ve dalga karakterlerinden ikisine birden sahip bulunmalarının en fazla kullanım alanlarından birisi elektron mikroskopları olmaktadır. Elektronlar, elektrik ve 89 manyetik alanların birlikte tanzimi ile, ışığın optik cihazlarda gördüğü işi görürler. Bir cismi görebilmek için ona gönderilecek ışık dalga boyunun, o cisimden daha küçük olması gerekir. Kuantum dünyasında bir elektronu gözleyebilmek için onun üzerine en fazla elektron büyüklüğünde başka bir cismi göndermek şarttır. Dalga boyu küçüldükçe görülebilecek cismin ölçüsü de küçülür. Optik mikroskoplar, ışığın dalga boyundan daha küçük cisimleri gösteremezler. Bunlar, en fazla metrenin bir milyonda biri kadar olan cisimlerdir. De Broglie'nin denklemine göre, bir elektronun dalga boyu onun momentumuna bağlıdır.
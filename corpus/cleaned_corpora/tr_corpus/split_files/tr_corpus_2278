ben 1971'de kurulan Birinci Prof. Nihat Erim Hükümeti'nde Sanayi ve Ticaret bakanı oldum. Sınıfımızdan Cemal Külahlı öğrenci iken de siyasal faaliyetlere ilgi duyardı ve Adalet Partisi'nden Bursa Milletvekili ve Demirel hükümetinde Tarım Bakanı olarak görev yaptı. Daha 1952 yılının sonunda kendisini gösteren ithal malları sıkıntısı ve özellikle başlanılmış yatırımlara kaynak bulamama sorunu 1954'e gelindiğinde halk kitleleri tarafından hissedilir değildi. DP gönüllüleri hatta militanları her tarafta görülüyordu. Ankara'da Elektrik Etüt İşleri İdaresi Genel Müdürlüğü'nde çalışan bir grup mühendis, Turgut Özal, Halim Doğrusöz, Hüseyin Özaydın, Cemal Büyükbaş, ben ve Memduh adında bir inşaat mühendisi Çukurova Hidroelektrik Tesislerini inceleme gezisi yapmıştık. Dönüşümüzde Isparta'da otelde karşılaştığımız bir köy bakkalını hâlâ hatırlıyorum. Çok yüksek sesle Ben Demokrat Parti'yi sevmiyorum, eskiden günde pek çok kinin satardım geldiler, gelirim kesildi, öyle bir sıtma mücadelesi yaptılar ki artık kinin satamaz oldum diyordu. Gönülden Demokrat Parti taraftarı olan, halkın çarıklı erkânıharp tabir ettiği böyle kişilere her yerde rastlamak mümkündü. Bu genç köy bakkalının sözleri beni çok etkilemişti ve ister istemez bir mukayese yapmıştım 1951'de yaz stajımın bir kısmını Ankara'da Elektrik Gaz Otobüs (EGO) işletmesinin Ankara'da Sıhhiye 43 Meydanı'ndaki Belediye Otobüsleri Garajı'nda yapmıştım. Orada da hareket kısmında çalışan liseden terk genç bir DP militanını vardı. Hiç iş yapmazdı, boş otururdu. Belli ki siyasi etki ile 1950'den sonra Otobüs Garajı'nda işe yerleştirilmiş, boş oturarak maaş alıyordu. Etrafa İsmet Paşa'dan O sağırı vururduk vallahi diyerek başlayan nutuklar atardı. Anadolu'nun köyündeki bakkalın söylemleri Ankara'daki DP militanından daha etkileyici ve daha zekice idi. DDY'de göreve başladıktan sonra güncel teknik olaylarla ilgileniyordum. Bir yandan yıllarca özlemini çektiğim iyi giyinme dürtüsü ile terzilere gidiyor öte yandan günlük gazeteleri ayrıntılarına kadar okuyordum. İşe temelden başlamak ve elektrik makineleri üretim tesisleri kurmak ve böylece elektrik üretim ve dağıtım tesislerinin daha güvenli ve süratli olabileceğini düşünüyordum. Taşıma su ile bu olmaz, kaynağı yaratmak gerek diyordum. Bu düşünce ile bir makale yazdım, fakat nerede yayımlatacaktım. O yıllarda bu gibi tesisleri devlet ekonomik girişimleri aracılığı ile kurmakta idi. Etibank'ın zaten kanun ile verilmiş görevleri arasında bu konu da vardı. Makalemi İstanbul gazetelerinde yayınlatmak için o sırada temasta olduğum kişiler yoktu, ancak Ankara'da yayınlanan Ulus gazetesi veya Zafer gazetesine ulaşabilirdim. İkisi de Ankara gazetesi idi ve bir şekilde yayınlatabilirdim. Ulus'ta yayınlansa iktidar çevreleri bir muhalifin fikri diye kulak asmayabilirlerdi, bu bakımdan yazımın Zafer'de yayımlanması gayeye daha uygun göründü. Araştırdığımda Zafer'de yayımlanması için bir başka olanağım olabileceğini gördüm. 1950 seçimlerinden sonra Demokrat Parti iktidara geldiğinde kurulan Birinci Menderes Hükümeti'ndeki Ticaret Bakanı Zühtü Hilmi Velibeşe idi. Bir süre bakanlık yaptıktan sonra o görevden ayrılmış ve Demokrat Parti'nin yayın konuları ile ilgili sorumluluk taşıyordu. Ortaokula ilk başladığımda sınıfımızda Velibeşe soyadlı iki öğrenci vardı. Ahmet 44 ve Semih.45 Amca çocukları idiler. Ahmet çok sevdiğim, sakin, kibar bir kişi idi. Eminim o da beni sever ve takdir ederdi. Bazen tesadüfler hayatta beklenmedik kapıların açılmasına sebep olabilir. İşte o yazı yazdığımdan bir hafta kadar sonra Ahmet'e Sıhhiye-Kızılay arasında volta atarken rastladım. Hukuk Fakültesi'nde okumakta olduğunu anlattı ve bir süre konuştuktan sonra ona bir yazı yazdığımı acaba babasının yayınlanması için yardımcı olup olamayacağını sordum. Yarın istersen beraber gidelim, sen kendin söyle, babama ben senden hep bahsederdim, eminim seni tanımaktan memnun olur dedi. Nitekim ertesi gün birlikte Rüzgârlı Sokağa gittik ve Zafer Gazetesi'nin idare merkezinin bulunduğu görkemli, yeni binada Zühtü Hilmi Velibeşe'yi ziyaret ettik, yazımı verdim. Beni çok içten sevgi ile karşılamıştı. Başka bir isteğin var mı. İşinden memnun musun. gibi sorular sorduktan sonra Gene beklerim dedi. O zaman Demokrat Parti'deki güçlü adamlardan bir destek sağlamak için insanların neler yapmakta olduğunu ve o destekler sayesinde bugün nelere sahip olduklarını ibretle göre geldim. Ben sadece yazımın yayımlanmasını istiyordum başkaca bir dileğim olamazdı. Bir hafta kadar sonra o yazı Zafer gazetesinde yayımlandı. O yazının yayımlanması bir bakıma benim meslek hayatımın dolayısı ile tüm hayatımın rotasında önemli değişikliklere sebep oldu. Ankara'da birçok kişi özellikle elektrik sektörü ile ilgili kişiler o yazıyı okumuşlardı. Elektrik İşleri Etüt İdaresi'nin yöneticileri ve mühendisleri de okumuşlar. O idarenin Genel Müdür Muavini Behçet Karamanoğlu 46 özellikle çok etkilenmiş, Doğru diyor, iyi incelenerek yazılmış, tam ihtiyaca parmak basılmış dedikten sonra Kim bu adam, kimse tanıyor mu. diye sormuş. Benim iki sınıf arkadaşım o idarede çalışıyorlardı Cemal Büyükbaş ve Ayhan Bayülken.47 Onlar birlikte çalıştıkları başmühendis Turgut Özal'a, O, bizim Ayhan sınıf arkadaşımız öğrenci iken de gazete çıkartırdı demişler. Bir perşembe günü Ayhan Bayülken beni buldu ve Bizim genel müdür ve diğer yöneticiler senin yazını okumuşlar benim şefim/başmühendisim seninle konuşmak istiyor dedi. Bir gün sonra akşamüstü Ankara'da Zafer Meydanı'ndaki Yüksek Mühendisler Birliği Lokali'nde buluşmaya karar verdik. Turgut Özal'ı ben okuldan tanımazdım. Tanışıklığımız yoktu. İlk defa Yüksek Mühendisler Birliği'nde karşılaştık ve bana Yazını okuduk, çok beğendik bizimle EİE'de çalışmanı çok istiyoruz dedi. Ben çalışma koşullarını sordum, Nasıl istersen öyle yaparız fakat sınıf arkadaşların bizde çalışıyorlar biliyorsun dedi. Şartlar demek öncelikle ücret kaç para demek olduğu için hemen ilave etti Yevmiyeli de ücretli de çalışabilirsin o konuları Genel Müdür Muavini Behçet Bey ile konuşman gerek, istersen yarın saat 11 gibi gel onu ikimiz birlikte ziyaret edelim diye ilave etti. Böylece pek fazla merasime gerek olmadan Behçet Bey'i ziyaret ettiğimden bir hafta sonra 575 TL aylık ücret ile EİE İdaresi'nde işe başladım. Çevrede daha yüksek ücretli işler vardı, fakat davet edilmiş olmak beni gururlandırmıştı. Nitekim daha sonra Ankara'ya gelen arkadaşım makine mühendisi Haluk Türkmen'e İşçi Sigortaları Kurumu'ndaki bir işi ben haber vermiştim. O işin aylık ücreti 875 TL. Birlikte çalışmaya başladıktan sonra gördüm ki bizden bir önceki nesilden olan ve EİE İdaresi'nin elektrik konularından sorumlu Genel Müdür Muavini Behçet Karamanoğlu çok babacan ve gençlere imkân vermeyi, yetenekli kişileri kuruma toplamayı ve onları işlerinde serbest bırakmayı seven kişiliğe sahipti. Gene zamanla Turgut Özal'ın da grubunu ve keza çalışma alanını genişletmek ve yeni konulara girmek isteyen yaradılışta olduğuna tanık oldum. EİE İdaresi o zaman bugün adı Ziya Gökalp olan caddede 20 No'lu bir apartmanda idi. O binanın giriş katının üstünde iki katı vardı. Belki bir çatı katı daha olabilir. Asansörü yoktu. Giriş kapısının sağ yanında Genel Müdür Yardımcısı Behçet Karamanoğlu'nun odası vardı. Camdan caddeye bakarak kimin ne zaman geldiğini kontrol etmeyi severdi. Giriş kapısından girildiğinde sol yanda genel müdürlük makamı bulunuyordu. Sekreterinin odasından geçilerek genel müdürün odasına girilirdi. Genel müdür masasında arkası caddeye dönük oturarak çalışırdı. Sekreterinin hemen yanındaki odada iki tercüman hanımın masaları vardı. Tercümanların zaman zaman sekreterlik görevleri de yaptığı olurdu. Genel Müdür'ün odası çok geniş idi. Genel Müdür yardımcısının odası ufaktı ve sekreteri yoktu. Giriş katında kapının karşısına gelen kısımda personel ve muhasebe birimleri vardı. Personel müdürü Ertuğrul Bey ilginç efendi bir kişi idi. Gerek muhasebe müdürü Nesrin Hanım gerekse genel müdürün sekreteri Nermin Hanım gerekse bazı çalışanlar Ertuğrul Bey'in akrabaları idi. Birinci katta inşaat kolu vardı. İnşaattan kasıt daha çok su tesislerinin inşaat projelerinin yapılması ve benzer konular anlamınadır. Merdivenden ikinci kata çıkıldığında yüzünüzü caddeye dönerseniz solda bizim çalıştığımız salon vardı. O salonda caddeye bakan pencerenin karşısındaki masa Turgut Bey'in çalıştığı makamdı. Onun hemen yanında Cemal'in masası ve onunla kapı arasında Ayhan Bayülken'in masası vardı. Odanın diğer köşesinde, Turgut Bey'in diyagonalinde benim için bir çalışma masası koydular. Sonraki aylarda bana yakın duvardaki masalara ABD'de eğitim görmüş şu anda maalesef ismini hatırlayamadığım bir mühendis geldi. Hemen bizimle yakınlaştı ve grubun parçası oldu. Daha sonra Haluk Ceyhan'ın,48 Demir Aykor'un 49 stajyer olarak alınmalarını sağladım. Onlarda aynı salona geldiler. Sınıf arkadaşım Dündar Yarangümeli'nin 50 de EİE'de çalışmasına ve dolayısı ile çalıştığımız aynı salona gelmesine ben önayak oldum. Bizden bir yıl önce Makine Fakültesi'nden mezun olan Süha Selamoğlu 51 da bize katıldı. Salonumuzda bir başka masada Hüseyin Özaydın oturuyordu. Bizim büyük odamız ile merdiven arasında cadde tarafındaki odada sekreter hanımlar çalışırdı. Semra orada idi ve zaman zaman bizim odanın kapısına gelir ve şakalaşırdık. Diğer katlarda ve odalarda neler vardı, kimler çalışırdı ayrıntıları ile bilemiyorum. Halim Doğrusöz'ün bir alt katta odası vardı ve Turgut Bey Halim Bey ile birlikte hareket ederdi hatta biraz Halim Bey'in peşinde denilebilirdi. Kurumlar arası toplantılara birlikte katılırlar ve örneğin Etibank ile anlaşmazlıklarda birlikte EİE görüşünü hazırlarlardı. Turgut Bey Amerika'dan yeni dönmüştü. ABD'nin teknik yardım yolu ile EİE İdaresi Mühendisleri Denver'daki Bureau of Reclamation'a gönderiliyor ve orada baraj yapımı, işletilmesi ve elektrik konularında staj yapıyorlar, deneyim kazanıyorlardı. Daha önce Süleyman Demirel aynı imkânla Denver'a gitmiş ve orada teknik üst eğitimden geçmişti. Ben EİE'ye katıldığımda Turgut Özal yeni dönmüştü ve beraberinde birçok İngilizce kitap, yayın getirmişti. Westinghouse'ın 52 hazırladığı lacivert kaplı büyük kitaba doğrusu hepimiz hayranlıkla bakardık. İngilizce bilmiyorduk, fakat formüllerden ve çizimlerden nelerden bahsedildiğini anlıyorduk. Engineering Economics ile ilgili kitap da hepimiz için yeni bir yaklaşım yolunu açmıştı. Hazırlanmakta olan projelerin zaman içerisindeki kârlılık durumlarını hesaplamak için o kitabın ekindeki cetvelleri kullanmaya başlamıştık. 1950'li yılların başında çok sayıda Amerikalı askeri personelin Ankara'da görevli olduğu hemen göze çarpardı. Balgat semtinde, bugün Orduevi ve askeri tesislerin bulunduğu geniş alan Amerikan üssü idi. Amerikan Silahlı Kuvvetleri'ne mensup personel sade Ankara'da değil tüm Türkiye'de, Karamürsel'de, Sinop'ta, İstanbul'da, İzmir'de tabii Adana'da çeşitli üslerde, radar istasyonlarında vs. Görevli idiler. Bugün Ankara'da Atakule'nin olduğu yerde Amerikan Subay Kulübü vardı. Gölbaşı'nda Çatı tesislerinin yerinde av meraklısı Amerikalılar için özel bir bina yapılmıştı, sonra o bina Türkiye Gazeteciler Cemiyeti'ne hibe edildi. 1950'li yıllarda Ankara 500.000 nüfuslu (bugün 5 milyon) bir şehir idi ve Bakanlıklar semtinden sonra bağ evleri vardı. Şehir dışına çıkan yollardan çoğu asfalt kaplama dahi değillerdi. Bu ufak Anadolu kentinde gelir düzeyi yerli halka göre çok yüksek olan Amerikalı subaylar, erbaşlar aileleri ile şehrin en iyi yerlerinde en son yılda tamamlanmış yeni daireleri kiralayarak o bölgelere adeta Amerikan mahallesi havası verirlerdi. Burada daha çok ekonomik ve teknik yardım ile ilgili konulara değinmek istiyorum Savaş sonrasında Kalkınma Ekonomisi kavramı yeni yeni iktisatçılar veya sosyal bilimciler tarafından ele alınıyordu. Backward Countries (Geri Kalmış Ülkeler), Advanced Countries (İleri Ülkeler), Poor Countries (Fakir Ülkeler), Rich Countries (Zengin Ülkeler) gibi tanımlamalarla ülkeler arasındaki gelişmişlik farkları belirtilmeye çalışılıyordu. Sonra bu deyimlerin özellikle gelir seviyesi yüksek olmayan ülkeler için hakaret edici içerikli etki yapacağı düşünülerek underdeveloped countries (gelişmemiş ülkeler) developed countris (gelişmiş ülkeler) deyimleri kullanılmaya başlandı. 1980'lere gelindiğinde Developing Countries (Gelişmekte Olan Ülkeler), Developped Countries (Gelişmiş Ülkeler) hatta Kuzey (North), Güney (South) diye adam başına düşen gelir farkından dolayı ülkeleri kategorilere ayırmaya çalıştılar. Bugün adam başına geliri düşük ülkelere sanayileşmekte olan ülkeler (industrializing countries) denildiğini okuyoruz. Ne ad takılırsa takılsın, nasıl tarif edilirse edilsin bir kısım ülkelerin kendi iç tasarrufları gelişmeleri için yapılması gerekli yatırımlara yeterli değildir. Bu ülkelerin yol, su elektrik, haberleşme alanlarında geçerli teknik yapılarla donanmış, sağlık koşulları iyi, eğitim birimleri sağlanmış toplum haline gelmeleri için yapmaları gerekli yatırımlara iç tasarrufları yetmediği sürece ülkeye dışından kaynak sağlamak zorunluluğu vardır. İkinci Dünya Savaşı'ndan da önce ülke yönetimleri dış âleme, yabancı bankalara, bankerlere borçlanırlardı. Osmanlı İmparatorluğu'nun son dönemlerinde bankerlere borçlanıp padişahların kendilerine saraylar yaptırdığı bilinen bir gerçektir. Hatta önemli savaşlarda, örneğin Kırım Savaşı'nda da Osmanlı İdaresi dış kaynaklardan borçlar almıştı. Bu borçları ödeyebilmek için Duyunu Umumiye idaresi kurulduğu ve Cumhuriyet'ten sonra bu borçların tamamen ödendiğini biliriz. İkinci Dünya Savaşı'ndan sonra dış borç, dış yardım, bir açıdan dış destek adeta günlük hayatın parçası haline geldi. Uluslar savaş sırasında geliştirilen teknolojilerinde kullanıldığı ve günlük insan hayatına kolaylık ve rahatlık kazandıran her cins alet ve makineye sahip olmak istiyordu. Buzdolabı almak istiyorlardı, motorlu ulaştırma araçlarına sahip olmak istiyorlardı, radyodan müzik, eğlence yayınları veya haberleri izlemek istiyorlardı, plak sahibi olmak ve pikaplardan müzik dinlemek istiyorlardı. İnsanların talepleri artık eskisi gibi yeme içme, barınma, giyinmeden ibaret olmaktan çıkmıştı. İnsan nerede olursa olsun teknolojik gelişmişliğin sağladığı ortak seviyeye ulaşmak için kendisini ve dolayısı ile kendini idare edenleri zorluyordu. Savaşta birbirini nasıl daha çabuk ve daha çok öldürebiliriz diye uğraşan beyinlerin hiç olmazsa bir kısmı insanlara daha iyi sağlık, daha rahat hayat nasıl sağlanabilir diye düşünmeye başlamışlardı. Bu alanda çok kazanç vardı ve firmalar barış şartlarında yeni teknik gereçler geliştirerek insanların beğenisine sunuyorlardı. Avrupa'da savaş sırasında tahrip olan sanayi tesisleri adeta kendilerini enkazlarından yeniden var etme çabaları içinde idi. ABD Yönetimi, f irmaları ve halkı için Avrupa daha önce fazla ilgilenmedikleri yeni bir şeydi. Hele Türkiye'ye gelince tam bir bilgisizlik söz konusu idi. Nerede olduğunu, ne gibi yönetim şeklini olduğunu vs. Türkiye'ye gelip aylarca çalışan uzmanların bile bilmediklerine defalarca şahit olmuştum. ABD firmaları içinde motorlu araç yapan firmaların, petrol şirketlerinin Türkiye pazarı ile daha önce ilgileri olmuştu fakat sıradan bir ABD'li firma için Türkiye pazarı önemli değildi. Almanya firmaları için durum bunun tam aksine idi. Alman firmaları dirilmeye çalışıyorlardı. Eskiden ilişkileri olan Türkiye en yakın ve o sırada en imkânlı Pazar idi. Kara Avrupa f irmalarının dikkati Türkiye üstüne yoğunlaşmıştı, en çok da Alman firmalarının. firması ile yarışıyorlardı. En önemlisi iki uluslararası kurum kurularak dünya para ve sermaye hareketleri ile dünya ticaretine destek sağlanması yoluna gidilmişti. Öncelikli konu savaşta yıkılan Avrupa'nın yeniden inşa edilmesi idi. İngilizce Reconstruction sözcüğü ile Avrupa'da İkinci Dünya Savaşı'nda yıkılmış tesislerin, şehirlerin yeniden yapılabilmesine destek olmak istendiği belirtiliyordu. Burada sadece Avrupa değil Japonya'da söz konusu idi. Ancak Savaş'ın galibi Fransa, İngiltere, Hollanda ve Belçika'da da o kadar çok yıkılmış tesis vardı ki onların yeniden ekonomilere kazandırılması söz konusu idi. Ayrıca artan Sovyetler Birliği tehdidine karşı Almanya'nın yeniden ve bir an önce ayağa kaldırılması şarttı. Birisi Dünya Bankası (IBRD53 veya World Bank), diğeri Uluslararası Para Fonu (IMF)54 idi. Türkiye bu iki kurumun da kurucu üyesi oldu. Dünya Bankası kurulduğu zaman görev alan yöneticileri ne yapacakları konusunda arama içinde oldular. Banka sadece kendi fonların mı kredi olarak verecek idi. yoksa başka kurumların, bankaların verecekleri kredileri garanti mi edecekti. O yıl yazın Banka'nın ilk başkanı Mr. Eugene Meyer, Wall Street 55 yatırım bankacıları grubu ile toplantı yaptı fakat Amerikan yatırımcılar Birinci Dünya Savaşı sonrasında yabancılara verdikleri kredilerin 1930'lu yıllarda nasıl battığını hatırlıyorlardı ve yeniden riske girmek istemiyorlardı. Ayrıca çok yakında politik manevralara sahne olması olasılığı yüksek olan bu yeni kurumla çalışmak istemiyorlardı. Banka'nın bağımsız ve işin gereklerine göre politikadan uzak çalışacağına epey sonra güvenebildiler. Nitekim Banka'nın ilk yıllarında Yönetim Kurulu ile Banka üst Yönetimi sürekli fikir ayrılığında oldu. O yılarda Dünya Bankası üst yönetiminin ve çalışanların ciddiyeti ve dirayeti ile Banka saygınlık kazandı ve çok cesur bir kararla ilk yeniden inşa kredisi olarak Fransa, Hollanda, Danimarka ve Lüksemburg'a 500 milyon dolar kredi verdi. Bu miktar o günün koşullarında çok büyük para idi. 1947 kışında Avrupa'nın ekonomik olarak ayakta durabileceği konusunda beklentiler karanlık idi. Mali ihtiyaçlar çok fazla idi ve Batı Avrupa ülkelerinin yabancı para birikimleri bunları karşılamaktan çok uzaktı. Tehlike Avrupa ülkelerinin gerekli yiyecek, yakıt ve hammadde ithalatını finanse edecek dolara sahip olmamaları idi. Dünya Bankası, kredi verme kriterlerini zorlayarak geri ödeme bakımından kolaylıklar ve değerlendirme kriterlerinde esnek davrandı. Mesela Fransa'ya açılan kredide mali kaynaklara veya ihracat beklentilerine ağırlık vermek yerine iyileşme için toplu iman esas alındı. Banka'nın kumarı iyi sonuç verdi ve gerçek Avrupa Kurtarma Planı'nın (Marshall Planı'nın) formüle edilmesi için gerekli zamanın kazanılmasına hizmet etti. Marshall Planı'nın formüle edilmesine de Dünya Bankası personelinin önemli katkıları olmuştu. Bankanın başkanı başlangıçta önemli alt yapı yatırımlarını finanse etmek politikasını benimsediği için en kârlı olabilecek, başka bir deyişle parasını koyduğu zaman sorunsuz olabileceği projeleri ülkelerden bekliyordu. Yeniden inşa (reconsruction) kredileri verilmesi yoluna koyulmuştu fakat kalkınma (development) kredilerini vermekte Banka'nın ilk uzmanları çok zorlandıklarını söylerler. Zira kalkınmakta olan ülkelerden gerekli incelemeleri ve analizleri kapsayan kredi talep dosyaları yerine bir alış veriş listesi veya bir kısım ön fikirlerin sıralandığı listeler gelirmiş. Türkiye'de de bir yatırım yapmadan önce gerekli ön çalışmaları yapmak ve her bakımdan tizlikle hazırlanmış tutarlı proje dokümanları hazırlanması çok yıllar sonra özellikle DPT'nin gayretleri ile olmuştur. Dünya Bankası ilk kalkınma kredisi 1948'de Şili'ye verilen 13,5 milyon dolar tutarındadır. Türkiye de hemen hemen o yıllarda Dünya Bankası kaynaklarından yararlanmak yolunu araştırmıştır. Uzun yıllar Dünya Bankası'nın kredi verdiği örnek bir proje olarak Seyhan Barajı ve Hidroelektrik tesisleri gösterilmiştir. Türkiye, akarsuları bol bir ülke olarak dikkat çekiyordu, ancak hemen hemen bütün akarsularda taşkın oluyor ve çevrede ne var ne yoksa zarara uğruyordu. Porsuk Nehri'nin taşması dolayısı ile Eskişehir kaç kere perişan olmuştu. Seyhan Nehri'nin taşması Adana'nın ve tüm Çukurova'nın korkulu rüyası idi. Kızılırmak ve Yeşilırmak havzasındaki şehirlerde ne kadar çok yerleşim yeri selden zarar görmüştü. Sakarya benzer şekilde faydadan çok yaptığı tahribat ile gündeme otururdu. Seyhan Nehri üzerinde bir baraj yaparak hem taşkını önlemek hem de mümbit Çukurova'yı sulamak, aynı zamanda bol ve güvenilir elektrik elde etmek çok akılcı bir yaklaşım idi. Çok maksatlı proje veya çok maksatlı baraj denildiği zaman Seyhan Nehri üzerinde kurulacak bir baraj öne çıkıyordu. Zira ülkenin en mümbit toprakları orada idi. O araziler sulandığı zaman daha çok verim alınabilecek ve çiftçinin hayat seviyesi yükseltilebilecekti. Orta öğretim yıllarımda Seyhan Nehri'nin taşması sonunda oluşan seller ve tahrip olan yerleşme yerleri günlük gazetelerin manşetten verdiği haberlerdi. Ben mühendis olarak 1954 yılında EİE İdaresi'nde göreve başladığımda Seyhan Barajı ve Hidroelektrik Tesisatı inşaat safhasında idi. Dünya Bankası ilke olarak özel kuruluşlara kredi vermeyi fakat ilgili devletin o krediye kefil olmasını benimsediği için iktisadi devlet teşekküllerinin veya devlet idarelerinin projelerine kredi vermiyordu. Bu tercih batıdakine benzer özel teşebbüse dayalı ekonomik faaliyetlerin desteklenmesi anlayışı ile Doğu Bloku'nun devletin girişimci olarak ekonomik faaliyetlerde bulunması karşıtlığının da vurgulanması idi. Dünya Bankası'nın ilkelerine hiç olmazsa şeklen uygun düşecek bir formül bulunmuş ve bir kısım devlet kurumlarının da katılımı ile hatta çoğunluk hisselerine sahip oldukları halde kâğıt üzerinde özel teşebbüs gibi görünecek bir yapı oluşturulmuştu. Adını Çukurova Elektrik olarak kısaltabileceğimiz bu kuruluşa bazı önemli, özellikle Adanalı işadamları ortak yapılmıştı. Adana Belediyesi de ortak olmuştu. Bazı avukatların, serbest meslek erbabının esnaf ve halktan kişilerin ufak hisseleri de vardı. Gerek Dünya Bankası'na muhatap olmak gerekse projeyi gerçekleştirebilmek için Ankara'da bir büro oluşturulmuştu. Bu büronun adı Seyhan Bürosu idi. Başına da EİE İdaresi kıdemli mühendislerinden Süleyman Demirel getirilmişti. Seyhan bürosu EİE İdaresi'nin Kâzım Özalp (bugünkü Ziya Gökalp) caddesi 20 numaradaki merkezinden iki sokak yukarıda bir apartmanın üst iki katında idi. Liseden arkadaşım avukat Attila Sav'ın eşi Nuyan Sav da o büronun hukuk müşaviri idi. Nuyan'ın babasıtığı olurdu. Fakültede benden bir üst sınıftan Metin Üçoluk ve İhsan Bal da Seyhan Bürosu'nun elektrik yüksek mühendisleri idi. O arkadaşlarımı 1954 yılında ara sıra ziyaret ederdim. Bir keresinde Süleyman Demirel'in odasının kapısı açıktı ve orada genç, şişman olmayan saçları epey dökülmüş bir kişi masasını başında çalışırken gördüğümü hatırlıyorum. Yanında çalışanların özellikle Nuyan'ın Çok çalışkan ve çok zeki bir kişi diye saygı ile bahsettiğini hatırlıyorum. EİE İdaresi Genel Müdürü İbrahim Deriner'in konuşmalarında Süleyman'ın gelmesi EİE'de çok şeyin iyi yönde değişmesini sağladı dediğini de birkaç kere duymuştum. EİE İdaresi'ndeki çalışmalarında da üstün başarı gösterdiğini ve kurumun iyi gelişmesine katkıda bulunduğunu duyardık. EİE mühendisleri için bir inceleme gezisi düzenlendi ve Seyhan Barajı başta olmak üzere Adana'da, Antakya'da, 56 Antalya'da57 ve Isparta58 civarındaki tesisleri görmek üzere yola çıktık. Makine Yüksek Mühendisi Halim Doğrusöz aramızda en kıdemli mühendis idi. Turgut Özal, Hüseyin Özaydın, benden önceki sınıflardandı, Cemal Büyükbaş ile aynı sınıfta beş yıl birlikte okumuştuk. Ankara'dan yola çıktık. Jeep Station tabir edilen dört vitesli (bugünkü tabiri ile dört çeker) arazi arabası ile yola çıktık. Amerikan yardımı çerçevesinde Türkiye'ye getirilip EİE İdaresi'ne tahsis edilen o ve onun gibi araçlarda minimum konfor vardı. Biz caddelerde ve sokaklarda at arabalarının yük ve insan taşıdığı günlerde gençliğimizi geçirmiş olduğumuzdan o cip bizim için çok lüks sayılırdı. Adana'da çok iyi kabul gördük barajda çalışmakta olan bizim devreden İnşaat Yüksek Mühendisi Sabri Toroslu tüm inşaat alanını gezdirdi, izahat verdi. Ayrıca diğer görevlilerden sormak istediğimiz her şeyi sorduk. Halim Bey briç oynadı, Özal, ben ve Cemal Adana'da biraz şehri tanımaya çalıştık. Bu yolculuk da, her zaman olduğu gibi amir-memur grubu yolculuğu değil de, samimi bir arkadaş grubunun yolculuğu idi. Adana'dan İskenderun'a ve Antakya'ya geçtik. Harbiye Santrali'ni görüp inceleme yapmak istiyorduk. Antakya'da kebapçı Yusuf'un lokantasına uğradık. Kıymadan yapılan köftesinden çok gurur duyduğu belli idi. Hüseyin Özaydın, Ben şiş köfte istemem şiş kebap yiyeyim diyecek oldu. Yusuf çok kızdı, Sen bu şiş köfteyi ye de bakalım, hiç böyle bir şey yedin mi. dedi. Özaydın hemen yelkenleri suya indirdi ve Olur, olur diye birkaç kere tekrar ederek onay verdiğini belirtti. Bize dönerek alçak sesle Adamın elindeki bıçağa bak, nasıl ona aykırı davranabilirim. diyerek vaziyeti kurtarmak istedi. Gerçekten Yusuf Usta hakarete uğramış gibi kızgındı hem de elinde kocaman bir kasap bıçağı vardı. Lakabı da Deli Yusuf imiş. Sonradan öğrendim ki köfte yerine kebap istemek Senin kıymana güvenmiyorum, karışık et olabilir anlamına gelirmiş. Künefe ile ilk defa Yusuf'un et lokantasında tanıştım. Hep o lezzeti aradım, fakat öyle künefeyi bir daha yemek nasip olmadı. Ben lokal gazeteyi ziyaret ettim ve Antakyalı arkadaşlarım vasıtası ile gıyaben tanıdığım hanım yazıişleri müdürü ile yüz yüze konuştum Çok lezzetli yemekler yiyerek bu keyifli bir arkadaş grubu ile Antakya'dan tatlı hatıralarla ayrıldık. İskenderun'da bir kısım mühendis arkadaşlarla karşılaştık. Yüksek İnşaat Mühendisi Cenap Oran 59 orada görevli idi. Bir grup halinde bir gece eğlence yerine gittik. Ankara-Adana arasında pek sıradan bir yolculuk yapmıştık, dönüşte daha farklı oldu. Ankara'dan çıkarken Şu yoldan gidin, şu yoldan gelin gibi bir talimat verilmemişti. Benden kıdemli mühendisler grupta olduğu için ne gibi bir talimat verildiğini dahi bilmiyordum. Tam anlamı ile bir arkadaş gezisi niteliğinde idi. Ufak arazi arabasında fıkralar anlatılıyor ve şakalar yapılıyordu. Dönerken, kendi aramızda hangi yoldan gidelim konusu ele alınıp tartışıldı ne Antalya üzerinden dönmeye karar verildi. İlk durağımız Anamur idi. Anamur'dan hâlâ tazeliğini muhafaza eden anılarım arasında otelin yeri büyüktür. İlçe merkezinde giriş katında üç ve birinci katında dört odası olan bir bina otel olarak hizmet veriyordu. Odalarında dörder yatak bulunuyordu. Özal, ben Cemal bir odada kalıyorduk. Diğerleri başka bir oda almışlardı. Çantalarımızı odalarımıza koyup hemen yemek yemek için dışarı fırladık. Otelin yanındaki binada ilçenin en iyi lokantasının olduğunu söylemişlerdi ve oraya gittik. Ellerimizi o lokantanın lavabosunda yıkamaya çalıştık. Bina içerisinde akarsu tesisatı yoktu, sadece delikli taşın üstüne yerleştirilmiş, saçtan silindir şeklinde ve musluklu su deposundan akan su ile ellerimizi yıkayabiliyorduk. Masaya oturduğumuzda hangi grubun odasının daha konforlu olduğuna dair keyifli bir geyik başladı. O arada yan masada iki kişi yemek yiyordu. Lokantada sadece erkek müşteriler olduğunu söylemeye gerek yok. Zannederim Özal Hemşerime bak ne içiyor. diye o adamları işaret etti. Pirzola yemekte idiler ve yemyeşil bir nane likörü şişesi masalarında yarısına kadar içilmiş olarak duruyordu. Pirzola ile nane likörü içiyorlardı. Biraz da o konuda geyik yaptık ve çok yorgun hissettiğimiz için bir an önce yatmak istedik. Gecenin kaçı idi bilemiyorum odada bir yandım sesleri yükselmeye başladı. Işığı açtık her üçümüz de of çekiyorduk. Tahtakurularının saldırısına uğramıştık. Kim bilir ne zamandan beri bizim gibi birilerini bekliyor olmalılar ki ordu halinde hücum etmişlerdi. Ben o zaman 57 kg. idim Özal ise kilolu denilecek kadar toplu idi. Özal'a Etli canlı sen varken neden bana geldiler, bunlar kemik yiyen cinsi olmalı. dedim. Gerçekten ne yapacağımızı şaşırmıştık. Yataklarımızı kaldırdığımızda kıpkırmızı bir boya gibi hepsi orada idiler. Tek tek öldürmek falan para edecek gibi değildi. Anamur'daki gecemiz böylece gerçekten unutulmaz olmuştu. Ertesi sabah kahvaltı için gene yandaki lokantaya gittik. Kahvaltı akşam yemeğinden daha iyi idi. O arada bir adam masamıza yanaştı ve Anamur'a gelmişken muz almadan gidemezsiniz dedi. Galiba Cemal bir hevenk muz satın aldı ve adamın istediği parayı verdi. Biraz Anamur'u görelim dedik, bir başka kişi yanaştı ve O aldığınız muzlar hem iyi değil hem de pahalı aldınız dedi. Muz satın aldığımızı nereden bildiğini sorduk, pek tatmin edici cevap almadık ise de bu konuşmanın sonunda ben o kişiden bir hevenk muz almak zorunda hissettim kendimi. Arabamıza iki hevengi yerleştirdik, bir yerde arkadaşlardan birisi sigara almak için durdu, Özal arabadan indi, az bir zaman sonra Özal elinde bir hevenk muzla geldi, Ben daha ucuza aldım dedi. Hep yarışmayı severdi. Oysa onun hevengi çok küçük idi. Yol boyunca bu da başka bir gırgır konusu oldu. Anamur-Alanya arasında yol sarp kayaların üzerinden geçiyordu. Bir yanı masmavi deniz öteki yanı yeşil dağ yamaçları seyrine doyum olmayacak bir manzara idi. Yol çok dar ve iri iri taşların olduğu sıradan tesviye edilmiş bir arazi parçası idi. Sert virajlar vardı. Şoförümüz dönüş yolunda kendisini de bizden birisi olarak gördüğünden olacak ara sıra arkaya dönerek Orta Anadolu şivesi ile lafa karışmak istiyordu. Hepimiz gerçek anlamda halktan kişiler olduğumuz için şoföründe söze karışmasına pek aldırmıyorduk, fakat bazen en sert virajda kafasını arkaya çevirip kelam etmek istediğinde Hop hop, sen öne bak. diyorduk. Özellikle Anamur'dan sonra yolculuğumuz sorumlu mühendislerin yolculuğundan çok öğrenci grubu yolculuğu halini aldı. Dağ yolunun bir noktasında gaz pedalının gaz verme işlemini göremediğini fark ettik. İrtibatı kopmuştu. Tam anlamı ile dağ tepesinde idik ve ne gelen bir araba vardı ne de herhangi bir merkeze yakındık. Ayakkabılarımızın bağlarını çözdük, bir birine düğümledik ve bir ucunu benzin klapasına bağladık. Siyah ve kahve renkli ayakkabı bağlarından oluşan bu kordonun öteki ucunu şoför mahalline getirdik. Bu, galiba, Özal'ın fikri idi öyle olmalı ki önce Özal şoförün yanına oturdu ve o kordonu çekerek gaz verilmesini sağlamaya başladı. Şoför Gaz verin, gazı artırın, gazı azaltın gibi komutlar verdikçe yanında oturan kişi gaz pedalı görevini görerek yolumuza devam ettik. Bir süre sonra Özal'ı arkaya aldık, yerine başka bir gönüllü geçti, böylece nöbetleşe her birimiz gaz pedalı görevi görerek Antalya'ya vardık. Dağ yolunda iple gaz kontrolü fazla sorunlu olmuyordu, fakat şehre girince, dur-kalk durumları sıklaşınca, iplidüz vitesli vasıtamızda işler daha da zorlaştı, fakat başarı ile hiç de şikâyet etmeden kalacağımız misafirhaneye vardık. Geçici olarak bir vasıta bulundu ve arabamız tamire gönderildi. Antalya'da Düden Şelaleleri'ni ve Elektrik Santrali'ni ziyaret ettik. Şelaleler çok etkileyici idi. Santralde bizim açımızdan çok ilginç idi. Antalya'da Vali Haşim İşcan'ın yaptırttığı beton parkı gördük. Vali İşcan bir Avrupa kentinde gördüğü parkın benzerini Antalya'da yaptırmıştı. O kent ile Antalya arasındaki iklim farkını göze almamış olmalı ki güneş altında beton yüzeyleri epey yadırgamıştık. Sonraki yıllarda Antalya'yı ziyaretimde o parkta, park yapıldığı sırada dikilen ağaçların büyüyüp geliştiği ve parkın hizmet vermede yararlı olduğunu gözlemledim. Vali İşcan çok uzak görüşlü davranmış denilebilir. İşcan derken İstanbul'da Vali ve Belediye Başkanı olduğu sırada yapılmasını sağladığı Karaköy Alt Geçidi'ni anımsadım. 1959'da İstanbul'da trafik Karaköy'de öylesine tıkanırdı ki tüm şehir etkilenirdi. Karaköy sorunu çözülse tüm İstanbul trafiği rahatlayacak kanısı yaygındı. O alt geçit yapılarak Karaköy'deki tıkanma önlenmişti fakat başka noktaların tıkanması da kaçınılmaz olmuştu. Trafik konusunda, daha doğrusu her konuda noktasal yaklaşımın geçici çözüm olduğunu, bunun yerine konulara bütünsel yaklaşılması ve bir noktadaki çözümün başka noktalara etkilerini göz önüne almak gerektiğini ilk defa Devlet Planlama Teşkilatı'ndaki çalışmalarımızda başarabilmiştik. Halim Doğrusöz Antalya'da bir okul arkadaşına rastladı ve orada kalmaya karar verdi. Aramızda Herhalde Halim'e bir kız gösterecekler lafı dolaştı, fakat gerçekten ne sebeple kaldığını bilmiyorum. O sırada da merak da etmemiştik. Özal eminim biliyordu fakat söylemedi. Bizim yetişme tarzımızda kimse kimseye karışmaz anlayışı egemendi. Antalya'dan tamir edilmiş motorlu aracımızla ve iyi hatıralarla ayrıldık. Yol üzerinde Keçiborlu'ya giderek kükürt madenini ve nasıl kükürt elde edildiğini gördük. Benim için çok büyük hayal kırıklığı olmuştu. İlkokuldan başlayarak yurdun hangi köşesinde ne olduğunu ve ne kadar büyük eserler yapıla geldiğini öğrenmiştik, daha doğrusu bize öğretilmeye çalışılmıştı. Daha ortaokul öğrencisi iken Keçiborlu Kükürt İşletmeleri'nin adını öğrenmiştim. Keçiborlu kükürt tesisleri denilince çok kocaman üretim tesisleri, makineler vs. bekliyordum. Oysa ufacık bir alanda ilkel usullerle kükürt üretiliyordu. Hiç etkileyici değildi. Kovada Santrali ile ilgili olarak bir gece Isparta'da kalarak yolumuza devam ettik ve Ankara'ya vardık. O teknik gezimiz ile ilgili olarak kimseye yazılı bir rapor vermedik. Daha sonra Türkiye dışında çalıştığım zaman her iş seyahatimin sonunda ciddi ve tenkit edilemeyecek raporlar yazmak için ne kadar titiz davrandığımı hatırlıyorum. Dünya Bankası uzmanı olarak bir seyahate çıkmadan önce o seyahate hangi amaçla çıkıldığı ve seyahatte nelerin yapılacağı kısa fakat her şeyi kaplayıcı biçimde yazılırdı. Terms of Reference adı ile anılan bu bir sayfa kadar yazı sizin yükümlülüklerinizin ve sorumluluklarınızın sınırlarını belirten bir belgedir. Bu usul Türkiye'de uygulanmıyor daha çok sözlü talimat veriliyordu. Seyahat emri daha çok harcırah (yolluk) verilmesi için muhasebeye yazılan bir emir oluyordu fakat giden kişinin hangi sınırlar çerçevesinde ne yapacağı ve döndüğü zaman ne zaman ne gibi bir rapor vermesi beklendiği yazılmıyordu. EİE İdaresi genel olarak ilçelerin elektrik dağıtım şebekeleri vs. ile uğraşmazdı. Ancak özel durumlarda Genel Müdür kendisine gelen taleplere göre yetkisini kullanarak münferit ilçelerle ilgili projeler yapılmasını ister veya çok özel teknik incelemeler için eleman gönderirdi. Bugün il olan Karaman o yıllarda Konya'nın büyükçe bir ilçesi olmasına rağmen İller Bankası oraya elektrik dağıtım şebeke projesi yaptırmıyordu. Genel müdürün, Konya milletvekillerinden veya başka bir yerden kendisine gelen istek üzerine, benim Karaman'a giderek gerekli incelemeleri yapıp o ilçenin elektrik dağıtım projesini yapmamı istediğini Özal bana söyledi. Yanıma bir teknik ressam arkadaş verilmişti. Özal bana Sen hesapları yaptıktan sonra, ona nasıl çizeceğini anlat tüm teknik resimleri o çizsin, ayrıca sana arazide yardım eder demişti. Böylece Naci ile Ankara'dan Karaman'a gitmemiz gerekiyordu. Her nedense o tip göreve giderken deri ceket ve kalın tabanlı arazi ayakkabıları giyilirdi. İdare bize hem deri ceket hem de arazi ayakkabısı satın almamız için para verirdi. O tip arazi ayakkabıları Sümerbank'ta satılırdı. Oradan o ayakkabıları satın alırdık, bazı açıkgözlerin ise o para ile arazi ayakkabısı yerine normal Sümerbank kundurası aldığını duyardım. Özal sabırlı adamdı. Sümerbank'a Ayhan Bayülken ve birkaç mühendisle gitmişler. Ayhan bir türlü karar veremiyormuş, herkes isyan ederken Özal Biraz bekleyin, çocuk rahat karar versin diyerek Ayhan'a destek oluyormuş. Ayhan'a bu olayı hatırlatarak zaman zaman takıldığımız oluyordu. Herhangi bir konuda hızlı karar veremediği zamanlarda Turgut Ağabeyin yardımına gelsin mi. diye takılıyorduk. Deri ceketler sadece topograflara ve zemin araştırmaları ile ilgili sondajda çalışan kişilere belki sürekli veriliyordu, bize ise geçici olarak, sadece Ankara dışı arazi görevi için veriliyordu. Karaman'da yapacağımız iş hiç de özel kıyafet gerektirmiyordu, fakat halk deri ceketli görünce hemen Hoş geldiniz mühendis beyler diyordu. Bundan en çok teknik ressam arkadaşım memnun oluyordu. Dünya Bankası'nda sekreterinize seyahat çantası hazırlamasını söylediğinizde o körüklü bir el çantasının içine gerekli kalem, sarı müsvedde bloknotu ve ring defter, silgi gibi şeyleri koyarak adeta bir okul çantası hazırlardı. Yapılacak işler diyebileceğimiz bir sayfa hatta daha kısa yazıyı seyahate çıkacak kişi taslak olarak kaleme alır ve onun amirleri gerekli ilave, çıkartma veya düzeltmeleri yaparak seyahat emri şekline dönüştürürlerdi. Dolayısı ile bir yere niçin gittiğiniz ve orada neler yapacağınız ve Washington'a döndüğünüzde sizden nasıl bir rapor beklendiği kısa fakat yeteri kadar açık belirtilmiş olurdu. Yapılan işin başarısı da o terms of reference da istenenlerin yerine getirilip getirilmediğine bağlı idi. Türkiye'de gerek devlette ve gerekse özel sektörde o yıllarda bu şekilde yazılı seyahat talimatı verildiğine şahit olmadım. Belki Silahlı Kuvvetlerde bu usul vardır, fakat sivil hayatta Suudi Arabistan'a git bakalım orada bize iş çıkar mı. diyerek yola çıkılmakta idi. Hatta birçok firmadan 15-20 kişilik bir grup olarak Moskova'ya gittiğimizde bile kimin grup yöneticisi, kimin hangi görevi olduğu dahi bilinmeden turist grubu gibi yola çıkmışlığımızı hatırlıyorum. Karaman'a gitmek için cumartesi günü sabah Konya'ya giden otobüse bilet almıştık. O zaman otobüslerde bir koltukta üç kişi otururdu. Bir sırada altı kişi demek. Ben ve arkadaşım biletimizde belirtilen yer numarasına geldiğimizde bir hanımın koltuk arkadaşımız olduğunu fark ettim. Demek o sıralarda otobüslerde bay koltuğu ve bayan koltuğu ayırımı henüz başlamamış. Belki de edinilen tatsız deneyimlerden sonra bu ayırım gerekli görülmüş olabilir. Konya'dan hemen her gün Karaman'a vasıtalar vardı, fakat gün Cumartesi olduğu için biz bir gece Konya'da kalıp ertesi pazar sabahı Karaman'a gitmeyi uygun bulduk. Alaattin Tepesi'ni, Mevlana Türbesi'ni ziyaret ettik. Konya hiç de görkemli bir şehir değildi. Yokuşu bol Ankara'dan sonra Konya'nın dümdüz olması gözümüze çarpmıştı. Bol paytonlar vardı. Bir paytona kurularak şehir turu yaptık. Karaman'da Kaymakamı ve Belediye başkanını ziyaret ettik daha dört saat geçmemişti ki birileri bize kasaba dedikodularını nakletmeye başladı. Küçük kasabaların dedikodusu boldur ve o dünyayı hemen yabancılarla paylaşmayı seven insanlar ortaya çıkıverirler. Belediye bize bir hat bekçisini tahsis etti. Genç ve çok az teknik bilgisine rağmen çok cüretli kara yağız bir genç kişi idi. O da bize kimin kim olduğunu, kimin eşinin iffetli kiminki iffetsiz olduğunu anlatmakta gecikmedi. Hop deyince direklerin tepesine tırmanıyordu ve gerçekten bize her bakımdan yardımcı olmaya çalışıyordu. Dört gün kalarak gerekli harita, belge ve bilgileri topladık, şehrin gelişmesi ile ilgili tahmin yapacak duruma geldik ve tabii bu arada şehrin tüm dedikodularına vakıf olarak Ankara'ya döndük. Proje yaparken özellikle elektrik dağıtım projesi yaparken o yerleşim yerinin gelecekteki durumunu tahmin etmek hatta hayal etmek gerekir. O yörede elektrik tüketen ne gibi işletmeler söz konusu olabilir, nüfus hareketleri nasıl olacaktır ve hane halkının geliri nasıl değişecek ve buna bağlı olarak elektrik talepleri yıllar içinde nasıl artacaktır.. Genel olarak hanelerin elektrik talebi artar, yeni odalar ilave edilir, yeni veya daha güçlü ev aletleri edinilir vs. Bu konu özel ihtisas kolu olmakla beraber o sırada biz elektrik mühendisleri o işi yapardık hatta bir servis bu iş ile ilgili idi ve gittikleri mahallerde kaç kişinin gelecek yıllarda kömürlü ütüden elektrikli ütüye geçeceğini tahmin etmeye çalışırlardı. O yıllarda Anadolu'nun ve Trakya'nın şehir merkezlerinde bile buzdolabı olan evlerin sayısı pek azdı. O kadar ki o yöredeki kulağı delik birisine sorsanız isim isim kimin evinde bu dolabı olduğunu söyleyebilirdi. Elektrikle çalışan çamaşır makinesi İstanbul ve Ankara'da bile ancak varlıklı ailelerin evine girmişti. Karaman'da kaç tane motorlu araç vardı diye sorsam pek çok kişi tek tek sayabilirdi. Kişilerin yüklerini ve çoğu zaman kendilerini eşekle taşıttıkları yıllardı. At arabası Ankara'da da anacaddelerde yük taşırdı. At arabalarının çelik tekerlekli değil de lastik tekerlekli olmasının asfalt yollara daha yararlı olacağı tartışılırdı. Fayton lüks nakliye vasıtası idi, ancak seçkin bir grup insan faytona binecek mali güce sahipti. Ankara Tren Garı'nın önünde bir iki tane taksi varsa en az 15-20 tane fayton olurdu ve faytoncu ile sıkı pazarlık yaparak istasyondan evinize giderdiniz. Düğün alaylarında sıra sıra faytonlar önde gider arkada at arabaları ile de katılanlar olurdu. Kamyonların yük konulan alanlarında, insanlar yük üstünde bazen yük olmadan kasalarında taşınırdı. Bir kasabanın o düzenden motorlu araçların yolları kapladığı hemen her evde çok çeşitli elektrikli ev aletlerinin bulunduğu, klima ünitelerinin veya elektrikli sobaların kullanıldığı dönemlere geçişte tahminciler hep gerçekleşmenin gerisinde kalmışlardır. Ülkeyi yönetenlerin sık sık Beş yıl sonra elektrik sıkıntısı çekeceğiz gibi feryatları hep tahminlerin gerçekleşmenin gerisinde kalmasındandır. Yöneticiler Türk insanını ne kadar tanır. tartışılması gereken bir konudur. Deneyimim şunu gösterdi ki yöneticilerimizin (benim de yönetimde sorumluluk aldığım dönemler oldu, ben de bahsettiğim yönetici grubuna dahilim) insanımızı gerçek anlamda tanıyacak konuma geldiklerinde emekliliğe çok yaklaşmış olduklarıdır. Bu konuda siyasi partiler de bir birinden farklı değildir. Deneyimim siyasi partilerimizin halkımızı gerçek anlamda tanımadan yönetime talip olduklarıdır. Yıllarca Türkler kendi yörelerine, köylerine, alıştıkları çevreye bağlıdırlar, örneğin Yunanlılar gibi başka ülkelere gidip çalışmazlar, yaşayamazlar inancı yöneticilere hâkim idi. O kadar ki köydeki bir kişinin o çevreyi, akrabalarını vs. bırakıp şehir hayatına intibak edemeyeceğini bile savunan sözüm ona sosyologların sözüm ona bilimsel beyanlarına şahit olmuştum. Oysa ekmek kavgası, daha iyi bir hayat standardına ulaşma dürtüsü milyonlarca köylü vatandaşımızın daha Türkiye'deki şehirleri bile görmeden Avrupa'nın Hıristiyan merkezlerine dil bilmeden, kimseyi tanımadan akın etmelerine sebep oldu. Bu konuya ileride temas etmek üzere ben Karaman yolculuğumun kalan bölümünü anlatayım İşimizi bitirdiğimize, yeterli bilgi topladığımıza kanaat getirdiğimde önce Kaymakam Bey'i sonra Belediye Başkanı'nı ziyaret edip kısa bir izahat verip teşekkür ettim. Tüm ziyaretlerimde teknik ressam arkadaşım Naci benim yanımda idi. Belediye başkanına bize yardımcı olarak verdiği hat sorumlusundan memnuniyetimi belirterek, onun yetenekli bir kişi olduğunu ve yetişmesine Başkan Bey'in yardımcı olacağından emin olduğumu bildirdim. Bu düşüncemde ve isteğimde samimi idim. Ne yazık ki o kişinin mesleki veya diğer bakımlardan nasıl geliştiğini izlemek olanağım olmadı. Ankara'ya Konya'da gene bir gece kalarak döndük. Karaman'a gitmek üzere yola çıktığım cumartesi gecesi EİE İdaresi'nde çalışan bir arkadaşımızın düğünü vardı. Bütün mühendis arkadaşlar gibi bana da davetiye yollamıştı. Karaman'a gitmek zorunda olduğumu bildirerek düğün törenine katılamayacağımı bildirmiş ve kendisine mutlu evlilik dilemiştim. Ankara'ya döndükten sonra büroya gittiğimde Cemal'in bana önemli bir haber vermek için sabırsızlanmakta olduğunu gördüm. İnanmayacaksın, düğün boyunca patron, Semra ile yanak yanağa dans etti dedi. Özal uzun zamandır evlenmeyi kafasına koymuştu, Semra da zaman zaman bizim bulunduğumuz mekâna gelerek laflardık. Çalışan diğer bekâr hanımlar daha mesafeli dururlar belki içlerinden isteseler bile genç mühendislere yakınlaşmazlardı. Belki de söylenti çıkmasından vs. çekinirlerdi. Semra öyle değildi. Düşündüğünü söyleyen, rahat yaradılışlı idi. O gece Özal ile yanak yanağa dans etmekte hiçbir sakınca görmemiştir. Nitekim o hafta veya daha sonraki hafta evlenmeye karar verdikleri belirtildi. Kâzım Özalp Caddesi üzerindeki 20 numaralı binanın o odasından yıllar sonra ülkede tanınan iki kişinin Turgut Özal ve Semra Hanım'ın çıkacağını kim bilebilirdi. O odaya bir süre sonra Makine Yüksek Mühendisi Süha Selamoğlu 60 geldi. Bizden bir evvelki sınıftandı. Pırıl pırıl bir kafaya ve çok samimi bir kalbe sahip olan Süha'yı çok kısa sürede hepimiz yakın hisseder olduk. Analitik kafası, iyi mühendislik bilgisi, samimi içten bir insan tabiatı ile birleşince iyilik dolu bir kişiliği yansıttığını Süha da gördüm. Birlikte az çalıştık fakat her zaman saygı ve sevgi ile hatırladım. Bir süre sonra bizden iki sınıf önceki makine mühendislerinden Mehmet Turgut 61 bizim odaya geldi. Mehmet yanılmıyorsam Sümerbank hesabına mühendislik eğitimi yapmıştı ve zorunlu hizmeti vardı. Sümerbank'ın Anadolu'daki bir fabrikasına tayin edilmişti. Üniversite'den tanıyordum. Mehmet o gruba dahil idi. Milliyetçiler Derneği adında bir örgütün üniversitelerdeki öğrenci kuruluşlarının yönetimini ele geçirme girişimlerinden bahsedilirdi. Fakültelerin öğrenci derneklerinde ve İstanbul Teknik Üniversitesi Öğrenci Birliği kongrelerinde ateşli konuşmalar oluyordu. Mehmet'i bir kongrede kürsüde konuşurken kendisine karşı grupta olan bir öğrenciye Gel notere gidelim senet imzalayalım, mezun olduktan sonra en az on yıl Ankara'nın doğusunda çalışacağımıza söz verelim, taahhüt edelim dediğini hatırlıyorum. Kendisi kadar vatansever olmadığını bu sözlerle belirttiği öğrenci ise Ben mühendis olacağım, bana nerede ihtiyaç olursa orada görev yaparım demişti. O arada bazı ateşli hatipler Anadolu'da hizmet yapmakla bu ülkeyi kalkındırabiliriz demişlerdi. Bir başkası Unutmayalım Anadolu yazarken A harf ini Trakya'daki ülke topraklarına yazarız gibi laflar etmişti. Mehmet iki üç yıl kadar Sümerbank'ın Anadolu'daki bir fabrikasında çalıştıktan sonra Ankara'ya gelmiş ve yakın arkadaşı Y. Müh. Turhan Koloğlu'nda kalıyordu. Zorunlu hizmetini Sümerbank'tan EİE İdaresi'ne devrettirmeye uğraşıyordu. Özal'ın o konuda ona yardımcı olduğu konusunda sözler dolaşmıştı. Ankara'ya geldikten sonra Mehmet, Genç mühendisler bir süre merkezde çalışmalı diyordu. Taşradaki bir fabrikada pek mutlu olmadığını anlamak güç değildi. Bizim sınıfımızdan Fikri Çağlar62 ve Müfit Sakızlıoğlu 63 ile Maltepe'de bir daire kiralayarak bir süre birlikte kaldılar. Ben de o daireye zaman zaman giderdim. Mehmet organizasyon yapmakta yetenekli idi hemen kendi adına bir telefon almıştı. O telefondan da ilk telefonu Turhan'ın ağabeyi Orhan Koloğlu'na yapmıştı. Kâzım Özalp Caddesi No. 20'deki odamızdan devlet yönetiminde kişilerin çıkacağını o zaman düşündüğümüzü zannetmiyorum. Hepimiz teknik bilgimizi daha nasıl artırabileceğimizin derdinde idik. Daha üniversiteden mezun olmadan önce Almanya'ya gitmeyi kafama koyduğum için kazandığım paranın bir kısmını biriktiriyordum. Annem ve babamla aynı evde kaldığım için kira derdim yoktu. Arkadaşlarla nadiren lokantalara gittiğimiz için her ay önemlice bir miktar para biriktirebiliyordum. Almanya'ya gitmek için gerekli girişimleri yapmaya başladım. Yurtdışına dövizli gitmek sağlanırsa her ay Türkiye'den belli bir para resmi kurdan Merkez Bankası yolu ile size gönderilmesine hak kazanılıyordunuz. Önce Milli Eğitim Bakanlığı'na müracaat ediliyor ve yurtdışına yüksek lisans, uzmanlık veya ne gibi eğitim ise o adla gitmek istediğinizi belirtiyordunuz. Milli Eğitim Bakanlığı doktora yapmak için gidenlere öncelik verdiği için ben de Braunschweig Technische Hochschule'den bir kabul belgesi (acceptence) getirttim. Diplomalarımı Alman Konsolosluğu'nun gösterdiği bir tercümana tercüme ettirip tasdik ettirdikten sonra Almanya'ya yolladım. Gelen kabul belgesini bakanlıkça istenen diğer evrakla bakanlığa bir dilekçe ekinde verdim. O zaman devlete bir dilekçe yazıldığı zaman altına 15+1 kuruşluk pul yapıştırılırdı. Ancak askerlik şubesinden yurtdışına çıkmama mani bir durum olmadığı hakkında belge getirmem isteniyordu. Sorun o noktada çıktı, zira o zamana geçerli kurallara göre üniversiteyi bitirdiği yılda müracaat edenlere yabancı ülkede daha üst eğitim için müsaade veriliyormuş, fakat bir yıl para biriktirip gitmek istiyorum diyenlere bu imkân tanınmıyormuş. Demir Aykor ve babasının yardımı ile o konuyu çözdüm ve yurtdışına gidecek duruma geldim. EİE İdaresi'ndeki görevimden ayrılmak için dilekçe verdim. Personel müdürü Ertuğrul Bey Neden kendi paranla gitmek istiyorsun. Bir yıl bekle İdare seni Amerika'ya gönderir diyerek yol gösterdi, fakat ben kararımdan dönmedim. Turgut Özal ve Semra ben Almanya'da iken evlenmişler ve Haluk Ceyhan'ın kayınvalidesinin evinin üst katını kiralamışlar. O ev bugün Farabi Sokak olan yerde büyük bir bahçenin daha doğrusu bağın içinde büyük bir ev idi. Kızları Zeynep'in orada doğduğunu bana yazılan mektuplardan öğrendim. O yıllarda Ankara'da bakanlıkların bulunduğu yerlerden sonraki alanlarda bağlar ve bahçeler vardı. Bugün Sheraton Oteli'nin, Karum Alışveriş Merkezi'nin olduğu yerlerde Kavaklıdere Şarapları'na ait üzüm bağları idi. Tam önünden Kavaklıdere akardı ve Tunus Caddesi yönünde devam ederdi. Yugoslavya Büyükelçiliği'nden sonra sadece bağlar ve boş arsalar vardı. İngiltere'den ayrılacağımı bölümün başmühendisi Mortlock'a söylediğimde Türk heyeti gelecek onlar gelinceye kadar kalsan iyi olur demişti Turgut Özal ve Adnan Mesut Şenyol Londra'ya gelecek ve EİE İdaresi tarafından satın alınan analizör ile ilgili çalışmalar yapılacaklardı. Babamın izni dolmakta olduğundan onların gelmelerini bekleyemedim. Almanya ve daha sonra İngiltere'de önce dil okullarında önce dil öğrenip sonra bir süre çalıştıktan sonra demiryolu ile Ankara'ya döndüm. Babama bir uçak bileti gönderip onun da İngiltere'yi daha doğrusu Londra'yı görmesini istemiştim. Birlikte Victoria İstasyonu'ndan trene binerek İstanbul yolunu tuttuk. Yol üzerinde Köln'de iki gece kaldık ve oradaki arkadaşlarla babam tanışmak imkânı buldu. Türkiye'ye döndüğümde doğrudan askere gitmek niyetinde idim ve gerekli işlemlere başladım. Bir sabah EİE İdaresi'ne uğrayıp geldiğimi bildirmek ve bana sağladıkları imkân için teşekkür etmek istedim. EİE İdaresi artık Kâzım Özalp Caddesi üzerindeki binasından ayrılmış ve Demirtepe'de yeni bir yönetim binası yaptırarak oraya taşınmışlardı. Diğer binalara göre değişik mimarisi vardı. Vedat Dalokay'ın projesi olduğunu söylediler. Genel Müdür İbrahim Bey, beni görünce Hoş geldin, git ikinci katta sana bir masa versinler çalışmaya başla dedi. Askere gideceğimi ve onun için gerekli işlemleri yapmakta olduğumu söyledim, İyi ya askerde paraya ihtiyacın olur, hemen başla diye ısrar etti. Bu yeni binanın ikinci katında büyük bir salon vardı ve oradaki mühendis arkadaşlara katıldım. Benim Almanya ve İngiltere'de olduğum iki üç yıl içinde birçok mühendisin daha işe alındığını gördüm. Bizden sonraki sınıflardan da arkadaşlar olduğu gibi bu salonda inşaat mühendisleri ile karışık çalışılıyordu. Turgut Özal Elektrik Kolunun başında idi, Müçteba Buharalılar, Haluk Ceyhan, Adnan Dinçer, Adnan Mesut Şenyol, Safa Giray, Cüneyt, Demir Aykor, Şadan vardı. Kuruma Turgut Özal'ın sınıf arkadaşlarından veya o sınıfa yakın devrelerden de beş altı mühendis alınmıştı. Suzi Örnekol, Sezai Diren, Hüseyin Pekin ve Müçteba Buharalılar, Korkut Öngün gibi daha önce başka kurumlarda çalışanlar da EİE'de toplanmışlardı. Giriş katında ve diğer katlarda sekreter ve memure sayılarında da önemli artış olmuştu. Bir açıdan Ankara'nın başşehir olmasından belki on yıl sonra konut olarak inşa edilmiş çok daireli apartmandan bu defa özellikle EİE İdaresi için projelendirilmiş modern bir ofis binasında çalışmak olanağına kavuşmuştuk. Her ne kadar EİE İdaresi için projelendirilmiş olsa da kurumun ihtiyacından çok dış görünüşü için tasarlandığını daha girişte anlamak mümkündü. Pek çok mimar dostumun binaları fonksiyonlarından çok dışardan fark edilmesi, farklılık yaratmak için tasarladıklarına pek çok kez tanık oldum. Bu bina da öyle idi. O günlerde büyük pencereleri, kütle görünüşü diğer binalardan ayrılmıştı fakat içerde kullanılmayan hacimler yaratılarak kayıplar oluşturulmuştu. Kurumun bırakın gelecekteki iş hacmini karşılamayı o günkü personeline ve teçhizatına yeterli değildi. Benim ayrılıp Almanya'ya gittiğim sıradaki iş hacmi ile ve keza personel sayısındaki artışla kıyaslandığında kurum birkaç kat büyümüştü. Üç yılda adeta iri bir kurum halini almıştı. Kuruma bir analizör satın alınmıştı. Analog bilgisayar diyeceğimiz bir alet idi. Şebekenin modeli o alet üzerinde yaratılarak şebekedeki olayları görmek imkânı vardı. Onu da koyacak özel bölüm olmadığı için mühendislerin bulunduğu büyük salona yerleştirilmişti. Herhalde daha ucuz olsun diye benim Londra'da gördüğüm ve çeşitli şebeke incelemelerinde kullandığımdan farklı bir alet idi. Mühendislerin genellikle analizöre dokunmaktan kaçındıkları dikkatimi çekmişti. o patronların oyuncağı diyerek Özal'ın ve Sezai Diren'in kullanmasını bekliyorlardı. Mr. Mortlock ilgili mercilere bizzat giderek bana çalışma izni almıştı. O firmada o sırada Zonguldak'taki kömür madenlerinde çalışan uzaktan mühendislik eğitimi almış Yusuf isminde bir başka Türk olduğunu sonra öğrendim, dost olduk. Kendi kendini yetiştirmiş bilgili bir genç idi, fakat uzaktan yüksek eğitim Türkiye'de tanınmadığı için onu resmi olarak mühendis saymamışlardı. Askere gitmeden önceki bir buçuk ay kadar çalışmamda Keban'a gelecek büyük makine parçalarının hangi yollarla gidebileceğini incelememi Özal istemişti. Yolların zeminlerinin, genişliklerinin ve en önemlisi köprülerin ağır paçalarla yüklü kamyonların geçişlerine uygun olup olmadıklarını, nerelerin özellikle takviye edilmesi gerektirdiğini araştırıp bir rapor hazırladım. Keban bir açıdan EİE'nin daha doğrusu Özal'ın bebeği idi. O yıllarda Korkut Özal da Devlet Su İşleri'nin Elazığ'daki Bölge Müdürü idi. Diyarbakır'daki Bölge Müdürü de Recai Kutan idi. Her ikisi de Üniversite'den arkadaşlarımdı. BTH firmasından Mr. Mortlock'un yardımcısı Mr. Jones Ankara'ya gelmişti. Turgut Özal, Y. Müh. Hüseyin Özaydın ve benim Mr. Jones'u, o sırada planlama aşamasında olan, Keban Barajı'nın yapılması söz konusu olan araziye götürmemizi istedi. THY sadece iki motorlu pervaneli uçaklara sahipti. Yol boyunca Mr. Jones kafasını öne eğdi ve gözlerini kapattı. Salimen bu yolculuğu atlatayım diye dua etmekte idi herhalde. Korkut bizi karşıladı ve Murat Çayı'nın kaynağına kadar DSİ'nin arabaları ile gittik. Hazer Gölü kıyısında DSİ'nin kampı vardı, orada Korkut'un hanımı dahil mühendislerin hanımları göle giriyorlardı. Akşam o kampta Korkut'un misafiri olduk. DSİ'den biraz bahsetmek bu noktada yerinde olacak. Ben Almanya'ya gittiğim zaman 1954 sonbaharında Süleyman Demirel Seyhan Bürosu müdürü olarak çalışıyordu. Bayındırlık Bakanlığı Sular İdaresi ise gerek idari ve gerekse mali bakımdan sorunlu idi. O kadar ki o idarede genel müdürler çok sık değişiyor ve o işe talip olanlar pek çıkmıyordu. Eisenhower Bursu adı altında bir ülkede bir yılda sadece bir kişiye verilen bir Amerikan bursunun var olduğunu duymuştuk. TC Hükümeti Süleyman Bey'i o bursa aday göstermiş. ABD makamları ülkeler tarafından gösterilen adayları inceleyerek burs tahsis edip etmemeye karar veriyormuş. Daha sonraki yıllarda aynı bursu alan Eşref Erkmen de arkadaşımdı ve ondan duyduğum kadar o bursla ABD'ye gidenleri önemli Amerikalı işadamları ile de tanıştırıyorlarmış ve çok özel yetişme programı uyguluyorlarmış. Süleyman Bey ABD'ye gittiğinde Seyhan Bürosu'na Kutlu Büyük Doluca vekâlet etmiş. Kutlu Bey de EİE'nin çok zarif ve bilgili mühendislerindendi. Süleyman Bey'in sınıf arkadaşı idi. Aynı devrelerden inşaat mühendisi Kemal Arkun ile Boylu Sokak'ta (bugünkü Kennedy Caddesi'nde) yapışık tek katlı ev yaptırmışlardı. Daha sonra duyduğuma göre Sular İdaresi Genel Müdürü Hikmet Turat ayrılmış ve yerine kimse o idarenin sorumluluğunu almak istememiş. Alt yapı yapan devlet kurumları çoğu zaman siyasi etkilerle birçok yatırım projesine girişirlerdi. Bazılarını kendileri emaneten yapsalar da belli büyüklüğün üzerindekiler için ihale açarak özel girişimciler eli ile yaptırmakta idiler. Birçok müteahhit o işleri yaparken idarenin elindeki para tüm ihtiyaçları karşılamaya yeterli olmaz. Müteahhitlerin idareden binlerce lira alacağı birikir. Maliye Bakanlığı'nın yıl içinde o idareye verdiği parayı müteahhitlere gıdım gıdım vererek işlerin yürütülmesine çalışılır. Yapılmış bir iş kısmının bedelini (istihkakı) idareden alabilmek müteahhit firmanın en çok vaktini alan konu haline gelebilir. Sular İdaresi de birçok müteahhide borçlu, işleri bitiremeyen bir hale geldiği için normal koşullarda oraya genel müdür olmak isteyecek genel müdür yardımcılarından, daire başkanlarından hiçbirisi o sorumluluğu almak istememiş ve adeta o kuruma genel müdür bulmak sorun haline gelmiş. Süleyman Bey o göreve ABD'den talip olmuş. Kendisinden daha yaşlı ve o idarede daha kıdemli, deneyimli yüksek mühendislerin kabul etmedikleri göreve Süleyman Bey talip olmuş. Bu konuda EİE Genel Müdürü İbrahim Bey'in aracı olup olmadığını bilmiyorum. Pek çok kişinin sahip olmaya can attığı Eisenhower Bursu'nu yarıda keserek Türkiye'ye dönmüş ve Nafıa Vekâleti (Bayındırlık Bakanlığı) Sular İdaresi'nin başına geçmiş. O kurumda pek çok mühendis ondan daha yaşlı ve aynı okuldan çok önce mezun olmuş iken Süleyman Bey o göreve gelince yönetim kabiliyetini göstermek olanağını bulmakla kalmadı aynı zamanda dikkat çeken bir beyin oldu. Bu arada TC Karayolları Genel Müdürlüğü'nden bahsetmek gerekli. Bu bağlamda bazı isimleri hatırlamakta yarar var. Vecdi Diker, Robert Kolej'de ve daha sonra ABD'de eğitim görmüş girişimci özelliği olan ve bir şeyler yaratmak isteyen bir mühendis olarak Bayındırlık Bakanlığı'nda görevli iken ABD'nin İskenderun'da bir eğitim merkezi kurarak Türkiye'ye verilecek yol makinelerini kullanabilecek teknisyenler, operatörler yetiştirmek amacı ile 5 milyon dolarlık bir yardım paketi söz konusu imiş. O para ile bugün sıradan köylerde bile insanların tanıdığı fakat o yıllarda bizim mühendislerimize çok yabancı olan makinelerden (buldozer, greyder, ekskavatör vs.) vermek istiyorlarmış. Bu gibi projelerde o makineleri üreten firmaların da zorlaması olduğunu beklemek gerçekdışı olmaz. O yıllarda ülkemizde yollar ve tüm inşaat işleri kazma-kürek ve kol kuvveti ile yapılırdı. Kazma-kürek devri diyebileceğimiz o teknolojik dönemde örneğin bir kanal açılacak ise bolca amele arka arkaya sıralanır ve kazma sallayarak toprağı kürekle atılacak duruma getirince ellerinde kürek bulunan amelelerde o toprak yığınlarını el arabalarına yüklerlerdi. O el arabaları ile toprak at arabalarına taşınırdı. Daha sonraki yıllarda Pakistan'a yaptığım bir iş seyahatinde kürekle toprağı atmaya yardımcı olmak için küreğin sapına bir urgan parçası bağlandığını ve o urganın öteki ucunun üçüncü bir amelenin elinde olduğunu ve böylece hem bir kişiye daha iş yaratıldığını hem de daha hızlı toprak atıldığını gördüm. İktisatçılar bu tip çokça insan emeği isteyen üretim şekline emek yoğun üretim diyorlar. Bir bina yapılacağı zaman çimento, kum su ile zeminde karıştırılır ve ameleler kurulan tahta kademelere kürekle harcın bir üst kata taşınmasına çalışırlardı. Birçok bina böyle gerçekleşmiştir. Kazma, kürek ve el arabası kullanılarak yolların, su kanallarının ve binaların yapıldığı o günlerde unutmamak gerekir ki kazma, kürek, el arabası ve örneğin su kovası dahi Türkiye'ye ithal edilirdi. O koşullara rağmen bugün bile ayakta olan birçok tesis, Ankara gibi bir büyük kentin devlet kurumlarının binaları, yüzlerce okul ve binlerce konut yöneticilerin ve çalışanların içten gelen fedakârlıkları ile gerçekleşmiştir. O yıllarda adeta elle yapılmış olan o binalardan pek çok güzel ve sağlam yapı bugün bile ayakta durmaktadırlar ve hizmet vermektedirler. 1950'li yılların başındaki Türkiye'de elektrik konusundaki dağınıklık şöyle özetlenebilir Etibank, kendi kanununa göre yer altı karbon kaynaklarını linyit dahil işletecek ve keza onlara bağlı termik santraller kuracaktı. Benzer şekilde Etibank'ın bölgesel su santralleri kurması kanuni görevi idi. Nitekim Sarıyar Barajı'na başlanılmıştı. Çatalağzı Termik Santrali yapılmış ve İstanbul'a kadar 154 kilovatlık enerji nakil hattı çekilmişti. Büyükşehirlerin elektriği kendilerinin sahip olduğu santrallerden sağlanıyordu. İstanbul'da Silahtar Ağa Santrali bu konuda en büyük tesisti. Birbirinden bağımsız olan bu belediye santralleri yanında önemli devlet sanayi üretim tesislerinin bulunduğu illerde o sanayi tesisinin kendi ihtiyacı için kurulan santraller kendi tükettiklerinden artakalan fazla elektrik enerjisini bulundukları ilin şehir şebekelerine verirlerdi. Keza maden işletmeleri olan yerlerde o madenler için kurulan santraller çevredeki yerleşim yerlerine de elektrik verirlerdi. Ergani Bakır Madeni gibi. Şehir merkezlerine çok yakın sınırlı sayıdaki köy dışında o yıllarda Türkiye'de köyler elektrikten mahrumdu. Bu düşünce ile EİE İdaresi'nde özellikle köylerin elektriklendirilmesini planlamak üzere Köy Elektrifikasyonu birimi vardı. Başında ABD'de eğitim görmüş mühendis Ali Galip Mutdoğan bulunuyordu. Sade küçük kasabalarda değil, büyük kasabalarda da elektrik iletiminde gerilim64 akşam saatlerinde özellikle düşürülerek daha çok aboneye hizmet verebilmek yolu denenirdi. Voltaj gene çok düştü şeklinde halk arasında dile getirilen bu durum elektrikli ev aletlerinin çalışmalarında aksamalara yol açtığı gibi o aletlerin ömürlerini de etkilerdi. O yıllarda elektrikli ev aletleri özellikle buzdolabı sahibi olmak büyük ayrıcalıktı. Elektrik kesintisi alışılmış bir durumdu. Elektrik sağlamada en önemli husus güvenilir olmasıdır. Oysa o yıllarda hemen hemen Türkiye'nin hiçbir yerinde güvenilir elektrik sağlanması söz konusu değildi. 1950'de Demokrat Parti iktidara gelince hem devletin kasasında birikmiş paranın varlığı hem de uluslararası yardım olanaklarının bulunması birçok yeni projeye girişmekte cesaret verici idi. Halkın gerek İkinci Dünya Savaşı'ndan önce gerekse savaş sırasında bastırılmış talebi ve özellikle seçimlerden önce verilmiş sözler Türkiye'ye mal satmak isteyen yabancı makine üreticilerinin iştahları ile birleşince büyük yatırım hareketinin başlamasına yol açmıştı. EİE İdaresi'nde çeşitli akarsuların üzerine yapılabilecek baraj ve hidroelektrik santrallerin projeleri (ön incelemeleri demek daha doğru olacak) yapılıyordu. İkizdere Santrali, Van'da Bendi Mahi Santrali, Tortum Santrali raporları hazırlanmış ve teksir edilmiş ciltler halinde vardı. EİE İdaresi Türkiye Elektrifikasyon Haritası bastırmıştı. Rengârenk olan o haritada çalışan yüksek gerilim ile enerji nakil hattı sadece Çatalağzı-İstanbul hattı idi. Farklı renklerle pek çok hat işaretlenmişti. Bazı santral yerleri de belirtilmişti. Haritanın sağ köşesindeki kutucukta çeşitli renklerin neye karşılık geldiği belirtilmişti. O kutuya bakıp sonra çeşitli renkli hatları incelediğinizde büyük kısmın mutasavver 65 olduğu görülürdü. Bu hayal edilen anlamına geliyordu. Hayal edilenler kadar olmamakla beraber gene çokça tesis proje aşamasında olarak renklendirilmişti. Çok az tesis de yapılmakta olanlar olarak işaretlenmişti. Bu sonuncu grup, çalışmakta olan tesisler o rengârenk haritada yok denilecek kadar az idi. O yıllarda hayallerimiz bol yapılanlar ve yapabildiklerimiz çok sınırlı idi. Turgut Özal'ın Amerika'dan aldığı sarı naylon bir gömleği vardı, onu giyer gelirdi. O yıllarda sentetik iplik henüz dünyada geliştirilme devresinde idi ve ticari olarak değil Türkiye'de Avrupa'nın ileri ülkelerinde de pek ortalıkta görülmezdi. Bu sebeple Amerika'dan gelenler hava geçirmeyen o naylon gömleklerden alıp getirirlerdi biz de hayranlıkla bakardık. Özal'ın ki sarı idi. Ama tatlı bir sarı idi. Daha sonra Amerika'ya giden Hüseyin Özaydın başka renk bulamamış ki mor bir gömlekle geldi, fakat Özal'ın giydiğinin etkisini yapmadı. Özal ABD'ye giden elektrik mühendisleri içerisinde en çok bilgi edinerek gelen ve yanında en çok kitap getiren idi. Belli ki orada gerçekten gözünü kulağını açmış ve mesleki olarak kendini çok geliştirmişti. Adeta çok az olan hava hatlarımız ve elektrik şebekemiz için stabilite 66 çalışması yapalım diyerek Cemal Büyükbaş ‘a katsayıları hesaplama görevini vermişti. Cemal kollu Facit hesap makinesi ile sürekli hesap yapıyordu. Ayhan Bayülken, bir santralin ön projesi ile ilgileniyordu. Cemal daha önce İkizdere Santralinin projesini hazırlamıştı. Kalın bir dokümandı. Özal bana Projelerin maliyetlerini hesaplamada büyük güçlük var, o konuda çalışma yapsak ne dersin. dedi. Özal'ın ben emir verdiğine şahit olmadım, hep bir fikrini ortaya atıp onu tartışıp ve karşısındakini ikna ederek o fikrini uygulamaya koyardı. Bu, birçok mühendis yöneticinin Özal kadar olmasa da ortak özeliği olarak dikkatimi çekmiştir. Daha sonra diğer devlet dairelerinde özellikle Maliye Bakanlığı'ndaki üst yöneticilerin yanlarına çalışana Şu yazıya şöyle bir cevap yaz. (...) Bu talebi reddet. biçiminde emirler verdiğine çok şahit oldum. Yanında çalışanları beyin olarak değil de mekanik güç olarak kullanma diyebileceğimiz bu anlayış EİE İdaresi'ndeki odamızda egemen değildi. Amir-memur ilişkisi yerine daha deneyimli-daha az deneyimli meslektaş ilişkisi vardı. Mühendislikte deneyimin yanında problemi farklı çözebilme yeteneği de çok önemli olduğundan kimin okulu ne zaman bitirdiği değil de kimin o işi ne kadar bildiği ve problemi nasıl ele aldığı önemli idi. O bakımdan Özal çok geniş düşünerek ve kalıplara hapsolmadan çözüm bulmakta dikkat çekerdi. Bir mühendislik projesini doğru hazırlamak için pek çok ön bilgiye ve araştırmaya gerek vardır. Akarsular üzerinde yıllar önce Rasat İstasyonları kurulmuş ve akarsuların rejimleri (ne zaman ne kadar suyu hangi hızla getirdikleri) ölçülmeye çalışılmıştı. Bu çok kolaymış gibi görünebilir fakat sarp kayalık bölgelerden, çok az nüfuslu köylerin bile uzağından geçen, birçok kolları olan nehirleri iyi tanıyabilmek için 1935'lerden başlayarak bu çalışmaları yapmak ve güvenilir bilgiler toplamak ve o bilgileri o günün koşullarında depolayıp değerlendirmek çok büyük ve önemli bir iş idi. Bunu EİE İdaresi fazla ses çıkartmadan, çok mütevazı bir şekilde yapmakta idi. EİE İdaresi'nin ilk Genel Müdürü Muhittin Kulin Bey ile çok sonra 1960'ta tanıştım ve iyi dost olduk. Aramızda yaş farkı vardı fakat bir toplantıda beni gördü, herhalde takdir etti ki, ısrarla evine yemeğe davet ederdi. O sırada gitmek kısmet olmadı. Fakat sonra o, Ortadoğu Üniversitesi İnşaat Müdürü iken temasımız oldu. Hele bir tanesi çok ilginçtir. Onu ileride anlatırım. Akarsuların rejimlerini belirlemek yanında jeolojik incelemeler çok önemlidir. Nitekim EİE İdaresi'nin kuruluşundan beri jeoloji uzmanları görev almış, hatta Avusturyalı bir uzman jeolog danışman olarak sürekli görev yapmıştır. O uzmandan saygı ile doktor denilerek bahsedilirdi. Kurulacak tesislerin ne gibi bir arazi yapısı üzerinde olacağını bilmek için jeolojik incelemeler ve sondaj çalışmaları yapılırdı. Ayrıca geniş bir topografya ekibi vardı. Aylarca arazide çalışarak söz konusu olabilecek tesislerin civarındaki dağların, tepelerin her yerin topografik haritaları çıkartılırdı. İdarede personel sayısı bakımından büyük ağırlık arazide haftalar, aylar geçirerek bilgi, veri toplayan bu ekiplerde idi. Toplanan bilgilere dayanarak hesapları yapmak mühendislerin işi idi. Su mühendisleri, inşaat mühendisleri baraj ile ilgili hesapları yaparak barajın uygun yerini, uygun olacak cinsini, yüksekliğini vs. hesaplayıp çizime dökerlerdi. Makine mühendisleri su türbinleri ile tercihleri belirledikten sonra elektrik mühendisleri elektrikle ilgili hesapları ve projelendirme işlerini yaparlardı. Hesapların çizime dökülmesinde teknik ressamlar görevlendirilirlerdi. Çok sayıda teknik ressam görevli idi. Çalışanların hemen hemen yüzde doksanı 2535 yaş civarındaki genç insanlardı. Bu bakımdan meslek grupları arasında sen önemlisin, yok ben önemliyim gibi saçma çekişmeler yoktu. Kim kafa dengi, kim kafa dengi değil. o önemli idi. Ne gariptir ki büyük çoğunluk aynı tip kafa yapısına sahip, genç, bir şey yapmak, bir şeyler ispatlamak isteyen insanlardı. Boş ver yahu, şimdi bu da yapılır mı, hele bir dur yarın bakarız diyen kimse yoktu demekte tereddüt etmem. Arıkovanı gibi çalışılıyordu. İş yükünden şikâyet eden de yoktu. Bizden daha küçük sınıftan Demir Aykor'u fakülteden tanıyordum, iyi İngilizce biliyordu, onun stajyer olarak alınmasını sağladım. Haluk Ceyhan ile Elektrik Fakültesi'ne birlikte başlamıştık. Yakın arkadaş olmuştuk fakat o henüz üniversiteyi bitirmemişti, fakat Ankara'dan genç bir hanımla nişanlanmıştı. Nişanına beni ve birkaç okul arkadaşını da çağırmıştı. Nişanlısı Ankara Türk Eğitim Derneği Lisesi mezunu idi ve Haluk Ankara'da iş bulursa iyi olacaktı. Onu da EİE İdaresi'ne almak imkânı oldu ve bizim odada yakın çevremizden arkadaşlar sayıca arttı. Her yeni kişi geldikçe masalar birbirlerine daha da yaklaştırılıyor, masalar arasındaki geçiş alanları azalıyordu. Emin Hoca'nın eskiden beri arkadaşı olan bir Alman profesör Almanya'da üniversite yönetiminde etkin olmuş ve her iki ülke arasında öğrenci-stajyer değişim projesi imzalanmış ve bu çerçevede EİE İdaresi'ne de sapsarı iki genç Alman gelmişti. Elektrik Mühendisliği Yüksekokulları'nın 68 öğrencileri idi. Onları da Özal bana emanet etti, Bunlarla sen ilgilen dedi. Peter Grieskamp, Osnabrück şehrinden olup Münih Teknik Yüksekokulu'nda eğitim görüyordu. Wolf Neustadt ise Stuttgart Teknik Yüksekokulu öğrencisi idi. Wolf Neustadt İngilizce konuşuyordu, Grieskamp'da Almancadan başka dil yoktu. Gene de teknik konularda anlaşıyorduk. Demir Aykor benim söylediklerimi İngilizceye çeviriyor, Neustadt onları Almancaya çevirerek Peter'in de anlamasını sağlıyordu. Alman öğrencilerin yaş meyvelere ne kadar hayran olduklarını hatırlıyorum. Öğle tatillerinde salkım salkım yaş üzüm satın alarak büroya gelişleri görülecek manzara idi. Ben bir yandan Almanya'ya gitmek için gerekli formaliteleri ikmal ediyor öte yandan kendi kendime, biraz da arkadaşım Müfit Sakızlıoğlu'nun yardımı ile Almanca öğrenmeye çalışıyordum. Bu bakımdan Wolf Neustadt ve Peter Grieskamp'ın gelmeleri ve her gün birlikte çalışmak olanağının bulunması benim için bulunmaz bir şans oldu. Özal'ın projelerin maliyet hesaplarını doğruya yakın hesaplayabilmek arzusu çok yerinde ve bugün de geçerliği olan bir husustur. Örneğin tüm teknik araştırmaları yaptınız ve bir yere diyelim ki 1000 kilovat gücünde bir santral kurulabileceğini buldunuz. Bu santral kaç paraya mal olur dediğiniz zaman tüm teknik uzmanlığınız duruyordu. Ayrıca oraya koyabileceğiniz makineler de farklı büyüklükte olabileceği için öncelikle makinelerin seçilmesi ve hiç olmazsa kabaca makine boyutlarının belirlenmesi gerekiyordu. Elektrik makineleri ağırlıklı olarak iki maddeden oluşur Elektrolitik bakır ve silisli çelik. Diğer maddeler de kullanılır fakat fiyatta bu iki maddenin etkisi çok büyüktür. Teorik olarak hesap etme olanağımız yoktu, öte yandan elimizde müracaat edeceğimiz bir arşiv de yoktu. Dünyada bu metallerin fiyatları borsalarda oluşur. Örneğin bakırın günlük fiyatının tayin edildiği Londra Metal Exchange'den haberimiz dahi yoktu. Yapılmakta olan ihalelere baktığınız zaman sonuçlara mana veremiyordunuz. Diyelim ki 500.000 lira tahmin edilen bedel ile çıkarılan bir ihaleyi müteahhit firma, makine satıcısı 200.000 lira teklif vererek alıyordu. Yani tahmin edilen bedel gerçek bedelin %200'ünden de fazla idi. Örnek olarak İller Bankası tarafından yapılan ihaleleri taramak aklımıza geldi ve bir yazı yazıp Genel Müdür'e imzalattıktan sonra ben İller Bankası'na gittim. Yöneticiler anlayış gösterdi ve dosyaları açıp bilgileri verdiler. Orada da okul arkadaşlarımız sorumluluk mevkilerinde idiler ve çok yakınlık gösteriyorlardı. Kurumlar arası kıskançlık o zaman bizim yaşımızdaki mühendisler arasında yoktu. O hastalığın Türkiye Cumhuriyeti'nin bazı kurumlarında var olduğuna daha sonraki yıllarda tanık oldum. İller Bankası'ndaki çalışmalar sonunda gelen tekliflerde adeta ipe sapa gelmez, bizim o zamanki teknik bilgilerimiz ile izah edilemeyecek garabet gördük. Acaba birim güç başına (TL/kw) bir rakam elde edip o sayede kısa yoldan proje maliyetlerini hesap edebilir miyiz diye düşünüyorduk. Dosyaları inceledikçe bunun mümkün olmadığını gördük. Firmaların başka düşüncelerle teklif verdikleri ve bazen bilerek yüksek rakamlar vererek işi almak istemedikleri belli idi. Ben çareyi doğrudan Avrupa'daki daha doğrusu yurtdışındaki firmalarla yazışarak temas etmekte gördüm. Özal'a iki üç haftadır yapmakta olduğum çalışmanın bizi bir yere götürmeyeceğini anlattım ve firmalarla doğrudan temas da yarar gördüğümü belirttim. Firmaların adreslerini bulmak, onların ilgili birimine yazımızın ulaşmasını sağlamak ve bu arada ileride o firmalara karşı herhangi bir yükümlülüğe girmemek gerekiyordu. Kabaca şöyle bir yazı kaleme aldım Hiçbir taahhüdü tazammum etmemek 69 koşulu ile aşağıdaki özelliklere sahip elektrik makinesinin FOB70 ve Türkiye limanlarına teslim CIF71 fiyatlarını bildirmenizi rica ederiz. İlginize peşinen teşekkür ederiz. Saygılarımızla Genel Müdür. Bu ticaret terimlerini o sırada öğrenmek zorunda kalmıştım. Bu metni baş mütercimimiz Leyla Elbruz Hanım ve yardımcısı bayan İngilizceye çevirip, daktilo ettikten sonra bana telefon edip Yazınız, yazılarınız hazır derlerdi. Sonra onu Genel Müdür'e imzalatıp gönderirdik. Her nedense İbrahim Bey yeşil mürekkepli kalem ile imzalardı. Daha sonraki yıllarda da yeşil mürekkepli dolma kalemleri tercih ettiğine şahit oldum. Yukarıda bahsettiğim metin bazı akşam sohbetlerinde kendi aramızda başka ifadelerle süslenerek şaka konusu da olurdu. Firmaların adreslerini bulmak için ne yapabilirdik. Dış âlemle fazla temasımız yoktu. Büyükelçiliklere veya ticaret ataşeliklerine müracaat edip adresleri almayı neden akıl etmedik bilemiyorum. Çareyi elimize geçen teknik dergileri tarayıp işimize yaraması muhtemel adresleri kaydetmekte bulduk. Sıra ile bazen iki, üç firmaya bazen daha fazlasına yazı yazıp fiyat soruyorduk. Her mektubumuza hem de kısa zamanda cevap geliyordu. Leyla Hanım ve yardımcısına onları tercüme etmelerini rica ediyordum onlarda tercüme ve daktilo edilmiş olarak bana veriyorlardı. O cevapları dosyalıyorduk ve zaman zaman kullanıyorduk. Gelen fiyatlar tabii ki o firmaların gerçek ihale anında verecekleri fiyatlar değildi fakat firmaların verdikleri fiyatlar arasında o kadar aykırılıklar vardı ki izahını yapamıyorduk. Gene de uğraşmaya yeni yaklaşımlar geliştirerek devam ediyorduk. Bu arada Türkiye'ye mal satmak isteyen bazı firmaların bizim yazımızı ışık olarak görüp bize yazdıkları cevapta mümessilleri olmamızı istedikleri de oluyordu. İki tanesini özellikle hatırlıyorum. Bir kaç kere yazı yazıp Türkiye'de mallarımızı satmak için gayret gösteriyoruz, siz mümessilimiz olursanız çok onur duyarız deniliyordu. Birisi daha sonraki yıllarda Türkiye'ye bol miktarda cam izolatör satan bir Fransız firması idi ötekisi –sıkı durun– Japon firması Toshiba idi. Genç bir mühendis olarak kafamı projelerin parasal boyutlarını nasıl hesaplayabilirim konusuna taktığım için Toshiba'nın yazısına önem vermemiştim. Tesislerin teknik, ekonomik ve mali yönden ayrı ayrı incelenip yapılmasındaki faydaların maliyetlere kıyaslanması gerektiğini bizzat uygulamada yaşıyorduk. Öğrenci iken kızlara bakar hatta erkeklerin kızların peşinden koştuğunu düşünürdüm. Mezun olup da DDY'de işe başlayınca kızların doğrudan veya dolaylı koca avında olduklarını bire bir yaşamaya başladım. Kısa boylu, tıknazca bir memur vardı Enver Bey. İşe başladığımın ikinci günü benimle tanıştı ve Genç mühendis bey bak şu
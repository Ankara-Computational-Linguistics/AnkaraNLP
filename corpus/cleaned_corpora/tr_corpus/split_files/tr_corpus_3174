kapısından eve girip çıkarak eşinin duygularını, eşinin gözünde kendi olumsuz konumunu güçlendirdi. Parayı yaşadıklarına neden olarak gören Salomansonh’un tüm varlığını bağışlamış olmasını anlayabiliyorum ama özellikle kızını tamamen yoksul bırakıp gitmesini eleştiriyorum. Salomansonh’un, kızının kendisini “geri kafalı” olarak nitelendirmesine üzüldüğüne ilişkin satırları okurken bir an durdum. İtiraf etmeliyim ki yüzlerine söylemesem de -belki birkaç kez demiş olabilirim- bazen ben kendi ailem için aynı şeyi düşünüyorum. Kuşak farkı nedeniyle bu çok normal değil mi? Eminim benim ailem de kendi aileleri için böyle düşünmüştü ve benim çocuklarım da benim için öyle düşünecek. Hayatımı, ailemle ilişkilerimi ve geleceğimi bana sorgulatan bu kitabı on dokuz yaşında okumuş olmaktan dolayı kendimi şanslı hissediyorum. Okuması zevkli, düşündürücü, okuyucuya birden çok duyguyu bir arada yaşatan güzel bir kitap. HANDE ÖZER 21903124 KAYNAKÇA Zweig, Stefan. Bir Kalbin Çöküşü. Çev. Tezel, Esen. İstanbul: Can Yayınları, 2018. Baskı. 3 Özgür Abi Duygusal İrade İnsan olarak duygulara sahip olmamız hayatımızda ne kadar etkiye sahip sizce? Duygularımız olmasa hayatımız hangi açıdan daha iyiye giderdi? Hayatımızda daha iyi seçimler mi yapardık, kötü seçimler mi? Bence duygular insanı insan yapan ve belki de insana mantıklı olanı seçmeme özgürlüğü veren en önemli şeydir. İnsanı insan yapan da mantıklı olanı seçmeme özgürlüğüdür bana kalırsa. Mesela vahşi hayvanlar hayatta kalmak için ellerinden geleni yaparlar, bir yandan da soylarını devam ettirmeye çalışırlar. İkisi de biyolojik kanunlara göre mantıklıdır, hayvanlar da bu kanunlara uyar ve içgüdülerine göre hareket ederler. İnsanlar ise çok daha karmaşıktır, çünkü genelde mantıklı olanı yapmazlar. Diğer canlıların yaptığı gibi sadece hayatta kalmaya çalışmazlar, ya da amaçları sadece soylarını devam ettirmek değildir. Aynı şekilde diğer insanların koyduğu -mantıklı veya mantıksız- ahlaki kurallara veya yasalara da uyamazlar. Eğer sadece mantığımızla hareket etsek insanlık olarak mükemmel bir kurallar bütünü bulup ona uyarak hayatımızı devam ettirmez miydik? Aslında o kurallara uymama özgürlüğü veren duygularımız, bizim iradeye sahip olmamızı da sağlıyor bana kalırsa. Hayatınızda karar vermekte hiç zorlanmadığınız seçimler var mı? Mesela açsanız ve yemek saatiyse sevdiğiniz bir yemeği yeme kararını almak hiç zor olmaz, çünkü bu seçim hem mantığınıza hem de duygularınıza uygundur. Mantık açısından bakarsak hayatta kalmanız için yemek yemeniz önemlidir. Duygular açısından bakarsak da yemek yemek haz verir ve bizi tatmin eder. Ancak yemek saati olmasaydı veya yiyeceğiniz yemek sağlıksız olsaydı karar vermeniz zorlaşırdı. Çünkü mantığınız yemeği yememeniz gerektiğini söylerken duygularınız yemeği yemenizi ister. Bu durumda öncekinin aksine iki seçeneği de seçebilme özgürlüğüne sahip olurdunuz, ancak açsanız ve sevdiğiniz bir yemek varsa yemek yememeyi seçmeniz çok zordur (bunun için daha da güçlü olan mantık ve duyguyla uyumlu başka bir sebep gerekir). Şimdi duygularınızın olmadığını düşünün. Bu durumda karar verirken sadece mantığı göz önünde bulundurur ve sağlıksız yemeği yemezdiniz, değil mi? Bu örnekteki gibi, her olayda her zaman bize daha çok yarar sağlayan bir seçim olduğunu düşünürsek o seçeneği seçerek hayatımıza devam ederdik. Bence böyle bir durumda iradeden de söz edemezdik, çünkü mantığımız bizi ele geçirmiş olurdu. Belki de herkesin farklı bir düşünme sürecine ve mantıksal yaklaşıma sahip olduğunu düşünebiliriz, ama bence bu farklılıkların da kaynağı duygulardır. Duygularımız sonucu oluşan hazlar ve istekler mantığı yönlendirir ve önceliklerimizi belirler bir anlamda. Bu yüzden bana kalırsa irademizi oluşturan parçalardan biridir duygular. Sizce kötülüğe sebep olan ve onu tanımlayan şeyler nelerdir? Bana kalırsa kötülüğün ne olduğunu tanımlayan ve onu ortaya çıkaran şey aynıdır: duygular. Mesela vahşi doğada hayvanların iyi ya da kötü olduğunu söyleyemeyiz, çünkü hepsi hayatta kalmak için ne gerekiyorsa onu yapar. Hayvanlar duygularına göre hareket etmezler ve mantıklı olanı yaparlar, bu yüzden onları suçlayamayız ve yaptıklarını iyi ya da kötü olarak tanımlayamayız. Ama insanların yaptıkları kötülüklere bakarsak hayatta kalmak gibi mantıklı bir sebeptense duygularımızın ortaya çıkardığı haz veya isteklere dayalı olarak yapıldıklarını görürüz. Kaldı ki bu duygular her zaman nefret veya kıskançlık gibi “kötü” olarak tanımlanan duygular olmak zorunda değildir. Bence sevgi de insanın kötülük yapmasında bir etkendir. Nasıl ki Yıldız Savaşları filminde görevi barışı korumak olan Anakin Skywalker, eşi Padme’yi kurtarmak adına karanlık gücü elde etmeye çalıştıysa ve büyük kötülükler yaptıysa; birisine duyduğumuz sevgi o kişinin iyiliği adına başkalarına büyük kötülükler yapmamıza sebep olabilir. Ancak bir yandan, iyi ve kötü kavramını oluşturan şeyin de duygular olduğunu söyleyebiliriz bence. Duygularımız sadece kendimiz değil, başkalarını da düşünmemizi sağlar ve bu sayede mantığımızı da sadece kendimiz değil, başkaları için kullanırız. Seçim yaparken sadece kendi faydamızı değil, başkalarının faydasını da düşünürüz. Bu anlamda bana kalırsa duygular hem iyilik ve kötülüğü ortaya çıkartır hem de onlara sebep olur. (Anakin Skywalker, karanlık gücü elde etmek adına eski yoldaşı Usta Windu’ya ihanet ediyor.) Hayatımız üzerindeki etkisine bakarsak hayatı anlamlı kılan şeylerden biri değil midir duygular? Bizim haz ve isteklere sahip olmamız her ne kadar bazen kendimize ve başkalarına zarar veren şeyler yapmamızı sağlasa da varlığımızın hayatta kalmaktan başka bir amaca sahip olmasını sağlarlar. Onlar olmasa ve sadece mantığımızla hareket etsek robotlardan bir farkımız kalmazdı bence. Bana kalırsa duygularımızın varlığı bizim için hem mantığımızı çöpe atıp kendimize zarar vermemize neden olan bir lanet, hem de hayatımızı anlamlı ve tahmin edilemez kılan bir lütuftur. Kaynakça: Lucas, George. Yıldız Savaşları: Bölüm III - Sith'in İntikamı. 2005. Rick McCallum. https://aminoapps.com/c/star-wars/page/blog/why-when-did-anakin-start-to-dislike-mace-windu/1dF6_uxagRb7ovdkKd2kbaBg4V1wJ. 30 Mart 2020 tarihinde erişildi. Artık Bilimden Korkmuyoruz, Teşekkürler Sanat! Önemli Uyarı: Kitabın akışı hakkında bilgiler (spoiler) içerir! Kitaplarının büyüsüyle küçükken tanıştım. Dan Brown’ın her kitabını defalarca okurdum çünkü o, çoğu yazardan farklı olarak, âdeta kupon arazilerden haberi olan bir müteahhit gibi popülerleşme ihtimali yüksek konuları bulur ve onlar üstünden harika eserler üretir. Mesela ilk kitabı Melekler ve Şeytanlar’da CERN’deki deneylerden, karşı maddeden bahsetmeden önce bu konunun toplumdaki bilinirliği çok yüksek değildi. Ancak şu anda insanlar CERN’deki deneyleri televizyondan, gazetelerden takip ediyorlar. Teoriler ve bilimsel gelişmeler arkadaş sohbetlerinin bir parçası oldu. New York Times bestseller listesi, film gişe hasılatları (Best Sellers, 2015) gibi istatistik verileri de içerisinde bilime dair kırıntılar içeren eserlerin popülerleştiğini göstermekte [1]. Ancak bu akım insanın aklına bazı soruları getirmiyor değil. Bilimin sanat eserlerine dahil oluşu hayatımızda neleri değiştirecek? Müteahhitimizin binasını inşa ettiği arazi ne kadar sağlam? Gecekondulaşma gibi bir sıkıntı bu bağlamda da ortaya çıkabilir mi? Bir yandan, bilimle iç içe olmak insanların hayatlarına farklı bir bakış açısı getirmelerini sağlıyor. En önemli faydasının insanların bilimi öcü olarak görmesinin önüne geçmesi olduğunu düşünüyorum. Hatırlayacaksınız, CERN’de yapılacak olan Büyük Hadron Çarpıştırıcısı deneyi ile ilgili bir yığın spekülasyon ortaya çıkmıştı.Spekülasyonları haksız görmüyorum çünkü insan bilmediğinden, alışık olmadığından korkar. Deneylerle ilgili ortaya atılan iddiaların da arkasında bence korku var. Ancak yukarıda bahsettiğim gibi, insanlar çevrelerinde bilime dair tartışmaları gördükçe, eserlerde bilim ele alındıkça ve bu eserler okundukça bu korku azalıyor. Yerine medeniyetlerin ilerlemesini sağlayan o duygu doluyor: merak. Dan Brown bu kitabı yazmamış olsaydı, bana kalırsa CERN deneyleri bir grup aşırı ‘korkak’ tarafından engellenebilirdi bile. Korkumuza yenik düşmediğimizden, madde üzerine, evren üzerine pek çok yeni bilgiyle bu deneyler vasıtasıyla tanıştık. Yeni kitabında da, günümüzde üzerinde tartışmaların döndüğü bir alanı işlemiş: genetik ve transhümanizm. Bu alandaki bilimsel çalışmalarda doğru kararlar verilmesi gerektiğine inanıyorum. Bir konu üstünde doğru karar verebilmek de o konuyu örtbas ederek gerçekleşemez, üzerinde sakince düşünerek, eni konu incelemelerle gerçekleştirilebilir. Bağnazca sergilenen korkunun ne yazık ki ilerlememize bir faydası olmayacaktır. Özetle, bize yabancı gelen kavramlara, düşüncelere zaman içerisinde alışmak, bakış açımızı genişletmek çok önemlidir ve bilimin sanata dahil olmasının bunu sağlamamızda en önemli araç olduğunu düşünüyorum. Ancak bu işin bir de olumsuz yanı var. Gerçek hayatta nasıl gecekondulaşma gerçekleşiyorsa, yazın ve diğer sanat dallarında da benzer motifleri yakalayabiliyoruz. Mesela bilim insanları uzun yıllar süren uğraşlar neticesinde bir konuda yetkin hâle geliyorlar. Dikkatle tanımladıkları bilimsel gerçekler, bu konuda bilgisi olmayan bir sanatçı tarafından yanlış kullanılabilir. Dan Brown’un Cehennem eserinin eleştiri aldığı konulardan birisi zaten bu (Lewis). Belki Brown’un yaptığı hatalar hikâyenin akışını etkileyecek cinsten değil ama yine de eserin saygınlığını etkileyebiliyor. Her öğrendiğimizi sorgulama şansımız olmadığından bir yazarın hatası büyük yanlış anlaşılmalara da neden olabilir. Fark ettiniz mi bilmiyorum, ancak son yıllarda özellikle tıp doktorları hastalarının fikir beyan etmesinden çok şikâyetçi. Doktorlar haklı olarak şöyle düşünüyorlar: “Eğer sen benim yaklaşık 8 senedir aldığım eğitimi almadan bu işi yapabiliyorsan ben neden dirsek çürüttüm?”. İnsanların sağlık konusunda bilgisi artmış olduğundan, biraz da bilgimiz olmadan fikir sahibi olma huyumuzdan, bu tür olaylar yaşanabiliyor. Yarın öbür gün bu sıkıntılar başka bilim alanlarına da sıçrayabilir. Bunu engellemek için en mantıklı yol toplumun bilimle ilgilenmesi, ancak işin ustalarına ve eğitimlerine saygı göstermesidir. Sonuç olarak, insanların bisikleti şeytan icadı olarak gördükleri günler geride kaldı, ancak modern icatlara hâlâ yüzde yüz olumlu bakmıyoruz. Genetik mühendisliği, parçacık fiziği gibi alanlardaki gelişmeleri toplumun bir kısmı hayretle, bir kısmı şüpheyle, bir kısmı da korkuyla izliyor. Toplum endüstri ve bilim toplumu hâline gelirken birbiriyle alakasız duran bilimi ve sanatı sentezleyerek yeni eserler ortaya koyan sanatçılar bugün kazanıyorlar. Yani binaların temeli sağlam. Ancak bir sanatçı bunu yapıp başarılı oldu diye herkesin bunu yapması doğru değil. Bilimsel doğrular çok keskin bıçaklar gibidir, eğer yanlış kullanırsanız zarar görürsünüz. Bir yazarın bilimsel gerçekleri yazılarında kullanırken bir cerrah hassasiyetinde çalışması gerektiğini düşünüyorum, bir müteahhit hassasiyetinde değil. Ancak neden olabileceği tüm olumsuz etkilere rağmen Dan Brown ve benzer üslupta yazan yazarların çabalarını takdirle karşılıyorum çünkü hepimizin bilime alışmaya ihtiyacı var. Açıklamalar: 1. New York Times bestseller verileri içerisindeki ilk 3 kitaptan ikincisi uzay ve zamanla ilgili bilgiler içermekte, kurgusunda aktif olarak kullanmakta. Benzer biçimde geçen sene vizyona giren Interstellar filmi de uzay, görecelilik gibi konuları ele almaktaydı ve gişede başarılı oldu. Bu örnekler sadece küçük bir kısım. Referanslar Best Sellers. (2015, 10 25). New York Times: http://www.nytimes.com/best-sellers-books/2015-10-25/combined-print-and-e-book-fiction/list.html adresinden alınmıştır Lewis, R. (tarih yok). Ekim 19, 2015 tarihinde Plos.org: http://blogs.plos.org/dnascience/2014/01/09/dan-browns-inferno-good-plot-bad-science/ adresinden alındı Mahmut Hakan Uzan Huzur ve Metal İkindi uykumdan daha önce hiç hissetmediğim bir duyguyla uyandığımda bir şeyi çok merak etmiştim: O kutsal his de neyin nesiydi? Neden sadece en derin rüyalarımda hissediyordum bu duyguyu? Bilinçaltım, sanki uzun zamandır arayıp da bir türlü bulamadığım hissin bu olduğunu duyurmaya çalışıyordu. Pencereden dışarı bakıp hiç susmayan gürültülü sokakları ve şehri boğan duman yığınlarını görünce bir fikir sahibi olmuştum: Bu duygu, "huzur" olabilir miydi? Benim için en önemli olması gereken bu duyguyu adını bile hatırlayamayacak kadar unuttuğumu fark ettiğimde gerçekten çok üzülmüştüm fakat bu sadece benim suçum olamazdı! Mavi gökyüzünü elimden alan gri beton yığınları da bu makine dünyasında metal bir çark olmaya göz yuman insanlar da suçluydu! Evet, yaşadığımız şehir bize her ne kadar ev sahipliği yapsa da bizim için birçok değerli şeyi alıp götürüyor. Dumanla örtülü gökyüzüne baktığımız her saniye, durmadan vızıldayan arabaların korna seslerini işittiğimiz her an, ruhumuzun bütün renkleri akıp gidiyor. Sulanmayan bir çiçek misali soluyor ruhumuz bir bakıma. Berna Durmaz, Metal Hayatlar kitabında bana kalırsa üstü kapalı bir şekilde tam da bundan bahsediyor. “Tahılın tohumuna can vereceğine, kopuk uzuvları saklayan toprak, jöle gibi durdu fabrikanın altında.” (Durmaz, 8). Toprak, biziz burada. Fabrika da ruhumuzu mekanik enerjiye çeviren kül grisi şehrimiz. Normalde doğamız gereği etrafa enerji saçarız. Sosyal varlıklar olarak düşüncelerimizi paylaşır, duygularımızla boyarız her bir yanı. Müzik, resim, edebiyat gibi rengârenk yollarla hislerimizi aktarırız bütün dünyaya. Tohumlara, gelecek nesillere hissetmeyi öğretiriz. İnsan olmayı öğretiriz ta ki üzerimizde bir fabrika kurulana kadar. Maalesef grinin tonlarında boğulmaya başladığımız anda duygularımız seyreltilen bir çözelti gibi zayıflamaya, etkisini yitirmeye başlar. Kalbimizde koca bir oyukla bütün dünyayı siyah beyaz görmeye başlarız. Peki, sonrasında ne olur? Ben söyleyeyim: Oluşan bu boşluğu sahte duygularla kapatmaya çalışırız. Amaçsız, şekilsiz bir jöleye dönüşürüz ve en önemlisi, huzurumuzu yitiririz. Peki, huzur sahibi olup bu dünyada amber renkli bir çark olmanın ötesine geçmek neden bu kadar önemli? Çünkü nasıl beyaz ışık diğer bütün renklerin birleşimiyse huzur da kalbimizin her derinliğinden doğan parlak duyguların alaşımıdır. Bizi insan yapan dürtüleri saklayan, yaşadığımız yerin buhranından vefayla korumamız gereken büyüleyici bir kristaldir. Ürkütücü beton ve metal yığınlarında kaybetmesi çok kolay olan özüdür insanlığımızın. Eğer huzurumuzu kaybedersek yani bu kristale sahip çıkamazsak neler olacağını Berna Durmaz şu şekilde canlandırıyor: “Yıllardır makinelerin arkasından çıkmayan bu insanların varlığı da neye benzedikleri de çoktan unutulmuştu.” (9). Yani hayatın renklerini, huzuru aramayı bırakıp griye boyun eğersek tekdüze bir metal çarka dönüşürüz. Bütün hislerimizi kaybederiz, ne görüntümüz ne de varlığımız eskisi gibi olur. Gerçekten ürkünç, değil mi? 少女終末旅行 Peki, bütün bunların rüyamla ne ilgisi var? Açıkçası ben de uzun süredir kendimi sıkıcı bir hayat yaşadığımı düşünürken buluyorum. Monoton rutinler, kafa yorucu sorumluluklar ve yirmi yaşın altındakilere getirilen sokağa çıkma yasağı beni odama kilitlerken ne istediğimi bile unuttuğum oluyor. Fakat her ne kadar griye boyun eğip bir çark olma yolunda sürüklensem de bilinçaltım benden çok daha önde olduğunu rüyalarımda acı bir şirinlikle gösteriyor. İstediğim tek şeyin huzur olduğunu, aslında insanlığımı gri denizde kaybetmek istemediğimi ironik bir şekilde bana en açık yoldan duyuruyor. Ben de bilinçaltıma, yani kendime kıyacak kadar zalim olmadığım için biraz daha sabretmeye çalışıyorum. Her ne kadar sıkılsam da o kutsal hissi rüyalarımın dışında da hissetmek için elimden geldiğince dayanmaya çalışacağım. Kim bilir, belki bir gün bir fırsatını bulup farklı renklere kavuşabilirim. Bu gri sokaklardan ve gri dünyadan sıyrılıp özümle beraber kaçabilirim belki. “. . . kedimin kulağına fısıldıyorum. ‘Merak etme, bir gün birlikte çıkacağız bu evden.’” (Durmaz, 26). Böylelikle kararlılığımı güçlendiriyor Berna Durmaz. Evet, bir gün mutlaka kurtulacağım bu gümüş parmaklıklardan. Kaynakça: Durmaz, Berna. Metal Hayatlar. İstanbul: İletişim Yayıncılık, 2018. 少女終末旅行.20 Nisan 2020’de erişildi. https://www.pixiv.net/en/artworks/79145252 Emre Kemal Duru 21802556 Bir Sevdadır HareseHuzursuzluğunu kolayca yenebilen bir insan olmak, benim gibi biri için her zaman zor oldu. Huzursuzluğuma neden olan her bir etken, ağacın dalından kopup gitmesi gereken fakat var gücüyle tutunan kurumuş sarı bir yaprak gibi zihnime tutundu. Bu yüzdendir ki Livaneli’nin kaleme aldığı Huzursuzluk adlı kitabın adı, bu kitabı okumaktaki başlıca sebeplerimden biri oldu. Kitabın adının getirdiği bir etkiyle “Sanırım kendi hislerime tercüman olmuş bir yapıt buldum.” diyebildim kendime ve okudukça gerçekten bulmuş olduğumu fark ettim. Livaneli’nin yarattığı tüm karakterler, içimde yaşadığım onca karamsarlığı, umutsuzluğu ve huzursuzluğu kendime anlatmaya çalıştığımdan çok daha iyi bir şekilde dışa vurmuştu. Bu durum da beni kitaptaki olay örgüsünü takip etmeye değil de duyguları hissetmeye ve anlamaya yöneltti. Harese... İşte benim durumumu en iyi yansıtan kelime hareseydi ve kitabın ön sözünde çok güzel bir örnek ile açıklanmıştı. “(...) Keskin diken devenin ağzında yaralar açar, o yaralardan kan akmaya başlar. Tuzlu kanın tadı dikeninkiyle karışınca bu, devenin daha çok hoşuna gider. Böylece yedikçe kanar, kanadıkça yer bir türlü kanına doyamaz ve engel olunmazsa kan kaybından ölür deve. Bunun adı haresedir.(...)” (Livaneli 13). Evet buydu aradığım ve buydu içimdeki bilinmezliği aydınlatan, beni bana anlatan kelime. Nasıl sevmezdim ki bu kitabı! Kitap da harese etkisi yaratmıştı bende. Okudukça canım yandı, yandıkça daha büyük bir hırsla okumaya devam ettim ve ben de yediği dikenden ölen bir deve misali kitabın sonunda öldüm. Tamam belki de kan kaybından değildi ölme sebebim ama kalbimde oluşan bir anlık sancı bana ölümü hissettirmişti. Şimdi bana diyebilirsiniz ki “Emre, sence de bu biraz abartı olmamış mı?”. Hayır. Bunu sizlere açıklayamam ama cevabım “Hayır”. O an gelen acı hayat kadar gerçek ve bir rüya kadar yalandı. Bir kelime ve açıklamak için verilmiş güzel bir örneği ile duygu dolu serüvenime başlamış oldum. Karakter ağladı, ben gözümü sildim. Karakter içti, ben sarhoş oldum. Karakter ışığı kapattı ve karanlıkta kalan ben oldum. Kitabın bende yarattığı etkiyi bu şekilde açıklamıştım kendime. Ah Livaneli! Seninle hiç tanışmamış olmamıza rağmen ne güzel pay etmişsin beni onca karaktere! Duygu dolu serüvenimin bir noktasında başka bir his uyandı içimde. Şark sevdası... Onca ön yargımı nasıl da güzel yıktın; nasıl da gezme, görme, keşfetme isteği uyandırdın ey şanlı kitap! Doğu yörelerinde töre cinayetlerinin, terör örgütlerinin zulmünün ve aşiret kavgalarının ardında duygu yüklü aşkların, aile kavramına yakınlaşan arkadaşlıkların, en güzel şiirlere bürünen sevdaların ve dünyaya kafa tutabilecek bir dayanışmanın olduğunu gösterdi bizlere Livaneli. Öyle güzel tasvir edilmişti ki o yörenin insanları, kültürü, mimarisi; her ön yargılı insanı bile şark sevdalısı yapabilir. Yanlış anlaşılmasın, bu yapılan tasvirler sadece övmüyordu Doğu’yu. Kötü yanları da öyle duygu yüklü tasvir edilmiş ki devenin dikene olan sevdası gibi sevdaya düşürüyor insanı, âşık ediyor Doğu’ya. İster inanın, ister inanmayın, doğu yörelerini görmek ve deneyimlemek fikri her okuduğum paragrafta biraz daha güçlendi zihnimde. Kim bilir... Belki de bulabildiğim ilk fırsatta doğu turuna çıkarım. Ama ne yazık ki, eğitim hayatımın getirmiş olduğu yükümlülüklerden ötürü zor olsa da elbet gidip göreceğim, kitapta iyisiyle kötüsüyle tasvir edilmiş doğu yörelerimizi. Şark sevdası sadece bir dinlenme tesisiydi benim için. Bir an acı dolu duygularımdan uzaklaşmama yaramıştı ama asıl sorunum olan huzursuzluk baki kaldı. Beni anlatan kelimenin aynı zamanda derdimi tanımlaması ne kadar da garip! Huzursuzluğun verdiği kan tadı bana zevk vermeye devam edecek. Ne kadar dert de olsa, deve nasıl diken yemekten vazgeçmiyorsa ve bundan zevk alıyorsa ben de kan kaybından ölene kadar huzursuzluğumdan zevk almaya devam edeceğim sanırım. Kaynakça Livaneli, Zülfü. Huzursuzluk. İstanbul: Doğan Egmont Yayıncılık, 2017. NEFİS TERBİYECİSİ RAMAZAN AYI Nefis, insanoğlunun bu hayattaki en büyük rakibidir. Nefsine hâkim olan insanlar da seçilmiş insanlardır. Müslüman bir insanın nefsiyle en büyük sınavlarından biri de mübarek Ramazan ayında tuttuğu oruçtur. Yoğun okul temposu, ödevler ve sınavlar derken biraz da kendime zaman ayırayım dedim ve hem ramazan ayını anlatan bir eser olması hem de Cem Yılmaz’ın başrolde oynaması sebebiyle Yüksel Aksu’nun “İftarlık Gazoz” filmine gitmeye karar verdim. Biletimi aldım ve salonda yerimi aldım. Filmde ortaokul öğrencisi Âdem, okullar tatil olduktan sonra çalışmaya karar veriyor. İyi ki de çalışıyor. Ben, yaz tatillerinde çalışmanın insanı hayata hazırladığına inanıyorum. Atalarımız boşuna dememiş nefsin en büyük düşmanı çalışmaktır diye. “Nefsin kankiştosu da tembellikmiş.” (Rahmetli anneannem öyle derdi.) Ben de okul tatil oldu mu valizimi alır, memleketim Gümüşhane’ye çalışmaya giderdim. Tornacıda da çalıştım, pazarda limonata da sattım. Hepsinde de farklı şeyler öğrendim. Mühendislik öğrencisiyim. Arabanın motorunda hangi parça ne işe yarar Tornacı İrfan Abi’den öğrendim. Ne kadar limona ne kadar su katarsak maliyet o kadar azalır, limonata yaparken öğrendim. Bu soruları üniversitede fizikte basit makinelerde, matematikte türev-integralde hocalarımız soruyor. Ben de geçmiş bilgilerimin de desteğiyle çözmeye çalışıyorum. Her ne kadar henüz lise mezunu da olsam hayat okulu bana birçok şey öğretti Allah’a çok şükür. Şükretmek önemli insan için. Ben de elim ayağım tutuyor, çalışıp para kazanıyorum diye hep şükrederim. Şükretmesine şükrederim de son yıllarda ramazan ayı hep sıcak yaz günlerine denk geldi. Dediğim gibi ben de yazları çalışıyorum. Hâl böyle olunca nefsim en büyük düşmanım oluyor. Şu suyu içsem diyorum, sonra aklıma geliyor 61 gün! 61 gün oruç tutulur mu sizce? Tutulabiliyor. Nitekim filmin sonunda genç Âdem, 61 günlük ölüm orucu sonunda hayata gözlerini yumuyor. Bunun üzerine oğullarının mühendis ya da doktor olmasını isteyen ve başta çalışmasına izin vermeyen anne ve babası kahroluyor. Benim de anne-babam başlarda çalışmama izin vermemişti: ” Sen okuyacaksın, büyük adam olacaksın!” demişlerdi. Henüz büyük adam olamasam da çalışkan, sabırlı ve nefsine hâkim olabilen bir insan oldum. Bunda en büyük etkenin havanın 30°C olduğu sıcak yaz günlerinde hem çalışıp hem oruç tutmak olduğuna inanıyorum. Gün boyunca sabredip oruç tuttum ve ezan okunduğunda da fark ettim ki insan nefsine hâkim olursa bir bardak su ve bir parça ekmekle de karnını doyurabiliyor. Gerisi sadece “nefsin” bitmek bilmeyen arzuları ve insanoğlunu açgözlülüğe sürüklemesidir bence. Açgözlülüğün karşıtı da insanın elinde olanı sevdikleriyle paylaşmasıdır. Ben, bir şeyin başkalarıyla paylaştıkça çoğaldığına inanırım. Tornacıda çalışırken iftar vakti menemenimizi yapar; İrfan Ağabey, ben ve İrfan Ağabey’in oğlu Mehmet ortadaki tavadan ekmeğimizi bana bana menemenimizi yerdik. O bir tava menemen o kadar bereketli olurdu ki! Üstüne bir de çayımızı içtik mi değmeyin keyfimize! Filmde de böyle. Âdem’in anne ve babası tütün tarlasında işçi olarak çalışıyor, sahur vakti yemeklerini diğer işçilerle beraber yiyorlar. Bir parça ekmeği paylaşıyor, oruç tutmaya niyet ediyorlar. Bir parça ekmekle oruç mu tutulur demeyin. Onlar, tuttukları orucun cennetin anahtarı olduğunu düşünüyorlar. İnşallah anahtarları cennet kapısını açar sevgili okurlarım! Ramazan ayının bir diğer güzel yanı da dua kapılarının ardına kadar açılmasıdır. En azından ben böyle olduğuna inanıyorum. Elimden geldiğince orucumu tutmaya, teravih namazlarını da kılmaya çalışıyorum. Filmde de böyle. Ezan okundu mu bütün mahalle camiye koşuyor, Yaradan’a dua ediyor. Ne diyelim, Allah dualarını kabul eder İnşallah. On bir ayın sultanı, benim de gönlümün sultanıdır. Nefsime hâkim olmayı, açlığa sabretmeyi ve elimdekileri sevdiklerimle paylaşmayı öğrendiğim aydır. Her ne kadar öyle denk gelmiş olsa da çalıştığım ve bir nebze de olsa hayatın gerçeklerini öğrendiğim aydır. Kısacası ramazan güzeldir sevgili dostlar. Allah’a emanet olun. Selametle. Muhammet Derviş Alp CANLI Kaynakça Aksu, Yüksel. İftarlık Gazoz . 2016. NuLook Film. Film YENİ BİR SÖZCÜKSaatlerdir aklımda dönüp dolaşan şu iki dizeyi tam anlamıyla kavramaya çalışıyorum: Gelmemek, gelmek ﬁilinin olumsuzu değil. Yeni bir ﬁil gelmemek(136). Bu dizelere Sıla Gençoğlu’nun Anlatsam Geçer Mi? şiir kitabında rastladım. Yaşantımızda çoğu zaman kullandığımız ve belki de ifade etmeye çalıştığı anlamın tam olarak farkında olmadığımız “gelmek" eylemi bu ana kadar bana bu denli anlamlı gelmemişti. Hemen aklıma gelebilecek tüm ﬁilleri sıraladım ve onlara mastar ekleri ekleyip çıkardım. Çünkü “gelmemek” kelimesinde olan ve benim tüm tüylerimi ürperten anlam derinliğini bulmak istiyordum. Tüm çabalarım sonucunda istediğim gibi farklı bir sözcük bulamamıştım fakat dakikalardır irdelediğim kelimenin anlamını az da olsa özümsemeye başlamıştım. “Gelmemek”, sadece kendisine olumsuz bir anlam kazanmasında yardımcı olan iki harﬂik bir ek bulundurmuyordu içerisinde; gözyaşı, kaybetme korkusu ve bazen umutsuzca bekleyiş barındırıyordu harﬂerinin arasında.Birçoğumuz eminim yüzlerce kez beklemiş ya da bekletilmişizdir. Hatta her saat ve her dakika için birilerinin bir yerlerde bekletiliyor olduğu gerçeği hiç kimse tarafından yadsınamaz. En basit şekilde bile düşünürsek, havaalanlarında bekleyen binlerce insan her gün sayısız duygu ve yoğun bir özlemle kucaklaşıyor ya da bu sarılışlara şahitlik ediyor. Her mekan, zaman ve insan tüm bu beklemek ya da bekletilmek ikilemine en yakından tanıklık ediyor. Otogarlar, duraklar, sabahın ilk ışıkları, gece yarıları, öğrenciler, otobüs şoförleri, güvenlik görevlileri… Bazen “beklemek” ya da “bekletilmek” anlamını aniden yitirebiliyor, tüm bu zaman, mekan ve olay kavramı siyaha boyanıyor ve yerini “gelmemek” sözcüğüne bırakıveriyor istemsizce. “Gelmemek” kendisiyle birlikte birtakım tatsız kelimeleri de beraberinde getiriyor. Hüzün, acı, gözyaşı, korku, yokluk… Bekleyenler elleri ve kalpleri bomboş bir şekilde yeni arayışlar bulmaya çalışıyorlar beklemek için. Diğer bir yandan, bekletilenler ise artık gelmeyenlerden birer birer vazgeçiyorlar. En sonunda ne bekleyenler ne de bekletilenler kalıyor geriye. Gelmeyenler, gelecek olanlar ya da gelmeye çalışacak olanlar kalıyor. Çoğu zaman kalbi yaralanıyor insanın, duyguları bağırmak ve dışarı çıkmak istiyor ya da insan, daha fazla hissetmemek için kalbinin onu terk etmesini diliyor. Bana sorarsanız tüm bu yaşananlar tek bir şeyden kaynaklanıyor: sadece iyi olanı isteme, iyi olabileni değil. İsteklerimiz bazen öyle bir şekil alıyor ki onların “gerçekleşme”, “gerçekleşmeme” veya “gerçekleşebilme” gibi üç olasılıkları olduğunu unutuyor ve kendimize sadece biri olumlu biri olumsuz olmak üzere iki keskin taraf seçiyoruz. Ve bazen olumlu olan tarafa, yani bizim için iyi olana, öyle bir inanıyoruz ki kalan taraﬂarın varlığı aklımıza bile gelmiyor.Biz tüm yaşadıklarımızın çoğu zaman ya kenarında ya da tam merkezinde buluyoruz kendimizi. Kendimize o kadar zıt köşeler tutmuşuz ki bu hayatta, gri rengimiz kaybolmuş ve kendimizi keskin sınırlara hapsetmişiz. Sürekli kendimizi şu kesin ﬁillerle boğuyoruz: Olacak veya olmayacak, gerçekleşecek veya gerçekleşmeyecek, gelecek veya gelmeyecek… Sanki boya paletimizde ara rengimiz kalmamış gibi hayata yaklaşıyor, üstelik ana renklerle bir başka renk oluşturamazmışız gibi davranıyoruz. Bizim için bazı sözcükler silinmiş yeryüzünden: Olabilir, gerçekleşebilir, gelebilir… Bu nedenle de yok yere aslında kırılmayacak olan hevesimizi kırıyor, kaybedilmeyecek umudumuzu kaybediyor ve akmayacak gözyaşımızı bırakıveriyoruz.Üstelik tüm bu karşıt anlamlılığın sağlanması için kelimenin sadece olumsuz bir ek almasına gerek yok bizim için. Bir “değil” kelimesi bile, bizi o meyilli olduğumuz siyah renge itebilir hiç griye uğramadan. Ne var sanki hayata dümdüz bakmak yerine biraz değiştirsek penceremizin yönünü, paletimizde yüzlerce ara renk oluştursak kendi kendimize, fırçamız onlarca renge boyansa, sonra da tüm bu renklerle hem kahkaha hem gözyaşı dolu göz alıcı bir tablo yapsak? Son olarak da “gelmemek” sözcüğünü griyle karalayıp, “gelebilir” yazsak?Sıla KurenKaynakça: Gençoğlu, Sıla. Anlatsam Geçer Mi? İstanbul: Doğan Kitap, 2017. Baskı.Halının Altındakiler Her insanın hayatı gizemlidir. Kendi içerisinde bir kara kutudur. Hayatımızda ve ruhumuzda ne olduğunu dışarıdan gözlemleyenler, tanıdıklarımız ve hatta arkadaşlarımız bile bilemeyebilir. Yaşananlar gerçekten sadece o insanı etkiler çünkü. Neler hissedildiğini anlayamaz başka kişiler, kurulan cümlelerden ya da atılan gülüşlerden. Bazı gerçekler o insanda saklıdır. Hayatlarımız birbirini etkiler tabii ki . İzler bırakır. Aynı Ahmet Altan’ın Bir Hayat Bir Hayata Değer adlı romanında örneklediği, tarihteki ya da edebiyattaki önemli insanların hayatlarında olduğu gibi. Biz parmakla gösterilen, başarılı mimar Louis Kahn’ın yarattığı mekânlardan fazlasını bilemeyiz ya da hayatının gerçeklerini göremeyiz. Ne kadar karanlık ve dramatik bir geçmişi olsa da, bizim için o, sadece tasarıma gönül vermiş bir insandır. Beethoven’ın acıları ise onun âşık olduğu kadın kadar gizemli. Ancak Beethoven, besteleriyle ünlü bir dehadan öteye geçemiyor bizim belleklerimizde. İşte Ahmet Altan kitabında bu insanların görünmeyen acılarını, aşklarını gözler önüne seriyor. Kısacası bize, kendimizi bildik bileli salonda duran o tozlu vazonun, antikanın hikâyesini anlatıyor. Duydukça derinine iniyor ve anlamaya çalışıyoruz. Bakış açılarımız, hüzünlerimiz ve sevinçlerimiz birbirinden farklıdır. Yaşanan olaylara verilen tepkiler ve hisler, gerçekten görünenden daha fazla ve daha yıkıcı olabilir. Kendi açımdan düşünecek olursam eğer, verdiğim tepkiler genelde buz dağının görünen yüzüdür sadece. Ardında büyük etkileri ve sürmekte olan yıkımları vardır. İki hayatım vardır da denilebilir buna. İnsanların arasındaki ve eve gidip kendimle baş başa kaldığımdaki hayatım bariz bir şekilde birbirinden farklı. Görünenden fazlasını ya da azını yaşarım içimde. Önemsiz diye atfettiğim bir konuyu günlerce düşünebilirim. Öyle bir zaman gelir ki, geriye çekilip baktığımda, o olay hayatımın başkahramanı olmuş ben ise sadece onun etrafında gezinen bir gölgeye dönüşmüşüm. İşte bu ilginç tezatın başkalarının hayatlarında da olduğundan hiçbir şüphem yok. Gözler önünde olsun olmasın, hepimizin hayatı bir toz bulutunun ardında yaşanıyor. Çok klasik bir senaryodur mesela, başarılı ve mükemmel diye nitelendirdiğimiz insanların aslında dram dolu, duygu sefilliği barındıran hayatlarının olması. Çoğu kişi bunun için okumaz mı gazetelerin magazin ekini? Gerçek hayatları, saklı acıları görmek istemiyor muyuz? Her zaman istediğimiz beklenmeyeni bulmak ve istediklerimizi görmek. Bütün dünyanın konuştuğu insanların hayatlarına adım atmak istiyoruz. En basitinden kendi arkadaşlarımızı ve çevremizi sorguluyoruz sürekli. Ancak biz sadece bir parçasına, çok ama çok küçük bir parçasına nüfuz edebiliyoruz o hayatların. Dediğim gibi, asla bütün hikâyeyi bilemeyiz. Kelimenin tam anlamıyla bilmiş olmak için aynı şartlar ve etkilerle yaşamamız lazım. Yaşamadan ve hissetmeden ‘bilmek’ imkânsız. Anlaması da bir o kadar zor. Hayatlarımız farkında olmadan başkalarının hayatına değiyor ya da onlarla birleşiyor. Aynı şehirde, mahallelerde yaşıyor aynı iş yerlerinde çalışıyoruz çünkü. Kendimizi böyle ortamlarda izole etmemiz bence neredeyse imkânsız. Bir olayın ucu uzaktan yakında sayısız insana dokunabilir ve böylece sayısız olasılık yaratabilir. Belki ve keşkeleri yaratabiliyor yaşanan olaylar. Ancak hayatlarımızda saklı kalıyor birçoğu. Benim bile insanlara ve hatta kendime bile itiraf edemediğim keşkelerim var. Çoğunlukla açıklamaya korkuyoruz bu hayal kırıklıklarını. Sonuç olarak yığılıyorlar hayatımıza ve onları halının altına itmeye, saklamaya başlıyoruz. İşte bu kara kutularımız yıllar geçse de bir gün açılıyor. Buruk acılar, yitip giden aşklar, hayaller maziye karışıyor geriye ise insanları şaşırtan hayatlar ortaya çıkıyor. Kısacası hayatlar birbirine değiyor ama sadece bir apartmanın farklı dairelerinde oturan yabancılar kadar biliniyorlar. Aklıma gelen soru şu oluyor “Küçük hayatlar bu kadar büyük olabilir mi?”. Cevaplar ise halının altındaki hayatlarda saklı. Özge Arsoy - 21400540 Son Zamanlarda Yaşananlar Bizden Neler Eksiltti? Öfkeliyim. Nereye veya kime yansıtacağımı bilemediğim bir öfke var ve atamıyorum üstümden. Kendime kızgınım, suçsuz onca insanın canına kıyabilen zihniyete kızgın olduğum kadar hem de. Neden atamıyorum şu üstüme yapışan korkuyu, neden insanları görünüşlerine göre yargılar oldum? Neden artık fikirlere saygı duyamıyorum? Beni bu hale kim getirdi, nasıl böyle oldum? Kafamda dönüp duruyor sorular. Yaşanan son birkaç haftanın stresiyle çıldıracak gibiyim. Artık evden çıkmadan önce hava durumuna bakmıyorum, içinde olduğumuz gün herhangi bir yerde birileri öldürülmüş mü diye bakıyorum. Bir grup vicdansızın eğittiği ve çoğunlukla da psikolojik ya da fiziksel problemleri olan insanlar, diğer masum insanları öldürmüş mü diye bakıyorum. Bugün evden çıkarsam geri gelebilme ihtimalimi hesaplıyorum artık. Çok zor günler yaşıyoruz. Biliyorum, benden farklı değilsiniz. Mutlu değiliz artık, mutlu olamıyoruz içimizdeki korkuyla. Neden oluyor tüm bunlar anlam veremiyorum. Kimse böyle yaşamayı hak etmez, hem de hiç kimse. Artık öyle güvensiziz ki, otobüste önümde oturan adamın telefonunun çalışından bile korkuyorum. Azıcık da konuşması bozuk olsun ya da biraz farklı görünsün, dualar etmeye başlıyorum artık sağ salim bitsin bu yolculuk diye. Sevdiğim herkese sevgimi açıkça belli ettim mi diye düşünüyorum. İç hesaplarımı yapıyorum. Pişmanlıklarım üşüşüyor zihnime. Hayatımda eksik kalanlar bir bir geliyor aklıma. Aklıma ben mukayyet olamaz hale geldim. İnsanları mantıklı hiçbir sebebi olmadan çirkin bir üslupla yargılıyorum artık, kendime engel olamıyorum. Eskiden hiç önemi yoktu hayatımda şimdi beni korkutan şeylerin. Eskiden, yani çok değil birkaç hafta önce bu halde değildim. Daha önce de Ankara’da benzeri olaylar olmuştu ama bu farklıydı. Bu sefer içimde, iliklerimde hissettim acıyı. Bu kez uzun uzadıya düşündüm, bunu yapanlar için orada irilerinin ölmesi önemliydi sadece, diğerlerinin korkması için. Orada kaybedilen canların kimin olduğunun bir önemi yoktu bunu yapanlara göre. O insanların ne hayalleri olduğunu ve onların dünyaya katabileceklerini de hiç düşünmediler. Yani orada kaybedilen canlardan biri benimki olabilirdi. Ve bu kimse için bir şey değiştirmezdi, ailem ve birkaç samimi dostum dışında. Sizler de düşündünüz bunu, farkındayım. Bu patlamalar bizden sadece sevdiklerimizi, arkadaşlarımızı almadı. Bu hayata dair tüm umutlarımızı aldı sanki. Ve şimdi elimdeki kitabı okumakta zorlanıyorum. Bu hale gelebileceğimi bilemezdim. İnsanların hak ve özgürlüklerini başkalarının hak ve özgürlüklerinin başladığı yerde biteceği öğretildi bize. İnsanların hak ve özgürlüklerini akıl ve mantık yoluyla değil de zorbalıkla elde etmek isteyecekleri ihtimali elbette biliniyordu, ben kendimi bildim bileli var şiddet ve terör, öncesinde de varmış üstelik. Ama bu kadarı büyük acımasızlıktı. Paris’te yaşanılanlar, İstanbul’da ve Ankara’da yaşananlar bildiğimizden ve hayal edebileceğimizden daha fazlasıydı. Sadece insanları öldürmediler, insanlığın bedenini delik deşik ettiler. İnsanlıktan, insan olmaya dair her şeyi aldılar sanki. Evet, şimdi elimdeki kitabı okumaya dayanamıyorum. Savaşı bir çare olarak gören hiçbir şeyi içim almıyor artık. Savaşı içimizde yaşıyoruz, öğreniyoruz ki savaş bir kelimeden çok daha fazlası. Eminim sizin de fikirleriniz kararıyor düşününce, eminim siz de benim kadar derin yaşıyorsunuz acıyı ve öfkeyi. İçinde silahların ve ölümün olduğu hiçbir şey olsun istemiyoruz. Olmasın. Olmamalı. Ahmet Tulgar’ın öyküsündeki adamın da dediği gibi, barış en çok da ülkesi yananların hasreti. Öyleyse yanmasın. Neden bu yangın bitsin isteyen bir adam o ülkeyi yakan tarafların birine katılıp yangını büyütür? Neden öyküdeki o adam böyle bir savaşta can veriyor? Neden pırıl pırıl bir aydınlığa kapı açabilecek zihinlerini harcıyor insanlar sonunun acı ve hüsran olduğunu bildikleri bir yolda? Bunlar zihnimi öyle boğdu ki, kitabı okumaya devam etmem için zaman gerekti sahiden. Bu yüzden de size yazıyorum. İçimi döküyorum. Gözyaşlarımı döküyorum. Sinirliyim. Hala çok sinirliyim. Bu hale gelişimize sinirliyim. Kafamızda yarattığımız tiplemelere sinirliyim, bu tiplemeleri kafamıza sokanlara sinirliyim. Ölümü doğal bir sürecin sonu olmaktan çıkaranlara sinirliyim, hiçbir sebebi, suçu olmadan ölmeyi kabullenmiş kendime de sinirliyim. Otobüste, kimseye zararsız bir adamı içten içe yargılayışıma, o adamdan korkmuş ve çaresizce ölümü bekleyen halime sinirliyim. Normal yaşantıma dönmek, herkese ve her fikre saygı duyabilmek istiyorum tekrar. İnanabilmek istiyorum güzel günlere. Ahmet Tulgar’a gelince, güncel olaylarla ilgili yazdığı için, eserini çok beğenenler olacağı kadar çok kızanlar da olacağını düşünüyorum; olmuş da. Üstelik ben de yaşanılan bunca kötü olayın üzerine kitabı okumakta zorlandım, okurken kendimi kötü hissettim. Ama bir süredir bastırmış olduğum ve kendime bile söylemek istemediğim duygu ve düşüncelerimi gün yüzüne çıkarmış olsa da okumaya devam edeceğim. Öylece bırakmayacağım Ahmet Tulgar’ın kitabını. Bütün bu olayları bir kenara bırakıp ve kitapla ilgili kafamda yarattığım figürü silip okuyacağım hem de. Eğer siz de kitabı okumaya karar verirseniz kitaba karşı önyargılı olmayın. Çünkü bizi bu peşin hükümlerimiz hep üzüyor, hep bir adım geriye atıyor. İHANETTEN GERİ KALANHer duygu bir renktir aslında. Mavi sakinliği simgeler, mor ise merhameti ve sonsuzluğu. Yeşil doğallığı, güven ve macerayı. Sarı mutluluğu, neşeyi, kahkahayı. Bu renkler, pozitif duygulara hitap eden pozitif renklerdir. Siyah ise kötülüğü ve ölümü simgeler; negatif bir renktir ve insanda negatif duygular uyandırır. Fakat bir renk vardır ki, insanda uyandırdığı duyguların tariﬁ güçtür. O renk kırmızıdır. Kırmızı uyarıyı, kanı, savaşı ve şiddeti temsil eder. Bunların hepsi güçlü duygulardır. Fakat hissettirdiği duygular arasında öyle bir duygu vardır ki, bu duygu bir renk olsa kırmızı sözcüğünün birebir karşılığı olur. Bu duygu anıldığında akla gelen tek renk kırmızıdır. Benim için ve çoğu insan için o duygu, ihanettir.İhanet denildiğinde akla daha çok kadın-erkek ilişkilerindeki ihanet gelse de, aslında ihanet insanlığın başlangıcından beri biz insanların, hatta bütün dinlerde Tanrı’nın bile zayıf noktası olmuştur. Havva yasak elmayı yediğinde, yarattığı melek hades kötülüğü seçtiğinde acaba Tanrı ne hissetmiştir? Düşündüğümüzde, ilk günah bile aslında bir ihanettir. Evreni, gezegenleri, yıldızları yarattığına inanılan yüce varlık bile ihanete uğruyorsa biz neden uğramayalım? İhanet konusu evrensel ve herkesin hayatında var olabilen bir tema olmasından dolayı mitolojide, sinemada, tiyatro oyunlarında en büyük trajedilerin konusu olmuştur. Efsanelere ve kutsal kitaplara konu olan, yeryüzündeki ilk katil, kendi öz kardeşi Habil’ i öldüren Kabil bile bu cinayeti soğukkanlılıkla işlemişken, bizim ihanetten kaçınabilmemiz ne kadar mümkün olabilir? İhanet, insanoğlunun tedavisini bulamadığı bir hastalık olmuştur ve binlerce yıldır insanların hayatını derinden etkileyen bir olgu olarak varlığını sürdürmektedir ve sonsuza dek de sürdürecektir. İnsan, hayatı boyunca ister istemez sayısız defa çevresindekiler tarafından ihanete uğramış veya çevresindekilere ihanet etmiştir. Bunun, insanın doğasında olup, içinde bir yerlerde uyuyan bir varlık olduğunu söyleyebiliriz. Kısacası, nefes alan her canlı için bu kaçınılmaz bir olgudur, kişi ihanetin birçok maskesinden biri veya birçoğu ile karşılaşacaktır hayatı süresince… İhanet denilince çoğumuzun aklına gelen sadece sevilenin ihanetidir; oysa ihanet bununla sınırlı değildir. İhanet, hayatımızın parçası olan herhangi birinden gelebileceği gibi, bizler de ihanette bulunma dürtüsüne ve zayıﬂığına kapılan kişilerden olabiliriz. Dolayısıyla, o sivri hançeri bize herhangi bir kişi saplayabilir, bunu yapan kendimiz bile olabiliriz. Bu, hayatın değişmez gerçeklerinden biridir. Yazar da ihanetin kalıcı hasarını şiirinde işlemiştir. Ali Lidar, unutulmaz şiirlerini derlediği “Yolun Başı’”kitabında her gün hissettiğimiz duygulara yer vermiştir. Bu duyguların en yoğunu olan ihaneti, aynı başlığı taşıyan şiirinde, “Ciddi bir çarmıh bulsam komplemizle gelebilirim.” ve “Hainler bile naylon heyhat ihanet bile koftiden!” cümleleriyle anmıştır.Kimi zaman, ihanet eden bireyin içinde yoğun bir pişmanlık duygusu günden güne büyümeye devam eder. Yaptığının hiçbir doğru açıklaması olamaz ve kişi genelde bunun bilincindedir. O eski, hatasının olmadığı zamana geri dönebilmek için milyonları olsa verir belki fakat hayatta bazı şeylerin hiçbir şekilde geri dönüşü yoktur. İhanet edenin hatası vicdanına bir dövme gibi işlenmiştir, bu dövmeyi hayatı boyunca taşıyacaktır. Her gece kafasını yastığına koyduğunda ihaneti kafasından çıkaramayacak, yorgan ve yatağı onun soğuk terler döktüğü cehennemi olacaktır. İşte bu yüzden, ihanet, hem maruz kalan hem de ihanette bulunan kişi için birlikte yaşanması en zor duygulardan biridir. ’’Hiçbir kimse, yaptığını yaşamadan ölmeyecektir.’’ felsefesi, günahkârın kuşkusuz en büyük korkusu olacaktır.İşte kırmızı rengin, kanı, savaşı, şiddeti temsil ettiği gibi ihanetin de rengi olması, bu olgunun bu denli sarsıcı olmasından kaynaklanır. İhanetin bıraktığı yaralar, tam olarak bu renktedir; çünkü ihaneti kan ve savaş takip eder. Son zamanlarda sık sık denk geldiğim Sezen Aksu’nun İhanetten Geri Kalan isimli şarkısında da işlendiği gibi, ihanet arkasında geçmişe bir özlem ve intikam duygusundan başka bir şey bırakmaz.Deniz ÖKTENKAYNAKÇA-Lidar, Ali. Yolun Başı. İstanbul: İthaki Yayınları, Ekim 2016Yeşim Tırpan 21600801 102-43 Tutkunun ve Ölümün Yirmi Dört Saatlik Yolculuğu Yirmi dört saat, bir gün. Ne kadar dolu olabilir ne kadar çok olay olabilir? Kaç kere aşık olabiliriz, kalbimiz kırılabilir ya da hayatımızı tamamen değiştirebiliriz? Çok şey olabilir. Hayatlarımız çok kırılgan çok duygulu. Bu öykülerin ortak noktası tutku, irade ve istektir. Tema olarak duygulara yanılmak da bahsedilmektedir. Kendini kaptırmak dha doğrru bir söyleyiştir belki de . İnsanın duygularını kontrol etmesi olası değildir; hislerimize engelolamayız elbette. Fakat bu hislerin bize yapmamızı söylediği her şeyi yaparsak başımıza büyük dertler gelebilir, kalbimiz kırılabilir; hem kendimizi hem de çevremizdekileri üzebiliriz. Bu öyküler biz insanları anlatır: tutkulu ve üzgün. İlk uzun öykü ”Bir Kadının Yaşamından Yirmi Dört Saat” bir kadının gününü anlatmıştır ama sıradan bir gün de değil bu. Üzerinden yirmi sene geçmesine dair hala hafızasında yer tutan bu günü başka bir kadına anlatmasını konu alır ki bu durumda herkes kendinden bir parça bulabilir. İnsanlık hatalıdır; mükemmel değiliz hata yaparız ve yaptıklarımızdan utanırız. Bence son derece normaldir bu. Hikayedeki kadın, kimseye anlatamadığı bu anıdan utanıyordur ve artık dile getirerek unutmak istiyordur. Bir anlamda kendi duygularına özellikle kendi tutkusuna karşı duramaması onu bir nebze insanlığından alıkoymuş gibi hissetirmiş olabilir ve bunu yine kendisi gibi hata yapmış başka bir kadına anlatarak huzur bulmak istiyor olabilir. Bana Hristiyanların günah çıkarmasını hatırlatıyor bu; hatanı kabul edince ağırlığı omuzlarımızdan kalkıyor. Belki de o kadın kendisiyle barışıyordur, hatalarını sesli söyleyince artık içini kemirmeyecektir o hatalar. Yaptıklarını yüreğinin söylediğini ve kendisinin de şuursuzca onu dinlediğini söyler. İçinden gelmiştir, içgüdüdür diyor. Yaptıklarımı mantık çerçevesine oturmayınca ben de böyle diyorum: canım istedi diye… Bir erkekten etkilenir sadece ellerine bakarak ne kadar ilginç gelse de kulağa; eşinden insanların hikayesini okumayı öğrenmiştir ve belli ki bu beyefendin öyküsü ilgi çekici geliştir. Fakat bu büyülenme kısa süreli kalmıştır. Sadece birkaç saat...“Bir yüreğin adamakıllı sarsılabilmesi için her zaman ille de kaderin güçlü bir tokadı ya da her şeyi sert bir şekilde söküp atan bir güç gerekmez; hatta gelişigüzel nedenle yıkım yaratmak, kaderin ele avuca sığmaz heykeltıraş isteğini tahrik eder. Biz insanoğlu, kendi anlaşılmaz dilimizde bu ilk hafif dokunuşlara bahane deriz ve onun o küçücük cüssesiyle çoğu zaman muazzam etkili gücüne şaşar kalırız”(87). Burada hareketlerimizin ne kadar küçük olursa olsunlar hayatımızda son derece büyük değişikliklere yol açacaklarını anlatmıştır. Bu tutkulu kadının başından da tam böyle bir değişiklik geçmiştir. İkinci öykü ise tam anlamıyla iç karartıcı. Hani bazen bir şey üzerine çok ama çok çalışırsınız da karşınızdaki bunun değerini bilmez, işte bu hikayedeki babanın durumu da bu. Tek isteği ailesi ile güzel bir tatil geçirmek ama yok. Bütün çabası boşaymış, ailesi bu adamın değerini bilmemektedir. İnsanın cidden hevesini kaçıran bir şeydir bu. Çalışıp etmişsiniz ama sizin en yakınınız bile bunu değerli görmüyor. Adamın intihar etmek istemesi beklenilir bir şey; cidden insanın siniri bozulmasın da ne olsun! Bu öykü herkesin içerisindeki yalnızlık, ölüm ve özellikle yalnız ölme korkusunun kağıda dökülmüş halidir. Sonuç olarak bu iki hikaye de beni üzdü çünkü çok gerçektiler. Gerçek hayatın böyle olması korkunç bence. İnsanlar tarafından yaptıklarının değerinin bilinmemesi ya da bir an kafamıza esip de yaptığımız bir şeyden senelerce suçlu hissetmek. Cidden gerçekçi bir öykü olması gerekiyor bunların ki insanı birkaç kısa sayfada gerçek hayattan korkutuyorlar. Gerçekçi olmanın yanında bir anlamda da kendimi gördüm bun insanlarda. Duygularım karışık: hem iyiyim hem de kötüyüm. Ama bu kitapta 1 Yeşim Tırpan 21600801 102-43 anlatılan her ey gibi bu duygusal durumum da gerçek. Belki benim için de bu kitapta bir öykü bulunmalıydı. Kaynakça Zweig , Stefan (2009) . Bir Kadının Yaşamından 24 Saat ve Bir Yüreğin Ölümü. İstanbul. Can Yayınları. 2 Yağmur Uzunoğlu İNSAN: KURTARICI VE CELLAT “aynadan sor senin kurtarıcının adını…” (Ferruhzad, 2015) Kadın, kadınlar… Bir getto düşünün, sınırları gözle görülmeyen, bir getto düşünün ki yüzyıllar boyu süregelen. Biz, kadınlar bu arafta sıkışıp bize biçilen kıyafetlerin ağırlığı altında eziliyoruz. Diretilenler dışında inanmaya, öğretilenler dışında anlatmaya, izin verilmeden konuşmaya hak verilmeyen ikinci sınıf yaratıklar olarak görülüyoruz. En gelişmiş ülkelerde dahi patrimonyal düşünce yapısı tamamıyla silinemedi ancak kafesler altın rengine boyandı. Antik çağlardan beri bir gelişim mutlaka kaydedildi ama kadın hiçbir an erkeklerle eşit seviyede görülemedi. Kadın sistem içinde mağlup görülmesine, mağlup hissettirilmesine rağmen bazı sesler var ki tüm dili bağlanmış kadınların sesi olmuştur. Şimdi bir kadın düşünün, hem de Doğu’nun ruhundan üflenmiş olsun ruhuna, kim derdiniz? Furuğ Ferruhzad yüzyılların sessiz çığlıklarının düğümünü çözmeyi başarmış, altın kafesini kırıp özgürlüğüne uçmuş bir şair, düşünür, yaşar… Bugün İranlı Kadın Fotoğrafçılar sergisini gezerken her fotoğrafta biraz Furuğ kokladım, Furuğ kadar derin hissettim kadın yaralarını! Şiirlerine rastladığım bu sergide İranlı kadınların, özellikle sanatçı kesiminin, Ferruhzad’ın düşüncelerinin etkisinde kalıp çiçek açmalarına şahit oldum. Özellikle Orta Doğu ayrımcılığın beşiği olarak filiz vermesi muhtemel tüm ince ruhları katılığı ve ağırlığıyla bir bir ezmeyi başarmıştır. Peki, tüm bu müşkülat içinde yetişmeseydi Furuğ, onun sahip olduğu, geçmişte ve bugünde kimsenin oturamadığı taht boş kalmaz mıydı? Yüzyıllar boyu uygulanmış ve berdevam bu ayrımcılığı mumlamam imkânsızsa da boğuntu ve usancın altında ezilmemiş olmayı, rahat içinde yetişmiş işlevsizliğe nazaran daha erdemli buluyorum. Bugün insanlık nispeten daha rahat soluk alabilmekte ancak bu topluma yararlı olabilecek bir üretim sürecinin üzerini pamuktan bir yatakla örtüvermiş bir rahatlık. Bir cinsiyet ayrımına dahi gidilmeksizin, duygu ve yaratıcılıktan uzaklaşmış bir düzen içinde bireysel ya da toplumsal hiçbir doğrunun ve iyinin düşünülmediği ve geliştirilmediği pamuktan bir yatak üzerindeyiz. Kalkmaya niyetimiz olmaması ise açık ve vahametli! Bugün sergiye gitmeden evvel sosyal medyada gördüğüm bir yazıyı hatırlıyorum şimdi kendime düşünme alanı yarattıkça: “Dünyayı kadınlar kurtaracak.” Buna inanmak demek, buna inananların olması demek, arketipinde yaratmayı, sahiplenmeyi ve kurmayı hem taşıyan hem aktaran bir türün varlığının ve eşitliğinin kabulü demektir. Ben kadınlara uygulanan bu ikiyüzlülük ve sinsice yaklaşımın bir aynası değilim ve bunu reddedeceğim, bu yüzden diyorum ki dünyayı insanlık kurtaracak! Kadın naifliğiyle, kadın anaçlığıyla ve kadın gücüyle yazılmış o iki satırda Furuğ kurtuluşun insanın kendisinde olduğunu söylüyor. Kaba saba kadın-erkek ilişkilerinin tam göbeğinde yetişmiş ve olgunlaşmış bir kadın olmasına rağmen o, ezilmişliğin getirdiği kompleksle kadını üstün tutmuyor erkekten. Ben bu düşünceyi sonsuza dek mumluyorum, aynada gördüğüm yüzden başkasından medet ummayı reddediyorum. Kadını erkekten, siyahı beyazdan, işçiyi yöneticiden ayıran çizgiyi ortadan kaldıracak olan silgi, insanlığın üstün amacını gerçekleştirecek olan kalemin arkasında. Aydınlanma Çağı’na adını veren düşüncelerin ışığını kapatan insanlığın ta kendisi bence… Bugün mumlarla, meşalelerle o düşüncelerin izi sürülmeli, varlık olmaktan ötesine gidebilmek için. Kadınlar çıkmalı gettolardan, erkekler çıkartmalı kadınları gettolardan, insanlar yıkmalı görünen görünmeyen bütün sınırları, Dünya’nın yuvarlağında sonsuz kez tur atılabilir, binlerce insanla konuşulabilir, aydınlatabilir biri diğerinin karanlık odasını, elinden tutabilir bir siyah bir beyazın ve bir dünya kurtarılabilir uğratıldığı bozgundan. ‘Günün en karanlık zamanı şafak sökmeden öncedir.’ Kimin söylediğini bilmeden hatırlatırım sıkça bu mottoyu kendime ama bugüne dek hep bireyci yaklaştığımı anlıyorum. Bugün tüm dünya için haykırmak isterdim, kendim dışında bir insanı bu cümleyi haykırması için ikna etmek isterdim, bugün söndürdüğümüz ışıkları daha kuvvetli yakmak isterdim içimizdeki ateşle. İnsanın varlık olmaktan çok daha fazlası olduğu bilinen bir gerçektir peki, insanı hayvandan ayıran sadece zekâsı mıdır? Toplumsallaşabilme zekânın da bir adım ötesinde değil midir? Kadını erkekten ayıran zekânın önüne, toplumsal varlığını sürdürebilme yeteneğini koyamaz mıyız bugün? Dünyanın kendisinin bir toplum olduğunu bugün anlayamaz mıyız? Bugün bizi içine düştüğümüz kör kuyudan kurtaracak olanın sudaki suret olduğunu anlayamaz mıyız? Düşünmekle başladı her şey, düşünerek bir düzen yaratıldı, sürdürüldü, yıkıldı, aydınlandı ve karanlığa gömüldü, bir sonraki adımı düşünmenin zamanı geldi? Zamanın zincirlerinden kurtulup zamana koşumları takmanın vakti tam da şimdi! Kaynakça Ferruhzad, F. (2015). Yaralarım Aşktandır. (H. Hüsrevşahi, Çev.) Totem. Goli, N. (2015). Untitled. İranlı Kadın Fotoğrafçılar. Cernmodern. Kimse Aldatılmayı Hak Etmez Sizlere bu yazımda Paulo Coelho’nun ‘’Aldatmak’’ adlı kitabından bahsedeceğim. Günümüzde insan ilişkilerinin en büyük problemlerinden biridir aldatmak. Kimse bir başkasına aldanmak istemez ve bu yüzden milyonlarca insan aldatılma korkusuyla yaşamaya bu korkuya alışmaya çalışıyor. Bazıları giyimine kuşamına dikkat ederken bazıları ise olayı psikolojik destek almaya yetecek kadar büyütüyor. Her zaman istenilen sonuç alınamıyor. Telefona mesaj gelince kim mesaj attı? Sosyal medya hesaplarından biri takip edince bu kim? Soruları aldatılma korkusundan kaynaklanıyor ve bu korku neticesinde yapılan eylemler ve söylenen sözler ilişkilerde huzursuzluğa ve derin yaralara yol açabiliyor. Aldatmak ve aldatılmak kavramları sadece sevgililer arasında olan birşey değil aynı zamanda bütün insan ilişkilerinde var olan kavramlardır. Bu dünyada herkes herkesi aldatabilecek kapasiteye sahiptir. Herkesin hakkında düşüncesi olduğu bu kavram hakkında benim de birkaç düşüncem var tabii. Öncelikle çoğu insanın küçüklüğünden beri bir şekilde öğrendiği, bildiği bu kavram nedir? Aldatmak; sevgilinin sevgilisinden başka biriyle birlikte olması, tek gecelik kaçamak, verilen sözün yerine getirilmemesi... şeklinde açıklanabilir. Paulo Coelho’nun ‘’Aldatmak’’ adlı kitabı da bu çizgide ilerleyen bir kitap. Paulo Coelho’nun ‘’Aldatmak’’ adlı kitabınu okurken kendimi karekterlerin yerine koymayı denedim. Kendimi Linda’nın, Linda’nın kocasının yerine koydum, kendimi kocasının yerine de koydum çünkü aldatmak tek taraflı bir kavram değil çift taraflı bir kavramdır ve asla ama asla aldatılan tarafta olmak istemezsiniz. Malesef yazar Paulo Coelho bu kitabı yazarken çok tekrara düşmüş. Sürekli Linda’nın bitmek bilmeyen mutsuzluğunu ve isteklerini okuyorsunuz bu da kitabının akıcılığını olumsuz yönde etkilemiş. Bir de aldatmanın bazen evliliğe iyi gelebildiği düşüncesini anlatmak istemiş yazar ne alaka diye kafanızı kaldırıp düşünüyorsunuz. Demek istediğim karekterler yazarın asıl anlatmak istediği şeyi anlatamıyor bence bizlere. Normalde ben bu tür kitaplarda kendimden bir şeyler bulmayı umarım ama bulamadım. Bayağı kötüledim kitabı farkındayım ama benim ilgi çekici bulduğum kitaplarda akılıcılık ve sürükleyicilik ön planda olmalı. Bitirmek için sabırla mücadele ettiğim kitaplar genelde bu etkiyi bırakıyor bende. Coelho seviyor musunuz bilmiyorum ama bu kitap kesinlikle okuması sabır ve zaman isteyen bir kitap öyle 5, 6 saat ara vermeden okuyup bitirilebilecek bir kitap değil. Coelho’nun kitapla vermek istediği mesaj gayet açık: insan neden aldatır? İnsan daha iyisini istediği zaman aldatır bence. Karşısındakini küçümsediği, kendine yakıştıramadığı zaman aldatır. Peki aldatan mı suçludur aldatılan mı? Her ikisi de suçludur bence ama asıl suç aldatan insandadır. Aldatılan da suçludur çünkü bir insan durduk yere hiçbir şey yokken aldatılmaz, birşeyleri yanlış yapıyordur ama yaptığı yanlış elinde olmayan sebeplerden kaynaklanıyor ise bütün suç aldatanındır. Günümüz ilişkilerinde Türkiye’de olmasa da dünya genelinde aldatmak affedilebilir bir yanlıştır. Neden bilmiyorum ama aldatan insanlara genelde 2. şans verilir. Yeri geldiğinde onun için ağladığınız, onun için elinizden gelen her şeyi yaptığınız üzülmesin diye üzüldüğünüz, gelecek hayalleri kurduğunuz bu insan siz varken sevginizi yeterli görmemesi ve başka birine ihtiyaç duyması çekilen onca çile ve haksızlığa rağmen verilen bu 2. şans doğru mudur tartışılır. Ben asla vermem mesela ikinci şansı çünkü bence 2. şansı vermek bir önceki dönem kaldığın dersi aynı hocadan tekrar almak gibidir ne olacağı belirsizdir, genellikle aynı şeyler tekrar yaşanarak sonlanır. Benim tavsiyem bu Coelho’nun ‘’Aldatmak’’ adlı kitabını okumamanız. Coelho’ya da hakkını vermek lazım ama Coelho’dan çok daha iyi yazarlar var. Daha önce bu tarz bir kitabı okumadım ama aldatmak konusunda yazılmış daha iyi kitapların var olabileceği düşüncesindeyim. Bunun dışında son olarak, aldatmanın birçok istenmeyen sonucu olabileceğini unutmamak gerekir. Bir anlık zevk uğruna çok sevdiğiniz insanları kaybetmek istemezsiniz değil mi? Hiçbir insan aldatılmayı hak etmez. Sahip olduklarınızın kıymetini bilin ve sahip olduklarınızla yetinmeyi mutlu olmayı bilin. Elif Berka Tanyeli İNSANLAR KONUŞA KONUŞA Her gün kullandığımız bir şeyin önemini açıklamaya çalışsam, sıkıcı gelebilir. O yüzden son zamanların en çok konuşulan filmi Arrival’dan yola çıkarak çok sıkıcı ve demode bir konudan bahsetmek istedim: Dilin bu dünyadaki, pardon, evrendeki önemi. Sayesinde konuşabildiğimiz, derdimizi anlatabildiğimiz, kendimizi ifade edebildiğimiz bir şeyi göz ardı etmek çok kolay. Yani oturup dil üzerine konuşacak değiliz ya(!) Onun yerine merakımızı bu yazın moda renklerine, kupayı kim kazanıra, “uzaylılar var mıdır?” a yönlendirelim. Bu uzaylıların neden geldikleriyle ilgili farklı bir sürü de senaryo var mesela. Yok efendim dünyamızı ele geçirmeye gelmişler de, aramıza karışmışlar da, piramitleri dikip gitmişler de, bizim uzaylı olmadığımız ne malummuş da… Senarist tartışılan bu konuların üzerine, önemini yitirmek üzere olan bir konuyu işlemiş, bunu da bir güzel kurgulamış. Aslında film, uzaylıların dünyaya gelişi ile ilgili alışılmış bir konuyu ele alıyor sanıyorsunuz, “piramitleri kim dikmiş yani?” diye gidiyorsunuz filme. Sonra “dil” cevabını alınca da haliyle şaşırıyorsunuz. Şaşırmayın. Dilin yapabildiklerini somut olarak görebilecek olsanız daha çok şaşırırsınız. Etrafınızdaki dilleri düşündüğümüzde, farklı uyruktaki insanların konuşurken mimikleri, jestleri, ses tonu hatta duyguları bile farklı hissediliyor. Sapir-Whorf hipotezine göre, konuştuğunuz dilin yapısına göre karakteriniz ve dünya görüşünüz de şekillenir. Hep derler ya Rusça sert bir dil, Ruslar da bu dilden etkilendikleri için agresif insanlar veya İngilizler dilleri nazik olduğu için sakin, yumuşak insanlar. Dilin etkisi insanların duygularını, hareketlerini değiştirebilecek kadar yoğun işte. Ya da Rusya kadar soğuk bir yerde ben de o kadar sinirli olabilirdim veya param İngilizler kadar değerli olsaydı sakin kalabilirdim. Belki de insanların bu kadar farklı olmasındaki tek neden dildir, olamaz mı? Hindistan’da yaşayan birini düşünün mesela, veya Hindistan dil konusunda çok kafa karıştırıcı olabilir, Çin’de yaşayan biri olsun, sonra da Ankara’daki bizler. Yaşayış şekillerimiz tamamen farklı, düşünme şeklimiz, konuşma hızımız, zekâ türümüz... Çince’nin ne kadar karmaşık ve zor bir dil olduğunu düşünürsek, belki de bu dili konuşmaya çalışana kadar zekâsı gelişiyordur insanın. Türkler de pratik insanlar mesela, konuşurken en kısa yoldan derdini anlatabilecek bir dili var. Tabii ne kadar doğru kullanıyoruz o konu ayrı. Dilin doğru kullanımının önemi, ilk kez ilkokuldaki Türkçe sözlüğümün (böyle bir mesajın verilebileceği en manidar yer) ön sözünde yazan bir Ezop masalı ile karşıma çıktı. Efendisi Ezop’a “Dünyanın en kötü şeyi nedir?” diye sormuş. Ezop “Dilidir ve insanın başına her türlü bela dili yüzünden gelir” diye açıklamış. “Peki, dünyanın en iyi şeyi nedir?” demiş efendisi. Ezop “Yine dilidir, iyi kullanılırsa, açamayacağı kapı, giremeyeceği gönül yoktur.”(Karataş 1) diye masalı sonlandırmış. Düşündüğümüzde büyük savaşların ya da küçük boşanmaların, yalanların ya da doğruların, iltifatın ya da küfrün arkasındaki ve arasındaki tek araç dil aslında. Filmde de daha durup dinlemeden saldırıyoruz uzaylılara. Yahu bir durun dinleyelim! Ama alışkın değiliz ki. Gündelik hayatımızda birbirimizi dinleseydik zaten şimdiye kadar hiç savaşmamış, dünya barışı dolu bir gezegende yaşıyor olurduk. Bir mimarlık öğrencisi olarak, kendimi iyi ifade edebildiğim, İngilizce’yi iyi kullanabildiğim jürilerimden daha iyi sonuçlar aldığım için, dilin ehemmiyetini sık sık deneyimleme fırsatım oluyor. Çoğu zaman etkili kullanamıyoruz bile ama yaşamaya yetiyor işte. Bir de etkili kullanabilsek demek ki uzay çağına geçip, ışık hızına ulaşıp, zaman kavramını değiştirebileceğiz. Peki ya zamanı algılayışımız da dil ile sınırlıysa? Sadece Dünya dillerini biliyor, onları öğrenmeye çalışıyoruz. Dünya ise kendi etrafında dönen, bundan dolayı günleri, saatleri oluşturan küçük bir gezegen aslında. Ya Dünya ötesindeki dilleri öğrendiğimizde zaman algımız, iletişim kurma şeklimiz değişir, konuşmamıza gerek bile kalmazsa? Ya uzaylılar, bizimle anlayaşamayacaklarını bildikleri için dünyaya gelmiyorlarsa? Filmin bilim kurgu olmasının en güzel yanı da bu işte: Dili düşünmeye daha çok teşvik ediyor. Kısacası bir lisan bir insan. 570 kelimede anlatmaya çalıştığım şeyi 5 kelime ile özetleyebiliyorum. Dilin gücü adına! Kaynakça Heisserer, Eric. Arrival. 2016. Chantier Films. Film. Karataş, Cuma. İlköğretim İlk Sözlük. İstanbul: Özyürek Yayınları, 2010. Baskı. Berk GÜNEY 21601953 IE Aynadaki Yabancı T oplumsal yaşam, yazılı ya da yazısız kurallarla düzenlenir. Yazılı kurallar somut olduğu için bireyin bu konularla uzlaşması daha kolayken, yazılı olmayan ama en az diğerleri kadar etkili olan toplumsal kurallar zaman zaman birey toplum ilişkilerini çıkmaza sokar. Albert Camus’nun Yabancı adlı romanı bu sessiz ama derin çatışmayı odak figür üzerinden yansıtırken adeta dış dünyaya ayna tutar. Bu aynada çoğumuz kendi yalnızlığımızı, yabancılığımızı ve ne kadar öteki olduğumuzu bütün çıplaklığı ile fark ederiz. Toplum, bireye yaşamının her aşamasında konumuna göre belli roller yükler. Çocukluğunda, öğrenciliğinde, bayramda, anne baba olduğunda, hasta ziyaretinde takınılması gereken tavırlar toplum tarafından beklentiye dönüşmüştür. Bayramda, çocuksu bir sevinç taşımalısınız, içinizden gelmediği için surat asıp oturursanız ayıplanırsınız. Cenazede koyu renk giymeli, yavaş konuşmalı, üzgün görünmelisiniz. Üzgün olmanızdan çok, üzgün görünmeniz önem taşır çünkü toplum buralarda nasıl davranacağınızı önceden belirlemiştir. “Yabancı” romanındaki Mersault, annesi vefat ettiğinde acısını toplumun beklediği gibi yaşamaz, ölümün kaçınılmaz gerçekliğini sessizce kabullenir. Oysaki ondan beklenen bu değildir. O; toplumun kurallarına göre, beklentilerine uygun yaşamanın, benliğine aykırı bir davranış olacağı kanaatindedir. Toplum da bunu çoğunluğa yabancılaşan birey olarak yorumlar ve onu dışlar. Şimdi aynadan kendimize bakalım. Kim bilir kaç kere sıkıntıdan patladığımız halde etrafımızdakilere gülücükler saçtık. Kim bilir kaç kere ıslık çalarak dolaşmak istediğimiz bir yerde büyük bir ciddiyetle oturup anlatılanları dinliyormuş gibi yaptık. Bu nedenle yabancılığımız sadece kendimize karşı olmadı, yaşadığımız çevreye ve topluma da yabancılaştık. Belki de bu neden ile en iyi arkadaşlarımız ilkokuldan beri değişmedi. Herkese karşı kalın duvarlar ördük, o duvarları ilerleyen zaman içerisinde aşamayacağımız kadar sağlamlaştırdık. Duvarlar bizi toplumun hışmından koruyacak kadar sağlamdı belki, ancak duvarların içindeki yaşam da bize bütünüyle uzaktı. Biz de bu nedenle çoğu kişi gibi yabancılaştık kendimize. Ya bancı, sessiz bir çığlıktır. Öylesine güçlü bir çığlıktır ki odak figürün tepkisizliği, kendini yargılayan topluma karşı savunma bile yapmaz. Bu kayıtsızlık, ölüme umursamadan gidiş, toplumun kurallarıyla yaşamaktansa sessizce çekilmeyi doğrur. Aslında bu vazgeçiş yabancı olarak yaşamaktansa özgürlüğü seçmek olarak da nitelendirilebilir. Bu bütünüyle kişinin yaşama bakış açısı ile anlam kazanır. Mersault, Arap’ı öldürdüğü için mahkeme salonunda yargılanırken suçlamaların çoğunun Berk GÜNEY 21601953 IE tanıkların söylemlerinin, annesinin cenazesindeki kayıtsızlığına bağlaması ilginçtir. Onun acısını yaşama biçiminin toplumsal belirlemelere uymadığı için acımasız bir suçlu olarak kabul edilmesi adalet kavramına da gölge düşürür. Birey; böyle bir toplumsal düzende toplumun kurallarıyla uzlaşmak, onlara göre yaşamak zorunda kalır. Bu şekilde olmadığı zaman sadece dışlanarak bedel ödemediği görülür. İnsanlar çevrelerinin, toplumsal kurallarla kuşatıldığının farkında olmadıklarında daha mutlu yaşarlar. Jean-Jacques Rousseau “Toplum Sözleşmesi” adlı eserinde özgürlüklerin başka birinin özgürlüğünü etkilememesi için kurallara ihtiyaç duyulduğunu söyler. Kurallar, başka birinin keyfine göre bizim özgürlüğümüzü engellememesi için gereklidir ancak bunun sınırının doğru çizilmesi gerekir. Yazılı olmayan kuralların özellikle geleneksel yapılı toplumlarda bireyin tüm yaşamını, davranışlarını kontrol ettiği durumlarda özgürlükten söz edilemez. Herkes duygularını ve düşüncelerini kendi doğrularına göre yaşamalıdır. Topluma kendini beğendirmek adına içinden gelenleri değil de toplumun onayladıklarını yapmaya başlarsa kendine yabancılaşır. Bu şekilde davranmayıp içinden geldiği gibi davrandığında da yaşadığı topluma yabancılaşması kaçınılmaz olacaktır. Bu nedenle toplumsal dayatmaların olmadığı, bireyin kendini kuşatılmış hissetmediği bir düzen içerisinde yabancılaşmanın daha az olacağı söylenebilir. urallar, gereklidir ancak bütün hayatımızı ele geçirme, kontrol etme K hakkına sahip değildir. İnsanın yaşadığı toplumun, daha da önemlisi benliğinin uzağına düştüğü bir toplumsal düzende her şeyin yolundaymış gibi görünmesi sadece büyük bir yalanın yaşanıyor olmasının göstergesidir. Oysaki kendisine saygısı ve sevgisi olan hiç kimse böyle anlamsız ve boş bir hayatı sürdürmek zorunda kalmamalıdır. Yanı Başımızda Olanların Farkında Mıyız? Büyük şehirlerde yaşayan insanlar genel olarak yaşam telaşına düşmüş durumda. İşlerimize, okullarımıza gidip geliyor ve her gün önümüze gelen durumlarla mücadele ediyoruz. Bazen durumlar karşısında bu mücadeleyi verirken çeşitli zorluklar ve olumsuzluklarla karşılaşabiliyoruz. Olaylar her zaman düzenli bir sırayla veya kişilerin istediği şekilde gelişmiyor. Böyle olumsuzluklar yaşandığında insanlar genel olarak hayatlarını sorgulamaya başlıyor ve kendilerini büyük bir sorunun içindeymiş gibi hissediyorlar, sanki dünyadaki en kötü şeyler onların başına gelmiş gibi. Hatta kendimizi o kadar kaptırıyoruz ki bu olumsuzluklara etrafımızda olan bitenleri bir kenara bırakalım, aslında sorunlarımızın ne kadar küçük, aşılabilecek olduğunu unutuyoruz. Kendimize o kadar odaklı yaşıyoruz ki bizden daha kötü durumlarda olan, asında aynı coğrafya, ülke içinde yaşamamıza rağmen bile fark edip göremediğimiz insanların hayatlarını, yaşayış biçimlerini unutuyoruz. Sanki o kişiler, sorunlar yokmuş ve sadece kendimiz ve bizim büyük dertlerimiz varmış gibi. Bazen kendi hayatıma dönüp baktığımda, kendimi büyük bir karmaşanın içinde buluyorum. Yapmam gereken ödevler, katılmam gereken dersler ve sürdürmem gereken arkadaşlıklar görüyorum. Bunları yaparken bazen kendimi kaybolmuş gibi hissediyorum ya da bazı olumsuzluklar yaşıyorum. İsteksizlik, düşük notlar almak veya kafamın dalgın olması gibi. Bunları yaşarken kendimi tek bu derdi yaşayan kişiymiş gibi görüyorum. Şu an bu duygular saçma veya bencilce gelse bile bu tarz negatifliklere karşı bu tutumu takınmaktan kaçınamıyorum. Bence bu çoğu insan için geçerli bir şey. Çoğumuz hayatımızdaki iyi veya kötü her şeyin sadece bizim başımıza geldiğini düşünüyor ve zamanın, hayatın hızı karşısında bir düzen içinde yaşayıp gidiyoruz. Etrafımızda olup biteni fark edemiyoruz veya takip etmek istemiyoruz. Belki de fark etsek bile kendimizi daha çok önemsediğimiz için kayıtsız kalıyoruz. Oysa yanı başımızda bizden daha çok zorlu durumda olan insanlar ve yaşanmışlıkları olan kişiler var. Aynı ülke içinde bulunmamıza rağmen onların başından ne geçtiğini bilmemekle beraber, kafamızı çevirip yokmuşlar gibi davranmayı tercih ediyoruz. Aynı Livaneli’nin Huzursuzluk adlı kitabındaki gazetecinin İstanbul’daki hayatından çıkıp, eski memleketi olan Mardin’e gittiğinde çektiği yabancılık ve PKK’dan kaçan Ezidilerin yaşadıklarını öğrendiğinde aslında kendi yaşadığı zorlukların hiçbir anlamı olmadığını gördüğü andaki ve aslında hepimizin yaşananlara sırt çevirdiğimizi fark ettiği gibi. Halbuki kendi sorunlarımız ve yaşantılarımız içinde kaybolmasaydık ve hayata, düzene, yaşananlara yakından ilgi gösterebilseydik belki hem kendimizi zorluklar karşısında daha güçlü bulmanın yanında, bizden daha çok zorluk çeken insanlara yardım etme, hikayelerini başkalarına anlatarak diğer insanları da bilinçlendirme girişiminde bulunabilirdik. Mesela, şu sıralar ülkemizde Suriye ve mülteciler gündemde ama çoğunluğumuz konuya tam olarak hakim değiliz. Yaşanmışları, yaşananları ancak sosyal medyadan veya oradan buradan duyduklarımızla biliyor ve yargılıyoruz. Kendimden ve gördüklerimden örnek vermem gerekirse, ben ve çoğu arkadaşım artık haber izlemek ve okumak yerine olayları sosyal medyadan takip etmeyi tercih ediyoruz. Sosyal medya son olayları öğrenmek adına güzel bir ortam gibi gözükse de herkesin fikrini paylaşabileceği bir yer olduğundan güvenirliği oldukça düşük bir platform. Orada her okuduğumuza inanıp, araştırmadan aslında doğru olmayan düşünceleri destekliyoruz. Livaneli Huzursuzluk adlı kitabında ‘’İnsanlar bunca acı çekerken, İstanbul'da en iyi suşinin nerde yenebileceğini konuşanlara dayanamıyordum.’’ Derken tam olarak olaylar aynı ülkenin sınırları içinde gerçekleşse bile insanların olaylara ne kadar kayıtsız kaldığını özetlemiş oluyor. Kendi adıma eğer bu kitabı okumuş olmasaydım benim de Suriye, mülteciler, Ezidiler konusunda bilgim olmayacaktı. Ben de çoğunluğun yaptığı gibi kendi bilgilerim ve duyduklarımla yetinecektim. Aynı zamanda bu kitabı okumadan önce hiçbir yerde Ezidiler, mültecilere yapılan zulümlerin içeriğini veya kültürleriyle ilgili hiçbir fikrim olmadığı gibi bir yerde de anlatıldığını görmedim. Oysa bunların önemli ve herkesin bilmesi gereken konular olduğunu düşünüyorum. Sonuç olarak hepimiz farklı yerlerde, farklı çeşitlerde zorlukları aşmaya çalışarak yaşıyoruz ama bu asla sadece kendi sorunlarımız ve yaşantımızda kaybolmamız gerektiği anlamına gelmemeli. Çevremizde olanlardan haberdar olmalı ve sadece bize söylenenlerle yetinememeli ve araştırmalarımızı yapmalıyız. Daha kendi ülkemiz sınırları içinde olan olaylardan ve ülkemiz sınırlarında birlikte yaşadığımız farklı inanışlardan insanların kültürleri ve yaşadıkları zorluklar hakkında bilgi sahibi değilken, hiçbir konu hakkında tam kesin konuşmaya ve yargıya varma hakkımız olduğunu düşünmüyorum. Bu tarz olaylara yabancı tüm insanların kendi yaşamlarını, farkındalıklarını ve kendilerine büyük gözüken sorunlarını sorgulamaları gerektiğine inanıyorum çünkü daha büyük sorunların aslında yanı başımızda ve bundan tam olarak haberdar değiliz. KAYNAKÇA Livaneli, Huzursuzluk, Doğan Kitap Yayıncılık, 2017 Elif Su Ergöçmez Mert Bulut KARGAŞADAN UZAK DURMAK NEDEN BU KADAR ZOR? Bir insanın hayatı algılayışı yarası neredeyse oradan hareketle biçimleniyor. Neyin eksikliği çok fazla hissediliyorsa hayat görüşü de onunla tam zıt bir noktada mevzileniyor: Parasız insan için en önemli şey paradır, yalnız insan arkadaşlığı arzular, korkan insan cesareti ister. Ben ise sükûnet istiyorum; çünkü ben heyecanlı bir insanım. Heyecanlı olmak beni çoğu konuda geriye düşüren bir etken oldu ve ben doğal olarak hemen her şeyi buna bağlamaya başladım. Bana göre insanın kaliteli bir hayat yaşaması sakin kalabilmesine bağlıdır. Bu nedenle çoğu şeye vereceğim cevap değişmez; önce sükûnet, önce itidal… Her şeyin sükûnetten geçtiğini ve asıl kazanmamız gereken şeyin bu olduğunu Bremen seyahatimde etüt etme fırsatı buldum Her şeyi aynı bakışla ele alıyor olabilirim; ancak ben yine de medeniyetin sakin olmaktan geçtiğini savunacağım. Bremen’e ayak bastığımda kendimi yabancı bir ülkede değil de sanki Konya’daymışım gibi hissetmiştim. Bremen’in çok önemli tarihî yapıları yoktu; kent, insanı mest eden bir doğa güzelliğine de sahip değildi. Orta derecede bir şehirdi sadece; böyle bir bayağılıktan fazlasını beklemek saçmalık olur diye düşünüyordum. Şehrin gezilmesi gereken çoğu yerini arşınladıktan sonra akşama doğru kent meydanında yürüyüşe çıktım. Alanda yüzlerce kişi yürüyordu ve ben daha önce hiç deneyimlemediğim bir hisse kapıldım: Bu kent çok sakindi. İnsanların davranışlarına etki edecek derecede sükûnet ortamı vardı. Kimse yüksek sesle konuşmuyordu, taşkınlık yapan küçük gruplar yoktu, insanlarda panik havası yoktu. Önümde uzanmış yolda ağır ağır yürürken kentin tamamını ele geçiren sükûnete kaptırdım kendimi. Arabaların sesi çıkmıyordu, mağazalardan Aleyna Tilki şarkıları yükselmiyordu. Zaman geçtikçe aklımda dolanan kötü senaryolar bir bir uzaklaşmaya başladı. Sadece anı yaşayan, sorunları düşünmeyen ve içi yaşam sevinciyle dolmuş bir insan olmuştum artık. Bana kalan tek şey mutlu olmaktı. O geceyi bitirdikten sonra sabah erkenden kalktım ve tekrar yollara koyuldum. Hayatımda ilk defa insanların içine karışmayı bu denli arzuladım. Hayatım boyunca kalabalık ortamlardan nefret etmiştim. Çünkü yaşadığım şehir kalabalıkların kaosu doğurduğunu öğretmişti bana. Bremen’in sokaklarında gezerken bu anlayışın sadece belli bölgeler için geçerli olduğunu gördüm. Ne kadar kalabalık olursa olsun kaos yoktu burada ve medeniyet dediğim şey tam olarak buydu. Medeniyet insanların birbirlerine tehlike gibi gözükmediği ve herkesin özel bir alana sahip olduğu sakin yerlerde gelişiyordu. Bremen’in sokaklarında gezerken tadına vardığım o sakinlik beni değiştirmişti. Daha rahat ve daha yaşam dolu bir hale geldiğimi hissediyordum. Mutlu olmanın ne kadar basit olduğunu ilk kez orada gördüm. Sükûnet hali insanı kendisiyle baş başa bırakıyor ve ister istemez kişiyi kendi iç yolculuğuna çıkarıyor. Bremen’de bulunduğum süre itibariyle kendimle baş başa kaldım ve bu hayatı farklı açılardan ele almamı sağladı. Eğer bir kaosun içinde olsaydım tek derdim o kötü ortamdan bir an önce kurtulmak olurdu. Şunu fark ettim ki hayatım kargaşadan kurtulma çabasıyla geçmişti. Karışıklığın olmadığı bir dünyaya adım attığım zaman ise yaşamın çok daha farklı bir anlamı olduğunu idrak ettim. Kendimle konuştum, hayatı sorguladım, nasıl mutlu olabileceğimi düşündüm durdum. Bana lüks gibi gelen bu davranışların aslında olması gereken şeyler olduğuna üzülerek tanıklık ettim. Bunca zaman yaşadığım şeylerin bir delilik hali olduğunu ve aslında farklı bir dünyanın mümkün olabileceğini tecrübe ettiğimde ince bir sızı duydum içimde. Herkesin dünya halklarına söyleyecek bir sözü vardır illa ki; eğer benim böyle bir imkânım olsaydı onlara her ne olursa olsun sükûneti koruma çağrısı yapardım. Çünkü sakin kalındığında her şeyin çok daha güzel olacağını etüt ettim, bundan eminim artık. Derya Erkan Hayat Kaygılarından Uzaklaşmak Fındıkkıran Balesini hiç izlediniz mi bilmiyorum. Hiç herhangi bir bale eserini izlediniz mi onu da bilmiyorum. Ama ısrar ediyorum. Herkesin bir an önce bir bale gösterisi izlemesi konusunda ısrarcıyım. Çünkü her zaman şunu iddia ettim: sanat eserleri -bu bir bale eseri olabilir ya da bir tiyatro oyunu, hiç fark etmez- insanın ruhu için yaptığı bir temizliktir bence. O eser ne kadar sürüyorsa o kadar saat, o kadar dakika ve o kadar saniye kendi benliğinizi temizleyeceksiniz, temizleyeceğiz. Bazen maalesef ki duyabiliyoruz insanların ben o kadar süre bir şeyi izleyemem, oturamam, sıkılırım dediğini ama üç saat süren Türk televizyon dizilerinin reyting sonuçları aynı şeyi söylemiyor nedense. Dolayısıyla ben gerçekten şunu sorgulamadan duramıyorum: inanılmaz orkestralar eşliğinde, çalışılıp özenle hazırlanmış kostümler ve dekorlar içerisinde, saatlerini, aylarını sadece bir eseri çalışmaya, hissetmeye ve hissettirmeye veren sanatçıları izlemek yerine ve bunu gerçekten çok da yeterli olmayan ücretler karşılığında yapan sanatçılarımızı izlemek yerine, neden bizim milletimiz her akşam bir koltuğa yapışıp, televizyona boş boş bakmayı tercih ediyor? Neden insanlar onlara bir şey katmayan içerikleri tercih ediyor? Dünyanın en acı yemeğinden bile daha acı olan bu gerçek bir gün değişir mi bilemiyorum ama saatlerce o koltuğa oturup kumanda kavgası yapmaktansa Fındıkkıran Balesi bütün yaştan bireylerin keyiﬂe izleyebileceği bir eser bana sorarsanız. Çocukları içine çekebilecek, sahneye kilitleyebilecek hatta birçoğunun dansçı olma hayalini kurmasına yardımcı olabilecek bir eser. Çocukların bu eserden çok fazla keyif alacaklarından eminim gördüğünüz gibi. Ama bir şeyden daha çok eminim: yetişkinlerin çocuklardan daha çok keyif alacak olmalarından.Türk balesinin kendine ait bir seyircisi var aslına bakarsanız. Gerçekten bütün temsilleri özenle takip eden hatta birbirleriyle yarışa giren bir seyirci kitlesi. Ne yarışı bu diye
mutsuzluktan söz bile etmeyeceğiz. Kaynakça: Uyar, Turgut. “Acıyor.” Göğe Bakma Durağı. Yapı Kredi Yayınları. 2014. İstanbul. Ece Burcu Güloğlu 21502612 VanGogh’unÖzgürTutsaklarıGökhanEğri“Ne farkımız var bizim bu tablodaki tutsaklardan?” Cevap oldukça basit: Özgürüz. Çemberler çizerek yürüyen,kafaları önlerine eğik, kendilerine ait bir bilinçten sıyrılmış, insanlıkları ellerinden alınmış bu tutsaklardan farklıyızkesinlikle. Sadece farklı değiliz hatta, üstünüz de aynı zamanda onlardan. Görüşlerimizle, kazançlarımızla,yaptıklarımızla,sevdiklerimizleüstünüz;çünküözgürüzbiz,onlarınaslaolamayacaklarıkadar.“Peki özgür müyüz gerçekten?” Cevaplanma amacını kaybetmiş bir soru bu günümüzde. Bu soruyu tartışmak bile;bir rengin kokusu, bir şarkının tadı kadar anlaşılmaz ve uzak geliyor bize. Belirli bir düzene karşı çıkmak, karşı birdüşüncenin karamsar etkilerini göz önüne sermek için kullanılan bir protesto kalıbı artık bu, gazetelerde okuyupikinci bir düşünceye değer görmeden üzerine sayfayı çevirdiğimiz bir yardım çağrısı. Çünkü her sorulduğunda,cevabını da kendi içinde taşıyor: “Yeterince özgürüz.” Tüm dünyanın içtenlikle benimsediği bir zıtlık, barış adınayapılan bir savaş kadar ironik. İnsanlığın en acı dramına işaret ediyor belki de, gerçek özgürlüğü düşleyecek kadarözgürolmayışımıza.Gerçekten de sandığımız kadar farklı mıyız tablodaki tutsaklardan? Onların taştan duvarlarını kendi ellerimizle inşaetmiyor muyuz etrafımıza önyargılardan, bencilliklerden özenle yonttuğumuz tuğlalarımızla? Peki ya çemberlerçizerek dolaşmıyor muyuz kendimizi üstün olduğuna inandırdığımız düşüncelerimizin peşinden? Yoksa utanmamızgereken yerde gururlanmıyor muyuz olmayan özgürlüğümüzle? En sonunda mutlu olmuyor muyuz duvarlarımızıbulutlarakadaryükselttiğimizde?Ancak bu tabloyla ilgili olarakşu ana kadar anlattıklarımdan başka bir şey daha var burada. Bahsettiğim her şeydendaha önemli bir ayrıntı. Kale duvarları gibi tutsakların üzerine kapanan avludan, kafasını yere eğmiş tutsaklardan,tutsakları gözeten gardiyanlardan, üzerinde yürünmekten parçalanmış yerden daha anlamlı. Anlamlandırılması en azfark edilmesi kadar güç olan, karamsarlığın içindeki iki som beyaz kelebek; arka avlu duvarının üzerinde belirlibelirsizikibeyazleke.Benim için tek bir anlamı var bu iki kelebeğin: Umut. Van Gogh’un som beyaz kelebekleri tipik bir karamsarlıkportresini;birumutışığına,dahaiyibirgeleceğeduyulanbirgüveninaktarımınadönüştürüyor.Pekibukadarönemlibirduygunedenumurasamazcasınatuğlalarınarasınabirsilüetolaraksaklanmış.BelkideVanGogh,umudunancakaranarak, çaba gösterilerek bulunabileceğini anlatmak istiyordu bu kelebekleri saklayarak, belki de sadece küçüketmenlerin bütüne ne kadar anlamlı bir etkide bulunabileceğini göstermek için sadece küçük bir ışık demeti olarakgöstermişti tablonun belki de en önemli parçasını. Belki de saklamıştı ki umuda sadece kafasını kaldırıp gökyüzünebakanlarınerişebileceğinianlayalım.Peki ne oldu Van Gogh’un som beyaz kelebeklerine? İnşa ettiğimiz duvarların tozu altında kirlenip ışıltılarını mıkaybettiler, yoksa koyduğumuz sayısız tuğlanın arasında ezdik mi onları fark etmeden? Kaç kelebek geçti avluduvarlarımızın içinden, kaç şansımız vardı umuda tutunmak için ve kaçını kaybettik önyargılarımız,ayrımcılıklarımız uğruna? Daha ne kadar kelebek gelecek önümüze bilemiyorum, ancak şundan eminim kisavaşlarımız, göçlerimiz, açlıklarımız devam ettikçe hızlanarak; duvarlarımızı göğe uzatacağız. Bir gün gelecek kidevleştirdiğimiz duvarlarımız birleşerek kubbeleşecek. O zaman Van Gogh’un som beyaz kelebekleri değil, güneşısığı bile giremeyecek içeri. Duvarlarımızı da uzatamayacağız artık, ancak koyduğumuz tuğlaları parlatacağız,herbirini özenle birer aynaya çevireceğiz ki bize kendimizi göstersin, göstersin ki varlığımızla gururlanalım. İşte ozamanavlumuzunaynadanduvarlarındanyansıyıpgözümüzükamaştırankaranlığımızdakörolacağız.Gogh,V.V.(1890).TutuklularÇemberi[Resim].PuşkinMüzesi,MoskovaDATÇAYA YOLCULUK Yazın başlangıcıydı. Yeni aldığımız yazlığa, Datça’ya ilk defa gidecektik. Yola çıkmadan önce babam ile birlikte bavulları son bir kez daha kontrol edip arabaya yerleştirdik. İçim içimi yiyordu, acaba Datça nasıl bir yerdi? İnternette yaptığım yarım saatlik bir araştırma sonrasında merakım iyice artmıştı. Artık yola çıkmaya hazırdık. Evimizden başladığımız yola arka sokaktaki bir benzinlikte kısa bir ara verdik. Polatlı’ya yaklaşırken arabayı polisler durdurdu. Sert bakışları ve sinirli duruşları beni ürkütmeye yetti. İçimden bir an önce oradan uzaklaşmak geldi. Ehliyet ve ruhsat kontrolünden sonra yolumuza devam ettik. Tatil olmasından kaynaklıdır ki trafik vardı. Babam bir ara bunaldı ve arabayı annemin kullanması için bıraktı. Saatler su gibi akıp giderken Fethiye’ye gelmiştik bile. Anadolu’nun kalbine, sararmış çimenlere ve hayvancılık yapan yurdum insanına ilk defa bu kadar yaklaşmıştım. Daha sonra bir mola tesisinde durduk. Çok kalabalık olmasına rağmen garsonlar sanki hiç yorulmuyormuşçasına koşuşturuyordu. Sucuk ekmek, bir de çay… Bir anda o polislerin bakışlarını unutmuş ve yolculuğuma aynı keyifle devam etmeye başlamıştım. Yaklaşık yarım saat sonra oradan kalktık. Yolumuza devam ederken çevrenin değişimini görmemek neredeyse imkânsızdı. Anadolu’nun o sarılığından, Akdeniz’in yeşilliğine doğru ilerliyorduk sanki. Denizli’ye yaklaştığımızda içim içime sığmıyordu artık. Bir kere almıştım Akdeniz’in tadını, bırakmaya da hiç niyetim yoktu. Küçük dükkânları ve birkaç fabrikayı geçtikten sonra deniz göründü, heyecanım gözlerimden okunabiliyordu. Babamla iddialaşmıştık denizi ilk kim görecek diye; o gördü, önde oturduğunu varsaymadan yapılan yanlış bir iddiaydı. Dağları tırmanırken gördüğümüz o manzara beni benden aldı. Ağaçlar, gökyüzü, deniz… Marmaris’i biraz geçtikten sonra Ege ile Akdeniz’in bir araya geldiği o manzarayı unutamam. İki ayrı kültürün, belki de iki ayrı tarihin birleştiği noktaydı orası. Yola çıkmadan önce okuduğum bilgilere göre birçok filozof oradan çıkmıştı. Örneğin Pisagor, Thales… Belki de bu yüzdendir Thales’in “Her şey sudan ibarettir.” iddiası, ben de o manzaraya yarım saat daha baksaydım filozof olabilirdim. Artık Datça’ya neredeyse varmıştık. Birkaç rüzgar gülü çarptı gözüme, çok sade ve natüreldi. Burası, Datça, sanki hiç ileri gitmemiş ve benliğini korumuştu. Üzüm bağlarındaki üzüm kokusunu bir kadeh şarapmışçasına içime çektim, gördüklerimle sarhoş oluyordum sanki. Neredeyse gelmiştik yazlığımıza, çok yorgunduk ama bitkin değildik. Şehir merkezini gezmek için heyecanlıydım. Buranın insanlarını, adetlerini tanımak ve tabii ki şarabını içmek için sabırsızlanıyordum. Şehir merkezine tek başıma yürüyerek indim, her bina kendini anlatıyordu sanki bana. Gözümün önüne geldi birden bu binalarda yaşayan insanlar. Mutlular ve gülüyorlardı, bu benim Ankara’dan alışkın olduğum bir şey değildi. Sonuçta gri bir şehirdi Ankara. Şehir merkezine yaklaştıkça kalbim daha hızlı atıyordu. Hava hafiften kararmıştı, turuncunun içinde batıyordu güneş. İnmiştim şehir merkezine. İlk dikkatimi çeken şey sokaklardaki anason kokusu ve insanların gülüşmeleriydi. Ne kadar da mutlu ve mesuttular. Denize doğru indikçe anason kokusunun yerini iyot kokusu almaya başlamıştı. Balık tutan Datçalılara rastladım “Rast gele abiler!” dedim, cevap “Sağ ol evlat!” idi. Elleri nasır tutmuş bu nazik insanlar koparmıştı beni şehrimin o soğuk yüzlü insanlarından. Artık yorulmuştum, evin yolunu tuttum. Evde makarna vardı, afiyetle yedikten sonra annemin hazırladığı yatağa yattım. Ertesi gün babam ile birlikte tekne turlarına bakmaya gittik. Uygun bir fiyata tekne turu bulduktan sonra annemleri de alıp yolculuğa başladık. Denizin mavisinde kayboluyordum adeta, öyle içine çekiyordu ki beni atlamak bile geldi içimden. Kısa bir yemek arasından sonra ilk ve aynı zamanda son durağımız olan Knidos’a gelmiştik artık. Tekneden inerken ilk dikkatimi çeken şey yabancılar oldu, Datça’da bu kadar yabancı var mıydı? Sonradan anladım ki antik bir kente gelmiştik, tarihin ilk demokrasisinin görüldüğü topraklardaydık. Biraz gezdikten sonra hayal kırıklığına uğramadığımı söylesem yalan olur. Bu kadar güzel bir tarihin sanat ile birleştiği noktada, Knidos’ta gerekli ilgi gösterilememişti sanat eserlerine. Birkaç saat dolaştıktan sonra adeta tarihte yolculuk yapmıştım. Topraklarını korumak için savaşmış, bazen de burada doğup burada ölmüş bir filozof olmuştum. Knidos bana çok şey katmıştı, ben buraya aittim artık. Birkaç saat sonra teknemize geri döndük, giderek uzaklaşan Knidos’a son bir kez baktım. Yorulmuştum, eve döndük ve uyuduk. Datça maceram daha yeni başlamıştı ve uzun bir süre bitmeyecek gibi gözüküyordu. Beliz Tabanlıoğlu GEÇMİŞE SIRT ÇEVİRME Bir yol düşünün, upuzun, sonu gözükmeyen. Kapkaranlık, belirsiz… Attığınız her adımda, yürüyerek arkanızda bıraktığınız mesafeyi aydınlatan bir ışık var. Önünüze, yolun geri kalan kısmına da kimi zaman o ışık yardım ediyor, kat ettiğiniz mesafenin yansımalarıyla. Hayat gibi, belirsiz bir geleceğe sahip olan, var olanın bir tek yaşanmışlıklar olduğu bir yol. Geceleri yatmadan önce yaşadığım günün kritiğini yapmak, daha sonra bir sonraki günü düşünmek, planlamak ve bu şekilde uykuya dalmak, kişiliğimin en belirgin özelliklerinden biri olan plan ve geleceğimi garanti altına alma takıntımı en iyi yansıtan alışkanlıklarımdan birisidir. Yarın yapacağım toplantıda bir öncekinde yaptığım hataları yapmamam gerektiğine dair kendimi uyarmak, sabahları sütlü mısır gevreği yediğimde midemin yandığını hatırlamak ve buna göre ne yiyeceğime karar vermek, yarın, bu sabahki gibi geç kalmamak için beş dakika daha erken kalkmam gerektiğini bilmek… Tüm bunlar ve daha birçoğu gece boyu hatta bazen gün içinde bile kafamın içinde dolanır durur. İşte bu noktada çevremdekileri hatta bazen içinde bulunduğum toplumu anlamakta güçlük çekiyorum. Ben gelecek için bu kadar plan ve program içerisindeyken, hatalarımdan ve yaşanmışlıklardan yola çıkıyorken çevremdeki insanların geçmişlerine karşı olan bu umursamaz tavırlarını aklım almıyor. “Hayat bu, plansız yaşanır, tesadüfler belirler gidişatını.” Bu cümleyi kaç kez duydum saymadım, sayamadım. Evet tesadüfler belirler gidişatı, evet hayat bazen yaptığın tüm planları bir çırpıda bozar. Sürprizler her daim kötüdür, hiçbir zaman yaşanmamalıdır demiyorum ama en azından kötü olabilecek sürprizleri, bizi üzeceğini tahmin ettiğimiz olayları geçmişteki deneyimlerimizden, üzüntülerimizden, sevinçlerimizden edindiğimiz bilgilerle önleyebilir, yaşayacaklarımızı kontrol altına alıp, geçmişin geleceğimiz üzerindeki yansımalarıyla şekillendirebiliriz. Tarihin tekerrürden ibaret olduğu söylenir. Büyük bir heyecan ve umutla baktığımız, belirsizliklerle dolu geleceğimiz ya dedikleri gibi tamamen geçmişimizin tekrarından ibaretse? Ne kadar farklı olabilir ki, yaşanan her şeyin bir sebebi yok mu, geçmişe dayanan bir sebebi. Yaşanan her olay ileride yaşanacak olan bir başkasına gebe değil mi? Peki ya neden bu geçmişe sırt çevirmiş hallerimiz? Hiç yaşanmamışçasına ya da yaşanıp ardından hemen unutulmuşçasına davranışlarımız neden? Geleceğe dair neyi biliyoruz o halde, neyi tahmin edebiliyoruz, neyi görebiliyoruz? Geçmişimiz olmasa yaşayacaklarımıza dair en ufak bir fikrimizin olamayacağını, deneyimlerimiz olmasa kontrolün bizim elimizde olamayacağını farkında mıyız emin değilim. “Ufka baktım oraya bakanlarla birlikte arkaya bakan kimse yoktu. Geçmişi olmayan kalabalığın gelecek için söyleyecek sözü olabilir mi?” (Tanyol, 2015, 42). Ne güzel ifade etmiş düşüncelerimi Tuğrul Tanyol. Seni üzene koşar mısın bir daha, canını yakan insanı sever misin tekrardan, başarısız olduğunu bildiğin bir işle uğraşır mısın, sonunu bildiğin yolu yürür müsün yine? Peki ya o çokça merak ettiğin geleceğe doğru ilerlerken niçin sırt çevirirsin geçmişine? Her insan hata yapar, her millet, her toplum. Doğrular yaşandıkça öğrenilir, hatalar yaparak, deneyimleyerek, bir kez yaptığın yanlışı ikinci sefer tekrarlamayarak elde edilir zafer. Temeli sağlam bir gelecek elde etmenin yegâne yollarından biridir geçmişten feyz almak. Baktığın ufukta hataların, başarıların yansımalarını görmektir geleceğe emin adımlarla ilerlemek. Bir millet düşünün ki büyüklerinin elde ettiği başarıları biliyor ve bunlarla motive oluyor, kendinde o gücü ve kudreti buluyor. Bir birey düşünün ki iki yıl önce yaptığı bir yanlıştan ders almış şimdi onu tekrarlamamak adına kendine öncekinden apayrı bir yol çiziyor. Her iki durumda da insanı veya toplumu zafere götüren tek yol, geçmişte kendimizin veya başkalarının edindiği tecrübeler ve doğurduğu sonuçların bilincinde olmak ve bu doğrultuda hareket etmek. Ufka baktığında söyleyecek bir söze, izleyecek bir yola sahip olmanın tek koşulu geçmişe sırt çevirmemek. İnsan hatalarından ders alınca, başarılarıyla motive olunca, geleceğe nasıl emin adımlarla ilerlediğini fark ediyor. Geçmişi, hayat boyunca en büyük yardımcısı oluyor. KAYNAKÇA Tanyol, Tuğrul. Gelecek Günlerin Şarabı. 1. Baskı. İstanbul: Yapı Kredi Yayınları, 2015. AYCAN ERGİN ALABİLDİĞİNE SORGULAMAK Gerçekliğin doğasını sorguladınız mı hiç şimdiye kadar? Gerçek nereye kadar gerçek? Sorguluyor musunuz hayatın gerçekliğini, varoluşu ve nedenlerini? Biliyorum ki, birçoğumuz amaçlar, düzenler ve istekler arasında sıkışıp kaldığımız ve kendi dünyamızdan başka kaçacak bir yer bulamadığımız zamanlarda bunları, özellikle de varlığımızı derinlemesine sorguluyoruz; amaç arıyoruz, neden arıyoruz; yaşamaya nedenler... Düşünsenize; her birimiz yaklaşık yedi yaşımızdan bu yana hayat telaşesi denen neden sonuç döngüsü içinde yürümeyi yeni öğrenmiş bebekler gibiyiz; yaşadığımız bütün olumsuzlukları unutup yavaşça ayağa kalkıyoruz, ayağa kalkmanın verdiği heyecanla hızlanıyoruz ve hayatında bizden yana olmasını bekliyoruz. Destek arıyoruz, hayata tutunacak en yakın destek; bir amaç, bir neden… Gözlerimiz o desteği ararken varlığımızın ağırlığı bizi yormaya başlıyor ve yeniden kalkmak üzere düşüyoruz, şanslı olanlarımız o desteği buluyor ve dinlenip denemeye devam ediyor ama şu bir gerçek ki; düşsek de devam etmeyi başarsakta daha düşecek çok yolumuz var. Şimdi sorgulayın; gerçekten böyle mi? Sorgulamak… Peki, sorgulamak, salt düşünme eylemini ve sonucunda kanıksamayı böylesine varsayımlaştırıyorsa eğer, gerçeklik nereye kadar var? Ya sizin kişisel gerçekliğiniz, iç dünyanızın perspektifinden görsel olarak algılanabilirliğe kavuşabilir mi desem. Bunu dışa vurmayı denediniz mi hiç? Vincent Van Gogh, ünlü izlenimsel ressam, bu algıyı “La Chambre à Arles”, “Slaapkamer te Arle”, “The Bedroom” ya da “Vincent’s Bedroom At Arles” adlarıyla anılan tablosunda bizim için; iç dünyasını yani huzurunu dış dünyası yani gerçekliğiyle harmanlayıp gözler önüne sermiş. (1) Amsterdam’daki Van Gogh Müzesi’nde yer alan Van Gogh’un resmettiği yatak odasının kopyası (2) Ekim 1888, Tuval Üzerine Yağlıboya, Van Gogh Müzesi, Amsterdam Gerçeklik, gerçekliğin doğası, varoluş ve nedenleri; tarihten günümüze birçok ünlü düşünür, ressam ve hatta en basit “ben” kişisi tarafından ele alınmış, üzerinde düşünülmüş muhteşem konular. Bu konulara neden mi değindim; çünkü sorgulamak bu mevcut konuların babasıdır diyebiliriz; onlara ekmek, su götürendir, yaşamın en güzelini sağlamaya çabalayandır, sarıldığımızda dünyayı unutturandır. Sorgulamak dünyadaki düşüncelere varoluş kazandırandır, tıpkı bir baba gibi. Düşünmek ise onların başındaki hükümet gibidir; görünüşte babadan büyük ancak baba olmazsa bir hiç. Babalara yol, kömür sağlayarak sadece bir araç olduğunu göz ardı edip her şeyi yaptığını sanandır düşünmek. Babasız bir hükümet düşünülebilir mi? Ya sorgulamak olmaksızın düşünme eylemi gerçekleştirebilinir mi? Bakın, bunları düşünürken bile salt düşünmüyor, sorguluyorsunuz. O zaman biz de hükümet ayağını alıp, babayla verilen yollara çıkalım; şimdi alabildiğine sorgulayacağız. Şimdi bana dünyanız hakkında ne düşündüğünüzü gösterin desem, evet gösterin! İçinde yaşamını sürdürdüğünüz, toprağına ayak basabildiğiniz, güneşini teninde hissedebildiğiniz, havasını içine çekebildiğiniz somut dünyanızdan bahsetmiyorum. Sizin dünyanız; sizi oluşturan, varlığınızla özdeşleşen ve herkesten, her şeyden uzaklaşıp oraya vardığınızda gerçek sizle karşılaştığınız soyut dünyanız… Kafanızın derinliklerinde sır gibi sakladığınız dünyanız… Ne güzeldir değil mi şimdi oralar? Yapabildiniz mi? Sizinkini bilemem elbette ama ben gösteremesem de bahsedeyim; benimkinde sevgi var, özlem var; bunların getirdiği huzur var. Ailemi, evimdeki odamı çok özledim, özlemek insana huzur verir mi? Veriyor işte, insanlar uzağında da olsa varlıklarını bilmek yetiyor insana, insanın huzuruna kimi zaman, yani benim huzurum Van Gogh’ un huzurunun tek başınalığı ve yalnızlığından uzak. Sevgi… Sevmek güzel şey vesselam değil mi? Gülümsetebildim mi sizi az da olsa böyle? Bakın güldünüz mutlusunuz iç dünyanız dışınızda somutlaştı, görselliğine kavuştu. Van Gogh da bizim için bunun bir örneğini somutlaştırmış. İçsel sükûnetini barındıran kendi soyut dünyası ile dış dünyasını, içinde yaşamını sürdürdüğü Arles’teki o meşhur sarı evinin yatak odasını, birleştirip iç dünyasının görsel bir algısını ortaya koymuş, tam olarak “onun dünyası” nı her yönüyle bize bahşetmiş. Çizilen yatak odası Van Gogh tarafından tam üç kez bazı olgular ve renkler değiştirilerek resmedilmiş ancak şunu açıkça fark ediyoruz ki, küçük değişikliklere rağmen mutlak sakinlik ve huzur duygusu iç dünyasının sorgulanamaz gerçekliği olarak varlığını sürdürmüş. Tam olarak 3 kez aynı tabloyu resmetmesi bize açıkça huzurunun kaynağını işaret ediyor, o yatak odası onun favorisiydi çıkarımını yaptırıyor. Her bir versiyonda odanın dışarıyı görmemizi engelleyen camlarının kapalı olduğunu gözlemleyebiliriz çünkü burası Van Gogh’un özeli, dış dünya yok. Neredeyse hayatının tümüne hâkim olan deliliklerden uzak, aradığı tek başınalık, sakinlik, dinlenme ve huzur var. Van Gogh’un bu eseri içsel isteğinin gerçeğe dönüşmüş dışavurumu. Yani düşüncenin görsellikle algılanabilirliğe kavuşmuş boyutu. Her şeyden uzaklaşmasına gerek kalmaksızın o meşhur odada ne kadar süre öz benliğiyle baş başa kalıp iç dünyasını ziyaret edebildi acaba? Varoluşunu sorguladı mı saatlerce? Kesin sorgulamıştır yoksa o kadar deli olmazdı değil mi? Ya gerçeklik bağlamı, benim kadar sorgulamış mıdır onu da? Merak ettiklerim bu kaçık ressamla birlikte birer muamma olarak kalacak sanırım. Şimdi size neden göze farklı hitap eden 2 resmi yan yana koyduğumu açıklamak istiyorum. Yukarıda bulunan soldaki resim bir tablo değil, şaşırabilirsiniz ancak o bir fotoğraf. Van Gogh’un dinginliğini sonsuzluğa döktüğü, onun dünyasına bir pencere açan o görsel şöleni bizim için basit bir oda olmaktan öteye götürmüşler ve hayat vermişler. Hangisi daha gerçek sizin için ya da hangisi gerçekliğin doğasını sorgulatıyor size? Gözünüzün, beyin sinyalleri sayesinde algılanabilirlik kazandırdığı, dış dünya gerçekliği olarak varsaydığımız gerçeklikle örtüşen ve buna uygun olan değil mi? Çok garip; gerçeklik bile algısalken neye güveneceğiz? Gerçekliği bu odanın varoluş nedenleri gibi kanıtlarla özgülleştirerek destekleyebilir miyiz? Sorgulamak… Alabildiğine sorgulayalım o zaman! (1) Ekim 1888, Tuval Üzerine Yağlıboya, Van Gogh Müzesi, Amsterdam (2) Eylül 1889, Tuval Üzerine Yağlıboya, Art of Institute, Chicago (3) Eylül sonu 1889, Tuval Üzerine Yağlıboya, Musée d’Orsay, Paris, Fransa Yararlanılan Kaynaklar Wikipedia. https://en.wikipedia.org/wiki/Bedroom_in_Arles Ekshikaa. “You can now live like Van Gogh in ‘The Bedroom’.” 3 Ekim 2016 tarihinde erişildi. http://www.arch2o.com/can-now-live-like-van-gogh-bedroom/ Altas, Aysu. “Vincent Van Gogh’un ‘The Bedroom’ eseri.” Y.y. 28 Şubat 2014. Web. 3 Ekim 2016. https://resimbiterken.wordpress.com/2014/02/28/vincent-van-goghun-the-bedroom-eseri/ Fotograflar Riley, Chloe. “ ‘Van Gogh's Bedrooms’ Opens Valentine’s Day at the Art Institute.” Y.y. 10 Şubat 2016. http://chicagotonight.wttw.com/2016/02/10/van-goghs-bedrooms-opens-valentine-s-day-art-institute BİLLUR GÜVEN KİŞİSEL GEZİ REHBERİM: DÜNYANIN YEDİ HARİKASI Ben on dokuz yıldır Ankara’da yaşıyorum, burada doğdum ve sadece tatil zamanlarında gezdiğim farklı şehirler kadar gördüm Dünyanın zenginliklerini. Dünyamız, evrendeki en güzel gezegen ve insanoğlunun evi; binlerce doğa harikası ve güzellikle dolu, kültür zenginliğiyle insanı her dakika büyüleyen yuvamız. Böyle muhteşem bir gezegende yaşarken insan onu tüm güzellikleriyle tanımaya çalışmalı diye düşünüyorum. Kozmosun zaman diliminde bir göz kırpması kadar süren hayatlarımızda her yeri keşfetmek imkânsız belki de ama insan bu kısacık yaşamında öğrenebileceği kadar öğrenmeli ve gezebileceği kadar gezmeli. Umuyorum ki, ben de bu dünya kadar zenginlikten bir kısmını keşfedebilirim. Her yıl yaz tatiline kadar para biriktiriyorum ve son iki yıldır bu birikimimle yurtdışına kısa tatillere gidiyorum. Bundan sonraki rotalarım için ve bu dünya kadar zenginliği görebilmek adına kendime göre bir liste yaptım. Benim listem, Antik Dönemin Yedi Harikası olarak da bilinen ve M.Ö 2. yüzyılda son şeklini alan listeden farklı olarak doğal güzellikleri de kapsıyor. Antik Dönemin Yedi Harikası içerisinde yer alan yapılardan günümüzde sadece Keops Piramidi görülebilecek durumda. Ben ise listemi yaparken önümüzdeki on beş yıl içinde gidebileceğimi düşündüğüm yerleri seçtim. Listemin en başında Efes Celsus Kütüphanesi var. Roma döneminden kalan bu iki katlı kütüphane benim için bir medeniyetin sembolü. Ne zaman Antik Yunan Medeniyeti ile ilgili bir yazı görsem kafamdaki görsel internette fotoğrafını gördüğüm bu kütüphane. İkinci sırada ise Çin’deki Danxia adıyla da bilinen kırmızı kayalıklar var. Çin’in Kansu eyaletindeki bir jeolojik parkta yer alan bu kayalıkların fotoğrafını uzun zaman önce bir dergide görmüştüm. O günden beri bu doğa harikasını yakından görebilmek hayallerimden biri. Türkiye’de bulunan Ihlara Vadisi’nde oyulmuş kiliselere benzer bir yapı olan Hindistan’daki Ajanta Mağaraları ise gitmek istediğim bir diğer harika. Budistler için önemli olan buradaki tapınak ve manastırlar, efsaneleri ve ilginç mimari yapılarıyla listemdeki yerini aldı. Myanmar’da yer alan Bagan Antik Kenti ise masal kitaplarından fırlamış gibi. Fotoğraf makinem ile oraya gidip gün batımında anı ölümsüzleştirmek istiyorum. Listemin ikinci kısmında yer alan harikalara gitmek ise benim çocukluk hayalimdi. Yeni Zelanda’da 1999 yılında Yüzüklerin Efendisi (2001) film serisi için yapılan ve serinin sonraki filmlerinde de plato olarak kullanılan Hobbit Köyü yıllardır turistler tarafından ziyaret ediliyor. Yeşilin içinde yer alan bu minik evler, rengârenk yuvarlak kapıları ile çocukluğumda Hobbit olarak dünyaya gelmek istememe sebep olmuştu. Hobbitlerin gerçek olmadığını bilsem bile yıllarca resim ödevlerinde hayalimdeki ev olarak bu film platosunda yer alan evleri çizdim. Umuyorum ki bir gün burayı gezme şansım olur. Aurora Borealis olarak da bilinen kutup ışıklarını ilk kez Ayı Kardeş (2003) isimli animasyon filminde gördüm. Filmde doğaüstü güçleri temsil eden ışıklar, gerçekte büyüleyici bir görsel şölen sergiliyor. En yakın zamanda bir tur eşliğinde bu büyüye tanıklık etmek istiyorum. Listemde benim için en önemli yer ise And Dağları’nın zirvesindeki antik kent Machu Picchu. İnka Medeniyeti, Amerika kıtasında yaşamış diğer antik medeniyetler gibi sır dolu. Kültürleri, yaşam şekilleri ve ayinleri ile bu medeniyetler her zaman ilgimi çekmiştir. Machu Picchu ise bence bu medeniyetlerin sembolü olan bir antik şehir. Dağın zirvesindeki eşsiz manzarası ve bugüne göre ilkel kabul ettiğimiz bir medeniyetin mimarı bilgisi Machu Picchu’nun benim içi önemini daha da arttırıyor. Machu Picchu Antik Kenti – Jim Richardon Muhteşem güzelliklerle dolu, büyüleyici evimizde gezilecek ve öğrenecek sonuz yer var. Umuyorum ki hayallerimi gerçekleştiririm ve Dünyamın Yedi Harikasını gezebilirim. Bu liste zaman geçtikçe çoğalacak ve ben hayal kurabildiğim sürece yeni yerler eklemeye devam edeceğim. Evrende küçücük bir nokta gibi kalan ömründe, elimden geldiğince Dünyayı keşfetmeye çalışacağım. KAYNAK Richardson, Jim. Iconic Images With a Personal Touch. http://www.nationalgeographic.com/photography/photo-tips/original-iconic-images-richardson/ HAYATI GÜZELLEŞTİRMEK SİZİN ELİNİZDE Kimilerine göre hayat hep çok zordur kimilerine göreyse göründüğünden kolay. Yetişkinler zor olduğunu düşünen kesimken çocuklar tüm hayatı bir oyundan ibaret sanırlar. Roberto Benigni’nin 1997 yapımı La vita é bella (Hayat Güzeldir) filmi bahsettiğim durumu çok güzel anlatan izlerken insanı şaşkına düşüren aynı zamanda da gözyaşlarına boğan bir dram ve savaş filmi. Bu film alışılmışın çok dışında kan ve vahşet içermeyen aksine yer yer insanı güldürebilen ve içini umutla dolduran bir savaş filmi. İlk başta bahsettiğim gibi hayat çocuklar için bir oyundur aslında, öyle de olmalı, çünkü; dünya küçük temiz kalpli çocuklar için fazla kötü ve kirli bir yer. Filmde bir babanın çocuğunu 2.Dünya Savaşı’nın umutsuz atmosferinden nasıl koruduğu anlatılıyor. Guido (baba) oğlu Joshua, karısı Dora ve diğer Yahudilerle birlikte toplama kampına gönderilir. Bu zalim ve vahşi kampta oğlunu Alman güçlerinden korumak isteyen Guido oğluna tüm bu olanların aslında kendisinin düzenlediği bir oyun olduğunu anlatır. Eğer bu oyunu kazanırlarsa da kocaman bir tank kazanacaklarını söyler ve bu sayede oğlunu orada güvende tutmayı başarır. Filmde beni en çok etkileyen sahnelerden biri Guido sırtında kendinden kilolarca fazla ağırlıkta olan yükleri taşırken oğlunun yanına gelip çok sıkıldığını söylemesi ve babasının onu korkutmamak için sırtındakinin ödül olan tank için gerekli malzemeler olduğunu söylediği sahneydi. Beni etkilemesinin sebebi; çok zor bir durumdayken bile bir babanın çocuğu için bulunduğu konumu gizlemesi ve onu korumaya çalışmasıydı. Ana karakter Guido hayatla hep dalga geçen asla umutsuzluğa kapılmayan insanın içini yaşama sevgisiyle dolduran bir tiptir ve belki de bu yüzdendir ki içinde bulunduğu kötü koşullara rağmen çok mutludur. O mutlu ve pozitif oldukça oğlu ve karısı da her türlü zorluğa rağmen mutludurlar. Olması gereken de bu bence, hayat eğer size zor geliyorsa onu kolaylaştırmak sizin elinizde. Bulunduğunuz durum veya konum ne kadar kötü olursa olsun olaylara pozitif yaklaşmak sizi bir nebze rahatlatacak hatta belki de her şeye rağmen yüzünüzün gülmesini sağlayacaktır. Guido ölüme giderken bile mutluluk saçarak oğlunun içindeki umudun asla bitmemesini sağlıyor çünkü biliyor ki içinde bulunduğu çıkmaz durumu oğluna belli ederse oğlu üzülecek ve o küçük temiz kalbi kirlenecek. İşte bunun adı fedakarlıktır. Fedakarlık bana göre asla karşılık beklemeden yapılan iyiliklerdir. Kendi çıkarını gözetmeksizin karşısındaki sevdiği insanı mutlu etmek için kimi zaman canı pahasına yapılan güzelliklerdir. Peki fedakarlık yapmak sadece karşımızdakini mi mutlu eder? Hayır. Çünkü mutluluk bulaşıcıdır sevdiğiniz insanın mutluluğunu ve iyiliğini görmek sizi de mutlu edecektir. Tıpkı Guido’nun olduğu gibi. Onun umudunu asla yitirmemesini sağlayan etken oğluydu. Sadece pozitif olmak değil, biri için yapılan fedakarlıkar da insanın hayatını güzelleştirmeye yardımcı olur. Filmde bir babanın oğlu için yaptığı sayısız fedakarlıklar hem oğlunun hem de Guido’nun mutlu kalmasını ve asla umutlarını kaybetmemelerini sağlıyor. Her ne kadar fimin sonu iyi bitmese de en azından geride kalan küçük Joshua babasını her zaman fedakar ve pozitif bir insan olarak hatırlayacaktır ve bu tamamen Guido’nun başarısıdır. Hayat belki de Guido için güzel değildi ama güzel olan onun içindeki şefkat, oğluna duyduğu koşulsuz sevgi, asla bitmeyen umudu ve yaptığı sayısız fedakarlıklardı. Hayatı güzelleştiren şeyler bunlardan ibarettir aslında. Dediğim gibi hayatınızı güzelleştirmek sizin elinizde. Ya Guido gibi kötü olan hayatı güzelleştirmek ya da öyleymiş gibi göstermek için çabalamayı seçersiniz ve onurlu huzurlu bir şekide ölmeyi tercih edersiniz ya da kabuğunuza çekilip hiç bir etki bırakmadan yalnız başınıza mutsuz ölmeyi. KAYNAKÇA: Hayat Güzeldir (La vita è bella) Yapım Yılı:1997 Zeynep Kantav DENİZ DALLIÖZ 21401839 AHMET BARIŞ EKİZ TURK101-47 EINSTEIN’IN KALBİ Zekasıyla dünyayı kendine hayran bırakan, fizik adına yaptığı çalışmaları günümüze ışık tutan Albert Einstein'i duymayanız yoktur. Dünyanın en önemli fizik kanunlarını geliştiren, yeni kuramlar ortaya atan dâhinin yaşamı kadar ölümü de merak uyandırmış. Hatta bedeni yakılması için hazırlanma sırasında beyni patolojisti tarafından çalınmış[1]. Araştırmalara göre beyninde büyüklük ya da ağırlık konusunda diğer rivayetlerin aksine bir farklılık yokmuş. Sadece normal bir insan ortalama beyni 1,4 kilogramken onunki 1,3 kilogrammış. Bizimkilerden farkı ise zekasının bir nedeni olan parietal lobunun normalden %15 fazla olmasıymış. Peki ya kalbi? Onun kalbi beyni gibi araştırılmamış. Ama yirmili yaşlarda daha sonra eşi olacak Mileva Maric'e yazdığı mektuplar gösteriyor ki kalbinin bizim kalbimizden bir farkı yokmuş. Meğer dahi Einstein'ın da kalbi zaman zaman aşk için ritmik atıyormuş! O da zamanında bizim gibi seviyor ve seviliyormuş... Belirli bir statüsü, görevi ya da başarısı olan kişilerin özel hayatlarının olmaması gerektiği kanısı maalesef ki toplumumuzda çok yaygın. Ama onlar da insan değil mi? Duygusal olarak başkasına yakınlık hissedemez mi? Aşık olamazlar mı? Olabilirler, olabilmeliler. Ve emin olun o değerli insanların aşk hayatları bizimkilerden farklı değil. İkisi de bilim insanı Albert Einstein ve Mileva Maric'in aşkları da aynı bizimkiler gibi. Aşklarının “siz”den “Dollie-Johnnie” lakaplarına ilerlemesine yayımlanan mektup derlemesinden şahit olmak bende bir tebessüm yarattı. Bu ilerlemeler tıpkı normal insanların aşklarında yaşadığı zorlukları da içeriyordu. Albert Einstein ve Mileva Maric gerek maddi gerek çevresel zorluklar çekmiş. Mileva Maric bu zorlu süreçlerde Einstein’ı daima desteklemiş. Hatta Einstein’in annesi, oğlunun çalışmalarına engel olmaması için Maric’i onaylamamış. En önemli bilim insanlarından birinin annesi de olsan, oğlunun sevdiği kadını gelinin olarak kabul etmeyebiliyorsun... Maric’i onaylamayan Einstein’ın annesi ne kadar da bize tanıdık geldi değil mi? Çevremizde de çok yaygın değil mi? Kariyere öncelik vermek... Peki Einstein’ın Mileva’ya olan aşkının bizim yaşadığımız aşklardan farkı ne ki biz bu aşka bu derleme kitaptan tanık olduk? Mektupların insanlardaki belirli bir statüsü, görevi ya da başarısı olan kişilerin duygusuz olduğu algısını kırmak ve Einstein’ın da hepimiz gibi bir insan olduğunu göstermek için yayımlandığı bir gerçek. Bu kitabı okuyana kadar Einstein’ı fizikle bağdaştırmaktan başka bir fikrimiz yoktu. Bilim dünyasına sayısız katkısı olan Einstein’ın insani yönünün çok azını bilmiştik, onu da zaman içinde unutmuştuk. Onun da her insan gibi yönleri olabileceğini düşünmemiştik. Ki, bilimle uğraşanlar duygusuz değilken, onlar da severken... Bizler gibi... Ne kadar kitabın yayımlanma amacı bizlerdeki bilim insanları ya da toplumdaki başarılı kişiler hakkındaki yanlış düşüncelerimizi kırmaya yönelik olsa da bu mektupların gün yüzüne çıkması, bizim bu mektupları okumamız sizce iyi oldu mu? İki kişi arasında olan mektuplaşmalar o iki insana özeldir, ve içinde aşk varsa daha da özel... Düşünsenize sizin de sevgilinize olan mektuplarınız, ya da SMS, Whatsapp yazışmalarınız derlenecek, yayımlanacak... Sizleri bilmem de ben ortalığı kaldırırdım açıkçası. Bana özel olanın bana özel kalması benim en doğal haklarımdan değil mi? Ki Einstein ve Maric yaşasaydı, mektuplarının derlenip yayımlanmasına pek kayıtsız kalabileceğini de sanmıyorum. Bence onlar da rahatsız olurlardı. Belki de şuan zaten mezarlarında rahat değillerdir... Ne kadar bilim insanı da olsalar ya da toplum içinde saygı duyulan başarılı kişiler, değerli insanların aşk hayatları bizimkilerden farklı değil. Onlar da bizim gibi sevebilir, sevilebilir. Beyinleri ne kadar farklı çalışırsa çalışsın insanların kalpleri aynı. Albert Einstein da kalbini bir kadına kaptırmıştı. Evet dünyaca ünlü fizikçi Albert Einstein da -bu artık kulağımıza tuhaf gelmesin- aşktan anlıyordu. Kalbini, duygularını kağıtlara dökmüştü. Bu kağıtlar mektup oldu, mektuplar birikti, derlendi ve yayımlandı. Ve biz bu mektupları okuduk, sadece yazan kişiye ve yazılan kişiye özel olmasına rağmen... Peki ya Albert Einstein dünya çapında ismini duyurmuş bir fizikçi olmasaydı? Ünü olmayan geçmişte yaşamış herhangi bir insan olsaydı. Bu mektupları biz okumuş olacak mıydık? Albert ve Mileva tıpkı normal insanlar gibi aşk yaşamışlardı. Onların bu özel aşkına biz buradan şahit olacak mıydık? KAYNAKÇA Einstein, Albert ve Maric, Mileva. Aşk Mektupları. Çev. Nursel Yıldız. Alfa Yayınları, 2014. Baskı. Resim: https://tr.wikipedia.org/wiki/Mileva_Mari%C4%87#/media/File:Albert_Einstein_and_his_wife_Mileva_Maric.jpg [1] https://tr.wikipedia.org/wiki/Albert_Einstein#.C3.96l.C3.BCm.C3.BC_ve_beyninin_.C3.A7al.C4.B1nmas.C4.B1 [2] http://www.gazetevatan.com/einstein-izafiyet-teorisinde-karisindan-yardim-almis-51603-dunya/ Defne Ceren Ergen 1 Ölümlü Nesneler Eminim siz de hayatınızın bir noktasında herhangi bir nesneyle konuşmuşsunuzdur. Hani, nesne, cansız olan bir şey yani... Aslına bakarsak çoğu zaman insanlık olarak, çocuklukta hayalgücümüzün inanılmaz genişliğiyle kesinkes nesnelerle konuşmuş, onlara canlıymış gibi davranmışızdır, ya da başka bir örnek verecek olursak, serçe ayak parmağımızı sehpaya çarptığımızda az mı küfretmişizdir sehpaya, sanki bir suçu varmışçasına... İşte bu kitapta da sevgili yazar değişik örnekleriyle birlikte öyküler anlatmış bize, çoğunda da nesnelere can vererek. Yolda otobüsle giderken hep düşünmüşümdür, bir taşa çarpsak ondan özür dilememiz gerekmez mi ya da bir lastik patladığında hemen ondan özür dileyip ebedî yolculuğuna uğurlamamız gerekmez mi diye. Kitabın ilk öyküsü olan “Sandalye”de de bunları hissettim. Eski bir maun ağacından yapıldığı belirtilen sandalyenin bacaklarının içinde o mükemmel Vahşi Doğulu tahtakurtları damarları çiğneye çiğneye yaşlı bir adamın düşmesine ve başını o hain ama orada olmaktan başka bir şey yapamayacak olan koltuğa çarpmasıyla beyin kanaması geçirmesini anlatıyor. Bence, insanlar işlerine geldiğinde bu cansız sadece bizim rahatlığımız için varolan nesnelere (cansız nesnelere) canlıymış ve onları duyabilirmiş gibi davranıyorlar, çoğu zaman onların orada aylarca belki de yıllarca temizlik ya da taşınma durumları dışında hiç kımıldatılmadan, görülmeden yaşadıklarını unutuyorlar. Ya gerçekten nesneler bize, ve devlete karşı isyan çıkarsalardı, ya da kendi kafalarına göre insanların kullanımı için olduklarını unutarak hareket etselerdi? Hayatımız onlarsız bir hiç olmaz mı? O zaman bence kesinlikle çatırdayıp çuturdayıp yok olup, çalıların içinde çırılçıplak insanlar olarak şehirleri ele geçirip, her şeyi yok etme hakkına sahipler! Belki de insanların günümüz kaosuna uyanıp, ya da uyanmışlarsa harekete geçmeleri için bir bardaklarını ya da ellerinin üstündeki bir deri parçasını kaybetmeliler. Her şeyin kontrolünün bizde olduğuna o kadar inanmışız ki, bence ürettiğimiz nesneler bize isyan etse, çok da haklılar! Arabanızın günümüzdeki tüketim çılgınlığına boyun eğdiğini, kendi başına hareket ettiğini ve sizi aşkla sarıp sarmaladığını ve gitmenize izin vermediğini düşünün bir de... Aslında bence burada anlatılmak istenen; eğer bir zorunlulukla, inceden inceden bize bir yaptırımda bulunduklarında ne kapitalizm ile ne de tüketim çılgınlığı ile hiçbir sorunumuz yok, ancak Alman yapımı, hoparlörleri aşırı ses veren ve “çok az benzin yakan” arabanız, o biricik belki senelerce çalışıp biriktirdiğiniz paranızla aldığınız o tanrısal arabanızda olmak ZORUNDASINIZ. İçinden ne çıkabilirsiniz ne de ne yapacağına her an siz karar veremezsiniz. Çünkü onun kendi düşünceleri var! İşte o anda, o araba, o mükemmel mavilikteki arabanızdan nefret etmeye, içinden çıkmazsanız yaşamayacağınıza inanmaya başlarsınız. Gözleriniz bir bakıma “açılır”. Elbette söylediğim sorunlarla ilgili bir şey yapmamaya devam edersiniz. Bir topluluğun bir mit olan sentoru kovaladığı gibi paranın ve tüketimin peşinden koşmaya ara vermezsiniz. Çünkü yakanıza yapışmıştır bir kere. Defne Ceren Ergen 2 Jose Saramago, öyle güzel kişileştirmelerde bulunmuş ki, buradan nerelere çıksak kârdır. Bende oluşturduğu belki de alevlendirdiği birkaç şeyi sizinle paylaşma gereği duydum. Elbette kitabı okuyup betimlemelerle başka şeyler yaşamak size kalmış. Ancak şunu da söylemeden geçmeyeyim, sahip olduğumuz her şeyin yok olmasını ve yeniden başlayıp, bir şeylere uyanmayı hak etmiyor muyuz? Sanırım Saramago da birazcık buna değinmeye çalışmış. Tabii edebiyat dediğimiz şey öznelliğin annesidir. O yüzden neyden ne çıkacağı hiç mi hiç belli olmaz. En iyisi mi, siz siz olun, sentorları korkutup kaçırmayın. Çünkü arabanız bir gün sizi de hapsedebilir! İnsan Gerçekten Ölür Mü İçeriden? İçeriden Ölmek, Robert Silverberg'in kaleme aldığı bir fantastik roman. Aslında bu kitaba fantastik veya bilim kurgu etiketi yapıştırmak çok doğru olmaz diye düşünüyorum. Kitap genel olarak insanların düşüncelerini okuma gücüne sahip olan ana karakterimizin hayatını ve gücünü nasıl zamanla kaybettiğini konu alsa da, içerdiği çözümlemeler, psikolojik analizler ve hatta siyasal göndermeler ile aslında bambaşka bir tür oluşturuyor kendi klasmanında. Kitabın tanıtım kısmını elimden geldiğince kısa tutmak istedim çünkü bu kitabın böyle sıkıcı "künye" bilgileriyle boğulmaması gereken bir eser olduğunu düşünüyorum. Kitabı geçen sene satın alıp okumuştum, sıklıkla takip ettiğim bir internet sitesinin inceleme yazıları arasında karşıma çıkmıştı ve zaten ben de fantastik edebiyat türüne karşı bir aşk duyduğum için inceleme yazısını okur okumaz ilk iş olarak sipariş etmiştim kitabı. Açık konuşmak gerekirse tahmin ettiğimden çok daha derin, çok daha etkileyici çıkmıştı bu kitap çünkü bu "süper güç" mevzusuna çok daha farklı ve çok daha objektif bir açıdan yaklaşıyordu. Ana karakterin yaşadığı tükenmişlik duygusunun çok daha hafifini o sıralar bizzat yaşadığım için karakterle empati kurmak çok zor olmadı. Okuduğum her bölümde, çevirdiğim her sayfada kendimden birkaç parça bulabildim ve bir yapboz gibi bu parçaları birleştirmeye çalışırken farkında olmadan kitabı bir solukta bitirdim. Bende bıraktığı etki o kadar büyük olacak ki normalde bir kitabı kolay kolay tekrar okumayan ben, bu kitabı en az üç sefer baştan sona okumuşumdur. Hala arada beni etkileyen bazı bölümleri boş zamanlarımda açar tekrar tekrar okurum. Yazımda daha önce de belirttiğim gibi karakterle kurduğum bu empati kaçınılmaz bir yakınlık bağına dönüştü ve kendimi onun yerine koyup onun yaşadıklarını kendi hayatıma monte edebildim; kalp kırıklıklarını, aşk acılarını ve günden güne kendinden soğumasını sağlayan o obsesyon duygusunu... Belki de hepimizin yaşadığı ve dışa vurmaktan çekindiği bu duyguların bir başkası tarafından hikayeleştirilerek bu denli sert ve etkili bir dille kaleme alınması olduk hoşuma gitmişti. Bir nevi kendimi yalnız hissettirmiyordu bu kitap, bu tarz problemlerin hemen hemen herkesin hayatında olduğunu, her ne kadar kitaptaki hikaye gerçek olmasa da ana karakterimizin hissettiği en küçük çaresizlik zerresinin bile hepimizin hayatlarında oldukça gerçek bir yer edindiğini anlatıyordu. Hatta bazı anlarda karakterin çaresizliğ benim çaresizliğime, öfkesi benim öfkeme dönüşüyordu. Kitabın sonlarına yaklaştıkça ilginç bir rahatlık hissi filizlenmeye başlamıştı bende. Sanki kitabın kapağını kapatıp kitaplıktaki yerine koyduktan sonra ben de ana karakterimiz de kaybedecek bir şeyimizin kalmamış olduğu gerçeğinin tatlı rahatlığına gömülecektik. Zira karakterimiz için bu dediğim oldu gerçekten de ancak benim için pek de söylenemez öyle olduğu. Kitabı bitirdikten sonra kendi gerçek dünyama dönüp seyrettim onu uzaktan uzaktan bir süre. Kitap karakterlerini hep imrenmişimdir bu yüzden, onlar kitapla beraber bitiyorlar bir yerde, siz ne kadar uzatırsan o kadar yaşıyorlar ama biz onlarsız yolumuza devam etmek zorunda kalıyoruz. Kırgınım bu yüzden aslında kitaba ve ana karakterimize çünkü aramızdaki o kadar yaşanmışlıktan sonra beni tekrar yalnız bıraktılar kendi dünyamda. Evet, kitapla ilgili söyleceklerim hemen hemen bu kadar. Daha fazla konuşup, kitabı daha fazla anlatmak isterdim ancak bu siz okuyuculara haksızlık olur diye düşünüyorum. Olacakları bilmeden bir kez okuma şansınız var bu kitabı ve ben bu şansınızı elinizden almak istemem. Her ne kadar kendisine bana bunca farklı duyguyu yaşattıktan sonra aniden çekip gittiği için dargın olsam da, beni bu biraz karanlık, biraz çaresiz ama oldukça bizden ve oldukça gerçek dünyasına buyur ettiği ve yolculuğum boyunca beni kendisinden ayrı görmediği için oldukça da müteşekkirim bu kitaba. Ulaş Sel Şeyhoğlu Sayfa Sayısı: 248 Baskı Yılı: 2011 Dili: Türkçe Yayınevi: İthaki Yayınları Sayfa Sayısı : 248 İlk Baskı Yılı : 2011 Dil : Türkçe ISBN: 9786053751458 Taner Baygün 21300987 Tur101-33 Aman Tanrım Hayatının mükemmel olduğunu düşünen insan sayısı son derece azdır. Hepimiz bir diğerinin hayatının güzel yönlerini görür ve başkalarının hayatlarına imreniriz. Ve Tanrı'ya kendi isteklerimizi sıralamaktan geri kalmayız. Peki ya Tanrı biz olsaydık? Dünya'yı daha iyi, daha yaşanabilir bir yer hâline getirebilir miydik? Bruce Nolan alt seviye haberleri sunan bir nevi komedi spikerliği yapan sıradan bir kişidir. Hayatının en kötü günlerinden birini geçiren herkesin yapacağı gibi Tanrı'dan şikâyet etmektedir ve bir anda Tanrı, Bruce' u yanına çağırarak ona güçlerini verir ve iki kural koyar. Birincisi kimseye Tanrı olduğunuzu söyleyemezsiniz, ikincisi insanların özgür iradesine müdahale edilemez. Kuralların basit olmasının dışında verilen bu Tanrısal gücün kullanımını hangi ölümlü kişisel çıkarları için kullanmazdı ki. Bugün dileklerin milyonerlik, sevgili ve başarı üçgeninde döndüğünü düşündüğümüzde aslında cevap apaçık ortada duruyor. Asıl sorun ise bu kadar büyük bir güç bir insan tarafından kontrol edilebilir mi? Çernobil faciasında pek çok bilim adamının birkaç reaktörün ısısını kontrol altında tutamadığını göz önüne alacak olursak dünyayı yok etme gücü olan bir insanın Hollywood Bulvarı'nı yok etmesi en fazla bir hafta sürecektir. İstediği her şeyi alabilen, elde edebilen insanlar genellikle en mutlu olan insanlar değillerdir ve büyük güç büyük sorumluluk getirir. Tanrı'nın gücünü aldığınızda onun sorumluluğunu da alıyorsunuz yani duaları. Peki, dualara nasıl cevap verirsiniz ki. 6 milyardan fazla insan yaşamakta yeryüzünde. Tanrı duaları gözden geçirirken onların sonuçlarını da düşünmeli; fakir bir insana milyonlarca dolar vermek her zaman o kişinin iyiliğine sebep olmaz. Tanrı'nın ne kadar kudreti olduğu hakkında bir fikir elde etmek açısından çok basit bir yöntem izlenebilir. Tanrı’nın önünüzde bulunduğunu düşünün ve öyle bir dilek dileyin ki istediğiniz şey engellenemez olsun. Örnek verecek olursak milyonlarca dolar isteyin ve Tanrı size milyonlarca dolar versin sizi öldürmeden 10 dakika önce. Bu durumda dileğiniz yerine geldiği için mutlu mu olurdunuz yoksa dileğinizi kullanamadığınız için yakınır mıydınız? Herhangi bir insanın bugün var olan düzenden daha iyi bir düzen kuracağını düşünmüyorum. En çok yapacakları şey kendilerine birkaç villa fazla almak olurdu. Dünya'daki güzellikler tersleri ile kıymetli olur. Yani bir madde ne kadar nadirse o kadar kıymetli olur. Altın, zümrüt ve yakutun pahalı olmasının sebebi budur. Herkese 1 milyon TL verilse yine en fakir olan en fakir olarak kalır. Dünya'yı daha güzel bir yer yapmak için Tanrı olmak gerekmez. Ancak insanların doğru olanı yapması gerekir. Yani hak edene hakkını vermesi gerekir. Bu konuda vicdan hâlâ körelmemiş vücutlarda kılavuz olmalıdır, gerisine yapılacak bir şey yok. Hepimizin daha iyi koşullarda yaşaması için tek gereken, hep birlikte adım atmak ama en zor olan kısmı da bu gibi gözüküyor. Kutsal kitaplar bile insanları kendi arkalarından yürütme yeteneklerine sahipken pek çok sorunla karşılaşmış, tartışmalara hatta tarihin en kanlı savaşlarına sebep olmuşlardır. Kendi kendime düşündüğümde yaşayan insanların sayısını çok fazla bulurum hep. Küçük bir Dünya için çok fazla tüketiciyiz. Eğer yarısı ölseydi bugünkü standartlarda aç insan sayısı yok denecek kadar azalırdı. Ya da dünyayı yaşanabilir hale getirmemiz gerekir ki bu tarım alanı açmak toplu alanlarda yaşamak ve kaynakları düzgün kullanmaktan geçer. Sanırım üniversiteler bu amaçlarla kurulmuşlar; insanları bilinçlendirmek ve savaş çıkaran din kitapları yerine iyi ve faziletli bir insan yetiştirerek Dünya'yı daha yaşanabilir bir yer hâline getirmek için. Eğer ben Tanrı olsaydım Dünya daha iyi bir yer olurdu diyorsanız. Dünya'yı daha iyi bir yer haline getirmek için çalışmaya hemen başlayın kaybedeceğiniz bir şey olmaz. İrem Kaftan Kalbimizdeki İki Duygu: Aşk ve Özlem Kalbim hayatımda ilk defa dizgilerinden kurtulmuş bir at gibi coşkulu ve hızlı atarken bedenim de soğuktan dolayı ellerini kenetleyerek küçücük vücudunu ısıtmaya çalışan bir kız çocuğu gibi titriyordu. Benliğimi kontrol altına almaya çok yakın olan bu büyülü duygu karmaşası beni tutkulu birlikteliklere mi, heyecanlı maceraları mı, yoksa ıstırap verici yitirilişlere mi sürükleyecekti bilmiyordum ama halimden hiç olmadığım kadar memnundum. Sanki karşımdaki insanın ruhuna karışıp hayatın güzelliklerini keşfe çıkmış ve kalbimi o insana emanet edip geriye bakmadan aydınlık günlere ilerliyormuş gibi hissediyordum. Kısacık yaşantımın bir taraftan bütün eksik yanlarımı tamamlayan diğer taraftan da kalbimin en derin noktalarını bile doldurmaya yeten ilk aşk hikâyesi de işte böyle başlamıştı. Geçen hafta en sevdiğim şiirlerden biri olan Ümit Yaşar Oğuzcan’ın “Bir Pınarsın”ını okurken mazide kaldığını düşündüğüm ilk sevgi yolculuğumun kırıntıları duygu ve düşüncelerimi ele geçirmeye başladığı için onlara kulak vermeden duramadım. Altı yıl öncesine dönüp ‘o’ kişiyi ilk kez gördüğüm zamanı hatırlıyorum da ne kadar da masum hayaller kurmuştum aklımda, bir annenin yeni doğmuş çocuğuna dokunmaya kıyamaması gibi ben de ona hemencecik yaklaşamamıştım, beklemiştim. Karşımda tüm çıplaklığıyla duruyordu; karakteri, benliği, eksiklikleri, güçlü yanlarıyla ilgili hiçbir bilgim yoktu, sadece gözleri bana tüm ihtişamı ve güzelliğiyle parıldayan yıldızlarla dolu bir gökyüzünü çağrıştırıyordu. Kısa bir ‘merhaba’ ile o anın büyüsü bozulsa da hiç unutamayacağım üç yıla adım atmıştım, bir noktaya kadar hızla mükemmeliyete doğru ilerleyen sonra da yavaşça üzüntülerle şekillenen koskoca üç yıla. Birini kendi benliğinizden bile taviz verecek kadar çok sevdiğiniz ve onu kaybetmemek için elinizden geleni ardına koymadığınız zamanlar olmuştur, işte ben o haldeydim. Bu durum karşılıklı olduğu için beni acı dolu, geçmek bilmeyen günlere sürüklemek yerine ‘o’ kişiyle hayatımı renklendirme şansını bana sunmuştu. Onun kalbimdeki yerini en doğru ortaya koyan ifade “varken doyulamayansın, yokken dayanılmayan” (Oğuzcan, Bir Pınarsın) cümlesi olmuştu. Sürekli yesem bile tadına doyamadığım bir tatlı gibi ne kadar onun yanında dursam da ellerimiz birbirinden ayrıldığı anda onu özlemeye başlıyor, sevgim şehvetli ama fazlası zararlı olabilecek bir bağımlılığa doğru yol alıyordu. Sanki onun gülümsemesinde bir bahar sabahı güneşin doğduğunu görüyor, hayallere dalıyor ve onunla olduğumda zamanın neden durmadığından yakınıyordum. Şiirin dizelerinde kendi benliğimden izler bulmaya çalışırken aynı zamanda aklımda beliren bu düşünceleri de hızlıca savuşturmaya çalışıyordum. Kısa bir dörtlükten oluşmasına rağmen kalbimin en derinlerine gömdüğümü düşündüğüm mutlulukları ve üzüntüleri gün yüzüne çıkarmama yardımcı olan bu etkileyici şiir bana sadece ilk aşkımı değil özlemek kavramını da hatırlatmayı başarmıştı. Özlem duygusunu aklımda hep insanlarla özdeşleştirmiştim çünkü bir olayı, bir vakti ya da hayatımızdaki küçük bir detayı bir daha aynısını yaşayamayacağımızı bilsek bile özlemek bana anlamsız gelmişti. Zamanda yolculuk etmek mümkün olmadığı için eskiye dönük anıları geri getirmemiz mümkün değildi ama bir insanı hala hayattayken tekrar bulup özlemimizi gidermek mümkündü. Aklımın sonsuzluğa uzanan yönlerini kullansam bile çoğu durumda duygularıma yenik düşerek hareket ettiğim için insanları özlemek konusunda hiç başarılı olamamıştım. Birini özlediğimde içimdeki duygular kopmasına çok az kalmış bir fırtına gibi yükselmeye başlar ve elime geçen ilk fırsatta o kişinin yanına gitmeme yol açardı. Kalbimi dağlayan gri sis bulutlarını dağıtmanın başka bir çaresi yoktu. Hayatın bir saniye sonra bizlere ne sunacağı büyülü bir belirsizlik olduğu için birini özleyip onu görememe halinin çaresizliğini hiçbir zaman hissetmek istemiyor, belki de böyle yaparak kolaya kaçıyordum. Hayatımdaki bazı kişiler “bir pınarsın sen içilen ama hiç kanılmayan” (Oğuzcan, Bir Pınarsın) dizelerinin vücut bulmuş haliydi. Onların yanında susuzluğumu gideriyor, kendime geliyor ama uzun süreli ayrılıklara dayanamıyor, yaşamayı sürdürmek için onların varlığına ihtiyaç duyuyordum. Gün boyunca dost dediğim insanlarla beraber olduktan sonra eve geldiğimde telefonumu elimden düşürmeden onlarla konuşuyor, sanki yıllardır haber alamadığım biriyle iletişim kuruyormuş gibi zevk alıyordum. Bu satırları yazdığım gün şiirin üstünden belki de onlarca kez geçtim. Her seferinde aklımda öncekilerle bağdaşmayan çağrışımlar beliriyor, farklı dünyaları keşfe çıkıyordum. Şiiri son okuyuşumda “seveni yanıltmayan, sevince yanılmayan” (Oğuzcan, Bir Pınarsın) dizelerinin sahibinin kim olduğunu merak etmeye başladım. Birine karşı kalbimizde küçücük bir şüphe bile olmadan saf sevgi beslemek hepimizin sahip olmak istediği bir değerdi ama kolay elde edilmiyordu. İlk aşkımın beni yanıltmayacağını düşünmüştüm ama böyle olmamıştı, hayat hayallerimdeki kadar tozpembe olmadığını bana birçok kez göstermişti. ‘İşte bu benim ruh eşim’ dediğim kişiyle beraber olduktan sonra bu şiiri tekrar okuduğumda dizelerin bana daha anlamlı geleceğinden emindim çünkü ancak doğru kişiye karşı aşkın o insanı deli edici tarafını hisseden bir kişi bu şiiri tamamen özümseyebilirdi. Kaynakça “Bir Pınarsın İçilen Ama Hiç Kanılmayan”. Kültür Sanat Edebiyat Şiir. y.y. 14 Haziran 2014. Web. 23 Eylül 2017. Eylül Hazal Taşkın Distopyada Yaşamak Hayatın monotonlaşan akışında farklı bir birey olmak, kömür madeninden çıkarılan elmas gibi neredeyse imkânsız ve gerçekleşmesi güç bir olgu. Yıllardır yazarlar, siyasetçiler, felsefeciler ve bilim adamları ideal bir toplumun nasıl olması gerektiği hakkında fikir üretmişler, ancak belli bir toplum anlayışı üzerinde anlaşamamışlardır. Bu sıradanlaşan ve aynılaşan hayatta özgün olmak, kendi isteklerin doğrultusunda yaşamak toplum tarafından yargılanmaya, hatta dışlanmaya yol açabiliyor. Modernleşmeyle birlikte şekillenen hayatımız bir ütopyadan çok distopya bana kalırsa. Veronica Roth da toplumun bu tek düzeliğine dikkat çekmek için bu distopyayı yaratmış olabilir. Yazarın vurguladığı, farklı olmanın, uyumsuz olmanın yok edilmesi gereken değil, takdir ve teşvik edilmesi gereken bir özellik olduğu fikrine katılmamak elimde değil. Kitaplarda geçen olayların aslında bir kurgu değil, gerçeğin ta kendisi olduğunu fark ettiğimiz zaman anlıyoruz zaten kurtuluşumuzun uyumsuzluk olduğunu. Uyumsuz olmak utanılacak değil, gurur duyulacak bir özellik; her insan ilk olarak bu düşünceyi benimsemeli, savunmalı ve yaşatmalı. Yaşadığımız toplumun, yıllardır kitaplarda bahsi geçen distopya örneklerinin bir benzeri olduğu yüzümüze tokat gibi çarptığında görmeye başlıyoruz gerçekleri, toplumun bizden koparıp aldıklarını. Uyum sağlamak için yaptığımız fedakârlıklar ağır gelmeye başlıyor yaşadığımız aydınlanmadan sonra, omuzlarımızdaki bu ağırlığı kaldırmak her geçen gün daha da zorlaşıyor. Farklı olanın yok edilmesi, dışlanması ve uyumsuz bir birey olmanın suç sayılması, içinde bulunduğumuz distopyanın çirkin ve acı yüzü. İnsan ırkının ten renkleri bile farklıyken, herkesin siyah ya da beyaz olması baskılanıyor toplum tarafından. Oysa ben, siyahın içindeki gökkuşağı olmanın, o tek renklilik arasında kaşıkçı elması gibi parlamanı sağladığını düşünüyorum. Değişik fikirler toplumun ilerlemesini sağlamıyor mu zaten? Farklı renkler, farklı dokular nasıl bir araya gelip bir kilim ortaya çıkarıyorsa; farklı kişilikteki insanlar da uyum içinde yaşayıp ideal toplumu oluşturabilir fikrimce. Herkesin kabul ettiği fikirleri benimsemek zorunda değiliz; başkalarının bizim için belirlediği kadere boyun eğmek, herkes ile aynı hayatı yaşamak zorunda hiç değiliz. Hepimiz bir bireyiz, bu toplumun bir parçasıyız ve hepimiz birbirimizden farklıyız. Bizi biz yapan da bu farklılıklarımız. Hayata gerçek anlamıyla tutunmak istiyorsak, kendimizden bir iz bırakabilmek istiyorsak kimseye boyun eğmemeli, bizi değiştirmelerine izin vermemeliyiz. Yaşadığımız bu distopyada, ancak mücadele ile hayatta kalabiliriz. Sen Ayşe’sin, ben Eylül. Adlarımız, görünüşlerimiz gibi kişiliklerimiz de farklı. Kendimize özgün özelliklerimiz var belli kalıplara sığdırılamayacak, etiketlenip gruplandırılamayacak. Biz, uyumsuzuz ve bununla da gurur duymalıyız. Olması gereken kalıplar değil, yaşatılması gereken özgünlükler bu hayatta. Gerçek hayatta karşımıza çıkmaz dediğimiz ve bizi hayrete düşüren birçok olay ve olgu, aslında tam olarak burnumuzun dibinde. Hatta içinde yaşıyoruz o hayal sandığımız gerçek dışı hayatın. Yaratılmaya çalışılan bir ütopya ama tam tersi bir şekilde bir distopyada yaşıyoruz bana göre. Kendine has olan tüm özelliklerinin yok edilmeye çalışılan, belli bir kalıba ve gruba girmeye zorlandığın, seni sen yapan her şeyini kaybettiğin bir dünya. Distopyada yaşamak bu denli zor ve acı tam olarak. Farklı olmak bir suç değil ki farklılığını bastırasın ya da saklayasın. Sen değişmek zorunda değilsin, uyumsuz olduğun için suçlanamaz ve cezalandırılamazsın. Hayatta birçok kez karşıma çıktı toplumun silikleştirdiği, kendisinden farklı ve kendi rengini kaybetmemiş herkese öfke kusan, kin güden insanlar. Distopyamızın yarattığı tek tip, kalıplaşmış toplumumuz. Böyle bir dünyada uyumsuz olmayıp da nasıl hayattan zevk alıp, gerçek anlamda nefes alabiliriz ki zaten. BURCU YILDIZ VAZGEÇİŞLERİM Bu sefer, ‘’mutlu’’ olarak mı yazmam gerekiyordu hissetiklerimi ya da yalanlar söyleyip mutlu gibi davranmam mı? Yok yok, yapamam ben öyle yalan dolan işlerini. Ne hissediyorsam hissetmenizi isterim -ki bu acıtabilir- ve geçen sefer de söylediğim gibi müzik olmadan dökemem içimi kimseye. Sahi, ne çok yer kaplıyor bu şarkılar hayatımda, nasıl da darmaduman ediyorlar beni öyle. Eminim ki hayatınızda bir kez bile olsa siz de harap oldunuz bazı şarkılarla. Her neyse, yine fazla andım sanırım Yıldız ve Sezen’i, her ne kadar bahsetmesem de kendilerinden, mahveden şarkılar başkalarından çıkmaz pek değil mi? Evet, şimdi asıl konumuza geçebiliriz sanırım. Vazgeçmek... Daha önce düşündünüz mü hiç, nedir vazgeçmek? Çocukken -kötülüğün, aldığımız her nefeste var olduğunu bilmediğim, ihanet kavramını hiç duymadığım, en büyük problemimin abur cubur yememin yasak olduğu dönemden bahsediyorum- terk edilme gibi bir korkum yoktu, gerçi terk edilmek nedir bilmiyorduk bile o zamanlar, ve hayat tozpembeydi hepimize olduğu gibi. Sonra büyüdük. Ne de zor işmiş bu büyümek, ne de uğraştırıyormuş, ne de çok savaş açıyormuş ruhumuzla beynimiz arasında. Çoğumuzun güçlükle üstesinden gelmeye çalıştığı bu süreçte, çok fazla yaralandım. Şimdi, ‘’Burcu biz de çok yara aldık, bir tek sen misin yaralı olan?’’ diyor olabilirsiniz ama hani derler ya herkesin acısı kendine büyük diye, işte benimki de tam olarak öyle sanırım. İnsan anlattıkça kurtulacağını düşünür mü bu yaralardan, hani şu en güvendiklerimizin açmış oldukları var ya, onlardan işte? Sanırım buna inanmak istiyorum, her ne kadar anlatınca geçmeyeceğini biliyor olsam da paylaşmak bazen en çok ihtiyaç duyulan şey olabiliyor ama hani şu yazma yoluyla olanı çünkü kimsenin gözünün içine bakarak bir yandan ağlayıp bir yandan anlatamazsınız içinizde kopan fırtınaları. Biliyorum ki hepimizin yaralanmış olduğu yerler ve bu yaraların derinlikleri farklı ama sanırım benim en derinim, vazgeçmek zorunda kalışım. Evet, sanıldığının aksine insanlar durduk yere ya da sırf öylesine vazgeçmezler, vazgeçmek zorunda bırakılırlar. Ben de çok zorlandım... İnanın, öyle zor ki deli olduğunuz insanlardan, çok sevdiğiniz alışkanlıklardan, mutluluklarınızdan vazgeçmek... Çok şeyden vazgeçtim, çok şeyi arkamda bıraktım, çok sustum ve çok ağladım tıpkı Feride’nin yaptığı gibi. Umuyorum ki hepiniz tanıyorsunuz o muhteşem kadını, hani şu Kâmran’ın yere göğe sığdıramayıp baktıkça eridiği, söyleyecek güzel sözleri tükettiği, sevdasından yanıp tutuştuğu kadın... Ah be Feride’m, ne de çok korkuyordun inanmaktan, güvenmekten, sevmekten... Bırakmasaydın kendini Kâmran’ın sıcacık göğsüne, acaba nasıl bir kadın olurdun? Daha az yaralı, daha az kırgın, çok daha mutlu, bir o kadar da savunmasız... Kâmran’ın o ihaneti olmasaydı, bu kadar güçlü olabilir miydin acaba ya da gerçekten yapayalnız mücadele edebilir miydin her şeye karşı? Ne de güzel bir kadın oldun sen öyle, yüreğine küçücük bir kızı alan ve onu orada büyüten, dünyalara bedel bir kadın... Seni kaç defa okudum, kaç defa hissettim kalbimin en derinlerinde ve kaç defa hep aynı yerde ağladım sayamadım ama şunu biliyorum ki sen benim yıllar önce yaşamış olan mükemmel hâlimsin. Evet Feride, keşke ben de senin gibi gidebilsem, senin kadar güzel vazgeçebilsem onca şeyden ve hayatıma devam edebilsem ama dedim ya sen mükemmel olandın, bense bir benzerin sadece. Her ne kadar mükemmel vazgeçişler yaşasan da kendini bir süre sonra bırakmış olduğun da bir gerçek tabii. Evet, Kâmran’a güvenmekle hayatının hatasını yapmış da olsan onca acıdan sonra döndüğün yine o adamdı çünkü vazgeçmek dediğimiz şey öyle kolay değil ne yazık ki, bilirim. Aslına bakarsanız, vazgeçtim dediğimiz şeylerin çoğundan tam olarak geçip gidemiyoruz sadece öyle olduğunu sanıyoruz, belki de buna inanmak istiyoruz bilemiyorum. İnsan, gerçek olmadığını bildiği hâlde, bazen sırf inanmak istediği şeylerle yaşamak ister. Gerçi, inanmadan da nasıl yaşar ki insan, hiçbir şeye tutunmadan, hiçbir yeri liman saymadan, öyle bomboş gibi? Ben de inanmıştım, inanmamam gerektiğini bile bile, canımın yanacağından emin olarak. Ve hazin son... Hayatta hiç yapmam dediğimiz şeyleri yapmakla geçiyor ömrümüz ve sanırım bunun bir sonu yok. Daha ne kadar yara almamız, ne kadar yıkılıp dökülmemiz gerek, bir daha aynı hataları yapmamak için? Bu soruya cevap verebilecek olsaydım, bu yazıyı yazar mıydım bilmiyorum. Sanırım, biraz cevapsız oluşumdan, biraz da kırılacak dallarımın kalmadığından yazıyorum böyle. Her neyse, yine çok darladım sizleri acılarımla, yalnızlığımla, kırılan dallarımla. Biliyorum, çok klişe olacak ama birkaç şeyi söylemeden de bu yazıyı sonlandırmak istemiyorum. Eminim, biraz olsun tecrübesi olan herkesten duyabileceğiniz sözler bunlar ama ben yine de tutamıyorum kendimi işte. Umut dediğimiz bir kavram var, hani şu hemen hemen herkesin bütün zamanlarında tutunmayı iş edinmiş oldukları sığınak... Her ne kadar böyle söylemek istemesem de ben ‘’umut’’ denen şeye inanmıyorum çünkü umut besledikçe daha çok kanıyor insan her bir parçasında, daha çok yanıyor ve bir türlü sönmek bilmiyor yangınlarında. Böyle düşüneli kaç zaman oldu bilmiyorum ama umutsuz daha az yandığımı çok iyi biliyorum. Şimdi size kalkıp da ‘’umut’’ dediğimiz şeyi rafa kaldırın diyemem ama benim için umutlu yarınlar dilemenizi bekleyebilirim. Evet, siz bana bakmayın, belki de her şeyin çözümü benim vazgeçtiğim şeydir, kim bilir? Daha az kırgın, daha az yaralı, daha mutlu ve umutlu yazılarda görüşmek dileğiyle... ÇALIKUŞU (GÜNTEKİN, 2007) USULLER VE BİZDEN GÖTÜRDÜKLERİ Biçimler, kurallar her zaman vardır. Bunlar herkesin aynı derecede yeteneksiz olduğu varsayılarak oluşturulmuş yol haritalarıdır. Hemen hemen her alanda karşımıza çıkar bunlar. Henüz ilkokulda tahtaya yazılanları tekrar etmekteki başarımız başımızın okşanmasıyla ödüllendirilir. Belki birkaç ay sonra aldığımız karne daha tatmin edicidir. Ya da sonraları girdiğimiz 5 seçenekli sınavı becerebilip girdiğimiz üniversiteler daha ikna edicidir bizim, ailemiz ve yakınlarımız için. Ancak ikinci on yılımızı tamamladığımızda bilmiyorum kaçımız farkederiz ki hayatlarımızdaki başlıca tatmin kaynağı sadece boşlukları doldurmak, kurallara uymak ve başka birinin takdirini kazanmak olmuş? Başardığımızı hissetmek için onaylanmaya muhtacızdır. Ömrümüz boyunca bir şey üretmekle, yaratıcı olmakla değil; var olan yöntemlere, kurallara bağlılığımızla sınanmışızdır. Usüllerle çeperlenmiş zihnimiz bu koşullar altında yetenekli olduğu alanlarda bile kayda değer bir eser üretemeyecektir. Türk şiirinde nice şair vardır ki bir tarz için ustalaşmıştır, ama pek de nadir üstad vardır ki kalıplardan sıyrılmış ve kalemini geçmişteki şairler değil, sadece kendisi kontrol etmiştir. Nazım Hikmet’in anlattıkları çığır açan ﬁkirler miydi, o yeni şeyler mi söylüyordu? Bu belki de tartışılabilir. Toplumsalcılık ülkemizde Osmanlı’dan bu yana etkisini gösteren, partiler kurduran, dergiler çıkaran bir akımdı. Sadece komünizm düşünceleriyle bir şair böylesine bir etki yaratamaz. Hayır, aslında Nazım Hikmet’i böylesine sarsıcı yapan şey söylediklerinden çok onu söylerkenki ses tonuydu. Eskilerden miras kalan ölçü kurallarını, nazım biçimlerini elinin tersiyle bir kenara itmişti. Onu sınırlayacak gereksiz kuralları boşverdi. Bunu yapması ona öyle bir geniş alan tanıdı ki onun şiirleri kimi zaman kavrayış sınırlarımızı zorlar. Eserleri çağının o kadar önündedir ki onlar kimi zaman kendilerinden 20 yıl sonra doğacak “rock n roll” yıldızlarının bir başka 20 yıl sonra ortaya koyacağı çığır açan şarkıları andırır. “Makinalaşmak istiyorum” şiiriyle adeta 40 yıl sonra ortaya çıkacak “Pink Floyd”a gönderme yapmıştır. Doğunun dirilişini arzuladığı, batıya isyan ettiği “Piyer Loti” şiirinde öfkesini hissedersiniz. Hiç alışılmadık bir biçimde karşımıza çıkan eserler öyle kurulmuştur ki, onlarda içeriğin şiiri ortaya çıkar. İçerikler biçimden biçime girmek için debelenmez, biçimler içeriğe itaat eder onun şiirlerinde. Kimi zaman anlaşılması zordur. Orada göründüğünden çok daha fazlası yazıyordur. Evet, kapalılık Nazım Hikmet’e özgü bir şey değildi belki ama onu özel kılan bazen karşınıza çıkacak olan bu kapalılık içerisinde şiirinde öyle bir anlatım sunar ki her okuyuşunuzda sanki karşınızda şiiri kendisi seslendiriyormuş gibi hissedersiniz. Gözünüzün içine bakar. Öyle güçlüdür ki bu his, her dizeye, her kelimeye hatta harﬂere özenle yaklaşmanız gerektiğini asla aklınızdan çıkaramazsınız. Belki başkalarının kapalı şiirlerini anlamadım diyerek kenara atabilirsiniz ama eğer bir Nazım Hikmet şiiri okuyorsanız onu anlamak bir seçenek değil, bir sorumluluktur. Size şiirini okuduktan sonra cevap bekler. Anladığınız şeyi duymayı bekler sizden. Öylece çekip gidemezsiniz. Her yönüyle farklı biriyle karşı karşıyasınızdır. Fakirliği, açlığı anlatışını öylece kayıtsız kalarak geçemezsiniz. Emperyalizmin doğuyu sömürüşünü anlattığında başınızı sallamakla yetinemezsiniz. Onun şiirleri duyarlılık yaratır. Derin bir tepkiye neden olur insanda. Kitleleri uyandıracak cinsten özel bir kişilik... “Ey Beni ağzı açık dinleyen adam! Belki arkamdan bana bu kalbini haykırana “kaçık” diyen, adam! Sen de eğer ötekiler gibi kazsan, bir mânâ koyamazsan sözlerime bak bari gözlerime; bunlar : Deli gözbebekleri gözbebekleri!” (Nazım Hikmet, Açların Gözbebekleri)Nazım Hikmet emperyalizmden bahsetmiştir, toplumlardan, fakirlikten, hatta sanayi devriminden, belki nadir de olsa aşktan. Ancak bu konuları ele alış asla sıradanlaşmamıştır. Onu Nazım Hikmet yapan şey bağlı olduğu akım değildir. Onu bu kadar özel yapan ele aldığı konular da değildi. Nazım’ı Nazım yapan onu hapse attıran şeyle aynıdır. O, eserleriyle insanlara uykudan uyandıran tokadı atar. İlham saçar şiirleriyle. Yeni bir şey yaratma arzusu kıvılcımlanır onu okuduğunuzda. Ve Nazım hapse düşmeyi haketmişti. Çünkü Nazım Hikmet gerçekten iyi şairdi. Evet, yalnızca yazdıklarıyla sınırdışı edilecek kadar iyi bir şairdi. Öyle büyük bir üstatdı ki, öyle özgün ve tutkuluydu ki vatan sevgisi üzerine yazdıkları onu vatan haini ilan etmişti. Kitleleri etkileme, iyiye götürme gücüne sahipti o. Evet, siz siz olun ve asla kuralların dışına çıkmayın. Hayatı daima kullanma kılavuzuna göre yaşayın. Aksi taktirde bakarsınız unutulmaz bir şair olmuşsunuz. Dünya çapında saygı duyulan, imrenilen bir sanatçı olmuşsunuz. Böyle bir tehlikeyi kim göze alabilir ki? GENÇLİK Gençlik, gelecek günahlarımızın bedeli gibi gelir bana çünkü neredeyse tüm hatalarımızı gençlik zamanlarımızda yapıyoruz. Aslında bir anlamda geleceğimizin kefaretini ödüyoruz. Hiç olgun bir insanın yaptığı hatalardan dolayı acı çektiğini görmedim çünkü onlar hatalarını toparlamaya ve her şeyi yoluna koymaya çalışırken hatalarını unuturlar. Oysa en çok gençken hatalar yakıyor canımızı, büyüdükçe olgunlaştıkça o kadar da acımıyor kalbimiz. Günlerce kıvranıp duruyoruz karın ağrısıyla, ağlamaktan canımız çıkıyor ve kendimizi dış dünyadan soyutluyoruz. Yaşça çok büyük biri olduğumu söyleyemem ama hatalarım çok yakıyor canımı. Bir hata yapıyorum ve sonucunu bir ömür çekecekmişim gibi hissediyorum. İşte bu yüzden özgür de olamıyorum, içimden geldiğince de yaşayamıyorum ve korkusuzca önüme, geleceğime bakamıyorum. Bu yüzden çok etkiledi beni Deniz Benim Kardeşim, okurken bende olmak istedim o kırık dökük masaları olan barda ve bilinmeyene doğru giden gemide. Özgürlüğü ciğerlerine çeken o gençlerden biri de ben olmayı çok istedim. Genç olmak ne demek bilemiyorum, yaşım daha varmadı yirmiye ama hatalarımdan ders alacağım yaşta hata yapmaktan korkuyorum. Hep özenmişimdir istediği gibi, arkasına bakmadan, yolun sonunu bilmeden koşan yaşıtlarıma çünkü sonunu göremediğim işlere daha hiç kalkışmadım, kalkışamadım. Korktum… Bu yüzden özgür yaşamayı hep korkusuz yaşamak olarak anarım ama özgürlüğün tanımı bu kitabı okumamla beraber biraz daha genişledi ve ucu bucağı görünmeyen masmavi denizin üstünde bir yolculuğa çıkmak, denizin tuzlu tanelerinin yanaklarıma değmesine izin vermek oldu. Bolca ağlamak, bolca gülmek, bolca tartışmak, ama kimseyi incitmeden, ve tüm bunları yanımda olmasını istediğim insanlarla yapmak istiyorum. Bir yandan da, kapkaranlık bir sokakta tüm kinimi haykırmak istiyorum, bana tüm o aşk acılarını yaşatan kalbimin katilini yumruklamak istiyorum ve sonra ağlayarak denize inmek istiyorum. İçimdeki kederi, yaptığım hataları dalgalar alıp götürsün istiyorum. Küçük bir bankta, cüzdanımın içinde kıvrılan sigarayı bulup yakmak istiyorum. Bütün bunları yapmak bana genç olduğumu hissettirecekse ben de bunları yapmak istiyorum. Çok mu şey istiyorum? Hayallerim var, saçma sapan ya da anlamsız çoğu ama benim de hayallerim var. İşimi gücümü, ailemi arkada bırakıp tanımadığım bir adamla denize açılacak kadar çılgın olmasam da içimde bir yerlerde benimde doğduğum yeri bırakıp deniz kenarında küçük bir evde yaşamak gibi hayallerim var. Hiçbir şeyim olmasa da sabah uyandığımda kalbimi yerinden çıkartmaya yetecek mavi bir denizim olur. Her baktığımda özgürlüğü ciğerlerime çekerim. Öğle saatlerinde kahvemin o acı tadını tadar sonra da denizin serin sularına bırakırım kendimi, dalgalar görürür beni gittiği yere. Belki de o zaman iliklerime kadar özgürlüğü tadabilirim. Hayattan tüm beklentim bu aslında ve istediğim bu hayata ulaşana kadar da hata yapmamam imkânsız. Zaten hepimiz hatalarımızın bir ürünü değil miyiz? Düşüp kalkmadan nasıl yürüyebilirim ki, hiç tökezlemeden, bir yerlerim kanamadan nasıl büyüyebilirim ki? Bir yandan hiç hata yapmamak, bir yandan da hatalarımın beni götüreceği yere hemen varmak istiyorum. Gençken büyümek, şimdiden kanatlarımı çırpıp süzülmek istiyorum hayallerimin arasında. Bunları düşünürken, bir an önce ulaşmak istiyorum başkaları için küçük ama benim için kocaman olan hayallerime, denizime, kahveme ve daha da büyümeden, yaşlanmadan hayatı yaşamaya başlamak, nefes almak, her günün tadına bakmak, korkmamak istiyorum. Korkudan titreyen ben, özgürlükten kaçan gençliğim, Kerouac’ın kitabını okuduktan sonra başka bir hale geldi. İçimde gizliden gizliye beslediğim tüm hayallerim, hedeflerim ortaya çıktı ve hayallerime sarılıp, onlara ulaşmak için hiçbir yola sapmayıp ilerlemeye itti. KAYNAKÇA: Kerouac, Jack. Deniz Benim Kardeşim. Çev. Garo Kargıcı. İstanbul: Siren Yayınları. 2015. Baskı Selin Güngör Ece Erim ZEYTİN TANRIÇALARI Ne kadar dingin ve huzur dolu uyanmıştım bu sabah. Acaba neden diye sormaya bile gerek duymadan cevabı verdim kendi kendime. “Uyandığın yer dedemin bahçe içindeki köy evi Ece” dedim içimden. Sonra bir an, kentin gürültüsüyle ve araba sesleriyle dolu şehirde işe yetişmek için kalktığım sabahlar aklıma geldi. Hiçbir şeyin farkına varmayarak işe gitmeye, işini bitirdikten sonra da büyük şehrin kaosunda evine dönmeye çalışan zavallı bir insan olduğumu düşündüm. Bu düşüncelerden kendimi sıyırıp mis kokular gelen mutfağa attım kendimi. Sevgili anneannem meşhur zeytinli poğaçasını yapmıştı. Mis gibi zeytin kokulu poğaça… Zeytin. Benim için sıradan bir kahvaltılıktı. Ta ki “Zeytin Kuşu” romanını okuyana kadar… Meğer zeytin ağacı hayatın ta kendisiymiş, kökleri en sağlam olan ağaçmış. Köklerimiz. Bağlı olduğumuz köklerimiz… Aniden bir zeytin kuşu kondu pencere kenarına. “Zeytin Kuşu” romanındaki zeytin kuşları… Yere düşen zeytinleri taşıyan, ağaçların çoğalmasına neden olan, onları ölümsüzleştiren kuşlar… Zeytin ağacı bir yere aittir ve orada kök salar. Ben ait olduğum yeri değil kent yaşamını seçmiştim. Kent yaşamı zor bir yaşamdır. Hiçbir şeyin, özellikle de yeşilin kıymet görmediği bir yaşamdır. Ekonomik sebeplerle yapılan göçler sonrası insanlara yaşam alanı oluşturmak, birilerine kazanç sağlamak amacıyla yok edilen yeşil alanlara yapılmış binalar; ucube gökdelenli kendi köklerinden uzakta olan insanların oluşturduğu, dolayısıyla aidiyet duygusu olmadığı için de sahiplenilmeyen ve zarar görmesine de aldırılmayan bir yerde yaşamaktayım. Bu şehirlerde yapılan katliamlara sessiz kalan kent insanlarından biriydim ben de. Okuduğum Zeytin Kuşu kitabından öğrendiğim bir şey de ağaçların da insanlar gibi hem içinde hem dışında budak sardığıydı. Bizim de artık budak sarma zamanımız geldi. Büyük şehirlerdeki ekolojik sisteme biz insanlar müdahale ettiğimiz için doğanın dengesini bozduk. İnsanlar birbirlerine karşı kayıtsız, birbirinden uzak bir hayat yaşar oldu. Rant elde etmek için, (romanda tanımı bu şekilde yapılan “Kapağı sıkıca kapatılmış turşu kavanozları(128)”artık birbirimize ve çevreye aldırmadan yaşayan insanlardık bizler. Bugüne kadar ben de çevreme fazla duyarlı bir insan olmadım. Okuduğum bu kitapta köy insanının toplumsal hafızasını yok etmeye çalışan, kent hayatını bozdukları gibi, sırf birileri para kazansın diye, zeytin tarlalarını yok edip yerine taş ocağı açmaya çalışan zengin ve arkası kuvvetli bir adama, topyekün karşı çıkan insanların hikâyesine tanık oldum. Bu insanlar geçmiş ve geleceklerini korumak için meydanlarda bir araya gelmiş, kökleriyle, doğduğu topraklarla bağını koparmamış “Zeytin Tanrıçası (köylülerin ifadesiyle) Zeta” ve şehirli sanatçı arkadaşlarının da yardımlarıyla omuz omuza vermiş ve rantçılara karşı zafer kazanmışlardı. Bunun kurgu bir hikâyeden yazılmış bir roman olduğunu düşünmeyin. Bu roman Türkiye’nin ne yazık ki çok acı bir gerçeğini gözler önüne sermektedir. Doğasever köylülerimiz ülkemizin kuzeyinde, güneyinde, doğusunda ve batısında, doğal hayatlarını; orada yaşayan insanları düşünmeksizin, para uğruna topraklarını, kısacası köklerini çalmak için, kendilerine karşı savaş açan rantçılarla var güçleriyle savaşmaktadırlar. Zeytin ağacı ya da başka tür ağaçları kökünden kesmek barbarlık değil de nedir? Ama zeytin ağaçlarının bir özelliği vardır. Yansa da kesilse de köklerinden yeniden doğarlar, yedi canlı ağaç; sürgün verirler; ne ok ne de kılıç işler onlara. Mücadeleyi çok iyi bilen bu ağaçlar, yaşlı gövdelerinde yüzyıllardır var olmuşlardır ve var olacaklardır. Gelin, memleketin her bir yerinde köklerine sahip çıkan birer “Zeta” olalım; bilinçli ve çevreci bir ruh ile, bize dayatılmak istenen doğal hayatın olmadığı bir düzene ve rantçılara karşı topyekün karşı çıkıp, köklerimize sıkıca sarılarak geçmiş ve geleceğimize sahip çıkalım. Uçalım memleketimiz üzerinde zeytin kuşları misali, taşıyalım ölümsüzlüğü dört bir yana… Kaynakça Göğüş, Z. Zeytin Kuşu İstanbul: Everest Yayınları 2019. Baskı Begüm Zeybek SON PERDE Hayatım boyunca attığım bütün adımları düşünüyorum. Beni şu an olduğum yere getirenleri. Boş bir sokakta sürüklenen plastik bir poşet de oldum, sonbaharda kuruyan bir yaprak da. Üzerime basılmasına gocunmam, bir ses olmak istiyorum sadece birilerinin kulağında. Yeşermek için beklediğim baharlar var, rüzgarın estiği yönde ilerleyip yeşertmek istediğim topraklar… “Ölümle sona eren, yaşamın kendisidir; anlamı değil.” Oruç Aruoba (18). Hayatımı anlamlı kılacağıma dair söz veriyorum kendime. Ne yaşarsam yaşayayım, birilerine dokunmak, ileride hatırlanmak istiyorum. Adımı hatırlamaya çalışırken parmaklarını şıkırdatmalarını değil. Tutunmak istiyorum hayata, sürüklenip gitmekten yoruldum. Violet Tutunmaya çalışıyorum hayata, bir göçebe gibiyim. Su bitkileri gibi yaşıyorum, kök salmadan, ordan oraya sürüklenerek… Yaşamak için başkalarının suyuna ihtiyacım yok, kendi içimdeki fırtınanın rüzgarları yetiyor ilerlememe. Yalanlarla dolu ağızların içinde, doğru olma ihtimallerinin heyecanında kayboluyorum hep. Başkalarının verdiği can suyuna değil ama sularında yüzmeme verdikleri izne ihtiyacım var. Birinin beni buyur etmesine ihtiyacım var, ya kalbine ya da yatak odasına girmem gerek var olmam için. Küçük bir bebek gibi ağlıyorum. Hepsini bu buhranlı yalnızlıktan kurtulmak için yapıyorum. Birinin beni fark etmesine ihtiyacım var. Leona Beni geçmişime bağlayan yürüyüşlerde, kendimi bulduğumu sanıyorum. Uyuduğum insanları uyandığımda tanıyamıyorum. İçimde taşan denizler var. Eninde sonunda o denizlerde boğulacağımı biliyorum. Topladığım çakıl taşları ellerimi kesiyor ama yine de acıyı hissetmek istiyorum. Yaşadığımı hissetmemin bir yolunu bulmam gerek. Yanlış olduğunu bile bile attığım adımlar var. Uzun süre baktığım uçurumlar da bana bakıyor artık. Hepsini hatırlanmak için yapıyorum. Affetmeyi öğrenemediğimden terk ediyorum herkesi, en çok da kendimi… Döktüğüm gözyaşlarıyla yıkıyorum kalbimi. Onu bu kirden arındırmam gerek. Steve Söylenen hiçbir yalana sesimi çıkarmıyor, yutkunduğum ihanetlerin kıyısında yaşıyorum. Boyun eğdiğim bir kadere kızgın kalamam. Gururumu hiçe saydığım anlara da… İnsanlara olan heyecanımı yitirdim, gerçi onlar için varlığımla yokluğum birdi. Rahatsız değilim, bu sefil hayatımın göze sokulacak bir tarafı da yok zaten. Böyle bir kalabalıkta yalnız hissetmeme de şaşırmıyorum. Uzun süredir kalabalıklardaki herkes yalnız hissediyor. Fırtına geçene kadar sığınılan bir limanım sadece. Hepsi bu. Bill Altında yaşadığım çatılarla ve elini tuttuğum insanlarla aramda kutsal bir bağ yok. Ordan oraya savrulurken insanlara oynadığım oyunları hatırlıyorum. Bel bağladığım kimse olmadığı için kendimi özgür hissediyorum. Uçan bir kuş kadar özgür değilim tabii ama en azından düşürdüğü bir tüy kadar özgürüm. Kalabalıklara karşı öfkem, kimseyle birlikte uçmaya fırsatım olmadığından... Bir lahza ait hisetmek isterdim kendimi onlara. Çünkü aidiyet duygusu olsa gerek insanı yaşama bağlayan. Tiyatroculara hep imrendim. Yaşadıkları tek bir hayattan çok daha fazlası. Benim için ilk perdeler hep, sahne ışığının oyuncuların yüzlerine düşüşünü ve gerçek hayatlarında nasıl biri olduklarını düşünürken anlamadan bitip gider. Sonra kendimi aklımda kalan monologlarını tekrar ederken
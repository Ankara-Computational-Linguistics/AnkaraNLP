hep oradadır. Bence bunun en büyük sebebi de yine bizleriz. George Orwell, kendi hayatının yoksulluk içinde geçen bir dönemini anlattığı “Paris ve Londra’da Beş Parasız” kitabında da aslında tam olarak insan olmanın evrensel tanımına ve modern kölelik kavramına bir ışık tutuyor. Hepimizin günlük hayatı içerisinde karşılaştığı belli sınıflandırmalar mevcut toplum düzenin büyük bir parçası ne yazık ki. Okulda, iş yerinde hatta özel hayatımızda hep nedense birileri bizi belli başlı özelliklerimize göre tanımlıyor. Bunun en yaygın ölçütü de ne kadar şeye sahip olabildiğimiz aslında yani ne kadar paramız olduğu. Bu tanımlamaları yapan insanlar, aynı zamanda bizlere, bizden daha kötü koşullarda yaşayan insanlara yardımcı olmamızı öğütleyen insanlar değiller mi? Fakir insanların onların yardımına muhtaç olduğunu yalnızca düşünerek bile kendi üstünlüklerini sergileyenlerden bahsediyorum. Dahası birine yardım ettiğimizde bize minnettar olmalarını beklemek, yaptığımız şeyin aslında yardım etme dürtüsüyle yapmadığımızın bir kanıtı gibi geliyor bana. Her ne kadar insanların kişisel niyetlerini genellemek yanlış olsa da, ben çevremde memnuniyet görmeyi beklemeden uzatılan bir el görmüyorum. Kitapta da anlatılan olayların yaşandığı toplumun en alt katmanında dahi, insanların kendilerini bir adım yukarda görmek adına sarf ettikleri şaşırtıcı çaba gerçekten dikkat çekici. Bizi aslında çok istediğimiz o eşit dünyadan uzaklaştıran da tam olarak bu işte. Hepimiz “diğerlerinden” ayırt edilme, sivrilme isteği duyuyoruz. Bu istek sadece fakir insanlara özgü değil tabii ki. Günlük hayatımızın içinde hareketlerimizin çoğunda daha iyi olma dürtüsü bizi ele veriyor. Ders çalışırken diğerlerinden daha yüksek notlar almayı düşünüyoruz, araba alırken daha iyisine sahip olmayı istiyoruz. Elimizde sahip olduğumuz birçok şey varken, komşunun tavuğu bize hep daha iyi gözüküyor. Bizden daha çok güce sahip olan insanlara imrenerek geçiriyoruz hayatlarımızı ama hiç birimiz dünyanın daha acımasız davrandığı insanları düşünmüyor gerçekte. Mesela sözde yardımsever biri, yolda üstü başı dökülen birini gördüğünde korkup başını çeviriyor. Hâlbuki o insanı tanımıyoruz sadece ne giydiğine göre sınıflandırıyoruz. Hepimiz bu tarz şeyleri istemeden de olsa insani bir dürtüyle yapıyoruz sanırım. Ayrıca Orwell’ın yoksulluğu ve yoksulluğun beraberinde getirdiği sorunları anlattığı kitabında geçen olayların yaşandığı zamanın çok farklı olduğunu biliyor olmama rağmen bugün bile insanları sömürme konusunda insanlık olarak hiç ilerleyemediğimizi düşünmeden edemiyorum. Onları sadece toplumun en ucuna iterek psikolojik olarak değil, yaşamlarını sürdürmeleri için gerekli olan parayı kazanmayı denerlerken de sömüren bir düzenin içinde yaşıyoruz. Karın tokluğuna yıpratıcı süreler boyunca çalışan insanların hikâyesini anlatıyor, Orwell. Bugün yine bu şekilde çalışan ama verilen emeğine karşılık alamayan milyonlarca insan var. Kapitalizmle birlikte yeniden yorumlanan kölelik kavramı benim için yalnızca kötü koşullar altında çalışmaktan ibaret değil. Ben inanıyorum ki kölelik insanın ne kadar kazandığı ile alakalı bir şey değil. İhtiyacı olan biriyle elindeki fazla olanı paylaşmaktan önce satmayı düşünüyorsan sen de aslında paranın sunduğu imkânların kölesi haline gelmişsindir. Ben, yoksulluk hakkında yazılan bu kitabın toplumun belki de en büyük sorunlarından biri olduğunu düşündüğüm; insanlar arasındaki eşitsizliği bütün gerçekliğiyle gözler önüne serdiği ve gelişen dünyanın içinde geri kaldığımız insani değerleri bana hatırlattığı için çarpıcı ve samimi buluyorum. Öykü Kadak 21400532 Mutluluğa Dönüşen Umut Nerede olduğumu, nereye gittiğimi bilmeden bir yolda yürüyordum. Çevremde uzun ve ince sığla ağaçları birer birer sıralanıyorlardı. Ağaçların arkasında uçsuz bucaksız, sonu gelmeyen bir manzara vardı. Çevrede tek bir insanın bile yaşadığına dair belirti yoktu. Yürümeye devam ettim. Yolun sonu masmavi bir denize açıldı. Rengi aynı kardeşimin gözlerine benziyordu. Onu en son ne zaman gördüğümü hatırlamıyordum. Ah, keşke yanımda olsaydı! Kumsala inmek, denizin iyot kokusunu ciğerlerime kadar çekmek istedim fakat etrafımda denize ulaşabileceğim bir yol görünmüyordu. Koşmaya başladım. Olabildiğince çabuk, birileri beni alıkoymadan denize ulaşmak için çırpınıyordum. Koşarken ayağım lanet olası bir taşa takıldı ve yere düştüm. Yerden kalkamıyordum. Kötü düşmüş olmalıyım. Başım dönmeye, gözlerim bir açılıp bir kapanmaya başladı. Bayılacağımı biliyordum bu yüzden son bir gayretle bedenimi denize doğru döndürdüm ve son kez deniz manzarasıyla gözlerimi kapadım. Gözlerimi geri açtığımda tavanı gri renkli bir odaya uyandım. Ne kadar iç bunaltıcı bir renkti bu böyle. Bedenimi zorlayarak yatakta doğruldum. Tabii buna yatak denirse. Tahta bir masaya daha çok benziyordu. Üzerine eskiden rengi beyaz fakat şimdi griye çalan bir çarşaf serilmişti. Doğrulduğumda gözüme ilk çarpan şey iki metre ilerimde duran demir ve paslı uzun borulardı. Bunlar da ne idi böyle? Yataktan kalktım, ilgimi çeken bu nesnelere doğru yürümeye başladım. Elimi değdiğim an tüm vücudum titredi, irkildim. Borular karşımda duran koridora geçmeme izin vermiyorlardı. Neredeydim ben böyle? Ulaşmaya çalıştığım deniz geldi aklıma. Neredeydi? Sanırım bir kâbus görüyordum. Umarım bir an önce uyanırım. Odada sadece bir pencere vardı. Pencere tavana o kadar yakın ve küçüktü ki gökyüzünü görmeme engel oluyordu. Gökyüzünü bile göremezken deniz hayali kurmak, evrenin benim için hazırladığı küçük bir şaka olmalıydı. Yavaş yavaş, hayatımın gerçeğinin burası denizin ise bir rüyadan ibaret olduğunu algılamaya başladım. Karşımda duran bu paslı ve demir borular, zamanı durduran, hayatımdaki her günü tekdüzeleştiren ve beni gerçek hayattan alıp koparan demir parmaklıklardı. Beni bir sonsuzluğun içine hapseden yerdi burası. Çıkmanın iki yolu vardı, ya affedilecektin ya da ölecektin. Buradan tabutuyla çıkan o kadar çok insan gördüm ki artık sayısını bile hatırlamıyordum. Hatırlamadığım şeyler bununla da sınırlı değildi. Neden burada olduğumu da unutmuştum. Birileri sorduğunda talih yüzüme gülmedi der geçerdim. İçten içe bunu kendimi avutmak için söylerdim. Mahpusta, hep denizin hayalini kurardım. Hep de rengini kardeşimin gözlerinin rengi gibi boyardım. Bu hayal, bilinçaltıma çok işlemiş olacak ki artık rüyalarımda da yer edinmişti. Kendimi bunalmış ve yalnız hissetmediğim sadece bu zamanlardı. Kardeşimi düşünürdüm. En son ne zaman gördüğümü hatırlamasam da hep görüşüyormuş gibi hayal kurardım. Kendi yaşamak istediğim hayatı ona çizmiştim. Üniversite okumuştu. Âşık olmuştu ve evlenmişti. Harika bir o kadar da yaramaz iki çocuğu vardı. Kız olan bana benzerdi. Bahtı benzemesin diye her seferinde tanrıya yalvarırdım. Tanrıyla tek iletişimim bundan ibaretti. İnanmayı bırakalı uzun zaman olmuştu ama hâlâ ona yalvarıyordum hiç tanımadığım yeğenlerim bana benzemesin diye. Tutarsızlıktı biliyorum ama hayatımın hiçbir parçası tutarlı değilken benim mantıklı davranmam beklenemezdi. En azından ben beklemiyordum. Her gün kendimle ve tutarsızlıklarımla savaşıyordum. Sonunda ya kendimi avutuyor ya da düşündüğüm şeylerden dolayı pişmanlık duyuyordum. Bu kadar düşünmekten dolayı delireceğimden korkuyordum fakat buralarda düşünmekten yapacak başka bir şey yoktu ki. Dünya’da insanın kendisiyle bu kadar yalnız kaldığı başka bir yer yoktur sanırım. Gerçi nerden bilebilirdim? Bir daha mahpustan başka bir yer görebilecek miydim ki? Kafamdaki bunca karmaşa arasında, bu zifiri karanlıkta parıldayan ve beni hayatta tutan tek bir ışık vardı. Umut ışığı… Nasıl bir duyguydu bu böyle? Kardeşimi göreceğim umudu tüm olumsuzluklara ağır basıyordu. İçimi öyle bir heyecan kaplıyordu ki hayata yeniden başlayacakmış gibi hissediyordum. Kendimi ve hayatımı düşünmeyi uzun zaman önce bırakmıştım. Buradan çıkınca yapacağım ilk şey kardeşimi görmekti ve geri kalan hayatımı onun hayatının bir parçası olarak yaşamaktı. Tek önemsediğim şey o olacaktı. Bu düşüncelerle yine bir gün daha bitmişti. Herkes koğuşlarına dağılıyordu, seslerden bunu anlayabiliyordum. Gün içerisinde duyduğum nadir seslerden birisiydi bu koşuşturmanın sesi. Ben ise bana özel hücrede bir güne daha veda ediyordum. Yatağıma yattım ve gözlerimi kapattım. Karşımda deniz belirdi. Yüzümde yarım bir tebessümle uykuya daldım. Uyandığımda bu sefer bambaşka bir yataktaydım. Bu seferki gerçekten bir yataktı. O kadar rahattı ki. Karşımda ise kardeşim vardı. Deniz mavisi gözlerini göremiyordum çünkü gözleri kendini uykuya teslim etmişti. Rüya olduğunu düşündüm önce. Onu hissetmek için elimi uzattım. Elimi saçları arasında gezdirdim. Saçındaki şampuan kokusunu bile alabiliyordum. Gerçekti bu. Peki, ne olmuştu? Nasıl bir rüya görmüştüm ben böyle? Uykuya teslim olmadan önce, bedenimi bin bir zorlukla yan tarafa çevirdim. Fakat bu sefer denizi göremedim. Başucumda duran bir kitap gözüme ilişti. Sadece adını okuyabildim. Falconer Hapishanesi… Gördüklerimin sebebi bu olsa gerek. Rüyamda kurduğum hayalin gerçek olduğunu görünce yine yarım bir tebessümle uykuya daldım fakat bu sefer içimde umut değil mutluluk vardı. Sıla Saraoğlu Kaynakça Cheever,John. Falconer Hapishanesi.Çev. Ayça Sabuncuoğlu. İstanbul: Can Sanat Yayınları, 1. Baskı. Fatih Berkay Sarpkaya Tarifi Zor Eksiklik İnsanın kendiyle yüzleşmesi kadar zor çok az şey vardır bu hayatta. O kadar sancılı bir sürece dönüşebilir ki düşüncesi bile günlerce kemirir durur beynini çünkü denizin dibine gömüp bir daha da karşılaşmak istemediğin gerçeklerle burun buruna gelirsin ve kaçacak hiçbir yerin yoktur. Bu gerçek bazen bir çocukluk anındır, bazen sevdiğin kadının gözlerindeki anlamlı bir bakıştır, bazense her gün her saat bizzat yaşadığın ama bir türlü kabullenmek istemediğin o içindeki yarım parçadır, en kısa tabiriyle yalnızlıktır. En kısa tabiriyle diyorum çünkü yalnızlık olgusunu bir kelimeyle açıklamak, bu durumu yaşamış ve halen yaşayan insanlara karşı yapılmış büyük bir haksızlıktır bana göre. Neden böyle olduğunu, ‘Peki nedir bu yalnızlık?’ sorusuna kendi dünyamdan bakıp cevap vermeye çalıştıktan sonra daha iyi anlatabileceğimi umuyorum. Biyoloji derslerinde bize öğretilen bir konu vardır. Doğuştan gelen ve sonradan kazanılan refleksler. Yalnızlığı en çok sonradan kazanılmış bir reflekse benzetiyorum. Limonu ilk kez tadan bir çocuğun sonraki limon görüşünde ağzının sulanmasına engel olamaması gibidir yalnızlık; bir kez tadı, kokusu duyulmuşsa adeta bir reflekse dönüşür, her hissedişinizde kalbiniz titrer, beyniniz derin düşüncelerle boğuşurken bulur kendini. Genellikle geçen zamanın uzunluğuna vurgu yapmak için kullanılan ‘dile kolay’ deyiminin hayat bulduğu yerdir yalnızlık. Kelimeler, cümleler, kitaplar yazılır üstüne ama hiçbiri sabah uyandığınızda yanınızdaki boşluğu, akşam yatarken bu hayatın size bir ‘iyi geceler’ sözünü bile çok görmesini hissettiremez. Yaşamamış insan bilemez yalnızlığın ne olduğunu. Tek başına yemek yerken, yolda yürürken, kahve içerken tek arkadaşının elindeki telefon olduğunu fark ettiğinde gözlerinin dolmasını, sesinin titremesini anlayamaz. Konsere gittiğinde ikili minderler satan esnaftan minder alıp tek başına kullanmanın içinde bıraktığı burukluğu, hediyelik eşya dükkanını görüp de bir şeyler alacak kimseyi bulamamanın verdiği hüznü kavrayamaz. Bu yüzdendir ki ‘Yalnızlık paylaşılmaz, paylaşılsa yalnızlık olmaz.’ demiştir Özdemir Asaf. Yalnızca yaşayan bilir, bu konuda bir başkasıyla aynı hisleri paylaşamazsınız; yalnızlığın kendisine aykırıdır bu durum. Yalnızlığın TDK’deki karşılığına baktığımızda ise ‘Kimse bulunmama durumu, ıssızlık, tenhalık’ olduğunu görüyoruz. Peki gerçekten böyle midir? Sadece tenhada, kimse yokken mi yalnızlık yaşar insan? Ne yazık ki bu sorunun cevabını Ankara’nın işlek bir caddesine her çıkışımda iliklerime kadar hissediyorum. Onlarca, belki de yüzlerce insan çevremde dolaşıyor. Yapılan tanıma baktığımızda benim yalnız olmamın imkanı yok değil mi? Ne tenhalık var etrafımda ne de ıssızlık. Ancak ben böyle ortamlarda gerçekten tek başıma olduğumdan daha yalnız hissediyorum. Şöyle bir bakıyorum insanlara. Kimileri bir yerlere yetişme çabası içerisinde otobüs durağına doğru hızlı adımlarla yürüyorlar, kimileri sevdiklerine sarılmış dertleşerek öylece geçip gidiyorlar önümden. Peki ben ne yapıyorum? Bir bankta oturmuş öylece onları izliyorum. Ne yetişecek bir yerim var, ne de dertleşecek, sarılacak bir sevdiğim. İşte bu noktada anlıyorum ki yalnızlık öyle söylenildiği gibi tenhada tek başına olmak değilmiş, aynı zamanda binlerce insanın arasında bile tekliği hissedebilmekmiş. Hemen Ahmet Altan’ın o meşhur sözü geliyor aklıma : ‘Yanımda kimse olmadığından değil yalnızlığım, yalnız olduğumu söyleyebileceğim kimse olmadığı için yalnızım ben.’ Etrafınızda birçok insan olabilir, hatta size sürekli yalnız olmadığınızı söyleyen insanlar da olabilir ancak önemli olan sizin ne hissettiğinizdir. Dertleşecek, yeri geldiğinde karşısında ağlayacak biri yoksa hayatınızda tüm dünya ‘sen yalnız değilsin!’ diye yüzünüze haykırsa bile, içinizdeki o eksiklik gitmeyecektir. Bir tercih değildir yalnızlık; bir çaresizliktir, hapsoluştur ve bu esaretten kaçmak da neredeyse imkansızdır. Bu nedenledir ki çoğu insan bunun bir tercih olduğuna kendini inandırmaya uğraşır. ‘Kimseyi hayatıma katacak kadar değerli görmüyorum, tek başıma kafamı dinliyorum.’ gibi çeşitli tezlerle bunu desteklemeye çalışır ancak ne zaman bir güler yüzle, sıcak bir ‘merhaba’ ile karşılaşsalar gözlerindeki ışıltıdan anlarsınız hepsinin boş birer bahane olduğunu. Herkesin kendine göre söyleyecek bir sözü vardır yalnızlıkla ilgili. Siz nasıl, ne şekilde tanımlarsınız bilmiyorum ama benim yalnızlık anlayışım bu şekildeydi. Yazının başında söylediğim yalnızlığın tek kelimeyle anlatılmaması ile ilgili düşüncem bir netlik kazanmıştır umarım. İnsan her gün yüzüne bir tokat gibi vuran bu içsel yolculuğu bir çırpıda sadece dokuz harfe sığdırarak anlatamaz, anlatsa bile hep bir şeyler eksik kalır, o eksik kalanlar da tüm bu bahsettiğim ve sadece yaşayanın bilebileceği yalnızlık detaylarında saklıdır. KAYNAKÇA Asaf, Özdemir. ”antoloji.” Yalnızlık Paylaşılmaz. y.y. 16 Temmuz 2000. Web. 15 Ekim 2018. Altan, Ahmet. “wikiquote.” Ahmet Altan y.y. 20 Temmuz 2018. Web. 15 Ekim 2018. “tdk.” Güncel Türkçe Sözlük. Türk Dil Kurumu. 26 Eylül 2006. Web. 15 Ekim 2018. Melisa Nazlı Aras Çocuk Olmak Ne Kolay (!) Çocuk gözüyle baktığımızda çoğu şey bize farklı geliyor. Benim küçüklüğümü düşünüyorum da, bazen anlam veremediğim ya da yanlış anladığım şeylerin anlamları büyüdükçe daha çok değişebiliyor. Hepimiz öyle değil miyiz ama? Mesela kaçımız cidden çocukların öpüşerek olduğuna veya leylekler tarafından getirildiğine inanmışızdır? Sanıyorum ki büyük çoğunluğumuz. Edna O’Brien’ın Azizler ve Günahkârlar adlı kitabı birçok hikâyeden oluşuyor. Beni en çok etkileyen hikâye ise yedinci hikâye “Yeşil Jorjet” oldu. Sebebi ise sınıf farkının bir çocuk tarafından anlatılmış olmasıydı. Ana karakter, aynı zamanda anlatıcı, kitapta hikâyenin sonuna kadar masum bir karakter. Tam bir çocuk. Ailesinin Coughlan’lara göre fakir olduğunu anlıyor fakat bunu pek dert etmiyor. Dert ettiği şeyse hayatının sıkıcı olması. Çocuklar böyle değil midir zaten? Çocukluğunda en güzel kısmı bu işte. Hiçbir şeyden sorumlu değiliz, hiçbir şey anlamak zorunda da değiliz. Sadece etrafı inceliyoruz. Çocukları pek seven bir insan değilim ama yerlerinde olmak için her şeyi verirdim. Bir sınıf farkı bile onlar için çok küçük hatta önemsiz bir olay olabiliyor. Çünkü zaten sınıf farkını onlara öğreten biziz. Çocuklar için herkes ve her şey eşit. Bazen düşünüyorum da keşke dünyaya çocukların gözünden bakabilsek. Neden yapamıyoruz ki bunu? Neden yaşadığımız düzeni tekrar ediyoruz? Bize öğretileni biz de o çocuklara öğretiyoruz. Ne saçma. Her ne kadar daha yazmaya hikâyenin konusuna odaklanmış bir şekilde başlamış olsam da hikâyedeki çocuk karakter ile kendimi özleştirdiğim, normalde küçük ama benim için çok önemli bir detay da oldu. “Colette ve Cissy adlarındaki ikiz kız kardeşler evde olmadıkları için mutluyum, çünkü burada olsalardı beni onlarla birlikte ayrı bir odaya alırlardı ve yetişkinlerin yanında durmama izin verilmezdi.” (O’Brien 115). Küçüklüğüm ile ilgili hatırladığım en önemli olaylardan biri de misafirlikte büyüklerin yanında vakit geçiremeyişimdi. Birkaç dakika yanlarında durur sonra eğer benim gibi bir çocuk varsa onunla oynamaya gönderilirdim. Yoksa da “milenyum çocuğu” olmamdan ötürü sanırım tek başıma evdeki bilgisayarla oynamaya. Hiçbir zaman fikrim sorulmazdı. Eğer kalmak istersemde adım mızmıza çıkardı. İyi de ben çocuklarla anlaşamıyorum ki. Hayatımın her döneminde kendimden olgun hissetmişimdir. Belki gerçekten öyleyim belki de sadece hissediyorum. Tek bildiğim bu histen hiçbir zaman kurtulamamış olduğum. Çocuklar beni hep rahatsız ederdi. Her ne kadar bir masumlukları olsa da garip de bir bilmişlikleri de vardır. Ama boş bilmişlik. Bu beni hep rahatsız etmiştir. Katlanabildiğim bir özellik değildir. Her ne kadar çocuk olsada. Ama çocukları değil aslında aileleri suçlamak lazım. Ben pek ailem ile yaşadım denemez. Tabii ki onlarla büyüdüm fakat çalışan bir ailenin çocuğu olunca, ki bir de eğer benim gibi kardeşiniz yoksa ve akrabalarınız yakınınızda yaşamıyorsa, kendi kendinize vakit geçirmeniz gerekiyor. Belki de beni daha olgun hissettiren detay budur. Peki ya bilgisayarlar? Ah o bilgisayarlar. Şimdide tablet oldular. Ailelerin çocukların eline bir şey verip oyalanmalarını beklemelerine bayılıyorum. İşe yarıyor mu yarıyor. Peki, nereye kadar? Veya kime göre? Başka çocuklar bilgisayar için ölüp bayılırdı ben küçükken. Bense daha çok büyüklerle vakit geçirmek isterdim. Hâlâ da öyleyimdir mesela. Ben daha çok dinleyiciyimdir, öğrenmeye açığımdır. Ama büyükler benim gibi değildi. Ben orada durmak istedikçe onlar beni yanlarında istemiyorlardı. Aslında şöyle bir dönüp bakıyorum da, sanırım çocukları veya bilgisayarı sevmeliymişim. Bir de yazımın başında bahsettiğim sonuna kadar kısmı vardı. Hikâyenin sonuda beni çok etkiledi diyebilirim. Anlatıcının her şeyden sıkılıp biraz aksiyon istemesi ve bunun uğruna herkesin başına kötü şeyler gelmesini istemesi tamda bir çocuğa yakışacak hareketti. Sahi çocuk olmak ne kolay (!) Melisa Nazlı Aras Kaynakça • O’Brien, Edna., Azizler ve Günahkarlar, Çev: İmge Tan. İstanbul: Kırmızı Kedi Yayınları, 2015. Baskı Yağmur ALTINKAYNAK EN DEĞERLİ ŞEY İNSAN MIDIR BU DÜNYADA? Binlerce yıldır bu dünyada yaşaya gelmişse de insan, bir türlü tam olarak barışamamıştır doğa anayla. Ne alıp veremediği vardır bilinmez, sürekli bir çatışma içerisindedir anlam veremediğim. Daha rahat, daha güvenli ve çoğunlukla daha ferah yaşayabilmek; kendi yaşam alanını, diğerlerininkini hiçe sayarak genişletmek için sürekli doğayla karşı karşıya gelir ve çoğu zaman, maalesef kazanan insan olur. Ağaçlar kesildi ve kesiliyor çok uzun bir zamandan beri hayvanlar kendi yuvalarından kovuluyor, zaten gitmeyi akıl edemeyenler ya da yuvalarını terk etmeyenler de insanın zalimliği altında ezilip yok oluyor, can veriyorlar. Çoğu insana tuhaf gelebilir belki ama bir hayvanın can vermesindense bir ağacın kesilmesi beni çok daha derinden yaralıyor çünkü bir ağaç aslında birçok hayvana ev sahipliği yapan mükemmel bir organizmadır. Kovuğunda kuşlar yaşar, köklerinde mantarlar büyür ve bu mantarlarla hayvanlar beslenir ya da meyveleriyle ya da kabuklarıyla birçok hayvan hayatına devam etme fırsatı bulur. Bir ceylanın ölmesi, birkaç aslanın tek seferlik bir öğününe denk gelirken bir ağacın ölümü, beraberinde ondan beslenen ve faydalanan bütün canlıların da yok olması anlamına gelir. Bu yüzden ağaçlar her zaman daha değerlidir benim için, daha ön plandadır. Ama tabii ki Jean Giono’nun Ağaç Diken Adam’ındaki başkahraman Elzéard Bouffier kadar değil. Sanırım bu dünyadaki en ağaç sever insan olabilirdi eğer gerçekten böyle bir kişi olsaydı. Kitabı bitirdiğimde, dünyanın bir yerlerinde böyle insanların olduğunu bilmek beni gerçekten çok umutlandırdı ve bir o kadar da sevindirdi çünkü fark ettim ki bu dünyaya gelen herkes aslında sadece kendini düşünmüyormuş, ağacın doğanın kıymetini sözde değil de gerçekten bilen insanlar da varmış. Yakın çağda doğa sevgisi, hafta sonları ailecek bir milli parkta mangal yapmaktan ya da parklarda çekirdek çitlemekten dahası değil. Doğa ya da doğa sevgisi nasıl bu kadarıyla sınırlı olabilir, gerçekten benim için anlaması çok güç. Geldiği yeri neden unutur insan, hammaddesini, oluştuğu şeyi, toprağı? Nasıl terk edip de onu üzerine bir daha asla kaldırmayacakmışçasına beton döker? Bence en büyük sebebi de vicdanını kaybetmesidir insanın, bencilleşmesidir daha önce hiç olmadığı kadar. “Güneşli, güzel bir haziran günü olmasına rağmen göğün yükseklerine yerleşmiş, hiçbir korunaklı yeri olmayan bu topraklarda rüzgâr korkunç bir sertlikte esiyor, yıkık duvarların arasından, karnını doyururken rahatsız edilen yabani bir hayvan gibi uğulduyordu.”(Giono,Jean, Ağaç Diken Adam,2015) Kitapta geçen bu betimleme bile birçok insanın tüylerini diken diken edebilecek, doğadaki huzuru bir nebze de olsun yakalayabilecek kadar duygusal ve hisliyken, nasıl olur da onu katletmeye, incitmeye, ona zarar vermeye, el kaldırmaya cüret edebilir insanoğlu? Aslında bu kitabı okuduktan sonra gerçek anlamda düşündüğüm şey; doğaya zarar verirken, örneğin ağaç keserken ya da bir hayvanın canına kastederken akıllarından geçen şey sadece kendileri. Zaten kendi egosu dışında hiçbir şey, bir insanın başka bir canlıya zarar vermesine vesile olamaz ve bu bencillik, bu bireysellik getirecek insanoğlunun sonunu. Doğa ana bize verdiklerini geri almaya çoktan başladı bile. Kızdırılması gereken son şeydir doğa ana ama bardağı taşıran son damlayı bile geçeli çok uzun zaman oldu bana kalırsa. Sonumuzu maalesef çok da uzak göremiyorum ve dediğim gibi bu yok oluşun, farklı bir deyişle kıyametin tek sebebi yine insanın kendisinden başka bir şey değil ve çeki düzen vermedikçe insanoğlu kendine, kendini bir kenara koyup kendinden daha önemli şeyler olduğunun farkına varamadıkça devam edecek bu çöküş, yok oluş. Daha ne kadar dayanabilir ki dünya bu zalimliğe, bu zulme? Daha ne kadar müsamaha gösterebilir, alttan alabilir ya da yok sayabilir gerçekten bilmiyorum. Egosunda kaybolan herkes yitip gidecek, kaybolacak bu sonsuz nehirde, kendini kendinden arındırmadığı sürece. Bu konu hakkında en sağlam laf da sanırım yine Jean Giono’nun Elzéard Bouffier’i tarafından söylenmiş: “Kişinin eylemleri bencillikten tamamıyla arınmışsa, işte o vakit gerçekten de, hataya yer bırakmayacak bir kesinlikle, unutulmaz bir insandan bahsediyoruz demektir.” Selen Özkan “The Wind”. https://www.tumblr.com/ RÜZGÂRIN YAŞAM İZLERİ “...neden bu geçip giden faniler daha yaşarken ölüyorlar.” (Neruda 2017, 50) Hayat, üzerinde yalnızca geçici bir müddet kalabildiğimiz kocaman bir sörf tahtası bizler için. Daha dudaklarımızdan anlamlı bir kelime dökülmeden zamanımızı tüketmeye başlıyoruz. Kalp denen organın varlığını tanımadan önce bile onun milyonlarca atışını harcıyoruz. Hikâyelerimizle birlikte her birimiz için teker teker son bulacak yolculuklarımıza başladığımız okyanuslarımızda arkada bıraktığımız güvenli limanlarımız tıpkı asla geri dönemeyeceğimiz ana rahimleri gibi. Dalgalar bütün bu yolculuk boyunca bizi defalarca avlayacak, nefessiz bırakacak ve, eninde sonunda, isimsiz kalacağız. Dudaklarımızda ve zihinlerimizde yolculuğun anıları, dalgaların üzerinde kalmayı arzulayarak, karanlığı kuşanmış derinliklere dalacağız. Öyleyse yaşamımız boyunca yüzmeyi öğrenmeye mi çabalamalıyız yoksa sörf tahtasının üzerinde ayağa kalkmak için dizlerimizi mi zorlamalıyız? İkisi de belki de ya da belki de sadece yaşadığımız ana teslim olmalıyız. Fırtınaların, haşmetli rüzgârların doğurduğu dalgalarla yüzleşmek hiç şüphesiz ki zor birçoğumuz için. Daha düz bir yolda, iki ayağımızın üzerinde üstelik, dengede kalmakta zorlanırken altımızda azgın bir boğa gibi çırpınan okyanus ve bir tahta parçasıyla amansız birer savaşçı gibi zemini sahiplenircesine dikilip her engele göğüs germek imkânsız görünüyor çoğu vakit. Azgın fırtınaların kollarına atılıp bir sörf tahtasında hayatı keşfetmenin çekiciliği delilikten pek ayrılmıyor böylece. Bazen dizlerimizin üzerinde bazen de omuzlarımızın yükünü dirseklerimize yükleyerek sürdürüyoruz yolculuğumuzu. Bakışlarımızı tahtalarımızdan kaldırıp da gökyüzünün renklerine çevirmiyoruz. Hayatın gerçeklerini görmekten korkup suyun yüzeyinde parmak uçlarımızı gezdirmeye çekiniyoruz. Islanmamak adına tahta kenarlara can havliyle tutunduğumuz hâlde yüzmeyi öğrenebileceğimize inanıyoruz. Böylece hayatı anladığımız ilk an, onu selamladığımız son an oluyor: ölüm soğuk çapasını bedenimize dolayıp bizleri gemi iskeletlerine olduğu gibi aşağı çektiğinde. “Ama yine de derler ya hani, kalp bir yapraktır ve rüzgârdır onu çarptıran.” (Neruda 2017, 50) Biraz bile ıslanmadan, hayatı her şeyiyle yaşayıp maceranın tadına varmadan yaşamalı mıyız gerçekten de? Okyanusun, tuzdan ve denizcilerin şarkılarından yapılma yüreğini tanımadan geçirilmiş bir hayat, uyuyarak geçirilen bir otobüs yolculuğu kadar beyhudedir benim gözümde. Hayata kendi çizdiğimiz pencerelerden bakmayı bırakıp sokaklara çıkmalı, havasını bütün zehriyle ve güzel kokularıyla birlikte solumalıyız. Anlaşılamamak ya da gereğinden fazlasını bilmek korkusu ile yaşayamadığım her bir günün sonunda, yaşanmamış anıların karşısında dilsiz kaldığımı iliklerimde hissediyorum. Bütün bunların yanında, ölüm karanlık ve dipsiz: Yalnız düşüşlerimizde bize tutunacak hiçbir yer bırakmayan bir çukur ve ona karşı duyduğumuz korku bizi sokaklardan, geçirdiğimiz her ana doya doya yaşam sürmekten alıkoyuyor. Böylece korktuğumuz şeye, yürüyen, nefes alıyormuş, kalbi atıyormuş gibi davranan birer cesede dönüşüyoruz. Teker teker, usul usul çürüyoruz. Kimsenin dibini anlatmak için dönmediği derinliklerden kaçmak adına bugün, bu yaşadığım gün, hayatın gerçek lezzetlerinden uzaklaşıyoruz günbegün. Biraz biraz ölüm, biraz biraz yaşanmamışlık oluyoruz. Oysa, kalkıp salınmak gerek rüzgârla birlikte. Başka başka hayatların soluk borularını işgal edip ciğerlerini doldurmak gerek. Dört elle hayata tutunacağım derken kulaklarımıza şarkılar söyleyen renkli gelecekleri kaçırmamalı insan. Sonunda tanıdığımız herkes gidecek, kurduğumuz her şey yıkılacak ve geriye tozdan başka bir şey kalmayacak. Ne içinde yüzülecek okyanuslar, ne diplerine inilecek çukurlar olacak bizden sonra gelenler için. Bizden sonrası, bizim için hiç var olmayacak zaten. Ama aştığımız her dalgada bir yenisi, atıldığımız her maceranın bitiminde bir başkası bekleyecek bizleri. Gözlerimizi yerden kaldırıp bizleri saran rüzgârın getirdiği yaşamı her kabullenişimizde tazelenecek ruhlarımız. Öyleyse yüzmeyi öğrenmeden önce ayağa kalkmalıyız. Belki de dizlerimizi kanata kanata, tırnaklarımızı her düştüğümüzde kıra kıra yapacağız bunu ama bir defa başardığımızda kendi hayatlarımızın gururlu denizcileri olacağız. Kaynakça Neruda, Pablo. Ayaklarına Dokunurum Gölgede. Çev., Adnan Özer. İstanbul: Can Sanat Yayınları: ​ ​2017. Fotoğraf. “The Wind”, http://abduction.ml/post/152684169840/the-wind adresinden elde edildi. Oğuz MERT 21502730 DEĞİŞİM Sizce aşk nedir? Aşk insanın kendini bulması ve geliştirmesi için bir araç ve âdeta bir katalizördür. Ona huzur ve mutluluk sağlayan aşkı için neler yapmaz ki insan? Uykusuz geçen günler, onun için girişilen tehlikeli adımlarla beraber gelen fedakârlıklar insanın benliğini geliştirmesi, iç dünyasını aydınlatması için yeterde artar bile. En basitinden örnek verirsek sevdiği kadın üşürken bir insanın montunu çıkarıp hayatının anlamını soğuk denen düşmandan korumaya çalışması adı ''fedakârlık'' olan büyük bir gelişim örneğidir iç dünyamızdaki. İşte aşk denen bu sonu gelmez süreç bunun gibi nice örneklerle doludur. Her biri itinayla test eder insanı ama testin sonunda da zengin bir kişilik sunar her eşsiz bireye. İşte Yıldız Tozu filmi de bu süreci olabildiğince güzel ve fantastik yolla işlemiş ''bir erkeğin nasıl adamlığa adım attığını'' gösteren şu ana kadar izlediğim en güzel film olma özelliğini taşır. Yıldız Tozu'nu izlerken şunu fark ettim: O filmin ana karakteri bendim, iktisat dersi sınavında yanımda oturan Azeri çocuk ve daha niceleriydi. Çünkü biliyorum ki dünyada aşk var olduğu sürece Tristen'in yaşadıkları aşkı için giriştiği zorluklar, gösterdiği duygusal ilerlemeler bütün insanlar üzerinde de etkisini gösteriyor ve göstermeye devam edecek. İnsanlar aşk denen masalın her sayfasında yeni durumlarla karşılaşıp onlara karşılık verecek ve gerekirse eskiden değerli gördükleri her şeyi onun uğruna feda etmekten kaçınmayacaklar. Tıpkı Mecnun gibi en değerli varlıkları aşkları için çöllere düşmekten, hayatlarını çöle adamaktan korkmayacaklar. Affetmeyi öğrenecek ve bir gaddar gibi kalp kırmak yerine sanki bir Melek edasıyla onu korumayı bilecekler. Tartışmalarda haklıyken bile susup sabretmeyi öğrenip sevdiğinin kalbini kırmayacaklar. Ben de bu hayat denen filmin içindeki ana karakter olarak sevgilime duyduğum tarifsiz aşk sayesinde gelen içsel değişimi zirveye taşımış bir numaralı örnek sayılabilirim. Nasıl diye sorduğunuzu duyar gibiyim. İlişkime başlamadan önce hayattan bir beklentisi olmayan, çalışmak ve çabalamak için hiçbir gaye edinememiş sıradan bir insandım. Bana dokunmayan yılan bin yaşasın düşüncesi sanki bir hayatta kalma kuralı olmuştu benim için. İşte öyle umutsuz bir anda karşıma çıkmıştı eşiğin karşısındaki dünyanın meleği. Beni kendi sır dolu dünyasına davet etmişti, biliyordum bir kez geçtiğimde o eşikten artık eski ben olmayacaktım. Beklediğim gibi de oldu aslında daha ilk günlerden başlamıştı testler içine adım atmış olduğum masaldaki. Kendi masalımın Tristen Thorn'uydum artık. Değişim başlamıştı benim için. Sevgilimi onaylamayan kız kardeşim ve abim ''Yıldız Tozu'' undaki kötü kalpli büyücüler gibi hayatıma renk katan gülü koparmaya çalışıp sevgimi yok etmeye uğraştılar. İşte bu noktada daha önce üşengeçliğim yüzünden farkına varmadığım bir özelliğimi fark ettim ''Fedakârlık''. Ailemden en sevdiğim insanları karşıma alma pahasına da olsa sevgime sadık kalmaya ve onu sevmekten bir an dahi vazgeçmemeye karar vermiştim o eşiğin ötesine adım atmaya karar verdiğimden itibaren. Hayatımı anlamlı hâle getiren ve bana bir amaç hediye eden bu güzel gözlerin, aşkın varlığını korumak için çabalamaya ant içmiştim âdeta. Aşk insanın kararlılığını ve cesaretini geliştiren ve onları iç dünyamızda baş köşeye taşıyan en önemli duygudur. Öyle ki âşık bir insan gün gelir Ferhat olur dağları deler, gün gelir Mecnun gibi çölleri aşar Leylası için. Delinmez denilen koca koca dağlar delinir Ferhat'ın kararlılığı sayesinde ve bunların hepsini de sevgilerini uğruna yaparlar bu aşk kahramanları. Tıpkı Tristen'ın en büyük korkusu olan cadılardan sevdiği kadını kurtarması gibi. Önceki hayatında korkak olan kahramanın aşkı uğruna cesaretini kazanması Ferhat'ın o dağı nasıl deldiğine işaret gibidir. Ben de bu filmi izlerken kendi gelişimimin yansımasıyla karşılaştım. Onun hayatımda olmadığı dönemlerde cesaret sahibi bir insan olduğum söylenemezdi hatta korkaklığım babam tarafından dalga konusu hâline getirilmişti bile ve bu hep böyle devam etti ta ki aşk hayatıma giriş yapana dek. O andan itibaren sevdamın hayatını kendi hayatımdan bile üstün tutmaya karar verdim. Yemek yiyeceğimiz restorana yürürken en korktuğum hayvan olan köpeklerin saldırısı karşısında kaçmayıp aksine onlara karşı sevgilimi korumak için hamle yapışım bile buna çok açık bir örnektir. Aşkımla beraber benliğimdeki gizli kalmış cesur Oğuz'un gün yüzüne çıktığına defalarca şahit olmuşumdur yukarıdaki örnek gibi. Çünkü saldırıya geçmiş bir köpeğin önüne atlamak eski Oğuz'un işi olamazdı. Beni daha cesur yapacak olan korkularımla yüzleşmekten çekinmedim mutluluk kaynağım zarar görmesin diye. Ve bu da beni sonsuza dek mutlu kılacak değişimlerin güvencesi oldu. Aşk bir insana yapamayacağını düşündüğü zor şeyleri bile yaptırır, öyle güçlü bir duygudur ki aşk iç dünyamızın kapılarını açar, ve bir hikâye anlatır bizlere içinde Tristen gibi nice kahramanların olduğu. KAYNAKÇA Vaughn, Matthew , director. Stardust. Stardust. Sıkça Sorulmayan Sorular “NASA, Dünya'ya %93 oranında benzeyen bir gezegen buldu.” “NASA Satürn'den radyo sinyalleri aldığını açıkladı.” Son yıllarda buna benzer haberleri sık sık duyuyoruz. Gün geçtikçe daha da yaşanılmaz bir yer haline gelen gezegenimiz, insanlığın varlığını tehdit etmeye başladığında çareyi başka bir gezegende mi arayacağız? Dünya'ya benzer bir gezegen arayışı içinde olmamız aslında cevabı bize veriyor. Interstellar beni uzunca bir süredir düşündürüyor ve her geçen gün kendi kendime bunun gibi birçok soru sormama sebep oluyor. Şüphesiz ki bunlardan en çok kafa kurcalayanı evrende yalnız olup olmadığımız sorusu. Bu sorunun cevabı hakkında bir fikre sahip olabilmek için evrenin büyüklüğünü ve konumumuzu irdelemek zorundayız. Yıllar önce Dünya'dan fırlatılan ve yüzlerce ışık yılı mesafe kat eden uydular ve yaklaşık 3000 ışık yılı kadar uzağa bakabilen Kepler Uzay Teleskopu şimdiye kadar milyonlarca yıldız, binlerce gezegen ve onlarca galaksi keşfedilmesini sağlamış. Bu keşfedilenlerin evrenin %0.1'i bile olmadığını fark etmek korkutucu. Evren, hayallerimize sığmayacak kadar büyük. Tam da bu noktada, ünlü astrofizikçi Neil Degrasse Tyson'ın düşüncelerime tercüman olduğunu görüyorum, “Evrende yalnız olduğumuzu düşünmek, okyanustan bir bardak su alıp bu okyanusta balina yok demek gibi bir şey.”* Tyson'ın sözünden yola çıkacak olursak evrende Dünya'ya %99.9 oranında benzeyen bir, hatta onlarca gezegen bulabilmek mümkün görünüyor. Tüm bunları düşündüğümde aklıma gelen ilk soru şu:Dünya gerçekten bahsedildiği gibi kusursuz ve insan hayatı için ideal bir gezegen mi? Daha yaşanabilir bir gezegen bulamaz mıyız? Tarihin her döneminde, dünyanın bir yerlerinde savaş yaşanmış. En azından savaşların çok daha az yaşandığı, hiçbir devletin dünya ekonomisini kontrol etmediği, yardıma muhtaç insanların sayısının çok daha az olduğu bir dünya olamaz mıydı? Herkesin tam anlamıyla eşit haklara sahip olduğu bir gezegende insan hayatı başlasaydı, şu anda güç, zenginlik ve yönetme arzularından bahsetmiyor olacaktık. Birçok kişinin düşündüğünün aksine, bu arzuların 'insan doğasından' kaynaklandığını düşünmüyorum, dünyanın bize verdiği bir şey bu. Dünyadaki altın ve demir miktarı eşit olsaydı, altının değeri azalır ve insanlar daha fazla altına sahip olmak için savaşmazdı. Filmi izledikten sonra, filmdeki yeni gezegen arayışının tek sebebinin dünyanın yok olmak üzere olması değil, aynı zamanda dünyanın ideal gezegen olmayışı olduğunu anladım. Belki de Nolan, izleyicilerinin bunu düşünmesini ve Dünya'nın birgün yok olacağı gerçeği dışında, gezegenimizin kötü yanlarının farkına varmasını istemişti. Christopher Nolan, Interstellar filmini çocukluğumdan beri beni düşündüren iki belirsizlik üzerine kurmuş: -filmi bu kadar sevmemin sebebi de bu- zaman ve karadelikler. İnsanoğlu henüz ulaşamadığı yerlerde (Dünya'nın merkezi veya diğer gezegenler) bile neler olduğunu aşağı yukarı biliyor, fakat bir karadeliğin içinde ne olduğunu kimse bilmiyor. Filmdeki olayın tam olarak imkansız olmamasının sebebi de bu. Zaman konusuna gelince, zamanın tanımlanabilecek bir kavram olduğunu düşünmüyorum. Bence zaman, bilincimizin bize oynadığı bir oyundan ibaret. İzafiyet teorisine göre başka bir gezegendeki 1 saniye, Dünya'da 20 yıla eşit olabilir. Bu mümkün olduğuna göre, bir karadeliğin içinde zamanın geriye doğru akması mümkün olamaz mı? Korkarım ki bu metinde incelediğim dört konunun yanıtını da ölene dek öğrenemeyeceğim. Evren'de yalnız olmadığımızın kanıtlanması, Dünya'dan daha 'iyi' bir gezegen bulunması oldukça zor görünüyor. Fakat bu soruların güzel yanı, tersi durumların da kanıtlanamayacak olması. Karadelik belirsizliğinin çözümlenmesi ve zaman kavramının insan beyni tarafından net bir biçimde algılanmasını ise mümkün görmüyorum. Onur Tepençelik *:Dawkins ve Tyson, Neil Degrasse. The Poetry of Science:Discussions of the beauty of science. The Richard Dawkins Foundation, 2010. Tartışma. A!yşe Hüma Türkmen S!eda Uyanık Tanrıverdi T!URK 101 - 56 23 Ekim 2014 !! Bizi Duyabiliyor Musun ? !!İpler sizin elinizde olsa 37 yılınızı nasıl geçirisiniz ? Turuncu saçlı ressamımızın her yıl pastasının üstündeki mumları teker teker üflerken gerçekleşmesini istediği tek dilekti belki de ipleri birazcık da olsa elinde tutabilmek, en azından bir şeylerin güzel gittiğini kendi gözleriyle görebilmek. Kimsenin hayatı sorunsuz ya da dört dörtlük değil, “Sonsuza kadar mutlu yaşadılar.” ın sadece masallara özgü olduğunu biz de pamuk şekerden yapılma bir evde yaşamadığımızı fark ettiğimiz zaman anladık; ama bu adamda bir şey var: talihsi-zlik mi desem, kaderin oyunu mu ya da Tanrı’nın kulunu sınaması mı bilmiyorum ama o şey hayatı boyunca Vincent Willem Van Gogh’un peşini bırakmamış. Başladığı hiç bir işin doğru düzgün sonunu getirememiş, hiç evlenmemiş, çocuğu da olmamış daha doğrusu olamamış, aşık olduğu kadın öz kuzeni olunca görmesi yasaklanmış; hatta bir keresinde elini mumun alevine tutup amcasına elinin acısına dayanabildiği kadar kızını görme-sine izin vermesi için yalvarmış ne yazık ki en sonunda dayanamayıp bayılmış, o kadar yanlış kişiyi seviyormuş yani. Hayatı boyunca hep yalnız kalmış, çocukken bile vaktinin çoğunu doğayla başbaşa geçirirmiş ve sanırım bu yüzden kardeşi Theo onun için bu kadar değerliydi. Yüzlerce mektubu yazacak başka kimsesi yoktu ki. Mektuplarında bu dünyadaki en güzel şeyin iki kardeş arasındaki bağ ve sevgi olduğu vurgu-lamış, çünkü biliyordu: Theo da giderse hayatında hiç olmadığı kadar yalnız hissedecekti kendini. Dışarıya adımını atsa deli diye mimlenmişti, evet akıl sağlığı yerinde değildi belki ama halüsilasyonlardan şizofreniye, manik depresiflikten Otoportre (1887)melankoliğe kısacası acı çektiği her şeyden, bu dünyanın gerçekliğinden kaçış yolunu bulmuştu sonunda. Hayata tutanacak dalı bulmanın heyecanıyla başlamış; za-manla, onu ayakta tutan tek şey haline gelmiş resim yapmak. Yediği yemekle boyalar arasındaki farkı bula-mama pahasına da olsa, kendi kulağını kesecek* kadar psikopatlaşsa da yaptığı işe devam etmiş. Sadık dostu da sözünü tutmuş, tanıştıkları ilk andan ölümüne kadar hep yanındaymış yalnız ressamımızın. Ne yazık ki tablolarının hiç biri değer görmemiş, hiç biri anlaşılmamış ve bir kaç tablosu dışında hiç birini satamamış kısacası başladığı yere geri dönmüş yine beş parasız, yine kimsesiz ve yine işe yaramaz. Sonunda tüm bu yaşadıkları canına tak etmiş olacak ki 37 yılın ardından yaşadıklarına bir son vermek için çekmiş tetiği. !Ölmek için erken bir yaş diye düşünebilirsiniz ama yaşadıkları onu bezdirmiş olacak ki; çoğu zaman 30 yaşında değil de daha yaşlı hissettiğinden bahsetmiş kardeşi Theo’ya. Siz ne kadar dayanabilirdiniz bunca şeye ? Ya da ben ne kadar dayanabilirdim ? Aynı şeyleri yaşamadan bir şey söylemek çok zor. İşin garibi tabloları kendi gibi melankolik değildir. Renklerle olan münasebetinden sonra olacak ki tabloları sizde üzün-tü ya da sıkıntı uyandırmaz, hatta bazılarına baktıkça huzur bulursunuz. (Resimden anladığım pek sayılmaz sadece naçizane fikrim.) Onu bu kadar büyük yapan da bu bence. Kendisi yalnızdır; ama tablolarında çiftleri görürsünüz birbirlerine sarılmış, uzun bir yolda beraber yürüyen ya da mutsuzdur; ama canlı kırmızılardan, mavilerden, yeşillerden hiç vazgeçmemiştir. İnsan bunca derdin içindeyken kendi resmini nasıl olurda harika renkleri bir araya getirerek yapabilir ? Yine de yüzüne bakınca anlarsınız, kullandığı renklerle ne kadar sak-lamaya çalışsa da gözleri her şeyi ele verir. O tablolara bakınca üzülürüm bu yüzden. Anlayacağınız kat-lanılmaz bir hal alana kadar, elinden geldiğince acıya yenik düşmemek için direnmiştir, çok azımızın yapa-bildiği bir şey belki de bu, kendisiyle karşılaştırıldığında, çoğu insan bu kadar dayanamadan pes ederdi her-halde. Belki ben de dahil. !!Bana biraz da anımsattıkları için de severim Van Gogh’u. En basitinden bana Amsterdam’da geçirdiğim gün-leri hatırlatır ve her defasında, müzesindeki her bir tablonun üstündeki fırça darbelerini, sağ köşesindeki “Vincent” yazısını; hatta kendi el yazısıyla yazdığı mektupları bizzat kendi gözlerimle görebildiğim için ne kadar şanslı olduğumu. O koridorlardan geçerken insanın aklına şu sorular geliyor: Yüzlerce tablo bu duvar-larda asılı ve günde binlerce kişi o resimleri görmek için kapının önünde kuyruk oluyor, “Peki neden daha önce kıymetı bilinmedi?” “Sahibi öldü diye mi zamanında beş kuruş para etmeyen tablolar şimdi binlerce dolara satılıyor?” Adamcağız çektiği acıların karşılıksız olmadığını görse nasıl hisserdi ? Diğerlerini bilmiyo-rum ama son sorunun cevabını size kısa bir video ile vermek isterim. Bizi şimdi duyabiliyor musun Van Gogh ? İçimizde kalan söyleyecek çok şeyimiz var. * Sanılanın aksine kulağının hepsini değil, kulak memesinin bir kısmını kesmiştir. Her ne kadar öyle de olsa bir yerde okumuştum; etrafındakiler: “Kulağının diğeri yok asla büyük bir ressam olamayacaksın.” demişler o da cevaben “Sizi duyamıyorum.” demekle yetinmiş !Ne zaman izlesem gözlerimin dolmasına ve keşke böyle bir şey mümkün olsa dememe sebep olur: http://www.dailymotion.com/video/x120oui_vincent-van-gogh-visits-the-museum-doctor-who-museum-s!cene-vincent-and-the-doctor_shortfilms B!u da bonus olsun bu şarkıyı çok severim sözleri çok şey anlatır: h!ttps://www.youtube.com/watch?v=dipFMJckZOM Ve en güzelini en sona sakladım. Aralarında belki de en sevdiğim tablosu:Çiçek Açan Badem Ağacı (1890)Nuri Can Yeğenoğlu Yeğenoğlu, 1 21302392 TURK 101-31 Aslı Uçar 26.10.2015 Herkes Olmaktansa Hiçbiri Hayatım boyunca şiir kitapları her zaman ilgimi çekmiştir. Şiirlerde her zaman kendimden bir parça bulurum ve bu benim için bir içe dönüş serüvenidir. Hayatımda her zaman kendimi keşfetmeye çalıştım ve bu isteğim beni yeni şiir kitapları aramaya yöneltti. Geçenlerde beni çok iyi tanıyan bir arkadaşım vasıtasıyla Asuman Susam’ın Kemik İnadı’nı keşfetme fırsatı yakaladım. Bu benim için insanın sonsuz benliğine açılan yeni bir kapı demekti. Bu kitabı okurken yazarın benim ruh ikizim olduğunu anladım. Hele ki kitabın içinde olan üç şiir beni çok derinden etkiledi. Bu şiirlerde kendimi ve en önemlisi insanlığı gördüm. “En çok kimsin dediklerinde tökezliyorum Bir yalancı gibi terliyor ellerim Hepsi olmaktansa hiçbiriyim Ama bu nasıl denir” Ben kimim? Bu soru tüm insanlığın kendine sorması gereken ilk soru. Ben gerçekten ben miyim, yoksa yüzümdeki bir maske mi? Çoğu insan günlük hayatın koşuşturmacası yüzünden benliğini keşfedemiyor ya da benliğinden kaçıyor ve bu yüzden sokaklarda sürekli bir maskeyle dolaşmak zorunda kalıyor ki bu durumdan rahatsız olanlar da var olmayanlar da. Aslında bu maskeyi herkes kullanıyor. Demek istediğim, herkes gibi olmaya çalışmak insanların seçebileceği en kolay yol. Koyun sürüsüne dâhil olduğunuzda dünyadaki hiçbir şey sizi ilgilendirmez oluyor. Yediğiniz yemek, dinlediğiniz şarkı, hoşlandığınız aktiviteler... “Kimsin?” sorusunu duyduğunda bocalayan insanlar, kendini bu koyun sürüsünden ayrı tutmaya çabalayan insanlardır. Bu soruyu duyduğunda kafasında alarm zillerinin çalmadığı insanlar ise birer koyun. Hayatım boyunca “ben kimim?” sorusunu kendime sordum ve sora sora kendi kişiliğimi keşfetmeye devam ediyorum. Geceler bana ışık tutar bu konuda. Gecenin sonsuzluğunda kafamı yastığa koyduğumda ateş beni yutuyor. Bu ateş beni öylesine sarıyor ki her sabah yepyeni bir arınmışlıkla uyanıyorum. Daha önceki yıllarda öz benliğimi görmezden geldiğim için hayatımı kendim idare etmiyordum. “Neden kendimden kaçıyorum?” sorusunu kendime sormaya başladığımdan beri dinlediğim müzikler, yediğim yemekler, korktuğum şeyler, yapmaktan zevk aldığım aktiviteler... Her şey çok değişti. Belki de garipleştim, ama tüm bu özellikler artık yalnız bana ait, başka hiç kimseye değil! Korkularım demiştim. Eskiden yalnızlıktan korkardım, evde tek başıma kalmaktan bahsetmiyorum. Hayatta kimseniz olmamasından bahsediyorum. Bir arkadaşınız, bir dert ortağınız... Korkardım, çünkü yalnızlık bize hep asosyallik olarak lanse edildi toplumda. Yeğenoğlu, 2 Günlük arkadaşlıkların boş olduğunu anladım. Sadece anı geçirmek için görüştüğüm arkadaşlarım beni “herkes gibi” yapmaktan öteye geçiremiyordu. Hayatımda gereksiz, bana bir şey katmayan insanlara yer yok. Artık kendimle baş başa kalmak en büyük keyfim. “Kimim ben Varlığın evinde rüyada Yerin sertinde inzivada Bir suçlu gibi terliyor ellerim Sen’i istemezim sanmıştım Kusur ben’miş anladım” Kendini kendine itiraf edebilen insanlar, yani kendi benliğini keşfetme cesaretine sahip olanlar toplum tarafından dışlanıyor, çünkü onlar “farklı” düşünüyor. Toplum bu insanları diğer tüm insanlar gibi düşünmediği için ezik veya delirmiş olarak sınıflandırıyor, çünkü günümüzde herkese ayak uydurabilmek çok büyük bir maharet ne yazık ki! Günümüzde insanlar toplum baskısı yüzünden kendileri olamıyorlar. Katılmadıkları bir konuya sırf bir gruba dâhil olabilmek “aynı şekilde ben de katılıyorum” diyebiliyorlar. O gruptan çıkarılma korkusu yüzünden veya deli damgası yememek için de kendilerine göre yanlış veya haksız bir olay karşısında dahi susuyorlar. Bu insanlar hayatta kendi fikirleri olmayan, vizyonsuz ve güdülmeye mahkûm insanlardır. Herkes olacağımıza hiçbiri hatta birer boşluk olalım daha iyi! En azından hiçbiriyken bile düşünceleriniz kendi düşünceleriniz. Her insan bu hayatta tek başına, çevresindeki insanlar ise sadece birer figüran. Bir an önce kendiniz olmaya bakın, hayat kısa! “Onlar gökyüzünden emanet Dışarlıklı bir kederle vardılar Vadide saklanan ölüme Kardeşlik hatırası bakışlar Bir tek onlar Kaldı ense kökümüzde” Kaynakça: Susam, Asuman, Kemik İnadı, Can Sanat Yayınları, İstanbul Zaruri İhtiyaçların Karşılanması Yeterli Yılmaz Güney’in hapishanedeyken eşine yazdığı mektupların derlendiği Selimiye Mektupları’nı bir nevi ev hapsinde olduğum şu dönemde okumak güzel bir tesadüf oldu benim için. Kitap boyunca bir Yılmaz Güney’in hayat karşısındaki tavrına baktım, bir de kendiminkinin. Onun tutsaklığı benimkinden daha ağırdı, yediği yemekler benim tadabildiklerimden daha kötüydü, kaldığı koğuşun yanında benim odam saray sayılırdı, kısacası Yılmaz Güney benimkinden daha kötü bir ortamdaydı ama yine de benden daha mutlu, daha hırslı ve daha inançlıydı. Onun hayata sarılma gücünden ve kendine duyduğu inancın büyüklüğünden çok etkilendim. “Şu an, kim bilir ne kadar insan ölümle pençeleşiyor, ne kadar kadın doğumun sancısı içinde. İşte ben, ben de yeni bir Yılmaz Güney'in doğum sancılarını çekiyorum.” (Güney, 128). Ben bu sancıyı ne zaman çekeceğim ya da hiç çekebilecek miyim acaba? İnsan çevresinde ya da bir kitapta gerçekten güçlü, inançlı birisini görünce hayata daha olumlu gözlerle bakıyor. Ben de enerjik hissediyorum kendimi. Bu ev hapsini kendimi yeniden doğuracak kadar olmasa da faydalı bir sürece nasıl çevirebileceğimi düşünüp duruyorum. Bu düşüncelerin hayatıma kattığı en güzel şey ise “mantıklı iyimserlik” diyebileceğim bir keşif oldu. Örneğin, yapmak istediğim onca şey vardı ve bunların hepsi için tamamen kendime ayıracağım saatler gerekiyordu. Hayatımın biricik amacı olarak bu yapmak istediğim şeyleri işaretlediğimde kaygılarım da ona göre şekillenmeye başlamıştı. Somut bir örnek üzerinden, günün birinde ben de bir kitap yazmak istiyordum. Tek amacım olarak kitap yazmayı ortaya koyduğumda yapmam gereken ve gereksinim duyduğum şeylerin sayısı azalıyordu. En basitinden, hayatta kalmalıydım. Her gün karnımı doyurabilmeliydim sonra. Barınabileceğim bir odam olmalıydı. Sonra da kitap yazma işine gömülebileceğim zamanım olmalıydı. İşte bir insanın kitap yazabilmesi için ona gereken şeyler bu kadardı ve bende hepsi vardı. Mantıklı iyimserlik tam olarak burada devreye giriyordu: Bana gereken şeylerin hepsini değil, zaruri olanlarını ortaya koymak. Bir amaç için zaruri olan lükslere sahip olmak, gereksinimi duyulan tüm şeyleri elde etmenin asıl aracıydı. Bir odası, yiyecek yemeği ve kâğıtla kalemi olan insan geriye kalan her şeyi yazarak, çizerek elde edebilirdi. Bu kesin değildi ama böyle bir ihtimal vardı ve geriye sadece kişinin ne kadar yetenekli olduğu kalıyordu. Dolayısıyla kötümserliğin bir lüzumu da yoktu. Hayatımın her alanında geçerli olan bir gerçeğin kıyısına işte böyle sürüklendim. Beni endişelendiren, anlamsız bir atalet haline sürükleyen hemen her sorun tamamen bakış açımdan kaynaklanan bir sorundu. Örneğin sınav stresi yaşamam için hiçbir nedenim yoktu. Sınavda başarılı olabilmek için zaruri olan her materyale sahiptim. Zamanım, kitabım, notlarım vardı. Gerisi yeteneğimin, zihnimin parlaklığıyla ilgiliydi. Mantıklı iyimserlik, kısaca, kişinin o an için ne yapması gerekiyorsa o konuyla ilgili zaruri ihtiyaçlarının bir listesini yapması, eğer gerekli şeyle elindeyse kötümserliği kovmasından ibaretti. Bugüne kadar neden her şeyi böyle ele almadığıma inanamıyordum açıkçası. Boşu boşuna kendimi yemiştim birçok konuda, stres büyümüştü, stres büyüdüğü için yapmam gereken ve yapabileceğim şeyleri de yapamamıştım. Ardından başarısızlıklar ve hüsranlar gelmişti, onları da hüsranın yarattığı başka bir üzüntü takip etmişti. Tamamen kendi yarattığım, hiçbir mantıklı açıklaması olamayacak kara-komik bir döngünün içerisinde sağdan sola savrulmuştum. Oysa gerçekler basitti, sıradandı, gerçekten hapisteki insanın da, ev hapsindeki benim gibi bir insanın da her neyse yapmak istediği şey, onu yapmak için en fazla üç-dört tane şeye ihtiyacı vardı, diğer tüm imkânsızlıkların ya da uyarıcıların hiçbir hükmü olamazdı. Hayatıma bakıyorum ve ihtiyacım olan her şeyin elimde olduğunu net şekilde görebiliyorum, öyleyse geriye ne kalıyor? Hayata ve hedeflediğim her şeye büyük bir açlıkla saldırmak. Kaynakça: Güney, Yılmaz. Selimiye Mektupları. İstanbul: İthaki Yayınları, 2018. 1. Baskı. Meltem Alkur Gölgeye Sinen Gariplik Zaman denen doğru bazen bizi öyle bir noktaya savurur ki ne içinde bulunduğumuz ana ait hissederiz ne geleceğe ne de geçmişe. Âdeta bu doğrunun dışına çıkmışızdır ve oradan bizi alışık olduğumuz hayata geri götürecek hiçbir vasıta geçmemektedir. Kendimizle baş başa kalmış gibiyizdir ama böyle anlarda kendimiz bile asıl benliğimize eğreti gelir. Sessizliğin mehter takımı da uzaktan uzağa kendini belli edince yeni bir ruh hâli gelip insanın içine oturur. Adı konulamamış yeri bulunamamış sebebi sorulamamış bir ruh hali. İşte, kısaca “Garip”. Zaman zaman garip hissetmek… Sizce de çok garip değil mi? Daha da ilginci bu kadar tuhaf bir ruh halini tek bir kelimeyle geçiştirmeyi başarmamız ve sorularıyla bizi delik deşik etmeye gelmiş onca insanı garipliğimizle sepetlememiz. Sanki sihirli bir asa ruhumuza değmişçesine, tılsımlı bir kolyeyi boynumuza takmışçasına, efsunlu bir sudan kana kana içmişçesine bizi gerçekliğimizden çıkaran ve görünmez kılan altın anahtar. Aslında garip hissetmek insan psikolojisinin yüzlerce mekanizmasından sadece biri. Ruh savunmasız, çaresiz, yorgun ve bilhassa kimsesiz hissettiğinde pılını pırtısını toplar ve kendini başka bir bedene ışınlar. Birkaç gün beden otellerinin birine misafir olduktan ve bu süre zarfında yaşanmışlıklarına uygun hiçbir beden kiralayamadıktan sonra kendini sokaklara vurur. Bedensiz yaşamaya başlar. Evinden barkından ayrı yaşamaya, yaşamak denirse tabii. İşte, içine düştüğümüz bu durumdur bize garip hissettiren. Yağmurdan kaçarken doluya tutulmaktır. Yersiz yurtsuz kalmaktır, yoksunluk duymaktır. Bir yanınızın eksik kalmasıdır ve bu boşluğa koyabileceğiniz hiçbir şeyin olmamasıdır. Sırf bu yüzden ruhunuzun görünür hale gelmesi ve sokak ortasında el açıp dilenmeye başlamasıdır. Tanıdığınız insanların bu garipliği şık kıyafetler içindeki size yakıştıramaması, eğreti bakışlarıyla garipliğinize acımasıdır. Şairlerin mısralarını, müzisyenlerin notalarını, aşçıların en güzel yemeklerini size bağışlamasıdır. Benliğin varlık içinde yokluğu yaşamanın nefes aldığın halde ölü olmaktan farkı olmadığını kavramasıdır. Ethem Baran’ın Emanet Gölgeler Defteri (İletişim Yayınları, 2013) adlı romanında Yavuz da hayatta hep garip karşılanır. Gözlerini büyük şehirde değil de taşra denilebilecek bir yerde açmış olması daha doğduğu gün koca bir sıfır olarak hanesine yazılır. Saflığı, içtenliği, o naif kız çocuklarına has utangaçlığı, efendiliği onu gölgesiz bir insan yapar. Ama hayatın acımasızca darbeleri, ikiyüzlülüğü onu gölgeler edinmeye zorlar. İşte o an Yavuz bizden biri oluverir. Kışın en şiddetli zamanlarında hepimizin yaptığı gibi tam iyileşmemiş yaralarını yanına alıp o gölgenin saçağından bir başka gölgenin saçağına koşar. Bir nevi elbise değiştirir gibi sığındığı saçakları değiştirir. Her tehlikede tıpkı bir bukalemun gibi bulunduğu ortamın rengini alır. Siyah beyaz olarak bildiğimiz gölgeler, Yavuzla beraber renklenmeye başlar. Tüm yalanlarımızla, kendimizi kandırmalarımızla Yavuz oluruz. Biliriz ama susarız, görürüz ama saklarız, severiz ama karşıdakine tek kelime bile etmeden her şeyi içimizde yaşarız. Bu damara göre şerbet veren geceleri hıçkıra hıçkıra ağlayan gündüzleri katıla katıla gülen tutarsız gölgelerimiz yorar bizi. Dışarıdan sakladıklarıyla daha bir garipleştirir benliğimizi. Yağmurunu üstümüze yağdırıp gökkuşağını başkalarına sunmaktır onun âdeti. Adı üstünde “gariplik”, ona kim ne diyebilir ki? Garipliğimiz, bir tane görünen ama hepsi birbirinden çok farklı olan gölgelerimiz gibidir. Işığın rengine, geliş açısına giydiğimiz paltoya ya da topuklu ayakkabıya göre hemencecik değişiverir. Olduğumuz gibi görünemediğimiz dünyada gölgelerimizde bile tek olmayı beceremeyiz. Gölgelerimiz ayaklar altına serildikçe daha bir darbe yeriz. Gün gelir de yorulursak dolunaysız bir gecede hepsinin hayatına son veririz. İpek Auf 21303634 Haruki Murakami, son dönemlerde adından sıkça söz ettiren, kitapları birçok dile çevrilen, pek çok ödül kazanmış ve çağın en önemli yazarlarından biridir. Kendi ülkesi olan Japonya’da yayınlanan son kitabı Renksiz Tsukuru Tazaki'nin Hac Yılları, ilk bir haftada 1 milyon satmıştır. Tüm dünyada birçok kitabi çeşitli listelerde ‘’en çok satılanlar’’ bölümünde yer almıştır. Bu denli ses getirmeyi başaran, dünya çapında bir üne sahip Murakami hem roman hem de denemeleriyle ünlüdür. Maraton koşma hayallerimin ortaya çıktığı sıralarda karşıma çıkan Murakami imzalı bir deneme kitabı olan Koşmasaydım Yazamazdım(Hashiru Koto ni Tsuite Kataru Toki ni Boku no Kataru Koto), hayallerimi bir adım öteye taşıdı. Aynı zamanda Haruki Murakami sever bir okuyucu olarak bu deneme kitabının sunduğu Murakami’yi tanıma fırsatını kaçırmadım. Samimi ve içten bir kitap olarak nitelendirilebilecek bu deneme kitabî Haruki Murakami’nin özel hayatını okuyucuyla paylaşmasıdır. Kitabı okumaya başladığımda okuyacaklarımla ilgili az çok bilgim vardı, koşmak ile yazarlık arasındaki bağı tam olarak kavrayamamıştım. Ancak kitabı okumaya başladığımda keşfetmeye başlayacağım ilişki tahmin ettiğimden çok daha ilginç oldu. Belki yazarın son derece samimi, akıcı ve sade dili, beni kitabın içine, yani Murakami’nin hayatının içine girmemi sağladı. Murakami’nin yaşamına göre bölümlendirdiği denemeleri sayesinde okuyucu, süreci yazar ile birlikte yaşama fırsatı bulur. Çeyrek asırdır koşu sporuyla ilgilenen, ve 25 yıldır maraton koşan bir insanın yaşadıkları, hissettikleri ve iniş-­‐çıkışlarının etkileyiciliği Murakami’nin kalemiyle birleşince bambaşka bir anlam kazanır. Bunun sebebi Haruki Murakami’nin günlük hayatında, hatta ve hatta spor yaparken ne düşündüğünü öğrenmek okuyucu için oldukça ilginç bir deneyim olarak nitelendirilebilir. Bazen Hawaii’de Kauai Adası’nda, kimi zaman Charles Nehri kıyısında bazen ise New York’ta koşularına tanıklık ettiğimiz Murakami, koşma motivasyonunu, koşunun kendisine kattıklarını açık yüreklilikle okuyucuyla paylaşır. Başarı konusunda oldukça istikrarlı bir yazar olduğu gözlemlenebilen Murakami’nin bunu, düzenli koşmaya borçlu olduğunu söylenebiliriz. Eser, tam anlamıyla ‘’Sağlam kafa sağlam vücutta bulunur.’’ tezini kanıtlar niteliktedir. Koşmasaydım Yazamazdım aynı zamanda bir hatırat olarak da okunabilir. Bu kitaba günlük niteliği kazandıran, yazarın hayatının parçası olan birçok şeyi okuyucuyla paylaşmasıdır. Örneğin Murakami koşu sırasında dinlediği müzikleri okuyucusuyla paylaşır. Kitabın sonuna gelindiğinde, okuyucu Murakami ile aynı rotalarda, aynı müzikleri dinleyerek koşabilir duruma gelir. Bu durum ise okuyucuyu kitaplarını okuduğu yazara oldukça yaklaştırır. Bana kalırsa bu kitap gibi deneme, hatırat türünde kitaplar her yazar tarafından yazılmalı. Bu sayede okuyucu okuduğu yazara kişisel olarak yakınlık hissedebilir, kitabı özümseyebilir. Aktris ve aktörlerin aksine çok göz önünde olmayan yazarlar, bu sayede samimi ve özgür bir şekilde kendilerini tanıtabilirler. Murakami bunu koşmak gibi bir tema üzerinden yapmış, ve kitabı bitiren çoğu okuyucuya bir koşma isteği aşılamış aynı zamanda kitabın sonunda okudukları romanların ve denemelerin yazarını tanımasını sağlamıştır. İpek Auf 21303634 ‘’Acı kaçınılmazdır ama acı çekmek seçim meselesidir ve size bağlıdır.’’(Murakami, 10) diyerek anlatmaya başlar Murakami. Aslında maraton koşuculuğundan bahseder. Ancak hayat da öyle değil midir? Murakami Koşmasaydım Yazamazdım adlı kitabında okuyucuya hissettirmeden birçok ders vermekle kalmaz, aynı zamanda her zaman hayranlık duyacağım koşu ve maraton kültürüyle ilgili deneyimlerini paylaşır. Üstelik, dünyaca ünlü yazar Haruki Murakami’nin roman yazarlığına nasıl başladığını, başarı yolunda karşısına çıkan engelleri ve aldığı kararları öğrenilir. Hayatında spor ve edebiyat olan veya olmasını isteyen herkesin severek okuyacağı bir eser. Murakami, ‘’ Nihayetinde bu dünyada, yüksek ve sağlam çitler inşa edebilen insanlar ayakta kalır. Bunu reddetmeye kalkarsan, kendini çorak arazilere sürgün edilmiş bulursun.’’ (Murakami, 52) der. Bu eser ise yüksek ve sağlam çitler inşa edebilmeyi başarmış bir insanın kendisini anlattığı eşsiz bir metin. Murakami, Haruki. Koşmasaydım Yazamazdım. Vol. 4. İstanbul: Doğan Kitap, 2014. GELECEK Her şeyden önce, geriye bakıp düşünülebilmek midir bizi ileriye taşıyan? Geçmişten geleceğe hafif hafif esen rüzgârın tınılarını hissedebilmektir önemli olan. Hayatımızda en küçük ayrıntıların dahi hayatımızın en önemli parçası olması ihtimali de bir motivasyondur bizim için. Bilinçli bir şekilde dahi alınan her nefes bizi yaşatmaya devam eder. Ve yaşadığımız süre zarfı boyunca hayatta şahit olduğumuz tüm durumlar ve seçtiğimiz tüm doğru veya yanlış yollar bizi o sonuca bir adım daha yaklaştırır. Ve attığımız her adımda, aldığımız her nefeste, kaçınılmaz olarak hayatımızda sürekli değişen olaylar olduğunun farkına varırız. Bu farkındalık hissiyatı kimilerinde acıdan kıvranarak bir ezilme hissi uyandırırken kimilerinde özgürce gökyüzünde uçma hissi uyandırır. Elimize geçirdiğimiz tüm olanaklarda sesimizi duyurmak, duyurmak için de bağırmak isteriz. İstisnasız her seferinde birileri duyacaktır fakat sadece duyurmak istediğimizden fazlası olmayacaktır ve olamaz da. Buna sebep olan ise kendimiz ve etrafımızdakilerdir. İnsanlığın doğası olarak birbirine düğüm olmuş hayatlarımız için bu son derece doğaldır. Genel olarak, artık her türlü eylemin normal olarak görüldüğü sonu belirsiz hayatlarımızda, sesimizin duyurmak istediğimiz kadar çıkması ve fikirlerimizin dağınıklığı hayatımızı etkilemekte. Böylece, ne zaman sesimizi duyurmak istersek ve duyurursak, yanıtlar kaçınılmaz olacaktır. Aldığımız yanıtlar ise şüphesiz ki hayatımızın engebeli yollarında yolumuzdan sapmamamızı ve yola devam etmemizi sağlayacaktır. Ayrıca, birden fazla düşüncenin kısacık ömrümüzde birbirine entegre edilmesinin hayatımızda ki en önemli etken olması ve bunun bizi daha da ileriye taşıması fazlasıyla komiktir. Fakat bunu yapabilen insan sayısı oldukça azdır. Hayatımızdaki birçok olgunun birden fazla fikirden meydana geldiğini rahatlıkla ve sıklıkla görebiliriz. Buna karşılık olarak, neden hala en küçücük bir topluluk içinde dahi birbirinden farklı birden fazla düşüncenin bir araya gelememesi bir muammadır. Ama unutulmamalıdır ki, birlikte yapılan her tür eylemin farklı düşünceleri bir araya getirmesi oldukça olumludur. En güzel örnekleri ise, kitaplardır. Bir kitap, tek bir düşünceden ortaya çıkamaz ve dünyadaki tüm düşüncelerin etkin ya da pasif olarak birleşmesinin sonucudur. Böylece, bir araya gelen her tür düşünce bir kitabı oluşturur. Oluşan kitaplar ise toplumun düşüncelerinin bir tekrarı olup, toplumu yansıtır. Bunun sonucunda ise toplumdaki farklı düşüncelerin birlikteliğinin artması sağlanır. Toplumsal ve bireysel olarak bizi ileriye taşır. Oradan oraya uçuşan kelebek misali hayatların, anlatmaya çalıştığı akıl almaz derecede farklı hikayesi vardır. Bu hikayelerin de anlatmak istediği ana fikir ise insan ilişkilerindeki farklılıklardır. Raymond Carver’ın yazdığı Azgın Mevsimler adlı kitabındaki öykülerinden kolaylıkla anlaşılacağı gibi her kişi hayatı kendi perspektifinden yorumlar. Kendi his ve düşünceleriyle hayatını yaşar. En basit kurgulanmış bir öykünün dahi anlatmak istediği birçok şey vardır. Bunun sonucunda ise, yapılan her eylem de insanın kendi yaşamını ve düşüncelerini yansıtır. Azgın Mevsimler kitabında insan ilişkileri üstünde durulmuş ve hikayelerinin tamamında ise farklı düşüncelerdeki insanların hayatlarına nasıl ilerlediği ustalıkla anlatılmış. Ayrıca, göz ardı edilmemesi gereken husus ise her kişinin hayata bakış açısı farklı idealar oluşturur ve oluşan her tür düşüncenin bir araya gelememesi durumunda ise insani ilişkilerin sonu olur. Sonuç olarak, insani ilişkilerinin ne denli önemli olduğu açıkça anlaşılmaktadır. Günümüzde oluşan tüm sorunların temelinde ve insani olarak ileriye gidilememesinde bu sebep yatmaktadır. Son olarak, kesin çizgileri olmayan ve belirli bir süreç içinde yaşadığımız hayatlarımızda, geçmişten aldığımız yanıtlar bizleri geleceğe taşıyan yegâne yapıtaşlardır. Musa Burak ÇELİK Begüm Cerrahoğlu Çakışabilen Dallar Kim bilir kaç kez günün ortasında, uyuyamadığınız bir akşamda, boş bir anınızda durdunuz ve beyninizin temkinsiz kaygı selinin bir anda içine çekildiniz. Bazen geçmişteki bir anıyı yüzüncü kez beyninizde tekrar yaşadınız, suçlayacak noktalar aradınız. Devamında her şeyin o anıyla başlayıp isteğinize göre şekillendiği kontrollü bir paralel hayat yarattınız zihninizde. Hüsran ve kaygılarımızı birçok farklı şekilde kendimize hatırlatabilirken tüm bu eylemlerin sonu yine minik ama etkili bir keşke oldu. Kaçırdıklarımız Yaşanmış Hayata Övgüde de psikanalist olan yazar bu süreçlerimizi semptomlar olarak incelediği kitabında; tepkilerimiz ve bu kaçırdığımızı düşündüklerimizin bizlerde bıraktığı izleri ele almış. Mesela; kendimizden bihaber olup yarattığımız dünyanın, hayallerimizdeki hayatın yanına kendimizi de o duruma uygun bir karakter olarak sonradan çizmemiz. Kendimizi daha tanımaya çalışmadan güzel bir hayat görüp bununla mutlu olabileceğimize karar verip hemen oracıkta ideal edinebilmemiz. Asıl kırıcı yanı ise ya o hayale ulaşamayacak ve büyük bir hüsran olarak içimizde biriktirecek olmamız ya da her engeli aşıp hedef ortadan kalktığında istediğimiz sevinçle dolu olmadığımızı fark edecek oluşumuz. Herkesin idealist büyük hayalleri olması gerektiğini düşünmek ve belki daha hayatlarına yeni başlayanları -çocukları- birer olasılıklar yumağı olarak görüp umutlarımızla doldurmamız gerçekçi değil. Bir imkânın orada olması onu almadığımızda illa ki onu kaçırdığımız anlamına da gelmemeli. Tercihlerimizi sonuçlarını bilemeden yapıyoruz ve o anda alınan o seçim size kendisini uygun hissettiren olmaktan farklı bir ölçütle sorgulanmamalı. Çünkü hayallerimizle kurduğumuz ve mükemmel olacağına karar verdiklerimizle bir paralel evren yarattığınızı düşünün şu saniyede mükemmeliyet fikri bile bir kaygı olmadı mı? Biz kendimiz bile planlı hazırlanmış huylardan oluşmuyorken kime, neye göre mükemmel? Anlamak için yine kendimize dönüyoruz; seçimlerimiz, en küçük olanlar bile hayatımızı belirleyebilirken kaygıdan korunma mekanizması olarak yarattıklarımızı kurcalamakla başlamalıymışız, ben karar verdim bile başlamaya. Phillips’in (2015) de söylediği gibi, ‘’ Kaygıdan sakınma niyetiyle kendisinin kabul edilebilir bir imgesini yaratmak için gizleme süreçleri uygulayarak kendisinin temel özelliklerini görmezden gelmek ya da farklı şekilde algılamak zorundadır’’(sf.71) Bu gerçek isteklerimizden habersiz olduğumuz anlamına geliyor. Bilinçsizce yaşıyoruz ve bunun farkında olmamamızın yanında bir şeyler için hala savaşıyoruz; arzulamadığımızı bilmediğimizde kurulabilecek hayaller kılavuzuna, sosyal statü platformlarına uygun bir durum çoğumuz için yeterli. Ve bunları yaparken de arzularımızın yanı sıra karakterimizi dahi yok sayabiliyoruz. Bunların hepsini beynimizin yalnızca inanmasıyla başarabilmek, etraftaki etkenleri ve ipuçlarını ısrarla fark etmemek bile korkutucu. Son zamanlarda genç-yetişkinlik daha özgür biraz, bireyler mutlu benlik arayışındalar ve bu durumdan ortaya çıkansa gözle görülebilecek miktarlardaki üniversite bölüm değişiklikleri. Hayat seçimlerimiz ağacındaki son büyük dallardan birine atlamadan önce o dalın çürük çıkıp direk kopmayacak olmasından emin olmanın yanında ağacın meyvelerine, bireylerin isteklerine ulaşmadaki rolü de önemli. Sadece hayatımızı sürdürmek artık yaşamak olarak görülmüyor 21.yy’da. Seçeneklerin çoğalması, beklentilerin azalabilmesiyle o koparılmış dal parçalarına karşı temkinliyiz. O ağaç dallarına dönersek bir minik seçimin tüm geleceğimizi etkileyebileceğini düşünmek altından kalkamayacağımız bir sorumluluk. Çokça basite indirgeyip yan resimdeki her dal ayrımını bir seçim olarak düşünelim ve en sonlardan birindeki mavi nokta da sizi mutlu edeceğini düşünüp ulaşmak istediğiniz hal olsun. Hemen altındaki resimde ise mavi noktanıza doğru olan yola ayrılmayan kırmızı oklu bir ayrım. Yanlızca bir seçimle kaybetme hissi ve hüsrana uğrama olasılığının büyüklüğünü nefes alış verişimin azıcık o hızlanışından fark edebiliyorum. Ama elbette bu kadar basit değil. Bu metafor kapsamında yaptığınız o tek seçimle geleceğinizin hayallerinizdeki halinin gerçekleşme olasılığını yok etmiş olamazsınız. Hayat u dönüşlerinden, uçaklardan da yararlanabilir metafordan devam edersek; tüm yaşama şekilleri birbirleriyle bağlantısız paralel yollar olarak ilerlemiyor. Geçmiş bir imkan daha sonra belki daha güzel bir halde karşınıza çıkabiliyor, dallarımız çakışabiliyor. Hayatımızı ve önümüze gelecek seçim fırsatlarının bebeklikten itibaren devamlı azalacağını düşünmek bazı durumlara (eğitim, doğurganlık vb.) uyabilse de çoğu zaman hayatın akışı kalıplara indirilip dizi seri düzenlerine girmesini bekleyebileceğimiz bir kavram değil. Seçenek ve imkânlar her yaş grubu için artıyor ve bireyler kırklarında tekrar üniversiteye başlaya bilebiliyor. Çoğu imkan yine bizlere, bireyin kendisine bağlı. Üzerinde seçimler yaptığımız hayatımız da soyut olarak yalnızca zihnimizde geçen ve zar atıp taşların yerini değiştirdiğimiz bir oyun değil. Somutluğunu kavrayıp bu gerçekliğin ortasında olduğumuzu fark edebilmek yine oldukça önemli bir etken keşkelerden kurtulmada. Çünkü geçmişi bakıp değerlendirdiğimiz an şu an. Ne kadar şimdiki görüş açısı, yaşanmışlık hatta değişim geçirmiş karakterimizle o karar hatalı gelse de o kararı verdiğinizde -kendi kendinizi sabote etmeye çalışmıyor olduğunuzu varsayarak - o karar o anda size en doğru geleniydi. Sonuçlarını elbette ileride beğenmeyeceğinizi bilmiyordunuz ve Phillips’in(2015) de dediği gibi ‘’ İnsan ancak bir durumdan kurtulamadığı, çıkıp gidemediği takdirde ne olacağını bildiğini düşünüyorsa çıkıp gitmeye kalkışır.’’(s.105) Siz yaşıyordunuz ve yaşamak eylemi stratejiler geliştirip bir mükemmeliyetle baştan sona planlayabileceğiniz bir etkinlik değil. Kısacası geçmişi en baştan hiç olmamış gibi yaşama şansınız olsaydı yine hayatınızın o zamanındaki halinizde gelecekten habersiz verdiğiniz karar bir öncekinden pek farklı olmazdı. Çünkü zamanla bakış açınız farklı bir yön kazandı, tecrübelendiniz yahut değiştiniz ve bu son halinizde baktığınızda o seçimin kusurunu yeni görebiliyorsunuz. Şimdi bir tanesini hatırlayın ama kaçırdığınız o zamanda farkında bile olmadığınız bir imkândan bahsetmiyorum; bilinçli bir seçim. O an zihninizden neler geçiyordu hatırlayabiliyor musunuz? Emin olmasanız bile tartma sürecinden geçerken o anda gerçekten tercih ettiğiniz, yapmayı istediğinizdi. Keşkeler sadece sonradan yapılmış plan değişiklikleridir. Kaynakça: Phillips Adam, Kaçırdıklarımız: Yaşanmış Hayata Övgü, (Çev: Selin SİRAL), Metis Yayınları, İstanbul, 2015 Furkan Şahin Dünyanın Düzeni ve Sanat Üzerinde yaşadığımız evrende, insanlar ya yönetici ya da yönetilen sıfatlarıyla var olmuştur. Yönetmek eylemidir iki sözcüğün de doğduğu kaynak ve ikisi de bizlere hayat hakkında ipuçları verir. İki yol olduğunu fısıldar kulaklarımıza. Seçtiğimiz yola göre şekillenecektir hayat hikâyemiz. Ya insanlar üzerinde hâkimiyetimiz olacaktır ya da bizlere hâkimiyet kuranlar. Gerçek hayatta ise ikisini birden deneyimleriz. Her ikisi de farklı tecrübeler olarak vücut bulmuştur ve ikisini de yaşamak hayatın rengidir aslında. Bu renklerin ise bizleri her zaman mutlu ettiği söylenemez. Hemen her dönemde sıkıntılar yaşanmıştır yönetmek eyleminden ileri gelen. Sıkıntıların temelinde ise adalet olgusu yatar ve onun olmadığı her dönemde, her yerde nahoş olaylara şahit oluruz. Kimi zaman da bu adaletsizlik temelli meseleler, sanatın farklı formlarında hepimize akseder. Adalet, ilk medeniyetlerden beri üzerinde durulan ve tahsis etmek için çaba harcanan bir mesele olarak karşımıza çıkar. İnsanoğlu, bunca zamandır kendine dert edinmiştir adaleti. Peki, ne kadar başarılı olabilmiştir? Benim fikrim, şu anda da gündemimizi bu kadar işgal ediyorsa bu konuda pek parlak olduğumuzun söylenemeyeceği yönünde. Bu başarısızlık ise yönetmekle olan derin ve güçlü ilişkinin anlaşılmasıyla daha net kavranabilir. Yönetmek ve yönetilmek, adaletle beraber en verimli şekilde çalışır. Adalet, yönetmek söz konusu olduğunda daha da önemlidir. Yönetenler ise diğer insanların üzerinde mevkilerde bulunup onlar üzerinde hâkimiyet kuranlardır. Ancak bu mevkileri ve güçleri, onlara sınırsız haklar vermez. Diğer insanlar gibidir onlar da ama diğer insanlar üzerinde sorumlulukları da vardır. Bu sorumluluklarını adaletle beraber yürütmediklerinde ise herkes üzerinde baskı hisseder ve hayat yönetilenler için zulüm olur. Baskının olduğu ve boyunduruk altına giren insanlar, özgürlük hissinden mahrum kalırlar. Her şeye sahip olsalar bile zindanda oldukları hissi vardır içlerinde. Hele bir de mahrumiyet varsa o baskı, o boyunduruk herkesi çıldırtmaya yetecek kudrettedir. Bir şeyler yapmak zorunda hisseder hemen herkes kendini. Bu durumdan kurtulmanın bir yolu olmalıdır der ve arayışa başlarlar. Tüm bu arayış ve bir şey yapma hissi de dönemin edebiyatına, müziğine, sanatına kısacası her alanına sirayet eder. Baskının ve adaletsiz yönetimin en meşhur örneğidir Afrika’ da yıllardan bu yana sahnelenen oyun. Beyazlar üstündür siyahların yanında. Siyahlara reva görülen hayat, çoğu kez kölelikten ibarettir. Başkalarının boyunduruğu altında ezilmektir. Hayat her ne kadar yönetmek ve yönetilmek diye iki yön sunsa da insanoğluna, tıpkı siyahlar gibi bazılarımız bu yönden şanssızız. Şanssızlığımız ise seçme hakkımızın elimizden alınmasında yatıyor ve bizlere çizilen kaderlerimizi kabul ediyoruz istemesek de. Doğal olarak da bazılarımız sözcüklerin, notaların, ritmin sihirli büyüsünden yeni ufuklara yelken açıyor. 1800’lerin sonu 1900’lerin başında, tüm dünya yeni bir müzik türüyle tanışmıştır. Afrika insanının yaşadıklarını, hissettiklerini ve Avrupalının kültürünün iç içe girdiği türdür işte bu. New Orleans’tan nam salmıştır tüm dünyaya ve bütün insanlığa mal olmuştur. Adına ilerleyen zamanlarda caz denilmiştir. Cazın doğuşu, Afrika insanının baskıdan kaçmak istemesiyle hayat bulmuştur. İlk çıktığı yer kabul edilen Kongo Meydanı’nda, tahakkümden bir nebze sıyrılıp kendini yeniden ifade etme olanağı bulmuştur siyah ırk. Çıktığı yer de 1 tesadüf değildir elbette. Köle ticaretinin baş şehri olan New Orleans’tır. Şehrin meydanında da siyahlar kendi ritüellerini sergilemişlerdir. “Beyaz Amerikan Protestan düzeni; Afrikalı, Karayipli kölelere kendi kültürünü dayattı, ama yine de uzaklardan gelmiş olan siyah metafizik, New Orleans’ta kendine yeni bir yuva buldu.”(Turhanlı, 2015, s.20) Caz, tüm bu baskı düzeninden, adaletsiz yönetimden ve gelecekleri elinden alınan insanlardan yükselen tiz bir çığlıktır. Kültürlerinin kaybolmasına izin vermeyecek kararlı bir adımın yankılanan sesidir. İşte bu ses, kimi zaman Lafcadio Hearn, Hurston, Katherine Dunham olarak kimi zaman da başka kişilerin öyküleriyle aktarılmış kitap boyunca. Tüm bu gerçek kişilerin hayatlarından kesitler de bana adalet ve yönetmek üzerine düşünme fırsatı verdi ve beni oldukça meşgul eden bir soruyla baş başa bıraktı: Hepimiz bu dünyaya eşit olarak geldik ve bunca senedir yerküreyi paylaşıyoruz. O halde adaleti tahsis edip özgürlüğün olduğu ve baskının, köleliğin görülmediği bir düzen neden dünyaya hâkim olamadı? Dünyamız bizlere verilen en özel armağan. Yönetmek ve yönetilmek ekseninde kurulu bir düzene sahip. Bu düzen çoğu zaman müziği, edebiyatı, dansı da besliyor. Kimi zaman Afrika ikliminden çıkıp Avrupa kültürüyle yoğruluyor ve caz olarak karşımıza çıkıyor kimi zaman da edebi bir eser olarak bizlere merhaba diyor. İnsanlığın macerası aslında tüm bunlar. Acıyla da mutlulukla da var olan bizlerin, yaşadıklarından bir kesit. Adaletsizlik, baskı, zulüm, acılar da bu kesitten kareler ve çoğu zaman bize sanatın sesiyle ulaşabiliyor. Geçmişten bu yana sanat aracılığıyla bizlere akseden bu kareler ise modern dünyanın görmezden geldiği gerçekliği yüzümüze tokat gibi çarpıyor. Tüm bunların ışığında, umuyorum ki adaletin ve eşitliğin olduğu bir düzenle de bütün bu acı tecrübeler yalnızca sanatın konusu olarak kalacak. Kaynakça Turhanlı, Halil. Tuhaf Günler Peşimizde. İstanbul: İletişim Yayınları, 2014, 1. Baskı. 2 Sihirli Kelimeler; İste ve İnanKüçükken hep hayal ettim. Hayatta, inandığımın tersine yapabileceğim bir şeyler var mı diye. Hayallerim, isteklerim gerçek olamayacak kadar uzak mı bana diye düşündüm. Ama uzak değiller, son kararım bu. Istiyorum öyleyse varım ben. Ben de böyle göz kırpıyorum hayata. Umudumun elinden tuttum beraber yürüyoruz bu yolda. Ve dişlerimi döktüğümden beri inandığım tek bir şey var; imkânsızın kendisi imkansızdır. Çocuktum ama farkındaydım bendeki gücün. Ve hayattaki amacım belki de bunu ortaya çıkarmaya çalışmaktı. Kim bilir… İnandığımın aksine annem bana hep “kızım sen uçamazsın. Kuş değilsin” derdi. Koltuğun üstüne çıkar, içimden “bu sefer uçacağım!” der ve kalpten isteyerek atlardım. Olmazdı. Bazen kağıtlara ip bağlar, onları sırtıma takar, onlardan kendime kanat yapardım. Tekrar çıkardım yukarı. Bir iç çeker, derin bir nefes alır, yeniden atlardım. Yine olmazdı. Kuşlar gibi yapardım; kollarımı çırpar, koşar atlardım. Yine olmazdı tabii ki. Küçüktüm ve inanmıştım. Ve bir gün nasıl uçulabileceğini öğrendim! Herkesin isteyip, aslında sahip oldukları şeyi fark edemedikleri bir şey fark etmiştim. Bir
yapılmış atmosferi yer alır. Diğer dev gezegenlerden farkı merkezdeki sıcaklığının 7000 derece olmasıdır. Bu sıcaklıkla, Güneş'ten aldığı kadar bir enerji yayar. Kendi etrafındaki dönüş hızı Jüpiter ve Satürn'den daha yavaştır. Eksenindeki eğiklikle yörüngesindeki eğiklik birbirine çok yakın bulunduğundan, kuzey kutbu yörünge düzleminin altında kalır. Bu yüzden gezegen, diğerlerine göre geri yönde dönüyormuş gibi görülür. Bu durumun, Uranüs'ün ilk zamanlarında başka büyük bir cisimle çarpışması sonucu meydana gelmiş olabileceği düşünülmektedir. 327 Merkezinde sıvı hidrojenin bulunmamasına rağmen bir manyetik alan üretir. Manyetik alan manto tabakasından kaynaklanır. Manyetik alanı gezegenin dönüş ekseni ile 60 derecelik bir açı oluşturur. Bu, Güneş sistemindeki ‘en eğik' manyetik alandır. Gezegenin dışında bulunan bulut tabakası onun tersi yönde fakat ondan daha büyük hızda döner. Atmosferinde bulunan büyük miktardaki metan gazı Uranüs'ün mavimsi renkte görülmesini sağlar. Güneş'ten aldığı ışık, Dünya'ya gelen miktarın 400'de biri olduğundan, gözlenmesi oldukça güç olmaktadır. Çevresinde, Satürn gibi halka sistemine sahiptir. Halkaları, gezegenin merkezinden itibaren 42.000'ci kilometreden başlayarak 10.000 kilometre genişliğe yayılmıştır. Bu aralıkta en az dokuz halka bulunur. Son derece ince ve siyah renkli olan halkaların çoğu 10 kilometre genişliğindedir. Halkaların üçü dairesel şekilde olup, diğerleri eliptiktir. Halkaları oluşturan parçalar, milimetrenin binde biri ile bir metre genişlikleri arasında değişir. Neptün, gaz devlerinin sonuncusu ve ‘en az' tanınanıdır. Bu gezegenin mevcudiyeti, keşfedilmesinden önce anlaşılmıştır. 1845'de, 24 yaşındaki İngiliz John Couch Adams ve 1846'da Fransız Urbain Jean Joseph Leverrier, birbirlerinden bağımsız olarak, Uranüs'ün yörüngesindeki hareketinde hesap ettikleri düzensizliklerden, onun ilerisinde bir gezegenin bulunması gerektiğini ileri sürdüler. Daha sonra gezegen, Adams ve Leverrier'in öngördükleri noktanın 1 derecelik açısı içinde keşfedildi. Newton'un evrensel gravitasyon yasaları yardımıyla Neptün'ün yerini matematiksel olarak hesaplayan Adams'ın 328 buluşu yaşının küçüklüğü yüzünden bilimsel çevrelerce ciddiye alınmamıştı. Neptün'ün çapı 49.528 kilometre, kütlesi Dünya'nın 17.13 katı, yoğunluğu suyun 1.64 katı, eksen eğikliği 29.6 derecedir. Yörüngesi üzerindeki hızı saniyede 5.43 kilometredir. Kendi çevresindeki tam bir dönüşü 19.2 saatte tamamlar. Güneş'e olan uzaklığı 4.497.070.000 kilometre olup, yörüngesindeki bir dönüşünü 164.79 dünya-yılında tamamlar. Merkezinde kayalardan oluşmuş bir çekirdek, onun yukarısında su, amonyak ve metan iyonize moleküllerinden meydana gelmiş manto tabakası, en üstte de hidrojen, helyum ve metandan oluşan bir atmosfer yer alır. Manyetik alanı diğer dev gezegenlerinkinden daha az miktardadır. Çok soğuk bir gezegen olup, yüzeyinin sıcaklığı -200 derecedir. Diğer gaz devleri gibi çevresinde halka sistemi mevcuttur. Biri oldukça ince olmak üzere dört tane halka düzensiz bir şekilde ince tozlardan oluşur. Yüzeyinde saatte 1000 kilometre hıza erişen güçlü rüzgarlar esmektedir. Rüzgarlar gezegenin üzerindeki bulutları karıştırarak yüzeyini mavi gösterir. 14.000 kilometre uzunluğunda ve 6667 kilometre genişliğinde bir büyük lekenin dışında daha ufak boyutlarda başka lekeler de görülür. 1989'da gezegene ulaşan Voyager-2 aracı gezegene ait detaylı bilgiler yollamıştır. Pluto, gezegenlerin içinde en dışta, ‘en küçük' ve aynı zamanda hakkında en az bilgi sahibi olanıdır. En güçlü teleskoplarla bile zor görülür. Uranüs ve Neptün'ün yörüngelerindeki düzensizlikleri hesap eden Percival Lowell ve William Pickering'in 1905'de orada bir gezegenin bulunması gerektiğini söylemeleri üzerine yapılan uzun araştırmalar sonunda, Pluto 1930'da Clyde Tombaugh tarafından keşfedilmiştir. 329 Çapı 2300 kilometre, kütlesi Dünya'nın 0.0022 katı, yoğunluğu suyun 2.03 katı, yörüngesi üzerindeki hızı saniyede 4.74 kilometre ve ekvator düzleminin eğikliği 122.46 derecedir. Güneş'e olan uzaklığı 5.913.520.000 kilometre olan Pluto yörüngesindeki tam bir dönüşünü 248.54 dünya-yılında tamamlar. Kendi ekseni etrafındaki bir dönüşü ise 6.38 gün sürer. Yörüngesi son derece eliptik olup, en yakın konumda gezegen, Neptün'ün yörüngesinin içine dalar. Yörüngelerindeki farklılık nedeniyle, 1977-1999 yılları arasında Neptün ‘en dış' gezegen konumunda idi. Çizdikleri yörüngeler karşılaşmadığından iki gezegen çarpışmaz. Yörünge düzlemindeki eksantriklik 17 derece olup, bu sistemdeki en büyük eğikliktir. Boyutu ve kütlesinin küçüklüğü göz önüne alındığında Pluto bir gezegen yerine, büyük bir asteroit olarak da kabul edilebilir. Kütlesi, Neptün ve Satürn gibi büyük gezegenlerin hareketlerinde düzensizlik yaratabilecek ölçüde görülmediği için, o civarda henüz keşfedilmemiş başka bir büyük gezegenin bulunabileceği ihtimal dahilindedir. Merkezinde kaya malzemeden yapılmış bir çekirdek, onun üzerinde çeşitli gaz ve sıvılardan oluşmuş buz tabakası, en üstte de metan gazı bulunur. Çok ince bir atmosferi olup, metandan oluşmuştur. Yüzey sıcaklığı -240 derece olan Pluto'ya, inceleme yapması için, bir uzay aracı henüz gönderilmemiştir. Uranüs ve Neptün'ün hareketlerindeki düzensizliklere neden olmakta olan büyük boyutlu bir ‘x-gezegeninin' Pluto'nun daha ilerisinde bulunabileceği uzun zamandır düşünülmektedir. Uzaklığı yüzünden ve son derece az bir miktarda Güneş ışığı alacağı için böyle bir gezegeni teleskoplarla gözlemenin imkanı yoktur. 1977 yılında fırlatılan Voyager 1 ve 2 uzay araçları 1989 yılında Neptün ve Pluto'nun civarından geçip yıldızlararası boşluğa dalmışlardır. Araçların göndermiş olduğu bilgilerden, bu bilinmeyen gezegenle ilgili bir sonuç 330 çıkmamıştır. Eğer o civarlarda bir gezegen bulunmuş olsaydı, uzay araçları onun çekim kuvvetinden etkilenmiş olacaklardı. Belki, araçların o civarda bulunduğu sırada gezegen yörüngesinin diğer tarafında bulunmuş olabilirdi. Dünya'nın çok yakınında bulunan Ay'ın, onunla birlikte dönen bir uydu olduğu tarih boyunca biliniyordu. Diğer gezegenlerin de Dünya gibi uyduya sahip olup olmadıkları ise bilinmiyordu. Bunu anlayan ilk insan Galileo oldu. Galileo, 1609'da kendi yaptığı teleskopla Jüpiter'e baktığında, onun dört en büyük uydusunu gördü. Daha sonraki zamanlarda diğer gezegenlerin uyduları keşfedildi. Güneş sisteminin oluşumu sırasında, arta kalan nebula malze- mesinden meydana gelen küçük gaz ve toz yığınları civarlarındaki gezegenlerin gravitasyonel alanlarına yakalandı. Gezegenlerinin etraflarında dönmeye başlayan bu küçük sıkışmış cisimler, nebuladan kaynaklanan hareketle kendi çevreleri etrafında da dönmeye başladılar. Uydular gezegenlerle birlikte aynı zamanlarda, aynı gaz ve toz malzemesinden meydana gelmiştir. Dıştaki gezegenlerin uyduları genellikle daha ufak uydular olup, daha eliptik yörüngelere sahiptir. Fakat çoğu gezegenlerinin etrafında dairesel yörüngelerde dönerler. Yine büyük bir kısmı, gezegenlerin ekvator düzleminin içinde veya ona yakın düzlemlerde döner. En içteki iki gezegen olan Merkür ve Venüs'ün herhangi bir uydusu yoktur. Üçüncü gezegen olan Dünya'nın tek bir gezegeni olup, o da Ay'dır. Ay, Dünya'nın etrafında aynı düzlemde yörünge çizer ve yörüngesi 5 derecelik eliptikliğe sahiptir. Mars'ın iki küçük uydusu gezegenin ekvator düzleminin içinde döner. Jüpiter'in en büyük dört uydusu ve diğer dördü onun ekvator düzleminde, geri kalan sekiz küçük uydu ise 27 ve 150 derecelik gibi büyük açılar yapar. Satürn'ün sekiz uydusu gezegenle aynı düzlemde, dokuzuncu ise farklı 331 düzlemde döner. Uranüs'ün 15 uydusunun tamamı gezegenle aynı düzlemdedir. Neptün'ün altı iç uydusu aynı düzlemde, iki dış uydusu ise farklı düzlemde dolanır. Triton, gezegeninin ekvator düzlemi ile 160 derecelik bir açı yapar. Uyduların gezegenlere olan dağılımı çok farklıdır. İç gezegenlerin sadece birkaç uyduya sahip bulunmalarına karşılık, dış dev gezegenlerin daha fazla sayıda uyduları vardır. Bunun sebebi, dıştaki gezegenlerin daha büyük kütleli olması ve daha büyük gravitasyon kuvvetiyle daha fazla uydu yakalamış bulunmalarıdır. Dünya, uydusu olan Ay'dan sadece 81 kat fazla kütleli olmasına karşılık, Jüpiter en büyük uydusundan 12.000 kat daha büyük bir kütleye sahiptir. Satürn, en büyük uydusundan 4000 kat daha büyüktür. Uranüs, en kütleli uydusundan 4000 kat, Neptün 800 kat daha büyüktür. Dünya-Ay arasındaki 81 kat'lık oran oldukça özel bir durum yaratmaktadır. Sistemdeki gezegenlerden Merkür ve Venüs'ün uyduları yoktur. Dünya ve Pluto'nun sadece birer uydusu, Mars'ın 2 küçük uydusu, Jüpiter'in dördü büyük gerisi küçük olmak üzere 16 uydusu, Satürn'ün beşi büyük gerisi küçük 19 uydusu, Uranüs'ün dördü büyük 15 uydusu, Neptün'ün biri büyük gerisi küçük 8 uydusu vardır. Pluto'nun uydusu kendisinin yarı büyüklüğündedir. Uydularının bolluğu ile gaz devleri küçük bir Güneş sistemi görünümündedir. Ay'ın dışındaki uyduları ilk gören insan Galileo olmuştur. 1609 yılında teleskopu ile Galileo, Jüpiter'in dört büyük uydusu olan Io, Europa, Ganymede ve Callisto'yu gördü. Ondan önce Uyduların varlığı bilinmiyordu. Son 30 yıl içinde uzaya gönderilen araçlar ve bilhassa Voyager uzay araçları uzaktaki gezegenlerin uydularının tamamını, şekillerini, boyutlarını, yapı ve yüzey sıcaklıklarını tespit etmiş oldu. 332 Güneş sistemindeki en büyük uydu Jüpiter'in 1.070.000 kilometre uzağında dönen ve çapı 5262 kilometre olan Ganymede'dir. En küçük uydu ise Mars'ın 23.460 kilometre uzağında dönen Deimos'tur. Jüpiter'in küçük uydularından olan Sinope gezegenine en uzak mesafeden dönen uydu olup, uzaklığı 23.700.000 kilometredir. Gezegenine en yakın mesafede bulunan uydu ise, 9380 kilometre ile Mars'ın uydusu Phoboş'dur. 1609 yılında ilk keşfedilen uydular olan Io, Europa, Ganymede ve Callisto'ya karşılık en son keşfedilen uydu, 20 kilometre çapı olan Satürn'ün uydusu Pan'dir. Pan 1991 yılında Voyager tarafından keşfedildi. Ay'ın haricindeki, 61 tane uydudan 36 adedi insanlar tarafından, geri kalanlar ise 1979-1991 yılları arasında Voyager uzay aracı tarafından keşfedildi. Mars'ın, patates şekilli iki uydusu olan Deimos 15, Phobos 27 kilometre genişliğindedir. Bunlar Mars'ı bombardıman eden gök cisimlerinden yörüngeye yakalanmış iri asteroitlerdir. Jüpiter'in uydularından Io, 3642 kilometre çapı ile gezegenin 421.600 kilometre uzağında aynı düzlemde döner. Üzerinde büyük volkanik faaliyetler bulunan Io'nun yüzey sıcaklığı -150 derecedir. Kırmızımsı görünen uydunun volkanik bölgelerindeki sıcaklık 300 dereceye ulaşır. Ganymede daha ilerde olup, Merkür'den daha iri bir uydudur. Yüzeyi buzlarla kaplıdır. Diğer büyük uydu olan Callisto'nun yüzeyinde geniş ve derin kraterler vardır. Satürn'ün bazı küçük uyduları çekim kuvvetleriyle, gezegenin halkalarını aynı düzlemde düzgün ve ince bir disk şeklinde bir arada tutar. Satürn en çok uyduya sahip gezegendir. En büyük uydusu olan Titan, sistemdeki ikinci en büyük uydudur. Titanda çok yoğun bir atmosfer mevcut olup, uydunun 333 dışardan görül- mesini önler. Her ne kadar bir aminoasiti oluşturacak suya rastlanmadıysa da, Dünya'nın ilk zamanlarında olduğu gibi, Titan'nın ilkel hücre oluşum devrini yaşadığı düşünülebilir. Satürn'ün diğer uyduları küçük olup buzlarla kaplıdır. Uranüs'ün uydularından Miranda'nın yüzeyinde kraterler, derin kesikler ve geniş düzlükler birbiri ile karışmış durumdadır. Uydunun, bir zamanlar başka bir gök cismi ile çarpışması sonunda iki parçaya ayrılmış olduğuna ve daha sonra parçaların tekrar birleştiğine inanılmaktadır. Uranüs'ün diğer uyduları küçük olup, buzlarla kaplanmıştır. Neptün'ün en büyük uydusu Tritan, diğer uyduların dönüş yönlerinin tersi yönde döner. 2720 kilometre çapı olan Triton, Güneş sistemindeki en soğuk yerdir. Sıvı azot bile Tritonun yüzey sıcaklığından daha sıcaktır. Tritonun kutupları arasındaki eksen Neptün'ün ekvator düzlemi ile 160 derecelik bir açı yaptığından, uydunun her bir kutbu 82.4 dünya-yılı süresince Güneş'e dönük kalır. Bu süre Tritonun kutuplarındaki bir gün ve bir gecenin uzunluğudur. Pluto'nun tek uydusu olan Charon gezegeninin kütlesinin yarısı bir büyüklüğe sahiptir. Charon'un Pluto etrafında dönüş süresi ile Pluto'nun kendi çevresindeki dönüş süresi eşit olduğundan Charon Pluto'nun yanında hep aynı pozisyonda görülür. Pluto'nun diğer tarafına geçtiğinde ise asla görülemez. Ay, hemen yanı başımızda olan, gözlenmesi için güçlü bir teleskopa gerek duyulmayan ‘tek' uydudur. Güneş'ten aldığı ışığı yansıttığı için hava karardıktan sonra görülebilen Ay, bulutsuz gecelerde Dünya'nın kendisine bakan tarafını aydınlatır. Işığı bize 1.28 saniyede ulaşan Ay, Güneş'ten aldığı ışığın sadece %7'sini Dünya'ya yansıtır. Ay, farklı zamanlarda 334 farklı şekillerde görülür. Bunun sebebi, Dünya etrafındaki yörüngesinde Güneş'e dönük yüzünün Dünya'dan kısıtlı görülmesidir. Bazı geceler ince bir hilal olarak görülmesine karşılık, bazı geceler tam bir daire şeklinde görülür. Diğer uydularla karşılaştırıldığında, Dünya'nın ölçüsüne göre oldukça büyük bir uydudur. Dünya ve Ay, bir ikiz gezegen sistemi olarak da düşünülebilir. Önceleri, Ay'ın Dünya'nın oluşumu sırasında başka bir büyük cisimle çarpışması sonunda Dünya'dan kopup ayrılmış bir gök cismi olduğuna inanıldı. Sonra, Dünya'nın daha soğumamış plastik durumundayken hızlı dönüşü ile gövdesinden kopup ayrılan ve sonra soğuyan bir cisim olduğu sanıldı. Daha sonraları yapılan bilimsel incelemelerde, Ay'ın Dünya ile aynı zamanda aynı gaz ve toz bulutu içinde ‘kendi başına' meydana geldiği anlaşıldı. Güneş sistemi içindeki beşinci en büyük uydu olan Ay'ın merkezinde 600 kilometre çapında bir çekirdek vardır. Onun üzerinde 350 kilometre kalınlığında, içinde eriyik halinde kayaların bulunduğu bölge yer alır. Daha yukarıda 1070 kilometre kalınlığında katı manto ve kabuk tabakası vardır. Çapı 3476 kilometredir. Dünya'ya olan ortalama uzaklığı 384.400 kilometre olan Ay, Dünya etrafındaki bir tam dönüşünü ‘yıldızlara' göre 27.3 günde tamamlar. Kendi etrafındaki bir dönüşünü de aynı zamanda yapar. Bunun sebebi, Dünya'nın gravitasyon kuvvetinin Ay'ın dönüşünü kontrol etmesidir. Bu yüzden Ay'ın daima ‘bir yüzü' Dünya'ya bakar. Dünya'dan bakılınca Ay'ın hep aynı yüzü görülür. Henüz Ay'ın arka yüzünü gören olmamıştır. Arka yüzü ilk olarak, 1959'da fırlatılan Luna-3 uzay aracının çektiği fotoğraflarda görülmüştür. Dünya etrafındaki bir dönüşünü 27 gün 7 saat 43 dakikada tamamlayan Ay, Dünya'nın da Güneş etrafında aynı yönde dönmesi 335 yüzünden, Dünya'dan görünüşüne göre iki tam ay arasındaki süre 29 gün 12 saat 44 dakika sürer. Ay'ın yüzeyi kuru ve tozludur. Farklı ölçülerde birçok kraterlerle kaplanmıştır. Ayrıca, büyük ve karanlık düzlükler yer almaktadır. Önceleri bunların deniz olduğu sanıldıysa da sonra Ay'ın hiçbir yerinde suyun bulunmadığı anlaşıldı. Ay'da hava da yoktur. Dolayısıyla, Ay yüzeyinde rüzgar ve yağmur bulunmaz. Ay üzerinde bulunan her şey, milyarlarca yıldan beri ‘aynı durumunu' muhafaza etmektedir. Ay'daki cisimleri etkileyen iki şey, sadece Ay'a düşen gök taşları ve oraya Dünya'dan giden astronotlar vasıtasıyla olmuştur. Ay'da bir atmosfer bulunmadığından Ay üzerinde duran bir kimse gökyüzünü devamlı ‘zifiri karanlık' görür. Gündüzleri Güneş'in tepeden parlak görülmesine rağmen gökyüzü yine de karanlıktır. Ay'a gönderilen bir çok uzay aracı ile onun tam bir haritası çıkarılmıştır. Ay'da tanınmadık bir yer artık kalmamıştır. Ay, insanoğlunun ayak bastığı ‘ilk ve tek' gök cismi olmuştur. Ay'a ilk seyahat 1969 yılında Appollo uzay aracı ile yapıldı. Bu tarihten sonra Ay'a beş defa daha gidildi. Ay'dan getirilen örneklerden, onun Dünya ile aynı yaşta olduğu, aynı yapıdaki malzemelerden yapılmış olduğu anlaşıldı. Ay'da su bulunmamasına rağmen denizler adı verilen karanlık görünüşlü düzlüklerin yanında, çapları 1000 kilometreye ulaşan kraterler ve 8 kilometreye varan dağlar vardır. Yüzeyi çok karmaşık bir görünümdedir. Bütün bunların bir zamanlar uyduda meydana gelmiş volkanik faaliyetler ve daha yumuşak iken uzaydan gelip çarpan gök cisimleri tarafından oluşturulduğu anlaşılmaktadır. Ay'da bir atmosfer bulunmadığı için gök taşlarının bombardımanına müsait bulunmaktadır. Ay'ın karmaşık yüzeyi tozların ve ufak kaya parçalarının, büyük hızlarla gelip uyduya çarpan cisimler tarafından 336 oluşturulmuştur. Bize bakan yüzündeki Copernicus krateri uydunun en büyük çukurudur. Ay'ın Güneş'e bakan yüzünün sıcaklığı 100 derecenin üzerinde, diğer yüzü ise -200 derece civarındadır. Bu büyük ısı farkı, yüzeydeki cisimlerin uzamasına, kısalmasına ve erozyonuna sebep olur. Dünya etrafında hafif bir elips çizen Ay'ın en yakın konumdaki uzaklığı 356.000, en uzak konumdaki ise 407.000 kilometredir. Yörünge düzlemi, Dünya'nın yörünge düzlemi ile 5 derecelik bir açı yapar. Bir metalik çekirdeği bulunmadığından herhangi bir manyetik alanı da yoktur. Kabuğu kum, alüminyum, kalsiyum, demir ve titanyumdan meydana gelmiştir. Çok az miktarda iç depremlerin bulunduğu Ay, Dünya'ya göre aktif olmayan, ölü bir gök cismidir. Kütlesinin büyüklüğü ve yakın konumu yüzünden Ay'ın Dünya üzerinde bir gravitasyon etkisi bulunur. Aynı etki Güneş tarafından da uygulanır. Aradaki büyük yakınlık farkından dolayı Ay'ın Dünya üzerindeki etkisi Güneş'inkinin iki katıdır. Bu etki Dünya üzerinde en fazla sularda görülür. Dünya dönüşünün meydana getirdiği kuvvet okyanus sularını yukarı iter. Buna karşılık Dünya'nın gravitasyonu suları aşağı çekerek dengeyi sağlar. Bu dengeyi Ay'ın ve Güneş'in birlikte yaptıkları gravitasyon bozar ve Dünya'nın onlara bakan yüzündeki okyanus suları yükselir. Dünya'nın arka yüzündeki sulardaki yükselme ise daha az olur. Bu etkiler arasındaki fark günde iki defa gel-git olayına sebep olur. Karalarda da meydana gelen bu kabarmalar pek hissedilemez. Karalardan bakınca sadece sulardaki kabarmalar görülür. Dünya, Ay ve Güneş'in aynı hizada olmaları durumunda gel-git etkisi en fazladır. Çünkü hem Ay hem Güneş çekmektedir. Ay ve Güneş Dünya'ya göre 90 derecelik bir açı konumuna geldiklerinde gelgit etkisi en aza iner. 337 Asteroitler, gezegenler gibi Güneş'in etrafında dönen küçük cisimlerdir. Bunlar, uydular gibi bir gezegenin çevresinde dönmezler. Koyu renkli kaya, gri renkli taş ve metal malzemelerden yapılmış üç farklı tür asteroit bulunur. Sistemdeki asteroitler sayısı tam olarak bilinmese de, boyları 500 metre olan yarım milyon asteroitin bulunduğu tahmin edilmektedir. En büyükleri 1801'de keşfedilen Ceres'dir. bunların dışında milyonlarca küçük boyutlu asteroit mevcut olup, küçüklükleri yüzünden tespit edilememektedir. 1772 yılında Johann Titius, gezegenlerin Güneş'e olan uzaklıkları ile ilgili sayısal bir sistem keşfetti. Güneş ve Dünya arasındaki uzaklığı 10 birim olarak kabul edince, 4 sayısının Merkür'ün Güneş'e olan uzaklığına tekabül ettiğini gördü. Aynı şekilde, 7 Venüs-Güneş arası, 16 MarsGüneş arası, 52 Jüpiter-Güneş arası, 100 Satürn-Güneş arası uzaklıklara tam olarak uyuyordu. 28 ve 196'nın yerlerini Titius boş bıraktı. William Herschel 1781 yılında Uranüs'ü keşfettiği zaman, Titius'un sayısal sistemini ele alan Johann Bode, Uranüs'ün Güneş'e uzaklığının 196 sayışına uyduğunu buldu. Bode, 28 sayısına tekabül eden bir başka gezegenin Mars ile Jüpiter arasında bulunması gerektiğini iddia etti. Zira, bütün gezegenler Titius-Bode'nin ‘sihirli sayısal' yasasına uymuştu. Mars ve Jüpiter arasındaki hayalet gezegeni bulma çalışmaları 15 yıl sürdü. 1801'de Giuseppe Piazzi onu tam yerinde buldu. Bu, Ceres ismindeki asteroit idi. Ceres'in keşfinden sonra Mars ve Jüpiter arasında binlercesi kolayca tespit edildi. Bunlar, 33 tanesi 200 kilometre çapında, gerisi daha küçük boyutlu milyonlarca asteroit idi. ‘Asteroit Kuşağı' adı verilen yan yana birçok yörüngede gruplar halinde dolanan 338 çok sayıda asteroitlerin bir zamanlar aynı bölgede dönen bir gezegenin, Jüpiter'in gravitasyonu ile parçalanmasından meydana geldiği anlaşıldı. Jüpiter ile Mars'ın arasındaki bölgede, Güneş'in etrafında dönen bu asteroitlerin yörüngeleri arasında ufak mesafeler mevcut olup bunlara ‘Kirkwood Aralıkları' adı verilir. Asteroit kuşağındakilerin dışında bazı başka asteroitler farklı yörüngeler de döner. Bazılarının yörüngeleri oldukça eliptik şekilli olup, iç ve dış gezegenlerin arasında yol alır. Hidalgo asteroiti Güneş'in etrafında dolandıktan sonra yörüngesinin diğer ucunda Satürn'ün yakınına kadar ulaşır. Trojans adı verilen iki asteroit grubu Jüpiter'in yörüngesi üzerinde, bir grup onun ilerisinde, diğeri ise gerisinde kalmak üzere tur atar. Trojans asteroitleri Titius-Bade sayı sisteminde 52 nolu uzaklığa tekabül etmektedir. Asteroitlerden bazılarının yörüngelerindeki aşırı eliptiklik onların gezegenlerin yörüngeleriyle çakışmasına sebep olur. Dünya'nın yörüngesi de böyle bir asteroit yörüngesiyle çakışır. Az ihtimal bile olsa, Dünya dahil bazı gezegenlerin bir gün bir asteroit ile çarpışması mümkündür. Güneş sistemindeki küçük cisimlerden bir başkası ‘kuyruklu yıldızlar'dır. Bunlar bir teleskopla görülemeyecek kadar küçük boyutlu olup, ancak Güneş'in yakınına gelince görülürler. Dünya'nın civarından geçtiklerinde parlak gövdeleri ve renkli uzun kuyruklarıyla etkili bir görünüşe sahip olurlar. Geçmiş zamanlarda kuyruklu yıldızlar felaketlerin habercileri olarak kabul edilmiş olup, bunlar ancak 16'cı asırda bilimsel olarak incelenmeye başlamıştır. Kuyruklu yıldızlar, sistemi oluşturan nebula malzemesinden şekillenmiştir. Kirli bir kartopu benzeri, donmuş gaz ve tozlardan oluşurlar. En fazla 15 kilometre uzunluğunda patates şekilli katı cisimlerdir. Kendi çevreleri etrafında da dönerler. 339 Güneş'e yaklaştıkları zaman, Güneş'in çıkardığı sıcak rüzgarlarla üzerindeki buzlar ısınır, buz ve tozlar buharlaşır. Güneş'e yaklaştıkça buharlaşan gaz ve tozlar çekirdeğin arkasında kuyruk gibi şekil alır. Her kuyruklu yıldızda iki kuyruk oluşur. Biri tozlardan, diğeri iyonize gazlardan meydana gelir. Tozlu kuyruk sarı olup, Güneş'in ışığını yansıtır. İyonize gazlardan oluşan kuyruk ise mavimsi renktedir. Güneş'e en yakın konumda her iki kuyruk en parlak duruma erişir. Güneş'ten uzaklaştıkça kuyruklar kısalır, sönükleşir ve en uzak konumda da kuyruk kalmaz. Bu durumda kuyruklu yıldız karanlık görünüşlü kirli bir gaz ve buz kütlesidir. Çekirdeği bir kömürden daha kara olan kuyruklu yıldızlar Güneş'in etrafındaki bir dönüşünde saniyede 15 ton malzeme kaybeder. Kaybedilen malzeme, daha çok katı çekirdeğin üzerindeki gaz ve tozlar olup, ana gövdesinden uzaya dağılan malzeme ise daha az miktardadır. Bir kuyruklu yıldız arkasında büyük miktarda toz bırakır. Dünya'nın yakınından bir kuyruklu yıldızın geçmesinden sonraki birkaç yıl boyunca yeryüzüne toz ve meteor yağmuru iner. Kuyruklu yıldızlar, Dünya'ya 6-18 ışık-ay mesafedeki Oort Bulutundan kaynaklanmaktadır. Buradan, Güneş'in çekim kuvveti ile çıkan bu cisimler Güneş sistemine girer. Güneş'in etrafında bir tur attıktan sonra geldikleri yere dönerler. Güneş'e yaklaştıkları pozisyonda kuyrukları arkalarında, Güneş'ten uzaklaştıklarında ise kuyrukları ön taraflarında uzar. Kuyruklarının uzama doğrultusu tamamen, Güneş'in etrafında dönüş sırasında Güneş rüzgarlarının üfürmesi ile devamlı değişir. 340 Çekirdeğinin genişliği 10-15 kilometre olmasına karşılık, yıldızın baş kısmı 1 milyon kilometre, kuyruğu ise yüzlerce milyon kilometre uzunluğundadır. Çok uzaklardan gelip sisteme dalan kuyruklu yıldızlar oldukça büyük eksantrikliğe sahip yörünge çizerler. En yakın konumlarında Güneş'e birkaç yüz bin kilometre yaklaşarak etrafından dönerler. En uzak konumlarında ise 10-15 milyar kilometre mesafede olurlar. 1682 yılında gelen Halley kuyruklu yıldızının her 76 yılda bir görüleceği, Newton'un denklemlerini kullanan Edmond Halley tarafından hesap edilmişti. Her ne kadar kendisi göremediyse de, aynı kuyruklu yıldız 1758'de tekrar geldi. En son 1986 yılında ziyaret etti. 1986 ziyaretinde Halley, 300 milyon ton malzeme kaybetti. Halley 2061 yılında tekrar gözükecektir. Çekirdeğinde hala 10 milyar ton malzeme mevcut olup, bunların tamamen tükenmesine kadar daha çok dönüş yapacaktır. Halley'in son gelişinde ona 600 kilometre yaklaşabilen uzay araçları ile yapılan incelemelerde üzerinde organik moleküllere ait hafif ve ağır elementleri taşıdığı anlaşıldı. Bu durum, Halley'in Oort Bulutu yerine, yıldızlararasından, canlı yaşamın bulunabileceği bir bölgeden çıkmış olabileceğini düşündürmektedir. Güneş sistemi içinde yer alan küçük cisimlerin sonuncusu, halk arasında ‘kayan yıldız' olarak tanınan meteorlardır. Tarih boyunca insanoğlu tarafından gözlenmiş bu cisimler birer yıldız olmayıp, kuyruklu yıldızların arkalarında bıraktığı artık malzemelerdir. Bir kuyruklu yıldız Güneş'in etrafındaki hareketi sırasında uzaya büyük miktarda gaz ve toz fırlatır. Dünya'nın, uzaydaki bir kuyruklu yıldız artığı içinden geçmesi durumunda, ufak kaya parçaları, büyük ve küçük toz zerrecikleri atmosfere girer. Atmosfere giren bu küçük cisimler hava moleküllerinin arasından geçerken sürtünme ile yanar. Bu yanma sırasında moleküller iyonize olur ve bir radyasyon 341 çıkarır. Atmosfere giren her parçacığın çıkardığı bu ışık kayan yıldız olarak adlandırılır. Bazı durumlarda, kuyruklu yıldızlardan arta kalan meteorların inişi bir yağmur gibi olur. Binlerce meteorun inerken yanarak oluşturduğu kısa süreli ışık alışılmadık bir görüntü verir. İnen meteorlardan çok ince olanlar ise atmosferde yanmadan yavaş bir hızla yeryüzüne ulaşır. Uzaydan, Dünya üzerine bir gün içinde düşen toz miktarının 100 ton olduğu hesaplanmıştır. Kuyruklu yıldızların artıklarından başka, meteor kaynaklarda mevcuttur. Güneş'in etrafında durmadan dönen, nebuladan arta kalmış toz ve kaya parçaları bulunmaktadır. Bu cisimler saniyede 10-80 kilometrelik hızlarla atmosfere girer. Aralarında ince bir toz zerreciğinden büyük bir kaya parçasına kadar çok çeşitli katı cisimler vardır. Bazıları 20 kilometre boyundadır. Çok nadir bile olsa, büyük bir kaya parçası atmosfere daldığında yanan bir top gibi görülür. Kayanın etrafındaki malzemenin büyük bir kısmı atmosferde sürtünme ile yanar fakat ortadaki sert parça yere düşer. Yere düşen bu cisimlere ‘meteorit' adı verilir. Meteoritlerin bazıları demir, nikel karışımı metaller, bazıları ise metal ve silikat karışımıdır. Başka bir tür ise kaya malzemesinden yapılmıştır. Dünya üzerine düşmüş meteoritler, Güneş sisteminin oluşumu ve yaşı ile ilgili teorileri desteklemektedir. Her yıl aralığın ikinci haftasında, Geminid meteor yağmuru görülür. Bu süre içinde, saatte yaklaşık 50 meteor atmosferde yanarak ışık çıkarır. Yeryüzüne düşmüş meteorlardan en ünlüsü bundan 40.000-25.000 yıl önce Amerika'da, Arizona'ya düşen 10.000 tonluk bir meteordur. Meteorun açmış olduğu krater 800 metre genişliğinde ve 200 metre derinliğindedir. Düşen meteor, çarpışmanın etkisiyle buharlaşmış fakat açtığı çukur, 342 Arizona'nın son derece kuru ikliminden dolayı şeklini korumuştur. Yeryüzünde keşfedilmiş ve mevcudiyetini koruyan en iri meteor 635 kilo ağırlığındadır. Afrika'ya düşen 55 ton ağırlığındaki bir meteorit ise yerin altında bulunmaktadır. 20'ci yüz yılda iki meteorit düşmesi Rusya'nın Sibirya bölgesinde görülmüştür. Sibirya'ya düşen meteoritlerden biri Güneş parlaklığında bir ateş topu olarak korkunç bir hızla gelmiş ve yere değmeden havada patlamıştır. Atmosferde patlayan bu cisim bir krater açmamış, fakat 30 kilometre genişliğindeki bir ormanı dümdüz etmiştir. 343 Dünya, Bizim Ev Uzaydan bakıldığında üzerinde beyaz bulutların dolaştığı, mavi görünüşlü ‘en güzel' gezegendir. Sıvı suya sahip olan ve üzerinde canlı yaşamın bulunduğu, Güneş sisteminin ‘tek' gezegenidir. En yakın komşuları olan Venüs ve Mars'ın aksine, çevresini saran atmosferinde karbondioksitin azınlıkta, azot ve oksijenin çoğunlukta bulunduğu, ne Venüs gibi çok sıcak nede Mars gibi çok soğuk olmayan bir gezegendir. İnsanoğlunun ‘üzerinde yaşadığı' gök cismidir. Ekvator'daki çapı 12.756 kilometre, kütlesi 5.97x1021 tondur. Ortalama yoğunluğu suyun 5.52 katı, ekvatordaki gravitasyon kuvveti ise saniyede 9.78 metre/saniyedir. Kendi çevresindeki bir tam dönüşünü 23 saat 56 dakika 4.09 saniyede tamamlar. Dönüş hızı saniyede 29.79 kilometre olup, Güneş'e olan ortalama uzaklığı 149.600.000 kilometredir. Güneş etrafındaki bir tam dönüşünü 365,256 günde tamamlayan 344 Dünya'nın ekvator düzleminin eğikliği 23.45 derecedir. Ortalama yüzey sıcaklığı 15 derecedir. Dünya'nın ölçüsü ile ilgili ilk hassas hesapları bundan 2200 yıl önce eski Yunanlı Eratosthenes yaptı. İki farklı yere diktiği çubukların çıkardığı gölgelerin açılarından Dünya'nın çevresini ve çapını, bugünkü değere çok yakın olarak buldu. Daha sonra farklı yerlerdeki yıldızların açılarından daha hassas değerler hesaplandı. Newton'un gravitasyon yasasını bulmasından sonra İngiliz Henry Cavendish, 1790'larda gravitasyon sabitini keşfetti. Cavendish, daha sonra, Dünya'nın gravitasyon kuvvetini çıkardı. İnsanoğlu, üzerinde yaşadığı ve ayağını bastığı yerin altında nelerin bulunduğunu hep merak etmişti. Dünya'nın içi, gökteki Güneş, Ay ve yıldızlar gibi gözle görülemediğinden bunu bulmak kolay olmadı. 1900'lerin başlarında Yugoslav Andrija Mohorovicic, Balkanlardaki deprem dalgalarını inceliyordu. Deprem dalgalarının haritalarını gören Mohorovicic, derinlerdeki deprem dalgalarının şokunun sismograf cihazına yüzeyden önce ulaştığını anladı. Bunun anlamı, Dünya yüzeyini saran bir kabuğun daha aşağıdaki daha sert bir tabaka üzerinde oturması demekti. ki, bu sayede titreşimler daha büyük bir hızla ilerleyebilsin. Kabukla aşağıdaki tabaka arasında keskin bir sınır bulunmalıydı. Bu sınır şimdi ‘Mohorovicic ayırımı' olarak adlandırılır. Kabuğun ve altındaki manto tabakasının farklı yoğunluklarda olduğunu hesap eden Moho, sismik titreşimlerin daha aşağıda yer alan daha yoğun sıvısal bir bölgeden 345 kaynaklandığını belirtti. Sonuçta Dünya'nın, dev bir soğan gibi, farklı tabakalardan oluştuğu anlaşıldı. Dünya'nın merkezinde nikel ve demirden meydana gelen bir ‘çekirdek' vardır. Bu bölgenin en içinde 2754 kilometre çapında katı metalden yapılmış bir ‘iç çekirdek', onun dışında 2200 kilometre kalınlığında sıvı demir ve nikelden oluşmuş ‘dış çekirdek' yer alır. Daha yukarıda, 2900 kilometre kalınlığında kayalarla kaplanmış ‘manto' tabakası bulunur. Manto ile sıvı bölge arasında ‘Gutenberg Ayırımı' denilen ince bir sınır yer almaktadır. Manto tabakasının en altında ‘mezosfer' olarak adlandırılan yarı katısal maddeler, onun üzerinde ‘astenosfer' adı verilen yumuşak ve yarı sıvısal maddeler, mantonun üst kısmında ‘litosfer' denilen 100 kilometre kalınlığında rijit kayalardan oluşmuş üç bölge vardır. Mantonun üzerinde yeryüzü kabuğu yer almıştır. Canlıların üzerinde yaşadığı kabuğun kalınlığı 30 ile 60 kilometre arasında değişir. Okyanusların derinliklerinde yer kabuğunun kalınlığı 5 kilometreye kadar iner. Dünya merkezindeki madde yoğunluğu 13.6 gram/cm3'dür. Yukarılara çıkıldıkça yoğunlukta azalma olur. Dünya'nın oluşumu sırasındaki sıcaklıktan arta kalan miktar, daha sonra dış tabakaların basıncı, uranyum, toryum ve potasyum gibi elementlerin radyoaktivitelerinin oluşturduğu ısı, çekirdekteki sıcaklığı 3000-6600 derecede tutar. Yukarılara çıkıldıkça sıcaklık azalır. Moho ayırımındaki sıcaklık 375 derecedir. Dünya merkezindeki bu muazzam ısı durmadan yüzeye ulaşarak uzaya kaçar. Dışarı kaçan ısı, Dünya'nın Güneş'ten aldığının sadece %0.2'si gibi son derece küçük bir miktardır. Bu yüzden, Dünya kendi sıcaklığını korur ve içindeki 346 volkanik faaliyetler, jeolojik değişiklikler ve kıtasal hareketler durmadan devam eder. İçerideki sıcaklık ve dıştan gelen basınç, Dünya'nın içindeki malzemeyi sıkıştırarak, tabakaları sıkı bir şekilde birbirine kaynaştırmıştır. Basıncın etkisiyle birbirine yaklaşan atomlar ve moleküller Dünya maddesini bir araya getirmiş ve sonunda yeryüzü, kendi etrafında dönmenin de tesiri ile bir top şeklini almıştır. Deniz seviyesindeki kabuk üzerindeki hava tabakasının basıncı 1 atmosferdir. Kabuğun 35 kilometre derinliğindeki basınç ise 10.000 atmosferdir. Aşağılara inildikçe basınç yükselir. basınç, manto tabakasındaki malzemeleri sıkıştırarak onlara farklı şekiller verir. Yukarılarda düşük basınçlarda karbon kristalleri halinde bulunan grafit, daha aşağılardaki büyük basınçlarda elmas kristalleri şeklini alır. Daha derinlerde bol miktarda doğal elmas bulunur. Yeryüzü kabuğu binlerce farklı tür minerallerden meydana gelir. Kabuğun temel maddesi, silikon, alüminyum ve oksijenden oluşan kayalardır. Dünya'nın iç tabakalarında en bol bulunan elementler ise oksijen, demir, silikon ve magnezyumdur. Manto tabakası çoğunlukla silikon, demir, magnezyum ve oksijen ve bunların oksitlerini ihtiva eder. Manto'nun alt bölgelerinde malzeme, yüksek basınçtan dolayı daha rijit ve sert şekildedir. Çekirdekteki malzeme ise tamamen demir ve demir bileşikleri halindedir. %90 demirin yanında, %9 oranında nikel ve %1 oranında sülfür vardır. Bu elementleri ihtiva eden katı çekirdeğin dışındaki sıvı bölgede aynı elementler eriyik halinde bulunur. Dünya yüzeyinin üzerinde, onu bir battaniye gibi saran, bir ‘atmosfer' tabakası yer almıştır. Canlı yaşamı için şart olan atmosfer gazlardan meydana gelmiştir. %77'si azot, %21'i oksijen, %1'i su buharı ve %0.93'ü de argon gazıdır. Bunların yanında az miktarda karbondioksit, neon, helyum ve sülfür de 347 bulunur. Atmosferin yüksekliği 110 kilometre civarında olup, en altta 10 kilometre kalınlığında canlı yaşamın bulunduğu ve en yoğun ‘troposfer' tabakası, daha yukarıda 38 kilometre kalınlığında ozonun bulunduğu ‘stratosfer', onun üzerinde 30 kilometre kalınlığında ‘mezosfer' ve en üstte de 30 kilometre kalınlığında ‘iyonosfer' tabakası yer almıştır. İyonosfer tabakasına ‘termosfer' de denir. Atmosferin deniz seviyesindeki sıcaklığı 15 derece civarındadır. Yukarılara çıkıldıkça sıcaklık azalır ve termosferde -85 dereceye iner. Dünya yüzeyinden her 100 metre yukarıda sıcaklık yarım derece azalır. Güneş'ten, hiçbir engelle karşılaşmadan gelen radyasyon nedeniyle, termosferin bazı bölgelerinde sıcaklık 1000 dereceye ulaşır. Atmosfer Dünya ile birlikte döner. Atmosfer tüm yüksekliği boyunca homojen olarak dağılmamıştır. Yukarılara çıkıldıkça yoğunluk azalır ve basınç düşer. 5'ci kilometreden sonra hava yoğunluğu çok azaldığından, canlıların nefes alması zorlaşır. Hava yoğunluğu her yerde aynı dağılmış olsaydı, o zaman, atmosferin toplam yüksekliği 8 kilometreye inerdi. Dünya, hem kendi çevresinde hem Güneş'in etrafında döner. Bu dönüşler gece ve günleri, bir yılı ve farklı mevsimlerin oluşmasına sebep olur. Kendi çevresinde ve Güneş'in etrafında çok hızlı dönmesine rağmen, gravitasyon kuvvetinin etkisiyle yeryüzü üzerinde uzaya dağılmadan durabilen canlılar onun döndüğünü ve Güneş etrafında ‘ilerlediğini' anlayamaz. Bu yüzden, canlılar Dünya'nın sabit durduğunu, Güneş ve yıldızların onun etrafında dönmekte olduğunu sanırlar. Gerçekte, Güneş doğudan doğup batıdan batmamakta, sadece Dünya'nın kendi etrafında dönüşünden dolayı böyle görülmektedir. 348 Dünya'nın kuzey ve güney kutuplarını birleştiren ‘hayali' bir çizgi onun eksenidir. Bu eksen, Dünya'nın Güneş etrafındaki yörünge düzlemine göre 23.5 derece kadar eğiktir. Dünya'nın ortasından geçen ekvator düzlemi de ekseni ile aynı açıyı yapar. Dünya eğik olan ekseni etrafında döner. Dönüş hızı ekvator bölgesinde saatte 1670 kilometredir. Kutuplara doğru gidildikçe bu hız azalır. Dünya'nın kendi etrafındaki hızlı dönüşü küresel şeklini bozar, ekvator bölgesini genişletir, kutupları bastırır. Bu yüzden Dünya'nın ekvatordaki çapı 12.756, kutuplardaki çapı ise 12.714 kilometredir. Dünya'nın basık bir küre şeklini almasına, hızının yanında, Güneş ve Ay'ın gravitasyon kuvvetleri de yardımcı olurlar. Üniform bir küre şeklinde olmadığından yüzeyindeki gravitasyon alanı bölgeden bölgeye değişir. Ekvatordaki gravitasyon alanı kutuplardakinden daha azdır. Şu anda 23.5 derece eğik olan Dünya ekseni, Güneş ve Ay'ın çekim kuvvetinden dolayı çok yavaş bir ‘salınım hareketi' yapar. Daima eğik kalan bu eksen her 26.000 yılda bir daire çizer. Yaz gündönümü olan 21 Haziran'da eksenin kuzey ucu Güneş'e doğru eğik olup, Güneş bu tarihte kuzey yarı küresinde öğlenleri en üst noktadadır. Bu uç, kış dönümü olan 21 Aralık'ta Güneş'ten uzaklaşır ve Güneş aynı yarı küreden en alçak noktada görülür. Güneş'in en yukarda olduğu noktada gündüzler en uzun geceler ise en kısa sürer. En alt noktada ise durum tersine döner. Bu durum kuzeye doğru gidildikçe fazlalaşır. Kuzey kutbunda yaz döneminde 6 ay süresince Güneş devamlı görülür. Kış döneminde ise 6 ay boyunca hiç Güneş görülmez. Kuzeyde yaz mevsimi yaşanırken güneyde kış yaşanır. Kuzey yarı kürede yaz döneminde Dünya gündüzleri daha fazla ısınırken geceleri daha az ısı kaybeder. Temmuz ve 349 Ağustos kuzeyin en sıcak aylarıdır. Kış döneminde geceleri kaybedilen ısı, gündüzleri kazanılandan daha fazla olur. Kuzeyin en soğuk ayları Ocak ve Şubat olup, güney yarı kürede bunun tam tersi yaşanır. Güneyde Temmuz ve Ağustos en soğuk, Ocak ve Şubat en sıcak aylardır. Eksenin ucunun her 26.000 yılda bir yaptığı ve ‘ekinoks presesyonu' adı verilen salınım hareketinden dolayı, 12.890 yıl sonra, Dünya ekseni ters tarafa eğilecek ve yaz gündönümü 21 Aralık'ta, kış gündönümü ise 21 Haziran'da gerçekleşecektir. Şu anda, tam olarak 23.4429 derece olan eksen eğikliği bundan 90 yıl önce 23.45229 derece idi. 2000 yılında bu değer 23.43928 derece olacaktır. Eksen eğikliği bir süre azalmaya devam edecek, sonra büyüyecek, daha sonra tekrar azalacaktır. Eksen eğikliği hiç bir zaman 22 derecenin altına ve 24.5 derecenin üzerine çıkmayacaktır. Eksen eğikliğinin bir dönüşüm süresi yaklaşık 40.000 yıl sürmektedir. Dünya ekseninin yaptığı presesyon hareketinin başka bir nedeni, Ay'ın Dünya etrafında çizdiği eliptik yörünge düzleminin Dünya ekvator düzlemi ile 5 derecelik bir açı yapmasıdır. Dünya tam bir dönüşünü bir günde tamamlar. ‘Bir gün' mefhumu uzaydaki ‘başka bir cisme' göre tanımlanır. Uzaydaki hiç bir cisim yerinde sabit durmadığından ‘bir gün', referans alınan o cisme bağlıdır. Genelde, bir gün, etrafında dönülen ‘Güneş'e göre' tespit edilir. Güneş-günü olarak adlandırılan bu süre, uzaklardaki ‘bir yıldıza' göre tespit edilen bir günden 3 dakika 56 saniye kadar daha uzundur. Buna rağmen, her güneşgünü aynı olmaz. Dünya, Güneş etrafındaki yörüngesinde hafif bir elips çizdiğinden ve bu yörünge üzerinde değişik hızlarda yol aldığından güneş-günleri birbirinden 30 saniye kadar farklıdır. Saatlerin yaygın olarak kullanılmasıyla bütün değişik sürelerin ortalaması alınarak, ortalama bir-gün süresi kabul edilmiştir. Bir yıl süresi içinde, ‘değişik' günlerle ‘ortalama' 350 gün arasındaki fark 1 Kasım tarihlerinde 16 dakikalık maksimum bir aralığa ulaşır. Dünya üzerindeki herhangi bir bölgenin gündüz süresi, o noktanın Güneş'i görme süresine eşittir. O noktadaki bir gecenin süresi ise Güneş'in görülemediği süredir. Sabahları Güneş'in doğudan yükseliyor gibi görünmesi, Dünya'nın dönüşünden dolayı, üzerindeki o noktanın doğuya doğru kaymasından ileri gelir. Akşamları Güneş'in batıdan batması da aynı sebeptendir. Dünya'nın Güneş etrafındaki tam bir dönüşü bir yıl sürer. Güneş etrafındaki hafif eliptik olan yörüngesindeki hızı ise saniyede 29.79 kilometredir. Yıldızlar referans alındığında bir yıl 365.2564 ortalama güneş-günüdür. Tropik-yıl olarak adlandırılan, gece ve gündüzün eşit olarak öngörüldüğü bir yıl ise 365.2422 güneş-günüdür. Günlük yaşamda bir yıl, ilk üç yıl için 365 gün, dördüncü yıl için 366 gün olarak kabul edilir. Bu durumda dört yılın ortalaması 365.2425 güneş-günü olur ki, bu da tropik yıla uygun düşer. Dünya'nın hareketindeki değişiklikler ve belirsizlikler daha hassas bir zaman sistemini imkansız kılmaktadır. Dünya Güneş'in etrafındaki hareketi sırasında, Ocak ayı başlarında ona en yakın konuma gelir. Bu sırada, Güneş'e olan uzaklığı 147 milyon kilometredir. Temmuz başlarında ise Güneş'e en uzak konumundadır. Bu konumda Güneş'e olan uzaklığı ise 152 milyon kilometre kadardır. En yakın konumda yol alma hızı en yüksek, en uzak konumdaki hızı ise en yavaş olur. Güneş'e olan ortalama uzaklığı 150 milyon kilometre, ortalama ilerleme hızı da saniyede 30 kilometre olarak kabul edilir. Dünya'nın dev bir mıknatıs olduğu eski tarihlerden beri biliniyordu. Manyetik minarelerden yapılmış ibrelerinin kuzey ve güney kutuplarına döndüğü pusulalar asırlardır 351 kullanılmaktaydı. Fakat, Dünya'nın manyetizmasının sebebi ancak 20'ci yüzyılın ortalarında anlaşılabildi. 1939'da Alman Walter Elsasser, Dünya'nın dönüşüyle içerdeki sıvı demirin hareketli elektrik akımı meydana getirdiğini ileri sürdü. Gerçekten de, bir gezegenin manyetik alana sahip olması için elektrik akımını taşıma kapasitesine sahip bir sıvı çekirdeğin bulunması ve sıvının girdaplar yapacak şekilde dönmesine yol açacak kadar hızlı dönmesi gerekir. Dünya bu özelliklere sahip bir gezegendir. Elsasser'in teorisi, Dünya'nın manyetizmasını açıklığa kavuşturdu. Çekirdekte bulunan erimiş demir malzeme, Dünya'nın dönüşüyle birlikte çalkantılı bir hareket içindedir. Bu çalkantılar dairesel bir elektrik alanı yaratır. Bu yüzden Dünya dev bir dinamo gibidir. Dünya'nın dönüşüyle birlikte sıvı tabakanın üzerinde bulunan manto ve kabuk tabakalar da döner. Bunların dönüşü en içteki katı çekirdeğin dönüşünden daha hızlıdır. Manto tabakasındaki demir malzemede bulunan serbest elektronlar ile katı çekirdeğin içindeki elektronların hareketleri, aradaki sıvı içindeki elektrik akımlarına eşdeğer olup, bu durum dönüş ekseninin iki yönünde büyük miktarda manyetik alanın oluşmasına neden olur. Dünya batıdan doğuya doğru döndüğünden içindeki sıvı da batıdan doğuya döner ve bu durum sanki Dünya'nın içine yerleştirilmiş, uçları güney ve kuzeye bakan dev bir mıknatıs çubuğun görünümünü verir. Dünya'nın manyetik kutupları tam kuzey ve güney noktalarında bulunmayıp, Dünya ekseninin geçtiği kutup noktalarının l600 kilometre kadar uzağındadır. Manyetik kutupların ekseni, dönüş ekseni ile 11 derecelik bir açı oluşturur. Manyetik kutuplar yerinde sabit durmayıp her yıl birkaç kilometre kadar güney ve kuzey kutuplara yaklaşır veya uzaklaşır. Ayrıca, kuzey ve güney manyetik kutup noktaları birbirlerine göre aynı ters pozisyonda da bulunmazlar. Kuzey 352 manyetik kutbunun kuzey kutbuna olan uzaklığı ile, güney manyetik kutbunun güney kutbuna olan uzaklığı birbirinden farklıdır. Kuzey ve güney manyetik kutuplarını birleştiren bir doğru Dünya merkezinin 1100 kilometre açığından geçer. Dünya'nın manyetik alanının gücü zamanla değişir. Onlarca yıl ile binlerce yıl arası bir süre içinde manyetik alanın hem gücü hem yönü farklılık gösterir. Bundan 730.000 yıl önce Dünya'nın kuzey manyetik kutbu güneyde, güney manyetik kutbu ise kuzeyde bulunmaktaydı. Çekirdekteki sıvı malzemenin çalkantılı dönüşünden ileri gelen bu ters yön değişikliği sırasında, 1000 yıl boyunca Dünya'da hemen hemen hiç bir manyetik alan bulunmaz. Şu anda çekirdekteki sıvının hareketi yavaşlamaktadır. Bir gün hareketi tamamen duracak ve manyetik alan kaybolacaktır. Sonra ters yönde hareket başlayacak ve manyetik kutupların yönü değişecektir. Dünya'nın yüzeyinin ¼'ü karalarla kaplıdır. Gerisi okyanuslar ve denizlerdir. 1900'lerin başlarına kadar, karalar ve okyanusların şimdiki şeklini, milyarlarca yıl önce Dünya kabuğunun sertleşmesi sırasında aldığına ve o zamandan beri bu şekli koruduğuna inanılıyordu. 1912'de Alman Alfred Lothar Wegener, kıtaların ‘sürüklendiğini' ileri sürdü. Önceleri fazla kabul görmediyse de teorisi 1960'larda ispat edilmiş oldu. Yeryüzü kabuğunun hemen altında litosfer tabakası yer almaktadır. Onun altında da, manto tabakasının astenosfer olarak adlandırılan ve kısmen erimiş zayıf malzemeden oluşmuş bölge vardır. Astenosfer'in üzerine oturmuş ve gevrek bir yapıya sahip olan litosfer ve yer kabuğu, içerdeki sıcak sıvı tabakadan yükselen ısının etkisiyle plakalar halinde parçalanmış durumdadır. Sekiz tane büyük, yedi tane küçük ölçüdeki plaka, altlarında bulunan yarı sıvı astenosfer'in üzerinde yüzmektedir. Bazı plakaların üzerinde sadece 353 okyanusların bulunmasına karşılık plakaların çoğu hem okyanusları hem de karaları taşımaktadır. Hiç bir kıta tek başına tek bir plakaya oturmamıştır. Manto tabakasının içindeki sıcak plastik malzemenin yukarılara çıktıkça soğuyup katılaşması, boşalan yerlere aşağıdan yeni sıcak malzemenin dolmasıyla astenosfer yanlara genişlemekte ve bu durum litosferdeki parçalanmış plakaları devamlı şekilde hareket etmelerine sebep olmaktadır. Bundan 225 milyon yıl önce bütün kıtalar ‘bir arada' bulunuyordu. ‘Pangaea' adı verilen bu tek kara parçasının etrafı tek bir okyanusla çevrilmişti. 160 milyon yıl önce Pangaea iki büyük parçaya ayrıldı, sonra bu parçalar daha küçük parçalarına bölünerek birbirlerinden yavaşça uzaklaştılar. İki büyük parçadan Laurasia, kuzey Amerika ve Avrupa-Asya'yı oluşturdu. Diğer büyük parça Gondwana ise, Güney Amerika, Avustralya, Afrika, Antarktika ve Hindistan'ı meydana getirdi. Ayrılan kara parçalarının aralarındaki boşluklara sular dolarak şimdiki okyanusları ve denizleri oluşturdu. Yüzlerce milyon yıl sonra da, yeryüzünün günümüzdeki biçimini meydana getirdiler. Plakaların ve dolayısıyla kıtaların hareketi durmadan devam etmektedir. Çok yavaş olmasına rağmen Dünya yüzeyinin biçimi farklı şekiller almaktadır. Bir zamanlar, Güney Amerika'nın doğu tarafı Afrika'nın batısına yapışıktı. Afrika'nın kuzey batısı ile kuzey Amerika'nın doğusu bir aradaydı. Avrupa ve Kuzey Amerika bir yıl içinde birbirinden 2 santimetre uzaklaşmaktadır. 1980'lerde Avrupa ve Amerika'da kurulu radyo teleskopların yöneltildikleri aynı pulsara gidip 354 dönen radyo dalgaları arasında yapılan son derece hassas ölçümlerde bulunan zaman farkından Avrupa ve Amerika kıtalarının bir yıl içinde birbirlerinden 2 cm kadar uzaklaştıkları hesaplanmıştır. Günümüzde, birbirinden çok uzaklardaki kıtalarda bulunmuş aynı hayvan fosilleri bütün kıtaların bir zamanlar bir arada bulunduğunu doğrulamaktadır. Hayvanların aradaki binlerce kilometrelik okyanusları yüzerek geçmiş olabilecekleri düşünülemez. Dünya yüzeyinin yaklaşık 6500 kilometre derinliğine kadar olan bölge büyük çoğunlukla kayalardan meydana gelmiştir. Kayaların önemli bir kısmı, Dünya'nın oluşumu sırasında büyük sıcaklıktaki erimiş malzemenin kristalleşmesi sonucu meydana gelmiştir. Oksijen, silikon, alüminyum, demir, kalsiyum, sodyum, magnesyum ve potasyum elementleri atomlarının yüksek sıcaklıklardaki değişik birleşmesiyle, Dünya'nın değişik katmanlarında çeşitli kaya türleri oluşmuştur. Aşağılarda büyük basınç altında daha yoğun kayalar, Yukarılarda da alüminyum, silikon ve potasyum gibi hafif elementler, daha az yoğun kayalar şekillenmiştir. Bir kısım kaya ise ‘kaya devresi' denilen bir proses sonucu devamlı şekilde oluşmaktadır. Bu proseste, Güneş'ten gelen ısı yeryüzündeki suları buharlaştırır ve atmosferde bulut haline dönüştürür. Devamlı hareket eden bulutlar soğuk bölgelere gelince yağmur veya kar olarak yere iner. Yere düşen yağmur suyu kayaları aşındırır ve nehirler çıkan artıkları düz yerlere veya denizlere taşır. Denizlerin dibinde kum halinde biriken bu kaya artıkları basınç altında birleşerek kaya haline dönüşür. Alt bölgelerdeki malzeme, yukardan gelen büyük basınç ve içerden gelen ısı ile sertleşir. Dünya'nın sıvı tabakasından yukarı çıkan erimiş kayalardan oluşan sıcak magmalar denizlerin altında yeni oluşan kayalar tarafından tutulur, bir kısım magma ise volkan 355 şeklinde yüzeye çıkar. Bu arada birbiri ile çarpışan plakaların sıkıştırdığı aradaki kayalar yüzeye itilir. Yüzeyden aşınma yolu ile içeri giren kaya malzemesi ile aşağıda magma şeklinde veya kıtaların sıkıştırmasıyla yüzeye çıkan kayalar bir denge oluşturur. Dünya yüzeyinin %70'i sularla kaplıdır. ‘Hidrosfer' adı verilen suların kütlesi atmosferin 275 katıdır. Yeryüzündeki suların büyük bir kısmı okyanuslarda toplanmış olup, bütün suların yaklaşık 50'de biri göllerde biriken tatlı sulardır. Okyanusların diplerinde derin ve uzun yarıklar yer almıştır. Yarıkların en büyüğü yaklaşık 11.000 metre derinliğindeki Pasifik okyanusunun Filipin adalarının açıklarında bulunan Mariana çukurudur. Karaların üzerinde de önemli miktarda su buz halinde yer alır. Buzların %85'i Antarktika kıtasında bulunur. Yeryüzü üzerindeki iklimlerin, Dünya'nın Güneş etrafında dönüşü sırasında ona olan uzaklığı ile bir ilgisi yoktur. Çünkü yörüngesi tam bir daireye çok yakın bulunmaktadır. Farklı iklim şartlarının esas sebebi Dünya ekseninin, hafif eliptik olan yörünge düzlemiyle yapmış olduğu eğikliktir. Eksendeki 23.5 derecelik eğiklikten dolayı Güneş'e doğru eğilmiş olan kuzey yarı küresine, Güneş ışınları atmosferi geçerek daha kısa ve çabuk yoldan ulaşır. Dolayısıyla, daha az miktarda ısı kaybeden ışınlar bu süre içinde kuzey yarı küresini, güney yarı küresinden daha fazla işitir. Bu sırada kuzeyde yaz, güneyde kış mevsimleri yaşanır. Dünya, yörüngenin tersi tarafına ulaştığında, bu defa, eksenin eğikliği Güneş'in aksi tarafına dönmüş olur ve kuzey Güneş'ten uzaklaşmış, güney ise ona yaklaşmış olur. Yörüngenin diğer tarafında yol alan Dünya'nın güney yarı küresine gelen Güneş ışınları kuzeyden daha fazla olur. Dolayısıyla bu süre içinde kuzeyde kış, güneyde ise yaz mevsimleri yaşanır. 356 Eksenin kuzey ucunun Güneş'e doğru eğik durumunda, Güneş ışınlarının kuzeyde daha kısa atmosfer tabakasını geçip oraya daha fazla miktarda ısı göndermesinin yanında, kuzey yarı küresinde bir gündüz süresi daha uzun olur. Bu sırada kışı yaşayan güney yarı küresinde gündüz süresi daha kısadır. Dünya'nın Güneş'e en yakın ve en uzak konumları arasındaki fark 5 milyon kilometre veya aralarındaki uzaklığın %3.3'ü kadardır. Dünya, yörüngesi üzerindeki hareketi sırasında farklı hızlarda yol alır. Yakın konuma gelince hızı artar, uzak konumda hızı yavaşlar. Bu yüzden, Dünya üzerindeki mevsimlerin süreleri eşit olamaz. Dünya Güneş'e en yakın konumdayken güney yarı küre Güneş'e doğru eğik olur ve orada yaz ortası, kuzeyde ise kış ortası yaşanır. Dünya'nın yörüngesi tam bir daire olsaydı, güneydeki yazlar daha sıcak, kuzeydeki kışlar ise daha ılık, güneydeki kışlar daha soğuk, kuzeydeki yazlar daha serin olacaktı. Bundan yaklaşık 13.000 yıl sonra Dünya kutuplarından geçen dönüş ekseni aksi yöne dönecek ve şimdiki durumun tersi yaşanacaktır. Kuzeydeki yazlar daha sıcak, kışlar ise daha soğuk geçecektir. Güneyde ise serin yazlar ve ılık kışlar yaşanacaktır. Dünya'nın ekseni ve yörüngesindeki bu küçük değişiklikler her 100.000 yılda bir önemli mevsim değişikliklerine neden olmaktadır. Şu anda ‘büyük ilkbahardan' yeni çıkılmış ve ‘büyük yaza' girilmektedir. Sonra ‘büyük sonbahar' mevsimi, daha sonra da buzul çağının başlayacağı ‘büyük kışa' girilecektir. Bu durumda her mevsim değişikliğinin arasında 50.000 yıl gibi bir süre bulunmaktadır. Dünya'nın gece, gündüz, yaz ve kış itibariyle şimdiki ortalama sıcaklığı 15 derecedir. Bundan 100 yıl önce aynı ortalama 14.5 dereceydi. Sanayi çağının başlamasıyla atmosferdeki karbondioksit miktarı iki katına çıkmıştır. Buna, Dünya üzerinde yakılan kömür, petrol, gaz ve ormanların 357 azalması sebep olmaktadır. Karbondioksit miktarının artması yeryüzünün sıcaklığını büyük ölçüde yükseltecektir. Çünkü Güneş'ten daha fazla kızılötesi ışın yeryüzüne ulaşacak, sıcaklık arttıkça denizlerdeki su ısınacak, kuzey ve güney kutuplarındaki buzlar eriyecek ve okyanus suları yükselecektir. Ekvatora dik, kutuplara eğik bir durumda gelen Güneş ışınları iki bölge arasında büyük ısı farkı yaratır. Ekvator bölgesinden yükselen sıcak hava kutuplara doğru hareket eder. Kuzey ve güney yarı kürelerin 30'cu enlemlerine ulaşan sıcak hava buralarda soğuyarak aşağı iner ve tekrar ekvator bölgesine döner. Devamlı bir hareket halinde bulunan hava akımları, Dünya'nın dönüşüyle birlikte, ayrıca okyanus ve karalardaki sıcaklık farklılıklarının etkisiyle karışık bir durum alır. Büyük miktardaki ısınmış hava kütlesi yükselince fırtınalar oluşur. Sıcak hava soğuyunca su buharı meydana gelir, bulutları şekillendirir. Bulutların yoğunlaşmasıyla yağmur ve kar yağar. Bu sırada yerden yükselen yeni hava boşluğu doldurur. Bütün bunlar atmosfer içinde devamlı hava hareketlerine sebep olur. Dünya'yı saran atmosferin en önemli özelliklerinden biri, yeryüzünün sıcaklığını sabit tutmasıdır. Atmosferde yer alan su buharı ve karbondioksit arasındaki soğurma farkları, Dünya radyasyonunun %70'inin uzaya kaçmasına sebep olur. Radyasyonun %30'u yeryüzüne geri döner. Güneş'ten gelen elektromanyetik radyasyonun kızılötesi ışınları ve görünen ışınların yeryüzüne indikten sonra yansıyarak uzaya kaçmaları atmosfer tarafından önlenir. Güneş'ten gelerek atmosferin altında saklanan ısı ile, yeryüzünden uzaya kaçan ısı birbirini dengeleyerek yüzey sıcaklığını aynı seviyede tutar. Bu olaya ‘sera etkisi' adı verilir. Bu sırada Güneş'ten gelen radyasyonun bir kısmı atmosferdeki karbondioksit ve metan molekülleri tarafından uzaya yansıtılarak içeri girmesine izin verilmez. Zira, karbondioksit atmosferdeki gazlar içinde kızılötesi radyasyona 358 karşı en az saydam olanıdır ve canlıların yaşamı için şart olan sera etkisinin en önemli unsurudur. Atmosferdeki karbondioksit miktarı arttıkça, içerde hapsolmuş radyasyonun dışarı çıkması zorlaşacak ve çıkan radyasyonlar arasındaki denge bozulacak ve Dünya yüzeyinin sıcaklığı devamlı olarak yükselecektir. Son 50 yıldır bu durum yaşanmaktadır. Dünya, Güneş'in ‘ekosfer' bölgesinin içinde yer almıştır. Ekosfer, Dünya'nın bulunduğu yerde, 10 milyon kilometre kalınlığında bir bölgeye verilen isimdir. Ancak bu bölge içinde yaşam şartları şekillenebilecek olup, Dünya'nın bu konumu tamamen bir ‘tesadüf' sonucudur. Ekosfer içinde, sıvı su ve oksijen ihtiva eden atmosfer gibi şartlara sahip başka bir gezegen bulunmamaktadır. Dünya, Güneş ve Ay'la birlikte üçlü bir sistem teşkil eder. Dünya'nın Güneş'in etrafında döndüğü gibi, Ay'da Dünya'nın etrafında döner. Dünya ve Ay'ın merkezleri arasındaki ortalama uzaklık 384.390 kilometredir. Ay, Dünya etrafında onun merkezinin etrafında dönmez. Ay ve Dünya, merkezlerini birleştiren doğru üzerinde bulunan ortak bir çekim merkezi etrafında dönerler. Dünya'nın kütlesi Ay'dan 81 kat daha fazla olduğundan bu çekim merkezi, Ay'ın merkezine göre Dünya'nın merkezine 81 defa daha yakın bulunur. Ortak çekim merkezi Dünya merkezinin 4750 kilometre uzağında, yani Dünya'nın içinde bir nokta olup Ay'ın merkezinden ise 384.750 kilometre uzaklıktadır. Her iki cisim Dünya yüzeyinin 1600 kilometre altında bulunan bu nokta etrafında döner. Ay Dünya etrafında dönerken, her iki gök cismi birbirine bir çekim kuvveti uygular. Ay'ın Dünya'ya uyguladığı çekim, Dünya'nın ona tatbik ettiği kuvvetten 23.5 kat daha az olmasına rağmen yeryüzü yüzeyinin kabarmasına sebep olur. Dünya'nın Ay'a bakan yüzü diğer yüzünden daha fazla etkilenir ve yüzeyler kabarır. Dünya'nın Ay yüzeyine uyguladığı bu ‘gel- 359 git' etkisi 23.5 kat daha fazladır. Dünya üzerindeki kara ve suların devamlı yükselip alçalması sonunda oluşan iç sürtünme, Dünya'nın dönme enerjisinde azalmaya ve bir ısının meydana gelmesine neden olur. Bu etki yüzünden Dünya'nın dönüşü bir miktar yavaşlar. Bir Dünya günü her 63.000 yılda 1 saniye kadar uzar. 4.6 milyar yıldan beri dönen Dünya'da günler bu süre içinde 14 saat kadar uzamıştır. İlk oluştuğu zamanlarda, Dünya bir dönüşünü 10 saatte tamamlıyordu. 400 milyon yıl önce bir gün 22.8 saat, bir yıl da 385 gündü. Dünya'nın dönüşündeki bu yavaşlama devam edecek ve sonunda sadece bir yüzü Ay'a dönük duruma gelecektir. Birbirlerinin dönme sürelerini uzatan bu iki gök cismi, açısal momentumun koruma yasasına göre, gittikçe birbirlerinden uzaklaşacaklardır. Gerçekten de Dünya ve Ay arasındaki uzaklık devamlı artmaktadır. Ay, her dönüşünde Dünya'dan 2 milimetre kadar uzaklaşmaktadır. 4.6 milyar yıl önce aralarındaki mesafe 217.000 kilometreydi. Bundan 750 milyon yıl sonra Ay, Dünya'dan çok küçük görülecek ve Güneş tutulması olayı olmayacaktır. Güneş'in ve Ay'ın Dünya'dan görülen çapları birbirine çok yakındır. Güneş'in çapı, Ay'dan milyonlarca kat daha büyük olmasına rağmen, aralarındaki büyük uzaklık farkından dolayı Dünya'dan görünen genişlikleri aynıdır. Bu durum bir ‘tesadüf' sonucudur. Dünya'nın Güneş, Ay'ın da Dünya etrafındaki hafif eliptik hareketleri sırasında Ay bazen Güneş'in önüne gelir. Bu esnada Güneş'in yüzü kapanır ve ‘Güneş tutulması' meydana gelir. Güneş'in önüne geçen Ay'ın gölgesi Dünya üzerinde 160 kilometrelik bir uzunluk oluşturarak, gölgenin içinde kalanların yaklaşık 7 dakika kadar Güneş'i görmelerini engeller. Gölgenin dışındakiler ise bu tutulma olayını göremezler. 360 Dünya ve Ay'ın yörünge düzlemlerindeki küçük bir eğimden dolayı, bazı durumlarda Ay Güneş'in yüzeyinin tamamını kapatır ve tam bir Güneş tutulması olur, bazen da yüzeyi tam kapayamaz ve Güneş Ay'ın etrafında bir çember şeklinde görülür. Ay, hareketi sırasında Güneş'in yönünün aksi tarafına gelince ‘Ay tutulması' meydana gelir. Ay tutulmasında, ikisinin arasında kalan Dünya'nın gölgesi Ay'ı tamamen kapatır. Bu durumda Ay'ı ancak, Dünya'nın Ay'a bakan yüzünde bulunanlar görebilir. Ay tutulması, Güneş tutulmasından daha uzun devam eder ve her iki tutulmanın zaman ve süreleri önceden hesap edilebilir. Dünya, Ay'ın aksine, canlı bir gezegendir. Sistemdeki gezegenlerin çoğunda hiç bir iç hareket yoktur. Olabilecek bütün değişiklikler olup bitmiş ve onlar ölü birer cisim olarak Güneş'in etrafında dönmektedir. Dünya'da durum çok farklıdır. İçinde 6600 dereceye varan büyük bir sıcaklık mevcuttur. Yüzeyi ise soğuktur. Yakınında yer aldığı Güneş ise Dünya'dan çok daha sıcak olup, oradan devamlı ısı gelir. Gündüzleri Güneş'ten ısı ulaşır, geceleri ise Dünya'dan dışarı ısı akar. Bu durum gezegeni canlı tutar. Bu ısı akışı, Dünya'nın atmosferi ve okyanuslarındaki molekülleri hareketli tutar. Moleküller birbiri ile devamlı etkileşerek yeni karmaşık yapıların ortaya çıkmasına sebep olur. Dünya'nın merkezinde bulunan 6600 derece sıcaklıktaki sıvı malzemeden basınçla yüzeye itilen malzeme, volkan fışkırmalarına neden olarak Dünya yüzeyinde yeni oluşumları şekillendirir. Atmosferdeki hava hareketleri yıldırımları yaratır. Yıldırımlar havayı ısıtarak yeni molekülleri meydana getirir. Yıldırımların oluşturduğu asit yağmurları yeryüzüne inerek toprağı canlı tutar. Dünya atmosferine uzaydan sayısız ufak cisim ve toz gelir. Atmosfere dalan tozlar su moleküllerine çarparak yağmurun 361 yağmasına sebep olur. Yere inen su tekrar buharlaşarak atmosfere çıkar. Güneş'ten gelen radyasyon ile Dünya merkezinden çıkan ısı arasında kalan Dünya yüzeyinde ve atmosferde süren bir proses yüzlerce milyon yıldır devam etmektedir. Bu yüzden Dünya, diğer gezegenlerin aksine, canlı kalmış bir gök cismi olup, üzerinde bir ‘canlı yaşamı' oluşmuştur. Gündüzleri uzaya bakıldığında gökyüzü ‘mavi renkte' görülür. Bunun sebebi bir ışık olayının sonucudur. Güneş'ten gelen ışık atmosfere girince dağılır. Atmosferdeki gaz moleküllerine çarpan ışığın mavi ucu kırmızıdan daha fazla dağıldığından gökyüzü gündüzleri mavi görülür. Güneş'in batışı sırasında yeryüzüne ulaşan Güneş ışınları, öğle vaktinde gelenlere göre daha uzun bir atmosfer tabakasını geçmek zorundadır. Bu uzun atmosfer yolculuğu sırasında mavi ışık dağılır ve kırmızı ışık ortaya çıkar. Gün batımında Güneş'in ‘kırmızımsı' görülmesinin nedeni budur. Öğlen vaktinde, Güneş ışınları tepeden ve en kısa yoldan yeryüzüne ulaştığı için Güneş çok parlak ve beyaz ışık şeklinde görülür. Geceleri gök yüzünün, milyonlarca yıldıza rağmen, neden ‘karanlık' görüldüğü uzun süre çözülememiştir. 1923'de Alman Heinrich Olbers bu konuya bir çözüm getirmişti. ‘Olbers paradoksuna' göre, yıldızlar üniform bir şekilde dağılmamış olup, galaksilerin içinde gruplar halinde bulunur. Ayrıca evren statik olmayıp galaksiler birbirlerinden büyük hızlarda uzaklaşmaktadır. Evrenin 15 milyar yıl önce bir patlama ile başlamış bulunması, ışık hızına yakın hızlarda genişlemekte ve parlak gök cisimlerinin de bu genişlemeyle birlikte birbirlerinden ve Dünya'dan uzaklaşmakta olması gibi nedenler yüzünden, Güneş'in yok olduğu gece vakti gökyüzü Dünya'dan karanlık görülür. Bunların tersi olsaydı, yani evren genişlemeseydi, galaksiler bu genişlemeyle birbirlerinden ve 362 bizden uzaklaşmasalardı ve yıldızlar uzayda üniform bir şekilde dağılmış bulunsalardı, gökyüzü geceleri de ‘aydınlık' görülürdü. Uzaydaki, içlerinde birer nükleer enerjinin bulunduğu, gök cisimlerinden Dünya'ya çok sayıda ışın gelir. Bunlara ‘kozmik ışınlar' adı verilir. Kozmik ışınların çoğu bir elektrik yükü taşıyan ve kütleleri bulunan atomik parçacıklardır. Proton, elektron, helyum çekirdeği ve diğer atom altı parçacığı halinde ortaya çıkan ışınlar çeşitli şekillerde atmosfere dalar. Bunlar oldukça büyük enerji taşırlar. Işınlar elektrik yüklü olduklarından, uzaydaki seyahatleri sırasında önlerine çıkan büyük gök cisimlerinin manyetik alanlarında hızlanır ve enerji kazanırlar. Kendilerini durduracak büyük bir cisme çarpıncaya kadar uzayda dolaşmalarını sürdürürler. Kozmik ışınlardan birçoğu atmosfere girince oradaki gaz molekülleri tarafından soğurulur ve Dünya yüzeyine inmesine izin verilmez. Uzaydan ve Güneş'ten gelen kozmik ışınlardan, gamma ve x-ışınları atmosferin en üst tabakasında tutulur ve daha aşağılara inemezler. Morötesi ışınlar atmosferin 11'ci kilometresine kadar iner ve oradaki ozon tabakasında tutulurlar. kızılötesi ışınlar da 11'ci kilometrede tutulur. Radyo dalgalarının bir kısmı atmosferde tutulur, bir kısmı atmosferi geçmeyi başarır. Görünen ışık ise atmosferi geçerek yeryüzüne iner. Atmosferin en üst tabakası olan iyonesfer yüksek iyon bileşimlerini ihtiva ettiğinden bir ayna gibi çalışır ve yaşam için zararlı ışınların çoğunu dışarı yansıtır. Kütlesi bulunmayan parçacıklar olan foton, graviton ve nötrinolar ise atmosferi ışık hızı ile geçerek yere inerler. Bir elektrik yükü taşımayan bu tür parçacıklar canlı yaşamı için zararlı değildir. 363 Uzaklarda Kimse Var mı . Bundan 15 milyar yıl önce meydana gelen Büyük Patlama ile evren şekillendi. Büyük Patlamadan 2 milyar yıl sonra, muazzam kütlelere sahip galaksiler ve içlerindeki sayısız yıldızlar oluştu. Trilyonlarca yıldızdan, diğerlerinden pek fazla özelliği bulunma- yan biri, Güneş'ti. Büyük Patlamadan yaklaşık 10 milyar yıl sonra, Samanyolu galaksisinin eteklerinde şekillenen ‘Güneş' ismindeki yıldızla birlikte dokuz tane gezegen yaratıldı. Bunlardan biri Dünya'idi. Samanyolu, evrendeki 100 milyar galaksiden biridir. İçinde barındırdığı 200 milyar yıldızla orta boyutlu bir galaksidir. Güneş, bu 200 milyar yıldızdan tekidir. Belirgin bir özelliğe sahip değildir. Fakat, Dünya ismindeki gezegenin ise çok büyük bir özelliği bulunmaktadır. Çünkü üzerinde bir ‘canlı yaşam' yaratılmıştır. Gelişmiş uygarlığa sahip insanoğlu, bu gezegenin üzerinde yaşamaktadır. Evrenin 15 milyar yıllık 364 evrim süresi içinde, Büyük Patlamadan yaklaşık 11 milyar yıl sonra oluşan ilkel bir hücreden meydana gelen insanoğlu, bugün evrende ‘tek başına' olup olmadığını araştırmaktadır. Acaba, bu uçsuz bucaksız evren sadece insanoğlu için mi yaratıldı, yoksa insanoğlu evrende, en az kendi uygarlık seviyesindeki milyarlarca canlı türünden sadece biri mi . Dünya üzerinde ilk ilkel canlı türünün ortaya çıkması için bir milyar yılın geçmesi beklendi. Dünya üzerindeki yaşam türlerinin zenginliği ve karışıklılığı, Büyük Patlamadan beri geçen süre içindeki evrimin, bunun için yeterli olup olmayacağını şüpheli kalmaktadır. Alternatif bir açıklama ise uzayın derinliklerinden gelen karışık moleküllerin Dünya üzerindeki zengin canlı yaşamının evrimini hızlandırdığı şeklindedir. Son zamanlarda, uzaydan gelip yeryüzüne düşen gök taşları üzerinde bulunan moleküller bu teoriyi güçlendirmektedir. Evrendeki yerimizi ve durumumuzu değerlendirmek için evreni bir bütün olarak anlamak, onun geçmiş ve geleceğini öğrenmek ve canlı yaşamının sırlarını çözmek gerekmektedir. Evrenin ‘başka bir yerinde canlı yaşam mevcut olabilir mi' sualine cevap olmaması için hiçbir sebep yoktur. Evrendeki trilyon defa trilyon sayıdaki yıldızdan biri olan Güneş'in yakınındaki Dünya üzerinde bir yaşam olduğu gibi, diğer birçoğunda da olmalıdır. 365 ondan tamamen farklı yaşam türleri mevcut olabilir. Bazılarında canlı türleri evrimlerini bitirmiş ve yok olmuş da olabilir. Bazıları ise henüz evrimlerinin başında, ilkel hücre safhasında da olabilir. İnsanoğlunun, bundan 50.000 yıl önce yaşamış Homo Sapiens'e göre daha akıllı olduğu düşünüldüğünde, bazı gezegenlerde bizden daha zeki yaratıkların bulunduğu büyük ihtimaldir. Bizim bildiğimiz yaşam türü sadece Dünya üzerinde bulunan şekillerde olandır. Onların dışındaki yaşam şekilleri ile henüz karşılaşılmamıştır. Bildiğimiz canlı türlerinin yaşayabilmeleri için Dünya benzeri bir gezegene ihtiyaçları bulunmaktadır. O gezegende suyun sıvı halde bulunması şarttır. Dolayısıyla, gezegenin yüzey sıcaklığının suyu sıvı durumda koruyabilecek şartlarda, yani 0 ile 100 derece arasında olması gerekir. Gezegenin ayrıca, yıldızından gelen ölümcül radyasyonları tutacak, üzerindeki canlıları onların zararlarından koruyacak bir atmosfere sahip bulunması da şarttır. Bunlar bizim bildiğimiz anlamdaki yaşam türleri için gerekli olan şartlardır. Evrenin başka bölgelerinde bütün bunlara gerek duymayan çok farklı canlı türleri de bulunuyor olabilir. Bizlerden farklı şekillerdeki canlı türleri hakkında elde henüz en küçük bir belirtinin bile bulunmaması karşısında, evrenin diğer bölgelerinde olabilecek yaşamları ancak Dünya üzerindeki şartları ve türleri ‘referans' olarak yapabilmekteyiz. Zira, bu konuda başka bir şansımız mevcut değildir. Bizlerin dışında, evrende, daha birçok gelişmiş zeka düzeyine sahip uygarlığın bulunabileceği konusundaki en büyük dayanağımız evrende bizimki gibi trilyonlarca yıldız ve gezegenin mevcut olduğunu bilmemizdir. Ve, bizim Güneş ve gezegenimizin, trilyonlarcasının içinde canlı yaşama sahip tek gezegen olması için herhangi bir özelliğinin bulunmamasıdır. Ayrıca, Dünya'daki canlı yaşamının temel maddesi olan karbon 366 elementi evrenin her yerinde bol miktarda mevcut olup, yıldızlararası boşluklarda organik moleküller radyo teleskoplarla tespit edilmiştir. Her ne kadar diğer katı gezegenler gibi yüksek yoğunluktaki bir çekirdek üzerinde yer alan manto ve onun dışında bulunan kabuğa sahip olsa da, Dünya'yı biricik kılan özellik üzerinde canlı yaşama sahip olmasıdır. Sahip bulunduğu canlı yaşam, mikroskobik boyuttaki bakteriden dev ölçüdeki balinalara, bir saniyelik virüslerden binlerce yıllık ağaçlara kadar milyonlarca farklı türü barındırır. Dünya üzerinde yaşam için ideal şartlar mevcuttur. Sıcaklığı ne çok yüksek, nede çok düşüktür. Atmosferi, yıldızından gelen ölümcül radyasyonu canlılardan uzak tutmaktadır. Kimyasal ve biyokimyasal koşulları tam bir denge halindedir. 15 derecelik ortalama sıcaklığı, üzerindeki suyu sıvı durumunda muhafaza etmektedir. Atmosferi içindeki volkanik aktiviteler arasındaki karbon dioksit akışı, iklimindeki devamlı değişimler, bitkilerle hayvanlar arasındaki fotosentez prosesi, yüzeyindeki su ve karbonun sürekli bir devir halinde bulunması, üzerinde bulunan canlı yaşamın devam etmesini temin etmektedir. Bütün bu şartlara sahip olan Dünya, ait bulunduğu yıldızının ekosferi içinde yer alan tek gezegendir. Milyarlarca yıl önce meydana gelen ilkel türlerden gelişen şimdiki uygarlık, yeryüzü üzerinde yaşamış tek zeki canlı türü olup, ondan önce yaşamış başka bir uygarlığın izine rastlanmamıştır. Dünya üzerindeki canlı yaşam okyanusların içinde gelişmiştir. Canlıların temel unsuru olan hücre sıvısı, okyanus suları ile aynı özelliklere sahiptir. Bütün canlıların yaşamı suya dayanır. En kurak çöllerde yaşayan canlılar bile ihtiyaçları olan suyu çeşitli yollardan elde eder. Suyun bulunmadığı bir ortamda canlı yaşamı düşünülemez. 367 Katı halde bir yaşam bulunamaz. Çünkü katılarda moleküller birbiri ile temas halindedir ve bu durumda yaşamı yürütecek kimyasal reaksiyonlar son derece yavaştır. Katı hallerde bir canlı yaşam oluşamaz. Gaz halinde moleküller rasgele hareket ederek homojen bir yapı oluşturur. Yaşamı oluşturan karmaşık moleküller gaz halinde parçalanarak dağılırlar. Gaz halinden de bir yaşam ortaya çıkamaz. Bizim bildiğimiz yaşam türü ancak sıvı temelli olabilir. Yaşamı oluşturacak kimyasal reaksiyonlar ancak sıvı hallerde devam edebilir. Sıvı temelli olmayan yaşam türleri bulunsa bile bunlar bizim bilgimiz dışındadır. Dünya'nın en yakın komşusu olan Ay'da herhangi bir canlı yaşamı bulunmamaktadır. Çünkü Ay ölü bir gezegen olup, su ve atmosfere sahip değildir. Ay'ın dışındaki diğer uydu ve asteroitlerde de herhangi bir yaşam olamaz. Bunlarda sıvı su bulunmadığı gibi, büyüklükleri bir atmosferi tutmaya yeterli değildir. Atmosferleri bulunmadığından yüzey ısıları ya çok sıcak, yada çok soğuktur. Güneş'e en yakın gezegen olan Merkür'ün yüzey sıcaklığı gündüzleri 350 geceleri ise -170 derecedir. Bazı uzun günler sıcaklığı 430 dereceye ulaşır. Bu sıcaklıklarda gezegende sıvı su bulunamaz. Güneş'in radyasyonundan koruyacak bir atmosferinin de bulunmaması nedeniyle Merkür'de herhangi bir yaşam türü yoktur. Venüs, Dünya'dakinin 90 katı daha yoğun bir atmosfere sahiptir. Atmosferi karbondioksitten oluşmuştur. Yüzey sıcaklığı 465 dereceye ulaşır. Bu şartlara sahip Venüs üzerinde de bir yaşam düşünülemez. Mars, üzerindeki şartlar Dünya'ya en yakın olan gezegendir. Ortalama yüzey sıcaklığı -23 derece olup, mevsimleri Dünya'dakine benzemektedir. Karbondioksit gazından oluşan atmosferi çok ince ve oksijenden yoksundur. Kuzey ve güney 368 kutuplarında bulunan sular buz halindedir. Zaman zaman güçlü rüzgarların yüzeyden kaldırdığı toz bulutları bütün gezegeni kaplamaktadır. Geçen yüzyıllarda Mars'ta bir yaşamın bulunduğuna inanılmış olsa da, 1976 yılında gezegene inen uzay araçları orada bakteri düzeyinde bile olsa herhangi bir canlı izine rastlamamıştır. Mars'ın ilerisindeki dört gaz devinden Jüpiter Suyun 1.33 katı yoğunluktadır. Gezegenin yüzey sıcaklığı -150 derece olup katı bir yüzeye sahip değildir. Atmosferinin çoğunluğu hidrojen gazından, çok küçük bir miktarı ise su buharından oluşmuştur. Büyük kütlesi nedeniyle yüzeyinde güçlü bir çekim kuvveti mevcuttur. Yüzeyinin soğuk olmasına karşın gezegenin iç yapısındaki sıcaklık 30.000 dereceye ulaşmaktadır. Bu şartlar altında Jüpiter'de organik maddeler oluşamaz. Diğer gaz devleri olan Satürn, Uranüs ve Neptün gezegenleri Jüpiter'e benzer yapılara sahiptir. Bunların yüzey sıcaklıkları -180 ile -220 derece arasında değişmektedir. Yoğunlukları çok düşük olan gezegenlerin yüzeyleri gazlarla kaplanmıştır. Atmosferlerinde oksijen gazı ve yüzeylerinde sıvı su bulunmamaktadır. Her üç gezegende de herhangi bir yaşam mevcut değildir. Pluto ve uydusu Charon, sistemdeki en soğuk ve en az Güneş ışığı alan gezegenlerdir. -230 derecelik sıcaklığı ile yüzeyleri buzlarla kaplıdır. Güneş'ten bu kadar uzaklıkta yer alan, sıvı suyu ve oksijeni bulunmayan küçük ve soğuk bir gezegende herhangi bir canlı yaşamı düşünülemez. Yaşam için gerekli olan serbest su, uygun atmosfer, yeterli miktarda yıldız enerjisi gibi koşullar Dünya dışındaki hiç bir gezegende bulunmamaktadır. Ayrıca, gelişmiş uygarlık için hem okyanuslara hem de karalara sahip yeterli yoğunlukta bir gezegen olması gerekir. Bütün bu şartlar sadece Dünya için geçerlidir. Son yirmi yıl içinde bazı gezegenlere indirilen ve 369 diğerlerinin yakınlarından geçen uzay araçlarının getirdikleri numuneler ve gönderdikleri bilgiler Güneş sisteminin diğer üyeleri üzerinde bakteri düzeyinde bile olsa hiçbir canlı yaşamının mevcut bulunmadığını teyit etmiştir. Evrendeki 100 milyar galaksiden biri olan Samanyolu'nun içinde en az 200 milyar yıldızın bulunduğu hesap edilmektedir. Andromeda gibi büyük galaksilerdeki yıldız sayısı ise daha fazladır. Civarımızda yer alan birçok yıldızın gezegen sistemine sahip bulunduğu yapılan gözlemlerde anlaşılmıştır. Samanyolu içindeki yıldızların en az yarısının Güneş boyutunda oldukları, ona benzer dönme hızına ve yüzey sıcaklığına sahip ve gezegenlerinin bulunduğu düşünülebilir. Güneş'ten daha küçük yıldızlar yetersiz sıcaklıklarıyla gezegenlerini ısıtamayacak, daha büyük olanlar ise aşırı sıcaklıklarıyla gezegenlerini yakıp kurutacaklardır. Uygun yıldızlara sahip gezegenlerin bir kısmının yıldızlarının ekosferi içinde döndükleri tahmin edilmektedir. Bu gezegenlerden bazılarının yaşam için uygun birer atmosfere sahip oldukları, yüzeylerinde sıvı halde suyun bulunduğu, okyanusların yanında karaların da yer aldığı muhtemeldir. Bazılarının eksen eğiklikleri ve dönme hızları yüzeylerinde uygun iklim şartlarını sağlıyor olmalıdır. Birçoğunda gezegeni canlı tutan iç volkanik faaliyetler bulunmalıdır. Böyle gezegenlerin bir kısmının, üzerlerindeki canlı yaşamı bakteri düzeyinden gelişmiş uygarlık seviyesine çıkabilmesi için, en az beş milyar yaşında oldukları tahmin edilmektedir. Yapılan tahmin hesaplarına göre sadece kendi galaksimiz içinde ileri uygarlık seviyesindeki canlı yaşama sahip gezegen sayısı 100.000'nin üzerindedir. 100 milyar galaksi göz önüne alındığında evrendeki uygarlıkların sayısı tahmin edilebilir. Evrende, ileri zeka derecesine sahip ‘tek canlı' olmamız için hiç bir sebep yoktur. Bizim, Dünya ismindeki gezegen üzerinde 370 bulunmamız en azından, bu ihtimali ‘sıfırın üstüne' çıkarmaktadır. İhtimal trilyonda bir bile olsa, evrende ‘bir milyar' uygarlığın var olduğu hesap edilir. Her an sayısız yıldız ve gezegenin öldüğü ve yenilerinin doğmakta olduğu göz önüne alındığında, uygarlıklar da yıldızlarla birlikte doğmakta, gelişmekte ve son bulmaktadır. Sonra yeni gezegenlerde yeni uygarlıklar ortaya çıkmakta ve sistem devamlı olarak genişlemekte olan evrenle birlikte sürmektedir. Fakat, bütün ihtimallere karşılık diğer uygarlıkların varlığını belirten herhangi bir ize henüz rastlanmamıştır. Bu durum, onların mevcut olmadıklarını da ifade etmemektedir. 371 Evrensel Haberleşme Dünya üzerinde yaşayan insanlar arasındaki haberleşme yolları, onları gezegende yaşayan diğer canlılardan ayıran önemli özelliklerden biridir. İnsanoğlunu biricik kılan şeylerden birisi de, eğer varsa, evrendeki diğer yaratıklarla haberleşme imkanlarına sahip bulunmasıdır. Bundan 150 yıl öncesine kadar haberleşme, en hızlı atlarla veya kuşlarla yapılıyordu. 1888'de Hertz radyo dalgalarını keşfetti. 1900 yılında Marconi ilk radyo dalgalarını İngiltere'den Amerika'ya gönderdi. 1907'de radyo, 1926'da ilk televizyon yayını başladı. 1932'de yıldızlardan gelen radyo dalgalarının keşfi üzerine, 1945'de radyo astronomi bilimi başladı. 1960'larda radyo teleskoplar kurulmaya başladı. 1900 yılından itibaren, daha önceleri at ve kuşlarla yapılan haberleşmenin hızı 22 milyon kat arttı. Çünkü artık haberleşme ışık hızı ile yol alan radyo dalgaları ile yapılmaya başlandı. Hiç bir şey ışık hızından daha hızlı gidemeyeceğinden, haberleşmede son hıza ulaşmış bulunmaktayız. 372 Uzaydaki yıldızlararası boşluğa ilk sinyallerimiz, 1900 yılında radyo dalgalarının nakli, 1907'de radyo ve 1926'da ilk televizyon yayınlarının başlaması ile çıktı. Radyodan daha önce uzaya sinyal gönderecek bir cihaz mevcut değildi. En güçlü ışık ışınları bile uzayda bir süre sonra belirsiz oluyordu. Radyo ve televizyonlardan çıkan ve uzayın her yönünde ışık hızı ile yol alan sinyaller sadece birer radyo dalgası olup, oldukça zayıf ve herhangi bir mesaj taşımayan şeylerdir. Evren zaten bu tip elektromanyetik dalgalarla doludur. Bunlar, mevcudiyetimizi diğer uygarlıklara haber vermenin çok uzağındadır. 1900'lerin ortalarından itibaren, yeryüzündeki radyo teleskoplardan uzaya sayısız sinyal gönderilmektedir. İlk sinyallerin ulaşabildiği en uzak mesafeler 70-90 ışık yılı kadardır. Sadece içinde bulunduğumuz galaksinin ortasına olan uzaklığımızın 30.000 ışık yılı olduğu düşünüldüğünde ilk sinyalimiz bile daha yolun başında sayılabilir. 70-90 ışık yılı uzaklık içindeki gezegenlerde zeki uygarlıklar bulunmuyor olabilir. Bulunsa bile, sinyallerimiz onlara bir şey ifade etmemiş olabilir veya cevap olarak gönderdikleri karşı sinyallerin bize ulaşması bir 70-90 yıl daha alacak olabilir. 1967 yılında uzaydan güçlü radyo sinyalleri alındı. Önceleri bunların diğer uygarlıkların gönderdiği kodlanmış bilgileri ihtiva eden mesajlar olduğu sanıldı ve gönderen yaratıklara LGM'ler (Little Green Men) adı verildi. Sonra, bu sinyallerin pulsar'ların çıkardığı kuvvetli radyo dalgaları olduğu anlaşıldı. Bu keşif ile birlikte ve radyo astronominin yardımıyla uzayı dinleme ve dışarı özel mesaj gönderme devri başlamış oldu. Uzaklara çok güçlü sinyaller gönderebilecek özel radyo teleskoplar kuruldu. Diğer uygarlıklarla temas için ilk ciddi ve etkili
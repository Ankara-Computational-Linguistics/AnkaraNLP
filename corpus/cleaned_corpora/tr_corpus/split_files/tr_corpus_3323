havadaki soğuğun aksine soyunmaya başlar kışa doğru. Havalar daha erken kararmaya başlar sanki insanları güneşin sıcaklığından mahrum etmek istercesine. Arkadaşlarımla oynamanın belki de dünyadaki en güzel şey olduğunu düşündüğüm o zamanlar… Akşam beş gibi gece kasvetini gösterir ve ortalığı kaplardı. Dışarıdaki soğuğun aksine annemin yaptığı enfes çorbalarla içimiz ısınır ve erkenden yatılırdı. Yatağa girince kardeşimle saatlerce isim tutmaca oynardık. Uykum kaçtığında da camdan dışarıyı izlemeye koyulurdum hep. Gecenin karanlığının yağan karın beyazlığı arasında kaybolması gibi muazzam bir manzara çıkardı karşıma. “Her gecenin bir sabahı, her kışın ise bir baharı vardır.” (41) Öyle tabi, bir yandan da kış ilkbaharın habercisidir. Kışın en soğuk zamanlarını sıcacık yataklarda atlattıktan sonra yavaş yavaş buzlar erirdi. Özellikle bizim orada ağaçlar öylesine özlemiş olmalılar ki bir anda yeşile bürünüverirlerdi. Bir yandan sobalar yavaş yavaş kaldırılırken bir yandan da kestaneler, kızarmış ekmeklere elveda deme zamanıydı. O kısa kış gecelerinin bitmez tükenmez huzuru da yavaş yavaş kaybolurdu. Her ne kadar güneş sıcaklığını artırmaya başlasa da hiçbir zaman kışın yüreğimde bıraktığı buzları eritmeye yetmezdi. “Eskiden en çok sevdiğim günler. Sobanın kurulu olduğu günlerdi. O sıcaklığı hiçbir yerde bulamazdım. Hani çocukken sobanın üzerine portakal kabuğu koyardık ya işte o paha biçilemez bir duyguydu. Güzel günlerdi…” (Murat Rüzgâr) Bilmiyorum o eski günlerdeki kar yağar mı bir daha acaba? Yağsa da o aynı tadı bırakır mı acaba? Hiç sanmıyorum. Dedemle geçirdiğim o güzel günlerden oldukça uzağım şu an. Sanırım oldukça büyüdüm kardan adam yapmak için. Ama şunu biliyorum ki ne o sobada pişen kestanelerin tadını ne de ailemle geçirdiğim o tatlı muhabbetleri asla unutamam. Yüreğimin derinliklerinde bir yerde gizli saklı kalmış olsalar da benim için hayatımda unutamayacağım çok az anıdan birkaçı hala. TALHA BOZKUŞ 21501310 KAYNAKÇA Önderlioğlu, Neslihan. Karla Karışık-Kış Öyküleri Seçkisi. İstanbul: Alakarga Yayınları, 2014. Baskı. Muhammed Bahadır KÜÇÜK Bir Bilmece , Oryantiring Bir spor olan oryantiringin mantığı kısaca şöyledir: Belirli hedef noktalarının kendine özel haritası olan alanlara-ormanlık, dar sokakları olan şehrin belli bir bölgesi gibi-yerleştirilmesi ve harita üzerinde gösterilmiş bu hedef noktalarının belli bir sıra ile ihtiyaç olduğu takdirde pusula yardımıyla bulunmasıdır. Tabii ki burada önemli olan hedeflerin doğru bir sıra ile hızlı bir şekilde bulunup bitiş noktasına bir an önce gelmeye çalışmaktır. Oryantiringin ne olduğunu bilmeyen o kadar çok kişi var ki günümüzde , birisi size hangi sporla uğraşıyorsun diye sorduğunda oryantiring cevabını verdiğiniz takdirde genelde yanlış anlarlar sizi.İsterseniz deneyerek görebilirsiniz, bu sporu yapmasanız da. Peki ne anlarlar? Tabii ki ses olarak oldukça benzer olan “oryantal” kelimesi gelir akıllarına ama ilk duyduklarında bir sporla bağdaştıramadıkları için şaşırırlar, farklı bir hal alırlar. İnsanlara o anda bilmece gibi gelir. Daha birkaç yıl önce liselerde okul sporu olmasına rağmen bu kadar az duyulmuş spordur oryantiring. Türkiye’de 2002’de kurulan federasyonundan bu zamana kadar geniş kitlelere ulaşmadığı söylenemez. Lise yıllarımda başladığım bu sporun bana ne kattığı hakkında bahsedecek olursam ,en başta, zor zamanda karar verme yeteneğimi geliştirdi diyebilirim. Çünkü koştuğunuz mesafe az değil , ortalama beş on km arası. Vücudunuz yüksek miktarda enerji harcamışken size temin ederim beyniniz çok farklı çalışıyor. Normal zamanda çok basit bir şekilde verebileceğiniz kararları o baskı altında veremeyebiliyorsunuz ve ayrıntılar gözünüzden kaçabiliyor. Her antrenmanda ve parkurda farklı tecrübeleri kendinize katarak zamanla, zor zamanda karar verme yeteneğiniz gelişiyor. Bunun yanında düzlük bir alanda yapılmadığı için oryantiring, sadece koşuya bağlı yorgunluk vermekle kalmıyor, zorlu arazi şartlarının verdiği bir acıya ve eğer antrenmansızsanız işkence haline dönüşen bir hal alıyor. Bu zorluklar içerisinde insanın aklına hemen bir soru geliyor, özellikle yeni başladıysanız bu spora: Yarışı bıraksam mı? Gerçekten kolay bir spor değil. Bu zorluklara katlanmak insanın iradesini geliştiriyor demekte bir sakınca görmüyorum. Önüme ne engel çıkarsa çıksın ben bu yarışı bırakmayacağım diyor insan. Birçok sporun aksine bu sporda, hedefleri sırasıyla doğru bir şekilde bulup parkuru tamamlamak da bir başarı sayılabilir. Son olarak doğa ile iç içe olmak, birçok insanın gitmediği veya gidemeyeceği yerlerde hedef kovalamak , oraların manzarasını seyretmek ve havasını koklamak insanı ruhen doyuruyor. Ama profesyonellik gerektiren nokta tam olarak burası. Bütün bu güzellikleri tadarken hedefinden şaşmayacaksın. Ne var ki bunda, demeyin! Haritada kendi yerinizi kaybetmemeniz gerekiyor. Adım adım parmağınızın ucunu, haritada bulunduğunuz noktanın üzerinde takip etmezseniz kaybolursunuz. Oryantiringde kaybolmak, vakit kaybı demektir. Rakipleriniz süre olarak önünüze geçer. Saniyeler bile çok önemli. Tabii ki dünyada hiçbir güzellik zahmetsiz elde edilmiyor. Ağır koşu antrenmanları ve bunların yorgunluklarının yanında bazen ayakkabılarınızı kilolarca çamurdan ve kıyafetlerinizi dikenlerden temizlemek zorunda kalıyorsunuz. Ayrıca bu dikenler sadece üstünüze yapışmakla kalmıyor, tabii ki derinizi de çiziyor. Özellikle parkurdan sonra bir sıcak duşa girdiğiniz zaman nerelerinizin çizildiğini çok daha iyi anlıyorsunuz. Sıcak su, yaraya tuz basmaktan farklı olmuyor-sıcak su ılığa yakın olsa bile. Ama oryantiring öyle bir tutku ki sekiz yaşındaki çocuktan, yetmiş seksen yaşındaki yaşlı delikanlılara kadar bayan erkek fark etmeden tadı çıkarıla çıkarıla yapılıyor. Yukarıda anlattığım bu sporun zahmetli yanları gözünüzü korkutmasın eğer derece elde edeceğim gibi bir iddianız yoksa. Sevdiğiniz bir aktivite misali koşmadan doğayı tada tada da yürüyebilirsiniz. Birbirlerinden ve Kendilerinden Uzaklaşan İnsanlar Merhabalar, bu kez sizlere Nobel edebiyat ödüllü yazar Herta Müller’in kaleminden çıkmış ‘’ Keşke Bugün Kendimle Karşılaşmasaydım’’ adlı romandan bahsetmek istiyorum. Keşke Bugün Kendimle Karşılaşmasaydım romanın’ da, insanlar arasındaki hiyerarşik düzenin acımasızlığını vurgulamış Herta Müller. Faşizmin ve diktatörlüğün gölgesinde, insanların yaşadığı hayat koşuşturmacasından, biraz da kendilerini bulma çabalarından bahsetmiş . Bir koşuşturmaca içinde, birilerinin sözü ve buyruğu altında oradan oraya savrulan hayatlar…Faşist düzenin insanların günlük yaşamına yansıması sonucunda oluşan bu hiyerarşik düzeni hissettirmek için en ufak ayrıntıları bile kullanılmış bu kitapta. Beni en çok etkileyenlerden biri de isimsiz kahramanımızın çalıştığı fabrikadaki kadınların durumu oldu. Elbette kahramanın durumu da öyle. Konfeksiyon fabrikasında çalışan kadınların o dikip biçtikleri kitapta geçen zamanda, makine gücünden çok insan kuvvetine yönelik ihtiyaç mevcut- allı pullu kıyafetleri asla giyemeyecek olmaları o kadar acı ki. Fakat Herta Müller’in kitabına da konu olan bu acı gerçekler, gerçek dünyada da yaşanmış ve yaşanmaya devam ediyor. İşçi sınıfından kadınlar; diğer, çalışan sınıf ya da yüksek gelirli ailelerden gelen kadınlar için bir yerde emek veriyorlar ancak verdikleri emek ne kadar büyük olursa olsun, ellerinin değdiği, yaparken özenerek baktıkları, hakkında ‘burada giysem nasıl olurdu, bana çok yakışırdı’ diyerek hayaller kurdukları o giysileri giyme şansı dahi bulamıyorlar. O kıyafetlerin sadece hayallerinde, güzel olurdular ile başlayan cümlelerde kalacak olması da insanlar arasındaki görünmez duvarın en büyük kanıtlarından birisi. Aslında o duvarlara görünmez demek pek de doğru olmayabilir. Öylesine keskin çizgilerle ayrılmış ki, üst ile alt; doğu ile batı, işçi ile işveren. Her ne kadar sosyalist, eşitlikçi düşüncelerle yok edilmeye, kırılmaya çalışılsa da yalnızca bu örnekten de anlaşılacağı üzere başarılı olunamamış girişimler bunlar. Bir tarafta her gün işe gitmek için tramvaya binen, hayattaki en büyük amaçları yaşamak olan, çalışmak yemek yemek ve uyumak üçgeninde sıkışmış bumerang gibi başladığı noktaya geri dönenen monoton yaşamlara sahip işçi sınıfı. Diğer yanda, balodan baloya koşturan, en büyük dertleri hangi partide ne giymek olan, yeter ki kâr elde edeyim işçi ne yaparsa yapsın mantığında lüks içinde yaşan yüksek kesim insanı. Bu ikisi de en nihayetinde ‘insan’. Fakat işçi sınıfının nasıl yaşadığı, hangi koşullarda çalıştığı kimsenin umurumda değil. O insanlar için, tramvayda oturacak yer bulup, etrafı izleyerek yolculuk etmek bile bir rahatlık, hatta lüks. Zira kitaptaki adsız kahramanımızın da yapmayı en sevdiği şeylerden birisi, bu tramvayda oturup etrafı izleyerek yolculuk yapmak. İnsanlar arasında böyle büyük uçurumlar olmasının ve bu hiyerarşik, kast sisteminden farksız düzenin en büyük besleyeni, o dönemki rejim ve buna uyan yüksek sınıftan insanlar. Kitapta geçen dönemin baskıcı bir rejimin gölgesinde olduğunu anlıyorsunuz, kitabı okuduğunuz zaman. Keşke Bugün Kendimle Karşılaşmasaydım ’da diktatörlerin hakimiyeti altında ezilen halka; tabii halk derken en çok işçi kesimi, tabiri caizse ‘alt tabaka insanına’ değiniliyor. Onların yaşadıkları zorluklar, hayatlarını nasıl zorla kazandıkları vurgulanıyor. Zorbalıkla onlara yaptırılanlara şahit oluyorsunuz kitabı okuyunca. İnsanlar bu gidişat yüzünden birbirlerinden kopuyorlar, aynı evin içinde iki kişi birbirine yabancı oluyor. Tıpkı kitaptaki kahramanımız ve eşi Paul gibi. Birbirlerine o kadar yakınken, yaşadıkları ortam onları birbirlerinden uzaklaşmaya itiyor. Çünkü sahip oldukları hayat bir kapana sıkışmak gibi, bir yere ilerlemiyorlar. Hayatları, birilerine bakıp özenerek ve o özendikleri insanlara hizmet ederek geçiyor. İsteseler de onlar gibi olamayacaklarını bilerek, mutsuz bir şekilde yaşıyorlar. Son olarak, umarım bir gün, bu kitaptakinin aksine insanların birbirinden kesin çizgilerle ayrılmadığı, insanlar arasında kalın duvarların bulunmadığı, hangi sosyal kesimden olduğuna, nerede çalıştığına göre yargılanmayıp da yalnızca ‘insan ’kimlikleriyle var oldukları barış dolu bir dünyada yaşarız insanlar olarak. Yağmur Oğuz Kaynakça Müller, Herta. 1997. Keşke Bugün Kendimle Karşılaşmasaydım. Distopik Dünya Belirsizlik her zaman şüphe vericidir. Bundan Yirmi yıl sonrasında nasıl bir dünyada yaşayacağımızı asla bilemeyeceğiz fakat gelecek hakkında teoriler oluşturabiliriz. Bununla birlikte distopik bir dünya düşüncesi insanları oldukça korkutmaktadır. İnsan, varoluşundan beri dünyaya egemen olmaya çalışmış ve bunu da başarmıştır. Uzun süredir distopya romanlarını araştırıyorum ve beni en çok etkileyen “Cesur Yeni Dünya” adlı eser olmuştur. Çünkü karakterleri yaratma açısından çok güçlü bir roman bana göre ve bu yönüyle diğer romanlara örnek teşkil etmektedir. İnsanlar yüzyıllardır kendilerini her açıdan geliştirmeye çalışmalarına rağmen, aslında, çok yavaş bir şekilde gelişmektedirler. Her açıdan daha iyiye ve güzele varmaya çalışmak insanın doğasından gelmektedir. Ve insan, geleceği düşünürken kendini belli kalıplara koymaktan vazgeçmemektedir. Bu da insanlığı görünmeyen ve karanlık olan bir dünya düzenine, yani distopyaya doğru götürmektedir. Bilim gün geçtikçe ilerliyor ve bazı şeyler artık önemini yitirmeye ya da insanlık için elzem olan birtakım şeyler artık yok olmaya başladı. Bunun önüne geçmek isteyen insanoğlu, bilimi kullanarak bu problemleri çözmeye çalışmaktadır. Bilim, iki ucu keskin bir bıçaktır ve bu durumu olumsuz yönde kullanmak isteyen insanlar, geleceğin distopyasını yaratabilir ve bu durum insanlık açısından çözülmesi gerek bir problemdir. Romanda, “Bokanovski İşlemi” denilen bir işlem tek yumurtadan düzinelerce insan üretmeye olanak sağlamaktadır. Bu işlemle doğan kişiler insani değerlerini kaybetmiş, herhangi bir problemi olmayan, sadece yaşamak için yaşayan insanlar olarak hayatlarına devam etmektedir. Bu durum, özünde iyi gibi görünse de; ahlâkî, sosyal ve psikolojik bakımdan büyük travmalar yaratmaktadır. İşte geleceğin dünyasında, bilimi, kötü yönde kendisine önayak edip, bir toplum düzeni yaratmaya çalışan insanlar bir distopya yaratabilir. Geleceğin insanları, ahlâkî ve psikolojik bakımdan çöküntüye uğrayabilir. Distopik bir dünyanın kurucusu olacak kişiler, insanları, bir robot gibi, kendi emelleri uğruna kullanabilirler. Birtakım kurallar oluşturarak insanları sömürebilirler. Bunu yaparken zorlanmayacaktırlar. Çünkü insanoğlu her zaman belli bir gücün çatısı altında olmaktan huzur ve güven duymuştur. Tarihe bakacak olursak, bugüne kadar kurulan bütün devletler, ihtiyaçtan dolayı kurulmuştur. Bu yüzden, gücü, yani bir bakıma bilimi elinde bulunduran insanlar, gelecekte çok güçlü bir konumda olacaktır. Ve onlar, istikrar sağlamak için bilimi kötüye kullanmaya ve insanları manipüle etmeye çalışacaklardır. Ve manipüle edilen bu insanların hiçbir özel hayatı olmayacak ve kişisel anlamda gelişmelerine izin verilmeyecektir. Yani insanlar, bir nevi robotlaşacak ve bu insanlar duygusal bir bağ kuramayacak hale geleceklerdir. Bu sırada teknoloji, bilimin de etkisiyle daha da gelişecek bu da oluşan distopya devletini koruyacaktır. Bilim ve teknoloji bir araya gelince, oluşan bu distopya devletini yıkmak güçleşecektir. Bunun için bilim ve teknoloji aynı çatı altında, iyiye, güzele ve doğruya ulaşmak için kullanılmalıdır. Eğer ki, bilim ve teknoloji, bu amaçlar dışında herhangi başka bir şey için kullanılırsa distopik bir devletin oluşması kaçınılmazdır. Bilimi ve hızla gelişen teknolojiyi ütopik bir devlet oluşturmak için kullanabiliriz. En azından bunu deneyebiliriz. Bunu denerken bile birtakım iyi sonuçlara ulaşabiliriz. İnsanları, gelecek karanlık bir dünyayı düşünmeye sevk etmek yerine, bilimi ve teknolojiyi olumlu yönde kullanarak ideal bir düzen oluşturabiliriz. Aslında ütopik bir dünya hayal değil. Bunu gerçekleştirmek için gereken tüm şeyler elimizde mevcut. Sadece kullanılması gereken yerleri iyi seçmeliyiz ve iyi ve adil bir toplum yapısı oluşturmalıyız. Bunları başardığımız zaman ütopik bir dünyanın temellerini oluşturabiliriz. Yunus Emre Bayu 21202058 Turk101-43 Ezel Sürücü PELERİNİ OLMAYAN KAHRAMANLAR “Aslında hikâye şöyle; Herkes sevdiğinin kahramanı olmak ister. Her şey sevgiyle ilgili. İnsan sevdiğini arar her zaman. Yollarda, sokaklarda, evlerde… Her yerde.” (Kalben) Şimdi sizden sevdiğiniz bir insanı ve onun için neler yaptığınızı veya neler yapabileceğinizi düşünmenizi isteyeceğim. Çok büyük ihtimalle herkesten farklı ve bambaşka cevaplar gelecek çünkü insan neticesinde, birbirinden farklı. Peki, merak ediyorum, hiç nedenini sorguladınız mı yaptığınız onca şeyin? Açıkçası bu benim daha önce hiç üzerinde durmadığım bir konuydu. Fakat sonra kafa yormamı sağlayacak bir olay yaşadım. 13 Ekim 2016 tarihinde Kalben konserine gittim, daha önce hiç canlı dinlememiştim üstelik yalnızca birkaç şarkısını biliyordum. Konserde söylenilen sadece isimli şarkısının giriş cümlesi beni beynimden vurulmuşa döndürdü. Sahiden, herkes sevdiğinin kahramanı mı olmak istiyordu? Tüm bu çabalarımız, yaptıklarımız bunun için miydi? İnsan, nasıl sevdiğinin kahramanı olabilirdi? Sevdiğim insanlar için yapabileceklerimin ucu bucağı yok, gücüm yettikçe her şeyi yapmaya çalışırım. Üstelik kendime hiç ‘Ezel bunu neden yapıyorsun?’ diye sormadım çünkü onları seviyordum, onlar için bir şeyler yapmak benim boynumun borcuydu. O yüzden konser gecesine kadar bana bu soru sorulsa büyük ihtimalle sessizliğe sığınırdım. Fakat artık öyle değil. Anladım ki ben sevdiğinin kahramanı olmak isteyenlerdenim. Çünkü fark ettim ki bir insanın ‘kahramanı’ olabilmek bir insanın başka bir insanın gözünde alabileceği en yüksek mertebe, geçmişine doğru baktığında sizi anabileceği en güzel sıfat. Sizin kahramanınız var mı? Benim birden fazla var, hem hayatıma girdikleri hem de hayatımda oldukları her güne şükrettiğim kahramanlarım var. Her şey sevgiyle ilgili, her şey sevilmek ve sevebilmek ile ilgili. Sevgi iyileştirir dokunduğu her şeyi, seversen güzelleşir her şey senin gözünde. Çirkin baktığınsa hep çirkin kalır. Benim kahramanlarım uçamıyordu ama mutluluktan uçurabiliyordu, zihin okuyamıyorlardı ama aklımdan geçeni en güzel onlar anlayabiliyordu, bir insanın olabileceğinden daha dayanıklı ve sağlam da değillerdi ama sanki bir koruyucu melek varmış gibi başucumda bana kendimi güvende hissettirebiliyorlardı. Yani, diğer insanlardan bir farkları veya insanüstü güçleri yoktu ama sevgileri vardı. Onları kahraman yapan özellikleri de zaten uçsuz bucaksız ve çıkarsız olan, buz kesmiş bir kalbi bile ısıtabilecek güçte olan sevgileriydi. Bana göre her insan ziyadesiyle sevgiye aç ve muhtaç fakat bunu anlayabilmesi için darbe alması gerekiyor hayattan, bir müddet zor zamanlar geçirmesi gerekiyor belki de. Çünkü o zaman, düştüğü yerden kalmak için bir çift el gözlediğini anladığı zaman, insanın kafasına dank ediyor sevginin ne kadar kutsal bir şey olduğu ve aslında seni düştüğün yerden kaldıran gücün bir çift el değil, sıcacık bir kalp olduğu. İşte ben kahramanlarımla böyle bir zamanımda tanıştım. Herkesin yavaş yavaş körleştiği, yanındakine dahi dikkat etmez olduğu bu dünyada onlar sevdiğinin kahramanı olmak isteyenlerdendi. Kahramanlardı çünkü herkesin karşısındakinden sevgisini esirgediği bu dönemde, sevgilerini korkmadan ve karşılık beklemeden bana göstermişlerdi. Eğer onları tanımlayacak bir sıfat daha sorulsaydı bana, bu sıfat cesur olurdu. Çünkü cesaret bir binanın tepesine çıkıp oradan atlayabilmek değil, sonunda eline ne geçecek bilmediğin ve aslında eline geçenlerle de zerre ilgilenmediğin davranışları karşındaki kişi için göstermekti. Sonuç olarak aslında kısacık olan ama bana üstünde uzun vakitler harcamamı sağlatan bu şarkıdan anladığım şey; insan insanın yalnızca sevgisine aç olduğuydu. Birbirimizden başka hiçbir şey istemiyoruz ve zaten birbirimizden başka kimsemiz de yok. Yani karşınızdaki insana yapabileceğiniz en büyük iyilik; ona sevildiğini hissettirmek. Bir bakıma onu sevginizle güzelleştirmek… Sevdiklerinizin kahramanı olabilmeniz dileğiyle. KAYNAKÇA: Kalben. “Sadece.” Kalben. DMC, 2016. CD. Sonsuza Dek Mutlu "Kar yağışına dakikalar kalmış günlerden biriydi. Hava elektrik yüklüydü; neredeyse duyabiliyordun. Ve bu torba oradaydı. Benimle dans ediyordu, oynamam için yalvaran küçük bir çocuk gibi. 15 dakika boyunca dans etti. İşte o gün fark ettim. Her şeyin ardında hayat vardı. Ve iyilik dolu, inanılmaz bir güç. Korkmak için hiç bir neden olmadığına inanmamı istiyordu. Hem de hiç. Video, zavallı bir bahane, biliyorum. Ama hatırlamama yardim ediyor. Hatırlamaya ihtiyacım var. Bazen öyle çok güzellik var ki dünyada." diyordu American Beauty filminin Rick'i, rüzgarda dans eden bir poşetin videosunu sevgilisine izletirken. İkisi de sahip olmadıkları bir hayatın hayalini kuruyorlardı, gerçeklerden kaçmaya çalışıyorlardı ama her şeye rağmen, dünyada güzel olan çok şey vardı. Hiç bir süre kendinizde olmadığınızı hissettiğiniz, normalde yapmayacağınız seçimler yaptığınız, boşluğa düştüğünüz, kimseyi görmek istemediğiniz zamanlar oldu mu? İnsan yalnızca biyolojik makine değil, zaman zaman görmezden gelsek veya içimize gömsek de duygularımız ve bazen unutsak bile bilincimiz de var. Bu yüzden hepimiz hayatımızın bazı bölümlerinde, az ya da çok, böyle hissetmişizdir. Belki hayat; filmlerde gördüğümüz eğlenceyi, heyecanı, gerilimi vermiyor bize. Belki her şey rutine biniyor bir süre sonra, yeni olan eskiyor, ağırlaşıyor. Belki ilk zamanlar heyecanla sarıldığımız, keşfetmek için sabırsızlandığımız o insan, o iş, o deneyim; bir süre sonra alışkanlığımız oluveriyor, elbette hala seviyoruz ancak öğrenmiş oluyoruz artık. O ilk bakışın ve gizemin verdiği heyecan ve tutku sönüyor yavaş yavaş. Sonuçta, kim bir filmi, yalnızca bir filmi sıkılmadan defalarca izleyebilir ki? İnsan bazen böyle anlarda kaçmak, yeni bir başlangıç yapmak, kimseyi tanımadığı ve kimse tarafından tanınmadığı bir hayata başlamak isteyebiliyor. Geçmişine dair her şeyi: hatalarını, pişmanlıklarını, göz yaşlarını ve hatta kendini bile unutmak isteyebiliyor. İçinde olunmayan hayat, sahip olunmayan her şey eğer bunalınmışsa daha çekici gelebiliyor bazen; gerçekten öyle oldukları için değil, ancak insan bunaltının çaresini onlara duyduğu ani çekim ve heyecan zannettiğinden. Halbuki çoğu zaman bilmiyoruz ki bir başkası için de bizim sahip olduklarımız çok çekici. Kim olursak olalım bizim yaşadığımız hayata sahip olmak isteyen birileri vardır. Düşünün, aslında bu hayatı olduğu gibi yaşamak ve sevmek için ne çok sebebiniz var. Sonuçta, o gömmek istediğiniz geçmişinizde sizi bugün olduğunuz kişi yapan birçok şey var: acısı da var, tatlısı da. Gözyaşı var belki, hatalar var... Ancak kahkaha ve dersler de var. Ya da mesela, hepimizin o bir türlü gerçekleştiremediği bir hayali var ve içimizde ukteyle yaşadığımızı zannediyoruz. Ancak bunda da yanılıyoruz. Tam tersine, bizi devam etmek için motive eden, her sabah yataktan kalkıp güne başlamayı seçmemizi sağlayan sebep; o bir tek hayal. Hani herkes mutlu sonlardan bahsediyor ya, gerçek aşkı bulmaktan, birçok macera yaşayıp en sonunda da hayallerini bir bir gerçekleştirip hayatının sonuna kadar dertsiz tasasız yaşamaktan. Belki de mutlu sondan kasıt bu değildir. Belki de "sonsuza kadar mutlu"nun anlamı sahip olduklarınla, ailenle ve dostlarınla sakin ama huzurlu bir hayat sürmektir. Her türlü sorunla birlikte yüzleşerek, mücadele ederek, üstesinden gelerek. Belki mutluluğa ulaşmak sahip olduklarını kucaklayabilmektir. Bir diğer deyişle, o mutlu son hayaline dalmaktansa, gözlerini şöyle bir açıp etrafında var olan yaşamı şöyle bir izlemek, derin bir nefes almak, var olmak. Mutlu bir son için var olmak değil ancak, o an yaşadığın için var olmak. Yalnız yaşamak da büyük mutluluk haline gelebilir mesela. Yalnızlık öyle çok şey öğretir ki insana... Kendini tanımayı, sevmeyi, özgürleşmeyi getirir yalnızlık: Çünkü orada kendinle, gerçeklerle baş başasındır. Önünü görmeni engelleyen o sisler yavaş yavaş dağılır. Başta ne olduğunu anlayamazsın, afallarsın, korkarsın, düşersin... Ancak sonra kalkarsın ve önünü hiç olmadığı kadar net ve canlı görürsün. Çünkü artık o sis dağılmıştır ve sen kendi gerçekliğine, kendi yoluna kavuşmuşsundur. Haliyle yalnızlığı ile mutlu bir insanı kimse yere seremez, çünkü o öyle güçlenmiştir ki artık kimseye ihtiyacı kalmamıştır, mutlu son hayaline bile. O zaman belki de mutluluğa ulaşmak için tek yapmamız gereken, onu uzaklarda aramaktan vazgeçmektir. Belki mutlu son yoktur, mutlu anlar vardır. Belki sonsuza kadar mutlu, sandığımız gibi yalnızca filmlerde olmuyordur. Başınızı kaldırıp hayatınıza bir bakın, kendi kendinize söndürdüğünüz o ışıkları açın, gözlük camlarınızı parlatın. Belki de kendi "sonsuza kadar mutlu"nuz, gözlerinizin önündedir. Aybala Deniz Kaynakça: Mendes, Sam. American Beauty. 1999. DreamWorks. Film. Pelin Çulha İçimizdeki Siyah Tam on üç yıldır düşünmeye değil ezbere dayalı bir eğitim sistemine maruz kalmış biri olarak bu yazıyı yazmak beni oldukça zorluyor. Bunun nedeni bugüne kadar paragraf yazmamın istenmesi yerine önüme hazır bir paragraf koyulup benden çoktan seçmeli soruları cevaplamam istenmesi. Peki okulda benden isteneni yapıp, boş zamanlarımda geliştiremez miydim kendimi? Geliştirebilirdim elbette, evde de annem ve babam tarafından bu anlamsız testlere çalışmam beklenmeseydi. Kendilerinin yapamamış olduğunu kabullenmiş, bunları benim yapmamı bekleyen hırslı bir aile. Tıpkı Nina’nın asla iyi bir bale kariyeri olamamış annesinin ondan başarılı bir balerin olmasını beklemesi gibi. Nina hayatı boyunca beyaz kuğu olmayı öğrenmiş, öğrenmek zorunda bırakılmış. Disiplinli, rutin bir hayatı var. Annesi onu bu şekilde yetiştirmiş, kuralları yıkmaya başladığında “Sen benim Ninam değilsin,” diyor. Siyah Kuğu’da Nina’yı, Türkiye’deki eğitim sistemi ile yetişmiş, yıllarca ailesinin beklentilerini karşılayabilmek için çalışmış, bu uğurda sosyal hayatını ve gençliğinin en güzel yıllarını feda etmiş nesille özdeşleştirmek mümkün. Burada iki sorun var; öğrencilerin birer yarış atı gibi rekabet etmesini isteyen eğitim sistemi ve kendi hayal kırıklıklarını çocuklarına yükleyen aileler. Elbette tamamen aileleri suçlamak yanlış olur, onların tek yaptığı çocukları için en iyisini istemek. Sadece bunun yıkıcı yönlerini görmekte zorlanıyorlar. Bazense görmezden geliyorlar. Çünkü her zaman eldeki en iyi seçenek birey için en iyi seçim olmayabiliyor. Paranızın yettiği en pahalı yemek sushi de olsa canınızın istediği Ankara döneri olabilir. Önemli olan eldekiyle en çok isteneni seçebilmek. Bazı aileler bu konsepti anlamakta zorluk yaşıyorlar. Örneğin en yüksek puanla hukuk bölümüne gidiliyorsa, en iyi bölümün hukuk olduğu kanısına varıyorlar. Halbuki psikoloji okumak isteyen bir çocuk için en iyi seçenek puanının yettiği en iyi üniversitenin psikoloji bölümüdür. Çocuklarının bütün hayatını etkileyecek bu büyük kararlara çocuğa sormadan varıyorlar. Herkes aynı şeyi okuyup, aynı şeyi ezberlediğinde, üstüne üstlük sosyal yaşamları ve düşünme etkinlikleri de kısıtlandığında tek tip birey yetişiyor. Çünkü kimse birbirinden farklı düşünemiyor. Mesele doğru cevaba varmak olduğunda, hepsinin verdiği cevap aynı oluyor. Bu sistemde soruyu sorgulamak bize öğretilen bir şey değil. Toplumsal değil de bireysel açıdan incelediğimizde ise, erken yaşta hayatta zevk aldığı şeyler elinden alınan çocukların daha sonra mutlu bireyler olması nasıl beklenebilir? Gençliklerinin tadını çıkarmaları gereken yıllarda arkadaşlığı, dostluğu, sevgiyi öğreneceklerine rekabeti ve hırsı öğreniyorlar. İstediği şeyi ya da ailesinin beklediği başarıyı elde edemeyen çocuk suçu kendinde aramaya başlıyor. Bu da ilerideki hayatlarında sinirli ve hırslı insanlar olmalarına yol açıyor. Olması gereken nedir peki? Olması gereken herkesin aynı cevabı bulmasını istemek yerine sorgulamayı, düşünmeyi öğretmektir. Olması gereken çocukların anlamsız paragraflar yerine dünya klasiklerini okumasını sağlamaktır. Çocukları istedikleri, tutkulu oldukları alana yönlendirmektir. Gençliklerini yaşamalarına izin vermektir. Çünkü ben okuldan eve geldiğimde test kitaplarına yönelmek yerine arkadaşlarımla sinemaya gitmek isterdim. Türkçe paragraf soruları çözmek yerine ilgimi çeken kitapları okumak isterdim. Sporla ilgilenmeyi ve spora ayırdığım saatlerin boşa giden zaman olarak değerlendirilmemesini isterdim. Yaşıtlarıma rakip olarak değil arkadaş olarak bakmak isterdim. İşte bu seviyeye geldiğimiz zaman belki sağlıklı düşünen ve birbirine hoşgörülü bireyler yetiştirebiliriz. Bu eminim ki toplumun yapısını biraz da olsa değiştirir. Eğer eğitim sistemi biraz da olsa değiştirilirse bir sonraki nesil Nina gibi kendisine öğretilen beyaz kuğu olmaktan sıyrılmaya çalışıp içindeki siyah kuğuyu bulmaya çalışırken akıl sağlığını yitirmek zorunda kalmaz. SU GİBİ Yin ve Yang, yani zıtlıkların dengesi. İyiyi ve kötüyü, güzeli ve çirkini, olmayı ve olmamayı oluşturan; dengeyi kuran yegâne sembolik güç… Kötülük olmadan iyiliğin, çirkinlik olmadan güzelliğin, hiçlik olmadan var olmanın bir anlamı yoktur. Yin ve Yang’dan önce sonsuzluğun olduğuna inanılır. Sonrasında ise her şeyin olduğu gibi sonsuzluğun da sonu gelir ve karşıtlıklar oluşur. Yin ve Yang inancına göre her hissin, her düşüncenin, doğadaki her materyalin bir karşıtı vardır. Bu karşıtlıklar maddenin gerçek hâlini oluşturur. Çünkü “Olmak ve olmamak birlikte doğar; zor ve kolay birbirini tamamlar; uzun ve kısa birbirini biçimlendirir; yüksek ve alçak birbirine bağlıdır; nota ve ses müzik olur birlikte; önce ve sonra, birbirini izler.”(s.26) diye anlatır Lao Tzu zıtlıkların birlikteliğini. Bunlar, birbirlerine ne kadar karşıtmış gibi görünse de birbirlerinden beslenirler. Ben bunu daha çok gece ve gündüze benzetiyorum. Gündüz geceyi boğar, ışığı ile bize hayatı müjdeler ancak gece olmazsa da yaşam enerjisi olmaz. Zıtlıklar bana hayatın yeknesaklığını kırmak için bir ümit verir. Ne acı sonsuzdur ne mutluluk. İkisi de her zaman denge içindedir. Hayatın bir döneminde bizi saran acı ve keder, bize gelecek güzel günlerin müjdesini verir. İnanıyorum ki hayatta yaşadığımız hiçbir duygu kalıcı değildir. Her zaman, yaşadığımız acı ve keder nispetinde bizi bekleyen bir mutluluk ve huzur vardır. Keder ve mutluluk, endişe ve huzur, varlık ve yokluk… Tüm hayatı anlatır aslında bu iki kelime: Yin ve Yang. Tüm bu zıtlıkların içerisindeki denge, tıpkı suyun kendi yolunu kolay ve zahmetsizce bulması gibi bizim hayatlarımızı da kendi akışına bırakıyor. Mevlana’nın yedi öğüdünden ikisi der ki: “Cömertlik ve yardım etmede akarsu gibi ol. Hoşgörülülükte deniz gibi ol.” Mevlana bunları öğütlerken farklı bir coğrafyada yaşayan Lao Tzu da “vadiden akan bir su gibi olmayı” öğütler. Tzu’nun sözünü ettiği su, öyle bir sudur ki yıkılmaz gibi görüneni gücüyle aşındırır, yolunu tıkayan ne varsa etrafından geçip kendine yol bulur. Berrak, temiz bir su; bulanmadan, bulandırmadan akan… Su gibi olmayanların gidemeyeceği, istemesi gerekenden fazlasını arzulayanın barınamayacağı kutsal bir yol... Lao Tzu’nun öğütlediği bu kutsal yol da su gibi olmayı gerektirir. Su gibi her zaman yolunu bulup akar, altındakine göre şeklini alır ve yoluna devam eder. Bu yolda kibir, hırs ve aç gözlülük yoktur. Bu yol; gösterişin, ihtişamın ve şatafatın yolu değildir. Aksine merhamet, itidal ve tevâzunun yoludur. Bu yolda barış, eşitlik ve dinginlik vardır. İnsanlara zor gibi görünen, insanları fazlasıyla uğraştıran, sanki taşlarla dikenlerle çevrili gibi görünen bu yol aslında basitliği sembolize eder. Neresi zor olabilir ki tevâzunun, merhametin ya da hakça paylaşmanın. Sonuçta Lao Tzu’nun da dediği gibi: “Büyük yol alçak ve düzdür ama insanlar dağlardan geçen kestirmeleri sever.”(s.87) Su gibi olma öğüdü, bence 3000 yıl öncesinden günümüz insanlarına gönderilmiş olmalı. Kendiyle ve çevresindekilerle daima mücadele içinde olan günümüz insanları, yaşadıklarını sürekli değiştirmeye çalışıyor yani taşın karşısında taş olarak duruyor. Su gibi olup yaşadığı zorlukların üzerinden geçemiyor ve zıtlıkların dengesini kavrayamıyor. Bunun sonucunda da ne yazık ki her zaman zararlı çıkıyor. Her ne kadar bugün, 3000 yıl öncesine göre bilim ve teknoloji alanında fazlasıyla gelişmiş olsak da asırlar önce yaşamış bir bilgenin sözleri insanî yönden günlük yaşantımızda hâlâ nasıl da taze ve canlı. Nasıl da geçerliliğini koruyor. Tao Te Ching’in, yani Erdemin Kitabı’nın en etkileyici yanı, 3000 yıl öncesinden kalmış antik bir kitap olmasının yanı sıra zamanı ve mekânı aşan bir yapıda olması. Kitabı, günümüzde yaşayan biri tarafından yazılmış olduğunu düşünerek okudum. Günümüze dair bu kadar doğru tespitler barındıran bu kitap, bana insanlık sorunlarının pek de değişmediğini hatırlattı. Eskiden ne isek şu anda da öyleyiz. Bu ne üzülecek ne de sevinilecek bir şey. Bu; sadece anlaması ve hayata geçirilmesi gereken bir şey aslında, her ne kadar zor olsa da. Lao Tzu da bunun kolay olmadığını düşünerek şöyle anlatıyor düşüncelerini: “Sözlerimi anlamak çok kolay çok kolay izlemesi, gel gör ki dünyada hiç kimse ne anlıyor olanları, ne de izliyor.”(s.107) Güven Gergerli Kaynakça: Le Guin, Ursula K. Lao Tzu: Tao Te Ching. Çev.Bülent Somay, Ezgi Keskinsoy. İstanbul: Metis Yayınları, 2018. TUTUNAMAYANLAR’A TUTUNMAK...Tutunamayanlar’ı birçok eleştirmen Türkiye’deki ilk modern roman olarak kabul etmiş diye duydum. Bunun sebebinin, yazarın, anlatmak istediği ruhsal sorunları, farklı karakterler kullanarak değil de herkes gibi işi gücü olan, sıradan kişilerle işlemeye çalışması olduğunu düşünüyorum. Çünkü baktığınız zaman Selim gibi, Turgut gibi ya da Günseli gibi karakterlerin başkalarından farklı, ilginç diyebileceğimiz veya kendilerine has özellikleri yok.Her insanın sahip olduğu gibi onlar da olağan işlere sahipler, yaşadıkları hayat oldukça klasik;gerçek hayatta olduğu gibi. Belki de romanı bu kadar modern gösteren unsur yazarın anlatmaya çalıştığı bu gerçekçiliktir. Oğuz Atay, olayları gerçek hayata, yani bizim yaşadığımız durumlara en yakın biçimde işlemek istemiş. “Bizim yaşadığımız durumlar” derken söylemek istediğim, görüp geçirdiğimiz klasik hayat. Mesela bazı aile bireylerinin öldürülmesi gibi ağır çöküntülere sebep olabilecek şeyler yüzünden psikopatlaşan insanlardanoluşmuyor kitabın karakterleri. Dediğim gibi, oldukça yalın ama gerçeğe yakın bir yaşamları var. Kitabın bu gerçekçi anlatımı, benim ‘Türk modern romancılığı’ diye adlandırdığım bir kategoride edebiyatımızı oldukça ileri taşıyor.Tutunamayanlar’ı, hayatta kalma uğraşında olan insanlardan oluşan bir roman olarak görüyorum. Kitaptaki karakterlerin yaşayış tarzı, çeşitli zıtlıkların arasında kalan ama tüm olumsuzluklara karşı ayakta kalmaya ve savaşmaya çalışan bir mücadele örneğidir. Hatta karakterler bu savaşı çocuk gibi büyük bir heyecanla vermektedir. Bu savaşta kaybeden Selimve kazanan Turgut olmak üzere farklı iki kanat vardır ve Günseli de savaşın kaynağıdır. Romanda savaşın derinliklerine inmek aslında lüzumsuzdur çünkü gerçek hayatta insanlar zaten değişik zaman dilimlerinde verir bu savaşları. Bu durumda asıl mevzu, kitabın konusu olan ‘savaşın özü’ oluyor. Kitabın konusu, insanların içinde bulundukları savaşta, önlerine çıkan zorluklara karşı gösterdikleri direniştir. Bu aynı zamanda bahsettiğim savaşın da özü haline geliyor. Bence burada da devreye olgunluk unsuru giriyor ve bu unsurun ne kadarönem kazandığı ortaya çıkıyor. Olgunluk; insanların, en çaresiz anlarında bile birbirleriyleolan iyi ilişkileri sayesinde ayakta kalmalarıdır diye düşünüyorum. Kitabın özünü düşündüğümüz zaman bence bize anlatılmak istenen de budur zaten; ‘direnebilmek’.Tutunamayanlar, başarılı bir otobiyografik eser özelliğiyle oldukça kaliteli bir fark yaratmaktadır. Yazarların kitaplarında kendi hayatlarını anlatmaları onlar için büyük bir olumsuzluk olarak düşünülse de bu romanda otobiyografik öğeler o kadar başarılı bir şekilde işlenmiş ki, bu öğeler, “yazarın kendi hayatını anlatması” düşüncesinin olumsuzluğunu insanların kafalarından silip atmaktadır. Gerçi bu düşünceye sadece OğuzAtay’ın hayatını çok iyi bilenler sahip olabilirler.Aşk üzerinden bir örnek vererek kitabın anlatımından bahsetmek istiyorum. Aşık olduğunuz kişiyi düşünün, onunla ilk kez konuştuğunuz o dakikayı... Karşınızda konuşurken onun sesiniduyduğunuz zaman kendinizi kaybedersiniz, hiçbir şey düşünemezsiniz. Ne size söylediklerini anlarsınız ne de cevap verebilirsiniz. Konuşmaya başladığında çoktan etkisi altına almıştır sizi. Uzun süre ne demeniz gerektiğini düşünürsünüz, kendi içinizde ufak çaplıbir savaş verirsiniz. İşte bu kocaman kitabın anlatmak istediği tek husus budur;tutunamamak... Tutunacak ufacık ama sağlam bir dal ararsınız sizi o küçük savaştan kurtarsındiye.Aslında konusu hayatımızdaki olaylara benzediği için bu tarz romanlar insanları andırıyor. Yeni tanıdığınız birçok kişiyi genellikle seversiniz ama bazıları vardır ki onlara olan sevginiz farklıdır, ama aşırı farklı; biraz sıkıntılı diyebiliriz. Sıkıntılı sevdikerinizi kimseninsevmemesini, bilmemesini, düşünmemesini arzu edersiniz. Onlar sadece size ait olsun istersiniz yoksa kıskançlıktan delirirsiniz. Ben de bu kitabı öyle benimsedim, sadece benimolsaydı ve kimseyle paylaşmasaydım dedim. Bunun gibi “arkadaş” bir kitap edinmenizi tavsiye ederim çünkü bazen gerçekten böyle bir dosta ihtiyacınız oluyor.Aybars KARASU, 21200733TURK 101-1Tutunamayanlar/Oğuz ATAY09.10.2014Koltuk Sevdası Şehirde doğmuş ve büyümüş biri olarak kasaba hayatına imrenerek bakarım her zaman. Kendine ait müstakil bir evin ve ekip biçebileceğin bir bahçenin olması, sıkı komşuluk ilişkileri ve samimi ortam hep çekici gelmiştir bana. Sıcağın alnında köy meydanındaki çeşmenin etrafında toplanıp uzun uzadıya yapılan koyu sohbetler bile tek başına köye taşınmak için bir sebep olabilir benim için. Fakat her şeyde olduğu gibi kasaba hayatında da birtakım eksiklikler var. Şehirle kıyaslandığında daha sıkıcı olan kasaba ayrıca şehre göre çok daha az imkâna sahip. Bu sebeplerden ötürü insanlar kasabayı tercih etmiyor ve daha da sıkıcı hale geliyor insan sayısının azalmasıyla. Her köye gittiğimde gözlemlediğim şey ise her şeye rağmen orada yaşayan insanların mutlu birer hayat geçirmesi. Kimilerine göre gayet doğal ve makul gelse de bu durum benim aklıma bir insan neden köyde yaşar ve nasıl mutlu olabilir sorusunu getirir. Çünkü bana köy, hayatın tekdüze olduğu herhangi bir ilerlemenin yaşanamayacağı ve tırmanılacak başarı basamaklarının olmadığı bir yer. Bu yüzden de insan merak ediyor nasıl böyle bir hayat sürüp hem de bu kadar mutlu olunabildiğini. Boş Koltuk, Harry Potter serisinin yazarı J.K. Rowling’in kaleminden çıkmış, İngiltere menşeili 2012 basımı bir roman. İngiltere’nin küçük bir kasabası olan Pagford’da geçen romanda, kasaba meclisi üyesinin amansız ölümünden sonra kasabada yaşanan koltuk mücadelesi anlatılıyor. Kitapta, genelde sıkıcı olan kasaba betimlendiği ve karakterlerin kasvetli hayat hikâyeleri anlatıldığı için akıcılık yok denecek kadar az ve bu yüzden kitabı okuması zor. Fakat romanın her köye gidişimde aklıma takılan o soruya cevap olması bu sorunu unutmamı sağladı. Tıpkı romanda da olduğu gibi insan her nerede yaşarsa yaşasın gözü hep yükseklerde. Belki köy hayatını tercih etmişse de içinde söndüremediği istek ateşi yanıyor. İnsanı diğer varlıklardan ayıran en önemli özelliklerden biri olan bu arzu belki de insanlığın bu kadar ilerlemesine sebep olan duygu. Hiçbir zaman elindekiyle yetinemeyen ve her zaman daha iyisini arzulayan kişi farkında olmadan medeniyeti de ileri taşıyor. Hayatı kolaylaştırmak, estetiği artırmak, az hammaddeden daha çok ürün almak gibi ardı arkası kesilmeyen istekler insan hayatını güzelleştirmiştir. Ancak hayatı ileri noktalara taşıyan bu durdurulamayan istek duygusu çoğu kötülüğün de kaynağı. Aza tamah edemeyen insanın daha fazlasını hırsızlık gibi yollarla zorla almaya çalışmasının veyahut şehvet duygusunu tatmin etmek için taciz ve tecavüz gibi suçlar işlemesinin sebebi istek duygusudur. Önemli olan insanı yeri geldiğinde medeniyetin en üst mertebelerine ulaştıran yeri geldiğinde ise hayvanlardan aşağılık hale getiren bu duyguyu dengede tutmaktır. Nefisteki en ufak bir dengesizlik insanı tepetaklak edip yerin dibine geçirebiliyor. Bu sebeptendir ki insanın eğitimden geçerek nefsini kontrol edebilmeyi öğrenmesi gerekiyor. Ne zaman ki insan nefsi üzerinde tam hâkimiyet sağlar o zaman tam anlamıyla bağımsız olur ve insanüstü bir konuma erişir. Hepimizin hayatlarında en az birer Boş Koltuk vardır. Bizleri cezbeden, “onun için neler yapmam ki!” dedirten koltuklardır bunlar. Bazı koltuklara oturabilmek çok çalışmayı ve azmi gerektirse de imkânsız değildir ve sonucunda hiçbir koltuğun veremeyeceği rahatlığı verir. Ancak bazıları için durum öyle değildir. Sonunda pişman edecektir ancak bunu en başta anlayamaz insan hem karşı da koyamaz isteğine. Bu yüzden önce kendini terbiye etmeli ve her koltuğa sahipmiş gibi davranmamalı insan. Ahmet Çandıroğlu / 6 21501593 SİSTEMİN İÇİNDEN Ben de dahil olmak üzere Türk eğitim sisteminden geçmiş her genç hayatının bir döneminde içinde bulunduğumuz “sistemi” sorgulamıştır. Hatta ben gerçekten bir sisteme sahip olup olmadığımızı dahi sorguladım. Eğitim hayatım ilerledikçe, özellikle de üniversite hazırlık sürecinde hem kendimi hem olduğumuz sınavları hem de eğitim sistemimizi ne yazık ki çok ama çok yetersiz buldum. Fark ettim ki ülkemizdeki eğitim sistemi ne benim neslimin ihtiyaçlarına cevap verebildi ne de gelecek nesillerin ihtiyaçlarına cevap verebilecek. Bu duruma neyin sebep olduğunu bana gösteren kitap Grigory Petrov’un Beyaz Zambaklar Ülkesinde adlı kitabı oldu. Umarım bu düşüncelerim eğitim sistemimizi değiştirme çabalarına karşı biri gibi göstermemiştir beni. Tam aksine ben eğitim sisteminin değişen ve gelişen bir şey olmasından yanayım. Çünkü zaman geçtikçe nesiller değişir, yeni kavramlar ve ihtiyaçlar ortaya çıkar. Yeni nesillere zaman aşımına uğramış yöntemler tabi ki uygulanmamalı. Sorun şu ki sistem dediğimiz kavram için belli bir süre geçmesi gerektiğini düşünüyorum. Yani bir sistemin oturması ve sonuçlarının gözlemlenebilmesi için sabır gereklidir. Yapılan her yeni uygulamayı eğitim sistemi başlığı altında haklı çıkarmanın kafa karışıklığından başka bir şeye yaramayacağı düşüncesindeyim. Bu duruma kendimden ve bu yıl yaşanan başka bir durumdan örnek verebilirim. Sıralama ve puan türü esasına dayalı bir eğitim sistemimiz var. Bu sisteme bir şekilde ayak uydurduğumuz sırada ve sınava çok az bir süre kala yapılan puan türü değişikliği (Hukuk fakültesi için gerekli olan tm-2 puan türünün tm-3’e geçirilmesi gibi)her öğrenci gibi bende de bir şaşkınlığa ve kaygıya neden oldu. Üstüne bir sene geçmedi ki yine aynı şey tekrarlandı ve bu kez de çoktan seçmeli sınav tarzına alışmış bir neslin sınavının yazılı tarzda yapılmasına karar verildi. Akıllarda “Bu uygulama ne kadar sürer ya da hep bu şekilde mi devam eder ?” sorusu oluştu. Eğitim sistemimizin nasıl bir yol izleyeceği bilinemez oldu. Bu uygulamalar öğrencileri nasıl etkileyecek o da bilinmiyor.. Eğitim sistemimiz ani değişikliklerle öğrencilerin hayatlarını etkilemek yerine daha derin konulara el atabilse keşke. Bu düşüncemin sebebi eğitim sistemimizin çeşitli ilgi alanları olan öğrencilerin ihtiyaçlarına cevap veremediğini düşünmemdir. Her ne kadar okul formalarımızla dışarıdan benzer ve tekdüze görüntüler çizsek de her öğrenci yetenekleriyle ve ilgi alanlarıyla farklı birer bireydir ve kimse hayatını bu ani ve belirsiz değişikliklere göre şekillendirmek zorunda değildir. Öğrencilere sadece “puan türü” olarak bakılmasını ve bu türlerde aldıkları puanlara göre sınıflandırılmalarını hiç doğru bulmuyorum. Bu noktada eğitim sistemimizin temel bazı öğretileri dışında öğrencilerin ruhuna da hitap edebilmesi gerektiğini düşünüyorum. Grigory Petrov bu konuda “Eğer gençliğin ruhunu tarım yapılmayan bir tarla gibi kendi haline bırakırsanız, orada ısırgan otları ve dikenler yetişir.” (65) demiştir. Yani içinde bulunduğumuz eğitim sistemi ve eğitimciler de öğrencilerin bu farklılıklarını keşfetmeli hatta onlara yol göstermelidir. Maalesef ben bu durumun tam tersini lise ikinci sınıfta yaşadım ve dönüp baktığımda o senem benim için pişmanlıktan öteye gidemedi. İdarecilerimizin de baskısıyla bir yıl kendi istediğim alanda okuyamayıp fen ağırlıklı dersler gören bir sınıfta eğitim görmeye devam ettim. Çünkü eğitim sistemimizdeki yaygın düşünce öğrencilerin fen bilimleriyle ilgilenmesi gerektiği yönünde. Ne kadar da dar bir düşünce! Bu görüş bizim sistemimiz dışında hiçbir sistemde yer bulamaz, bulmamalı da. Bahsettiğim durumları bizzat yaşamış biri olarak görüyorum ki buna benzer durumlar hala yaşanmakta ve yaşanmaya da devam edecek gibi görünmekte. Bu konu kesinlikle göz ardı edilebilecek tarzda bir konu değil ve acilen üstünde çalışılması gereken bir konu. Sistemin içinden biri olarak ben bu konunun ülkemiz için bir sorun olmaması için sistemi kuranların ve sisteme uyanların eşit şekilde çabalaması gerektiğini düşünüyorum. Sabırla, öğrencilere hitap edecek şekilde uygulanacak yöntemler eminim biz öğrenciler tarafından gereken önemi görecektir. Öğrencileri belli kalıplara sokmayan, ani virajlardan kaçınan, sürekli bir eğitim sistemi biz öğrenciler için maksimum faydayı sağlayacaktır. Faydalı bir sistem içinde faydalı işlere imza atmak isteyen bir sürü öğrenci olacak ve eğitim sistemimiz asıl amacına işte o zaman ulaşacaktır. Buse Halıç Murathan Mungan sevdiğim yazarlardan biridir. Lal masallar kitabı öylesine hoş, öylesine masum ve gerçek ki anlatamam. Klasik tanımlardan hep kurtulmuştur Mungan ve bu kitabında susarak anlatmıştır aşkı. Kim bilir belki de susarak yazmıştır kitabı da… Üç hikâye var kitapta ve her hikâye de bir lal. Ne güzel konuşuyor lal insanlar biliyor musunuz çünkü lal olmak sadece dilin suskunluğudur. Âşık insanları izleyin hiç konuşmazlar, konuşmak zaman kaybı gelir onlara. Yürekleri o kadar şey anlatırken dile lal olmak düşer çünkü. Yıllardır tanımı yapılmaya çalışılır aşkın. Kimisi aşk anlatılmaz yaşanır der, kimisi kimyasal şekilde tanımlar, kimisi de susar sadece. Her zaman susanın tarafında olmuşumdur bu tanımda. Aşk lal olmaktır çünkü. O yüzdendir ki en büyük kavgalar gözlerde yaşanır. En büyük aşklar kalpte dil bulur kendine. Anlatamaz dil kalpten gelenlere, dayanamaz. Bu yüzden kalem girer araya, kitaplarla şiirlerle destek olur dile. Bir lal masalı da ben yaşadım ama mutlu bir sonu yoktu. Gerçi yeni dünya masalları mutlu sonla bitmiyordu her hâlükârda. Bilkent’e geldiğimde aklımda bir siluet vardı. Yemek yaparken, bilgisayar başında, kitap okurken, her zaman aklıma gelir bana gülümser mutlu ederdi. Onu nerede, ne zaman gördüm, adı neydi, gerçek miydi yoksa hayalimin bir ürünü müydü bilmiyordum. Fakat gün geçtikçe sohbet eder oldum onunla. Ben anlatırdım o dinlerdi sadece. Ben susardım o daha da çok susardı. Bir gün bir insan çıktı karşıma, o aylardır aklımda olan simsiyah siluet oldu masmavi. Gözlerim dolmuştu ona bakıyordum. Susuyordum, sustukça daha çok bağırıyordum belki de… Ona bakıyordum ve her şeyi anlatıyordum. Fakat ben hâlâ susuyordum. Bir şiir duyuldu derin sessizliğinde yüreğimin… Bakma bana öyle dayanamam sonsuzluğuna gözlerinin… Denizler misali ya da bir avuç gökyüzü. Kuşlar görüyorum uçuşan, gözlerim sana dokunduğunda ardında koskoca bir hülya… Periler, masallar, prensesler hepsinin yaşadığı yermiş meğer bir çift mavi… Irmaklar akarmış içinden çiçekler en güzel şarkıyı söylermiş, öğrendim bugün sende yaşarken aşkın rengi de maviymiş… 3 Şubat perşembeydi. Lal olmuştum ve benim de masalım başlamıştı. O gün bir insanın susarak nasıl çığlık attığını öğrendim. Yüreğim parçalandı. O gün Mecnun’muş, Ferhat’mış tüm aşk hikâyeleri silindi kafamdan, artık ben vardım. Ona bakıyordum, masmaviydi gözleri. Keşke kuş olsaydım da uçabilseydim onun mavisinde ya da bir bulut. Keşke nefes olsaydım da gezseydim ciğerlerinde. O kadar güzeldi ki kuşlar koydum yoluna. O kadar güzeldi ki tek kelime etmedim ona. Sadece sustum. O yıllardır beklediğim umuttu. Yüreğimi ona hapsederek özgür kılmak istiyordum kendimi. Oysa sandım ki o da susacak bana, tek kelime etmeyecek. Bana bakıp gülümseyecek aynı siluette olduğu gibi. Ama masalların yolundan gidebilmek için gerçeklerin yolunda can tüketmek gerekirmiş. Benim masalım bu gerçeklikte tükenmişti. O susmadı, konuştu. Konuştukça dilinden, benim yüreğimin sesi kısıldı. Duyulmaz oldu gürültüden ve yüreğim son kez konuştu bir şiirle… Siyahın maviye karıştığı yerde, sahipsiz ruhumun sahibi olamadığı maviliğinde. Bir çocuk gözleri nemli sözleri sessiz içi yanıyor çaresiz. Gözyaşı tonlarca sitem nefes nefes acı… Derinlerde anlık bir düşünce büyük bir ikilem. Gözleriyse gökyüzünde bir kuşa odaklı çok geçmiyor, saniyeler içinde hiçbir şey yok tepede. Gökyüzü yok kuşlar kaybolmuş mavi gitmiş vedasız şimdi alabildiğine siyah… Ve bir çocuk gözleri yağmur sözleri kıyamet içi kül olmuş Merhamet… Nedir Gerçek Mutluluk ?Ben insanın hayatında birinci önceliğinin mutluluk olması gerektiğine inanırım. Burda kastettiğim bencillik seviyesinde bir mutluluk değil tabii ki. Bu yüzden bir insanın hayatındaki diğer bütün detaylar - para, başarı vb. - mutluluğa araç olduğu oranda değerlidir bence. Yaptığım gözlemler, edindiğim tecrübeler ise bana mutluluğun çağımızda biraz daha geri planda kaldığını, araçların amaç olmaya başladığını gösterdi.Günümüzde maddiyat, başarı hiç olmadığı kadar ön planda. İnsanlar, ben de dahil, hayatının büyük bir kısmında mutlu olmak için değil para ve başarı elde etmek için çalışıyor. Bunlar mutluluğu getirmediği için de hayal kırıklığı yaşamamak için mutluluk kavramının içini boşaltıyoruz; zengin olmayı, başarılı olmayı mutlu olmak olarak tanımlıyoruz. Ben mutluluğu Deanne Dengel'ın resmindeki gibi tarif ediyorum. Öyle kaygısız, basit, doğal... Doğduğum andan itibaren maddiyat, başarı, iyi bir hayat yaşayabilmek için para kazanmak -tabii ki bunların hiçbir önemi yok demiyorum- herkese olduğu gibi bana da çevrem tarafından en önemli şeyler olarak aktarıldı. Bu aktarma hem aktif hem de pasif yollarla gerçekleşiyor. Okulda, evde büyüklerimizden bu öğütleri duyuyor, çevremizde de bu özelliklere sahip insanların saygın olduğunu görüyoruz. Yaşım ilerledikçe bu “gri” şeylerin tek başına hiçbir şey ifade etmediğini fark ettim. Mutluluk gibi soyut bir kavramı böyle somut şeylerden ummak başından hata zaten. Bunun her ne kadar farkında farkında olsam da arzuladığım hayatı yaşamak için harekete geçmem öyle kolay değil çünkü başarılı olma zorunluluğu öyle bir işlenmiş ki içime onun eksikliğinden korkuyorum, kalkıp gidemiyorum İzmir'e... Nihayetinde birçoğumuz belki o çok gerekli sanılan başarıya ve paraya ulaşıyoruz ama yüzümüzde şu resimdeki insanlarınki gibi saf, berrak gülüşler olmuyor sık sık.Bugün bir genç önce liseye, sonra üniverseteye girmek için senelerini feda ediyor, birçok şeyden fedakarlık yaparak bu sınavlara hazırlanıyor, amaç ise sürekli bitmek tükenmek bilmeyen o “geleceğe yapılan yatırım”. Sonu gelmiyor bu yatırımın bir türlü. Dünü bugünümüze, bugünümüzü yarınımıza yatırım yaparak, kendimizi kandırıp durarak, harcıyoruz ömrümüzü. O sırada ıskalanan o kadar çok şey var ki mutluluğun asıl kaynağı, kendisi olan, bana kalırsa hayattaki en güzel tecrübeler. Bunlardan taviz verseydim şimdi kahrolurdum. Lisede okuldan sonra arkadaşlarla çıkıp çay, batak yaptığım çarşıyı, gitiğim sayısız halısahayı, gecenin bir vakti çıplak ayaklarımızı denize sarkıtarak oturduğumuz iskeleyi, deplasman tribinünde coşkuyla izlenen bir maçı, o amatör ruhu, bunların en ufak parçasını bugüne kadar elde ettiğim hiçbir başarıya değişmem; bu çok sıradan, basit olaylar o çok önemli ve olmazsa olmazmış gibi gösterilen başarıdan, paradan çok daha fazla mutlu ediyor beni, kendimize biraz fazla yük yükleyerek haksızlık etmiyor muyuz? Yığınlar dolusu paramız olsa ne çıkar ki ? Dostların bol olduğu bir sahil kasabasına yerleşip sabah kendi bahçenizdeelinizle yetiştirdiğiniz ürünlerle kahvaltı yapıp, arada balığa çıkıp, akşamları da tavla atmak muhabbetinden en keyif aldığınız insanlarla... Mutluluk işte budur, yığın dolusu para veya başarılı olmanız gerekmez böyle yaşamak için.Deanne Dengel'in bu resmi bu yüzden çok hoşuma gitti, “Home Sweet Home” adlı bu tablosunda o da mutluluğun maddiyatla bir alakası olmadığını göstermiş, Evin damı su akıtıyor, bunu bir şemsiyekullanarak çözmüşler, bir tavuk içeride geziniyor, ayağı kırılmış bir masa altına kitap konularak kullanılır hale getirilmiş, belli ki bu insanlar günümüzde dev bir kitlenin hedeflediği o geniş maddi imkânlara sahip değil ama bu insanlar mutlu, bunu yüzlerinden okuyabiliyoruz, çünkü sevdikleri insanlarla iç içeler. Asıl olay da bu zaten. Yegâne kriterimiz hayatımız hakkında, sevdiğimiz insanlarla, ailemizle, kardeşim dediğimiz arkadaşlarımızla bir arada olmak olmalı. Onlar yanımızda yoksa ne anlamı kalır başarının, paranın pulun. İşte bunu iyice anlayıp “gri” nin peşinde koşarken hipnoz olmuşçasına, “yeşil” i ıskalamamak gerek, yoksa çok ah vah ederiz sonra ama zaman geri gelmiyor değil mi ?Kaynakça : diannedengel.com/images/new_prints/dianne_dengel_home_sweet_home.jpgİlker DEMİREL2 Şubat 2016AnkaraEmin Aygün 21602745 İTALYA’YA DOYMAK İSTİYORUM Gezmekten gerçekten büyük zevk alıyorum. Yani tüm gün evde oturup oyun oynayan, sadece gitmek zorunda olduğu için okula ya da işe giden tiplerden değilseniz eminim siz de seviyorsunuzdur. Ancak benim için gezdiğim yere göre aldığım zevk değişiklik gösterir tabii ki. Özellikle tarihi, antik mekanları gezmek gerçekten beni benden alıyor. Orada bulunmak, orayı görmek, dokunmak, hissetmek… Daha önce hiç yurt dışına çıkmamış birisi olarak gitmek istediğim yerlerin listesi oldukça kabarık. İtalya da her zaman gezip görmek istediğim yerler arasında bulundu. Özellikle Roma İmparatorluğunun izleri İtalya konusunda heyecanlanmama yetiyor ve artıyor. İtalya’yı pek çok yönünden ötürü oldukça seviyorum. Her noktasında farklı bir kültür ve tarih barındıran İtalya’yı keşfetmek hem emek hem de zaman istiyor doğal olarak. “Güneyinde deniz, kum, güneşin tadını çıkarırken, Milano’da modaya doyacak; Venedik’te kanallar arasında dolaşırken, Floransa’nın sokaklarında İtalyan yemeklerinin tadına doymak istiyorum.” Özellikle Floransa’ya veda etmek yazar için de zor olmuş “Floransa’da renkler ve biçimlerle sarmaş dolaştım, Arno’nun bir türlü tanımla-yamadığım o benzersiz sarısıyla tanıştığım, derken ırmağın öyküsüyle sanat tarihini harmanlamaya kalkıştığım kentte. “Elveda Floransa” demek yakışık almaz belki, ama bilmem yolum bir kez daha düşer mi oraya.”(Gürsel,2015, s.15). Bu duyguyu yaşamak, oraya böyle bağlanmak istiyorum. Sadece mutfağı bile İtalya’yı sevmek için yeterli bir sebep, bana kalırsa. En sevdiğim yemeklerin çoğu İtalyan mutfağından geliyor. Pizza, lazanya, tiramisu ve kaç çeşit olduğunu bile bilmediğim, Türkiye’de öğrenci yemeği olarak geçen ancak İtalya’da sanata dönüşmüş olan makarnalar. Bilmediğim yeni yemek türlerini denemek istiyorum. Yemekler bir yana, onlara İtalya dışında da sahip olabilirim, ama o mekanlar, o mimari, o tarih maalesef hiçbir zaman orda olduğu gibi başka bir yerde yansıtılamaz. Daha önce de söylediğim gibi tarihte büyük bir imparatorluğa sahiplik etmiş İtalya. Böyle büyük bir imparatorluk arkasından bir şey bırakmadan gitmiş olamaz tabii ki değil mi? Sadece mimari desem yeterli olur diye düşünüyorum. Özen ile birbiri üzerine yerleştirilmiş tuğlalar, zamanla solmuş ancak ihtişamını kaybetmemiş mermer sütunlar, duvarları süsleyen tarihten kesitleri anlatan kabartmalı figürler… Antik Roma mimarisi ve çok benzedikleri için Yunan mimarisi gerçekten büyüleyici benim için. Genelde büyük bir çoğunluk için otomotiv sanayisinin merkezi olarak bilinen Milano benim için tarihten bir parçayı ifade ediyor. Milano’ya gidip en büyük üçüncü katedral olan Duomo Di Milano’yu görmek istiyorum. İtalya’nın en bilindik ve sevilen yerlerinden biri olan Venedik’e gidip kanallarda gondol ile dolaşmak istiyorum, her ne kadar bir arkadaşımdan çok pahalı olduğu için uzak durmam gerektiği hakkında tavsiye almış olsam bile. Kimilerine göre “asıl İtalya” olarak adlandırılan, açık hava heykel müzesi gibi olan Floransa sokaklarında saatlerce dolaşmak istiyorum. Doğa ve deniz ile iç içe olan, Roma İmparatorluğu kalıntılarını barındıran Capri’de dolaşıp kendimi fantastik bir hikayede baş kahraman olarak hissetmek istiyorum. Ve nihayetinde kendisinden o kadar bahsetmişken Roma’ya gitmeden dönmek istemiyorum. “Tarihin yazıldığı yer” olarak da bilinen Roma’nın uçsuz bucaksız sokaklarında kaybolup her yeri tek tek kendim keşfetmek istiyorum. Her ne kadar Yunan çakması olsa da, yakından ilgilendiğim Roma mitolojisinde adlarını duyduğum tapınaklara gitmek istiyorum. Tanrıları, tanrıçaları, kahramanları, yaratıkları sanata dönüştürmüş olan Romalı heykeltıraşların eserlerini inceleyip, kendi aklımda oluşturduğum tasvirlere ne kadar benzediklerini görmek istiyorum. Belki de çok şey istiyorum ancak etraflıca bir araştırma yaptıktan sonra benimle aynı düşüncelere kapılmamak elde değil. Tabii ki sevmeyenler olabilir sonuçta zevk meselesi herkese göre değişir. Gitmek istediğim yerler arasında İtalya çok ayrı benim için. Gerçekten çok seviyorum ve bir gün gitmeyi, bu saydığım her şeyi yapmayı diliyorum. Ne zaman ya da kiminle bilmiyorum ancak bir gün bu rüyamı gerçekleştireceğimi biliyorum. KAYNAKÇA: (2013, 30 Eylül) İtalya’nın mutlaka görülmesi gereken yerleri. Milliyet http://www.milliyet.com.tr/italya-nin-mutlaka-gorulmesi-tatil-galeri-1770584/?PAGE=1 adresinden elde edilmiştir. Berkay Koçer Section - 10 BILLBOARD İLE ADALETİ SAĞLAMAK Hiç akıl almayacak bir şey yapacak kadar çaresiz hissettiniz mi? Mutlaka hissetmişsinizdir. Her insan hayatında en az bir kere bu hissi yaşar. Kimi hiçbir şey yapmaz kimi ise elinden geleni ardına koymadan savaşmaya başlar. Geçen gün işte bu savaşı veren bir kadını konu alan muhteşem bir film izledim, “Üç Billboard Ebbing Çıkışı, Missouri”. İsmi ilginç olan bu film kızının tecavüz edildikten sonra öldürülmesini soruşturan polisleri işe yarar hiçbir şey yapmadıkları gerekçesiyle suçlayan ve onları iğneleyici billboardları kasabanın çıkışına astıran umutsuz bir annenin hikayesini anlatıyor. Yukarıda da bahsettiğim gibi çaresizliğini üzere atmaya çalışan grupta olan bu anne, içinde bulunduğu durumla canını dişine takarak savaşıyor. Peki acaba hangimiz başımıza gelen ve bir türlü gitmek bilmeyen kötü olaylarla bu denli savaşıyoruz? Nasıl savaşıyoruz ve sonunda savaşıhangi taraf kazanıyor? Çaresizlik, herhangi bir bir durum, olay veya kişi karşısında elimizden bir şey gelmeme durumu. Soğukta hiç gelmeyecek otobüsü bekleyen öğrenciden kanser olan küçük kızının ölümünü bekleyen anneye kadar… İnsanı baştan aşağı kemiren bu duygu aynı zamanda içimizde kaldıkça bizi her anlamda zayıflatır. Çaresiz bir insandan mutlu veya başarılı olmasını, etrafına olumlu enerji yaymasını ve başka birine yardımcı olmasını bekleyemezsiniz. Kimimiz çaresizliğin bizi içten içe çürütmesine izin verirken kimimiz vermeyiz. İnsanların büyük çoğunluğu da ilk gruba dahildir; çaresizliğin kendilerini tüketmesine izin veren gruba. Filmdeki “annemiz” ise kendini bu gruptan zorla çekerek çıkarıyor. Çok zekice bir yöntemle önce polislerin sonra da kasaba halkının ilgisini üstüne çekmeyi başarıyor. Belirsiz sonla biten bu filmde annemizin adaleti sağlamak konusunda başarılı olup olmadığını bilemiyoruz ama en azından mücadele ettiğini biliyoruz. Önemli olan da bu değil midir zaten, başarısız olsak bile denemiş olmanın verdiği rahatlığı içimizde taşımak? “Başarısız olduktan sonra denemenin ne anlamı var ki?” sorularını duyuyor gibiyim. Klişe bir paradoks olan bu soruya da “Denemeden başarılığı olup olamayacağını bilemezsin!” cevapıyla bir son vermek isterim. Çaresizliği bir kenara bırakıp adalet konusuna gelirsek, film bize adaletin sizi değil maalesef sizin adaleti bulmanız gerektiğini ve sesinizi yükseltmediğiniz sürece en temel hakkınız olan adaletin bile elinizden kolayca alınacağını vurucu bir şekilde anlatıyor. Billboard’lardan önce sadece birkaç araştırma yapan polis teşkilatı, Billboard’lar asılınca hareketleniyor ve istemeden de olsa annemizin oyununda birer piyon oluyorlar. Peki gerçek hayatta da adaleti denizde elimizle balık yakalar gibi yakalamaya çalışmamız çok acı verici ve “adaletsiz” değil mi? Ülkemizde de bol bol örnekleri var bu olayın maalesef. Tecavüzcünün tutuklanıp serbest bırakılması, halkın tepki göstermesi, tecavüzcünün tekrar tutuklanıp hapis cezası alması… “Adaletin olmadığı yerde halkın kendi adaletini sağlaması” belki de yavaş yavaş gerçekleşiyor. Belki de çok temel haklarımızdan olduğunu düşündüğümüz adalet aslında kendi kendimize yarattığımız yapay bir kavramdır ve belirli bir zümrenin elinde oyuncak olmuştur. Bu durumda insanlar filmde olduğu gibi absürt işler yaparak adaleti elde etmeye çalışırlar ve sonra hiçbirimizin hoşuna gitmeyecek bir kaos ortamı oluşur. Özetlemek gerekirse, Üç Billboard Ebbing Çıkışı, Missouri bize çaresizlik ve adalet kavramlarını derin bir şekilde sorgulatmakla kalmıyor, bu kavramların -özellikle adaletin-varlığını bile sorgulatıyor. Çaresiz olup da bu durumdan kurtulmak için harekete geçmeyen insanlara bir ilham kaynağı olabilecek olan film aynı zamanda insanlara kendilerine verilmeyen adaleti söke söke almalarını öğütlüyor. Sina KıratlıKenara Kıstırılmış SanatToplumsal yaşantıdan sanatı soyutlamak imkansızdır. Özellikle günümüzde sanat eserlerinin doğrudan arz-talep unsuruna göre ortaya çıktığını görüyoruz. Bunların kalitesi göreceli tartışmalı olabilir ama demokraside de olduğu gibi çoğunluğun iradesi gündelik yaşantıya yansıyor. Beyaz perde bu iradenin sık sık görüldüğü alanında başında geliyor. Geçtiğimiz yılların en çok seyirci toplayan beyaz perde eserlerinin de insanları kutuplaştırdığını görüyoruz. Kimisi yeni eserleri zaman kaybı olarak görüyor kimisi de rahatlama aracı olarak. Sinemayı sanat olarak görenler tarafından basit ve argo ögeleri bulundurulması sebebiyle eleştirilen Adam Mısın? ﬁlmi bu tartışmayı doğrudan yansıtıyor.Sanatın sinemada varlığı konusunun tartışılmasına neden olan olaylar hakkında Kurosawa’nın sinema tanımına değinmek gerekir. Kurosawa der ki: İyi bir yönetmen, iyi bir senaryo ile bir başyapıt üretebilir.1 İyi bir senaryonun sanat olup olmadığı ise günümüzde belirsizdir. Alelade bir reklam yönetmeni bile basit bir toplum analizi ile iyi yönetmenlik payesini alabiliyor. Çoğunluğun talebi nedeniyle halihazırda görmeye alıştığımız ﬁgürler ve onlar üzerine kurulmuş bir düzeni tekrar tekrar izliyoruz. Başka bir deyişle, sinemada sanat bir çıkmaza girmiş durumda. Bununla birlikte sinema eleştirmenlerinin de görüşlerini ne kadar tutarlı olduğuna bakmak gerekir. Dorsay’ın ya da üst düzey IMDB2 kullanıcılarının eleştirdiği ve düşük puan verdiği yapıtlar daima en çok gelir getirenler oluyor. Ustaların her seferinde yanılıyor olmasına yapacağınız yorum ise olaya bakışınızı gösterir. İşin tekniğini bilenler nerede hata yapıyor olabilir acaba? Bununla birlikte sanatı merkezine yerleştiren ﬁlmlerin oyuncuları ve yönetmenleri haliyle aç kalmıyor ancak manevi tatminleri, maddi tatminlerinin çok ötesinde. Fakat 7. sanat artık sanatçıların tekelinden çıkmış ve salt eğlence ya da toplumun ayna görevi görmeye başlamıştır. Geçmiş zamanlarda sanatın yön verdiği toplumsal hayat artık sanata yön verir oldu. Bazı istisnai eserler haricinden toplum tarafından dönemsel olarak değer gösterilen konuların düzenli işlendiğini görüyoruz. Günümüzde Türk Sineması’na hakim olan askeriye ve onun çevresinde gelişen olaylar varken Hollywood’da da aksiyon ﬁlmleri hiç olmadığı kadar artmış durumda. Oysa geçmiş yıllarda, cinselliğin toplumumuzda tabu olduğu dönemlerde dahi Yeşilçam’da cinsellik ögesi işlenmiş ve tepkilere rağmen varlığını sürdürmüştür. Bu tip eserler benimsenmiyor olabilir fakat 50 yıl öncesinin ﬁlmi hâlâ yayınlanıyorsa doğru yaptıkları bir şey olsa gerek. Buna karşın seyirci ile kucaklaşma, yalnızca ortalama seyirciye hitap etme isteği ilk ne zaman başladı ben bilmiyorum ancak bunu sağlayan unsur para. Efsaneleşmiş yönetmenler kasalarını tüketip sahneden çekilirken, onları özleyen kısım tamamen azınlığa düşmüş durumda. Sanat üretme gayesiyle çekilen ﬁlmlerin seyirciye ulaşamadığını farkeden yapımcılar, kısa yoldan para kazanmanın yolunu gözlerini açarak bulmuş gibi duruyor. Tam karşılarında duran gündelik esprilerin ve olağandışılıkların, sevilen insanlar aracığıyla aktarılmasının karşılığı çuvalla para anlamına geliyor. Gişe rekorlarının her sene yenilenmesinin başka bir açıklaması var mı? Günümüzde maalesef sanatın sanat için icra edilmesi yalnızca festivaller için geçerli. Tıpkı zamanında Servet-i Fünun dönemi sanatçılarının modasının geçmesi gibi. Eserlerinde kullandıkları ağdalı dil nedeniyle sanatı halktan soyutlamışlardı. Onlardan sonra gelen sanat akımları daha basit ve sanat üretme amacından uzaklaşmasına karşın halkın çoğunluğu tarafından tercih edilmişti.7. sanat artık saf ve doğrudan sanat aracı olarak görülmüyor. Birkaç özel isim haricinde romancılık başta olmak üzere edebiyat da vadesini dolduralı çok oldu. Benim görüşüme göre sanat alanları yüzyıllardır istila altında. Sanatı, yalnızca ama yalnızca hayata olağandışı bir değer kattığı için sevenler kenara sıkışmış durumda. Birbirinden imkansız görevleri başarıyla gerçekleştiren Tom Cruise bile kendi düşmanlarıyla uğraşmayacaktır çünkü yeterince acınası durumdalar. Oysa hayatın olağan işleyişinden kesit görmek isteyenler kendi gözlerine güvenebilir. Ne de olsa insan beyninin hafızası, bir kameranın sahip olabileceğinden daha fazla.1 Başarılı Japon yönetmen Akira Kurosawa tarafından senaryonun edebi değeri üzerine söylendi 2 İnternet Film Veri TabanıKaynaklar:1) Yılmaz, Olcay. "Yönetmenlerin Sinema Hakkında Söylediği 23 Harika Söz." Onedio. N.p., 08 Nov. 2015. Web. 22 Nov. 2016.2) Kırsavoğlu, Onur. "Japonya'nın Dünya'ya Armağanı: Akira Kurosawa." Pera Sinema. N.p., n.d. Web. 1 Dec. 2016.Hediye İlayda ErdoğuSESSİZ ÇIĞLIKDüşünün, küçükken hiç aileniz el kaldırdı mı size? Kaldırdıysa bile günlerce, aylarca hatta yıllarca kaldı mı acısı? Peki ya izleri? Vücudunuzdaki gibi hafızanızda, kalbinizde yer aldı mı hiç? Hayır dediğinizi duyar gibiyim. Siz yaşamadınız belki ama günümüzde yüzlerce, binlerce, belki de milyonlarca kişinin başından geçiyor bunlar. Onlar kim mi? Kadınlar, kadınlarımız… Hani senin benim gibi insan olan, duyguları, canı, gururu olan. Aslında tasvir ettiğimiz gibi sadece kadın değil onlar; birer anne, kız kardeş ve evlatlar da aynı zamanda. İştedaha tam olarak hakkını veremeden anlattığımız kadınlarımız günlerce ve sürekli olarak şiddet görüyor hatta cinayete kurban gidiyorlar.Hiç düşündük mü acaba nedir kadının hayatımızdaki yeri diye? Son zamanlardaki haberlere ve gözlemlerime dayanarak hayır diyebiliyorum sadece, umutsuzca. Aslında en önemli yerleri anneliktir hayatımızda. Sabırla, bazen zorluklarla ve bazen de duygu yoğunluklarıyla, dokuz ay boyunca başka kim o kadar yükü taşıyabilir ki? Kim sabah erkenden kalkıp tüm evin yükünü omuzlarına alır ki? Bir de çalışan anneyse bahsettiğimiz, vay haline. Sabah kahvaltısı, bulaşıklar, evin temizlenmesi, öğlen yemeği, akşam yemeği derken kadın dediğimiz varlığın bir dakika da durup kendine vakit ayırabildiğini gördük mü? Bakın, ikinci güzel örneği görmüş olduk en azından: bencillikten bihaber olan kadınlarımız. Onlar hem eşlerini, hem çocuklarını hem de anne-babalarını ve akrabalarını düşünmek zorunda kalırlar üstüne üstlük. ‘’Neye ihtiyaçları var? Hasta mı oldular?’’ gibi sorularla debelenip dururlar, sanki başka şeyler düşünmeleri yetmiyormuşçasına.Geçtiğimiz günlerde, bahsettiğim konuyu destekleyen ve kadının önemini bir kez dahagözler önüne seren bir olay yaşadım. On beş yıl kadar önce ailemle taşınmış olduğumuz sitedeki dairemizin karşısında çok tatlı, yaşlı bir çift oturuyordu. Bu çiftin şu an İstanbul’da yaşayan bir kızları ve Ankara’da yaşayan bir oğulları var. Yıllarca bana öz büyükannem ve dedem gibi baktılar. Yeri geldi torunlarından daha çok görüştük. İşte bahsettiğim bu güzel ailenin bir parçası olan dedemin ayağında bir yara oluştu ve zamanla enfeksiyon kaptı. Tam zamanında müdahale edilemediği için de mecburen bacağı dizinin altından kesildi. Peki, o haldeyken dedemin yanında kim vardı? Büyükannem seksen üç yaşında olduğu için hastane işleriyle başkasının ilgilenmesi gerekti. Bu durumda ilk akla gelecek olan Ankara’daki oğullarının yardımıdır değil mi? Ne yazık ki kızı gelip yardımcı oldu, hem de İstanbul’dan. Oğlu ne mi yaptı bu sırada? Eşini ve çocuğunu yemeğe götürdü ve bununla da kalmadı ailesini o halde bırakıp eşi ve çocuğuyla tatile çıktı. Şimdi sorarım sizlere, o kadının eşi, çocuğu yok muydu? İstese o da bırakıp gidebilirdi ailesini pekâlâ. Şimdi birazcık anlayabildikmi kadının değerini?Belki de anlayabilseydik bugün Leyla gibi kızlarımız, kadınlarımız bu durumlara maruzkalmayacaklardı. Kocasından, aslında inanması çok zor ama babasından şiddet görmeyeceklerdi belki de. Aslında kime sorarsan sor sözde kızları en değerli varlıklarıdır babalarının ancak sadece birkaçı için geçerli bu durum. Zaten her şey açıkça sergiliyor bu durumun hiçte yanlış olmadığını. Peki, bunlar nasıl gelişti ve ne yapılabilir? Aslında cevabı çok uzaklarda aramamak gerek. Bana göre, bu durum biraz da kadınlarımızdan kaynaklanıyor.Her ne kadar kadınımızı savunsam da, maalesef ki bu gibi insanlarımızı yetiştirenler de birer kadın. Mutlaka biliyorsunuzdur ancak dile getirmeden de yapamayacağım, ülkemizde her yeni doğan erkek çocuğu bir gurur olarak görülür, bebeklik döneminden yetişkinliğine kadar da bu sözüm ona ‘gurur’, çocuğa farklı yollarla gösterilir. Bir gün gelir ‘aslan parçası’ olurlar, bir gün ‘Erkektir, yapar’ denilir. Hatta ‘Erkek adam ağlamaz’ deyip duygularını daha küçükken sökerler ondan ki ilerde karşısındakinin duygularını da anlamasın çünkü ağlamak bir zayıflık göstergesidir onlara göre, böyle gösterilmiştir. Bunları kim öğretiyor peki onlara? Aileleri değil mi? Anneler yetiştirmedi mi en çokta, ne de olsa hep onlar vardı yanlarında. Empati kurdurup ta ilerde kadınların nasıl düşünebileceğini, hissedebileceğini anlatsalardı, bunlar olabilir miydi? Aslında, bana göre, okuldaki eğitim yeterli değildir, evdeki de önemlidir, hele ki böyle durumlar çokça yaşanıyorsa. Hatta evdeki daha da önemlidir. Çocuk, ailesine göre şekillendirir kişisel özelliklerini. Kimi örnek alıyorsa ona göre kurar yaşam tarzını. Burada da en önemli rolü aile oynamaktadır. Öyle bir örnek olmaları gerekir ki bana göre, gerçekten o gün o çocuğa ‘aslan parçası’ denilmelidir. Aynaya bakın, karşınızda ne görüyorsunuz? Kendinizi değil mi? Bunu da ayna gibi düşünebilirsiniz, ne koyarsanız önüne onu gösterir. Ne zaman ki öğretirsek annelerimize bir erkek çocuk yetiştirmeyi, o gün erkekte öğrenecektir kadına nasıl davranması gerektiğini.Leyla ve onun gibi birçok kadınımız… Şiddet gören, öldürülen ve intihara sürüklenen birçok kadınımız var bu hayatta. Düşünüyorum… Ben de bir kadınım, ya bunlar benim başıma gelseydi, ne yapardım? Korkuyorum, kime güvenebileceğimi bilmiyorum. Hangimiz bilebiliriz ki? Bir şeyler yapmalıyız, hep birlikte. Bilinçlendirmeliyiz insanlarımızı, başta annelerimizi. Böylelikle erkek çocuklarımız öğrenebilirler ancak neyin doğru, neyin yanlış olabileceğini. Sahip çıkmalıyız kadınımıza. Sevmeliyiz insanımızı, özellikle kadınlarımızı. Düşünmeliyiz, kendimizi onların yerine koyarak. Umuyorum, bir gün hepimiz öğreneceğiz bunları. KADERİ DEĞİŞTİREN TERCİH Karşınıza çıkacak olan sırlarla, heyecanlarla dolu, alışılmadık olaylar yaşayacağınız bir gün için bütün ömrünüzü feda eder miydiniz? Hiç tanımadığınız bir yabancıyla kaçıp ona içinizi açar mıydınız? Farkında olmasanız bile sorulan sorular, yaşam yolundaki gideceğiniz yeri belirleyen yol ayrımlarıdır. Sağa dönünce yaşanacak olan felaketlerle ancak aynı zamanda heyecanlarla dolu olan patika, sola dönünce karşılaşılacak olan sıradanlık için feda edilir mi ? Basit bir seçim olarak görünse bile sağ kapıyı değil de sol kapıyı açmayı tercih etmeniz bambaşka bir dünyayı size sunabilir. Bilinmeyene doğru gidilen serüvenler okyanusunda rotanız, geminizin kaptanı dümenini ne tarafa kıracağına karar verdiğinde ortaya çıkacaktır. Bu yol sizi belki dünyanın sonuna, belki çatısına, belki de dibine götürecektir. Ancak asıl ikilem yaratan gerçek şudur ki; dünyanın uçsuz bucaksız sonsuzluğunu görmek için, mürettebat feda edilir mi ? Vazgeçtiklerim ve vazgeçemediklerim beni ben yapan asıl olgulardır. Bağlı olduklarım ve bağımlılıklarım kim olduğum gerçeğini her gün yüzüme vuruyor. Sahip olduğum etiketler benim ne veya kim olduğumu belirliyor. Kimim ben? Kaç Sena barınıyor içimde, zihnimde? Anneme göre savunmasız bir kız çocuğu, babama göre hayata atılmak için henüz çok genç ve tek sorumluluğu okula gidip gelmek olan bir öğrenci, hayatımdaki diğer insanlara göre ise bazen sevgili, bazen arkadaş, çoğu zamansa dışı gösterişli içi boş olan etiketlerden biriyim. Şu anda bu etkiketlerle anılıyorum. Biraz önce fark ettim ki, görünüşe göre birisi veya birileri gelecekte sahip olacağım etikletlere benden önce davranıp karar vermiş. Eşine bağlı bir kadın, çocukları için saçını süpürge, canını feda edebilecek bir anne hatta işine aşık bir psikolog... Şu an sahip olduğum ya da gelecekte sahip olacağım o parlak, herkesçe onaylanmış etiketler beni hiçbir zaman "kendim" yapmayacak. Belki ben de kendimi bu şaşaalı etiketlere kaptırıp içimdeki gerçek beni göremeyecek, ruhumun derinlikliklerinde doldurmam gereken o boşluğu dolduramayacağım. Piyano çalmaktan ölesiye korkacağım mesela, bale kursuna asla yazılamayacağım yeterince esnek değilim diye. Korkularım ve özgüvensizliklerim de yeni etiketlerim olacaklar hatta. Sık sık yalpalarım hatta düşerim de... Ama hayat oyununu bırakmamamı sağlayan arzularım, hayallerim vardır benim. Belki birçoğunu imkansızlıklardan, şanssızlıklardan belki de küçük boşvermişliklerim yüzünden gerçekleştiremeyeceğim. Aslında ben dışarıya karşı hiç güçsüz bir insan değilim, birçok zorluğa başım dik girer, alnımın akıyla da çıkarım. Annem öğretti bana bunu. Bazen içinde fırtınalar kopsa da ağlayamaz benim annem, en zor durumlar karşısında bile bütün dünya görecekmişçesine asil bir gülücük belirir suratında. En çok da annemden güç alırım ben. O bilmez, o da benim etiketlerime takılı. Onun gördüğü etiketlerimden biri de aileme bile eyvallahımın olmaması. Stefan Zweig'ın zihninden sayfalara ulaşan Madem Henriette gibi... Herkesin içinde sakladığı başka biri hatta birkaç kişi vardır. Diğer benlikleri keşfetmenin kaçınılmaz yolu ise tehlike almaktan geçiyor. Belki de asıl "ben" şu ana kadar yaptıklarım değil de yapabileceklerimdir. Ne çok belki dedim bu gece... Belki de kendimi bulmanın yolu belkilerimi daha detaylı düşünüp üzerlerine gitmekten geçiyordur. Çünkü beni ben yapan şey ayaklarımda takılı olan prangalarım değil, sırtımın içinde sakladığım kanatlarımdır. Eski bir dostum bana " İnsanın içinde üç renk vardır; beyaz, siyah ve gri. İyilik, kötülük ve ikisinin karışımından doğan bir belirsizlik. Ya da bencillik, fedakârlık ve bunların karışımından doğan bir gri..." demişti. Bunun üzerine düşündüğümde anladım ki insan içindeki üç rengi de yani içindeki üç benliğini de kabullenip sevdiğinde var oluyor. Evet, bizler de dünya düzeninde olduğu gibi içimizde hem iyiliği hem de kötülüğü taşıyoruz. Önemli olan bu durumu benimsemek ve hangi yöne gideceğimize karar vermek. Seçtiğimiz yön de bizleri asıl benliklerimize ulaştırıp yeni kapıları önümüze sunacaktır elbet. Zweig, Stephan. Bir Kadının Yaşamından 24 Saat. İstanbul: Kırmızı Kedi, 2015. Baskı. İpek Gök Yanlış Devrin Kadını 8 Mart'ta Dünya Emekçi Kadınlar Günü'nü kutladık. Bazılarımız birbirine çiçek aldı, kıyafetlerimize mor kurdeleler taktik. Paneller de yapıldı, halaylar da çekildi. Parti verenler de oldu, konferans verenler de. Fakat 8 Mart'ta beni en çok etkileyen olay, Ankara ve İstanbul'da yürüyüş yaparak, haksızlıklara karşı tepkilerini ülkeye ve dünyaya duyurmak isteyen kadınların polisin şiddetine, tazyikli suya ve biber gazına maruz kalması oldu. Ve eminim ki bu kadınlar böyle zor şartlarda 8 Mart'ı kutlamaya çalışırken; dünyada ve ülkemde kadınların çoğunluğu böyle bir günün varlığından habersiz, 8 Mart 2017'de bile kadın hakları bir kenara, insan olma haklarından yoksun yaşamaktaydılar! Ülkeyi yönetenler ve yönetmeye aday olanlar böyle günlerde kadının önemini ve ne kadar değerli olduğunu belirtip, "Kadınlar üst yönetimde daha fazla yer almalı" gibi cümleler kurarlar. Ancak ne yazık ki bu söylemler ile uygulamalar birbirini tutmaz. Sizce günümüzde meclisteki kadın oranının yüzde elli olma ihtimali var mı? 2015 seçimlerinde bu oran yüzde14.5 idi. Yani, 550 milletvekilinin
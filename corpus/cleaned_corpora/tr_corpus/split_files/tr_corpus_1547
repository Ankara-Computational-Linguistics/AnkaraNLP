Arşidükü'nün Floransalı korsanları ile irtibat hâlindeydiler194. Osmanlı İmparatorluğu'na Anadolu'daki itibarını yeniden kazandırmak Kuyucu Murad Paşa'ya düşecekti. Sadaret mührünü teslim aldığında Murad Paşa neredeyse 76 yaşında idi. Boşnak asıllı ve eski Yemen Beylerbeyi olarak İran Şahı'na esir düştüğü zamanlarda İran'daki şartları inceleme fırsatı bulmuştu. Veziriazam olduktan hemen sonra donanmanın ve ordunun ıslahı için sert tedbirler aldı. Aciz Kaptan-ı Derya Halil Paşa derhal görevden alındı ve altı ay sonra Osmanlı İmparatorluğu iyi durumda iki yeni büyük ve 40 küçük kadırgaya sahipti. Anadolu'daki isyancıların İstanbul'daki ilişkilerini, başkentte oturmayan insanları sıkı bir denetim altına alarak kesti195. Hiçbir musahib ve akrabaya taviz vermeden en önemli makamlarda oturan birçok kişiyi azletti. Tek sırdaşı, bir kadının oğlu olup, kızı ile evlendirdiği Bağdat Beylerbeyi Ali Paşa idi196. Rumeli ve Anadolu beylerbeyliklerini daha yetenekli adamlara verdi ve yokluğunda kendisini temsil edecek yeni bir kaymakam atadı197. Veziriazam, küçük ama seçkin bir ordu ile Anadolu'ya geçtiğinde Kalenderoğlu Ankara'yı kuşatma altına almıştı. Şehre kapanan yeni Kastamonu Sancakbeyi, asiyi 40 top ile uzak tutmaya çalışıyordu. Kuyucu Murad Paşa, affetmeye meyilli görünüyordu, ama Konya'ya girdiğinde tüm suçluları ve şüphelileri idam ettirdi. Konya'dan yola çıkarak güçlü Canbolatoğlu'nun üzerine yürüdü. Eski Karaman başkenti Larende'ye geldi, Silifke Sancakbeyi Muslı Çavuşu ve Toros geçitlerinde Adana'daki muharebeyi kaybeden tehlikeli Cemşid'i yendi. Kuyucu Murad Paşa, bunun üzerine Maraş birlikleri ile birleşerek, 24 Ekim 1607 yılında öncü birlikleri önemli bir mağlubiyet alan Canbolatoğlu'nun üzerine yürüdü. Yirmi cellat sürekli olarak getirilen esirlerin başlarını kesmekle görevlendirilmişti198 . Canbolatoğlu, tıpkı savaşa katılan Fahreddin Maanoğlu gibi Halep'e, buradan da Suriye çöllerine geri çekilmek zorunda kaldı. Osmanlılar zaferle esirgeyerek muamele ettikleri Halep'e girdiler. Sipahioğlanları Şam'a ve silahdarlar Trablus'a gönderilirken, veziriazam buraya kış karargâhını kurdu. Sipahilere ise eyaletlerine dönüp, bahara kadar orada kalma izi verildi. Öldürülen Tavil Ahmedoğlu'nun kardeşi Mustafa'ya karşı savaşan Cığalazâde Sinan Paşa'nın Mezopotamya Beylerbeyliği'ne getirilen oğlu Mahmud Paşa, daha kış aylarında Bağdat'ı ele geçirdi199. Kalenderoğlu ve müttefiki Kınalıoğlu sadece Bursa dolaylarında Anadolu'nun ovalarına akınlar düzenliyorlardı. Canbolatoğlu, önce onların yanına geldi, ama Osmanlılara karşı savaşmalarına yardım etmek yerine gizlice İstanbul'a kaçtı. Ödül olarak kendisine Tımışvar beylerbeyliği verildi. Burada Deli Hasan ile aynı akıbete uğradı İki yıl sonra Belgrad'da idam edildi200. Diğer iki isyancı, Bursa'yı Canbolatoğlunun yardımı olmadan ateşe verdiler ve Mihaliç'i alarak, Kalenderoğlu sultanların gücünün beşiği olan Hüdavendigâr Sancağı'nda hüküm sürmeye başladı. Silistre Beylerbeyi, onunla savaşmaya çalıştı, ama boşuna. Kalenderoğlu, ilk kez ortaya çıktığı Aydın ve Saruhan eyaletlerini ve Beylerbeyi Zülfikâr Paşa'nın engellemeye çalıştığı Karaman'ı201 fethe çıktı. 1608 yılının bahar aylarında Veziriazam Kuyucu Murad Paşa Maraş Eyaleti'ne geldi ve burada Mısır birlikleri ile birleşti. Trablusşam birlikleri de gelince gerçekten de güçlü yeni bir ordu oluşturulmuş oldu202. Amaç, bu sefer Kalenderoğlunu cezalandırmaktı. Kalenderoğlu, yaşlı ve zayıf olarak gördüğü Kuyucu Murad Paşa ile kolayca başa çıkabileceğini düşünüyordu, ama Muslı Çavuş yanından ayrıldı ve Kalenderoğlu Mısırlılara saldırdığında, Halep ve Trablusşam beylerbeylerinin komutasındaki Suriye birlikleri onu yerle bir ettiler. Yenilen Kalenderoğlu birkaç sadık adamı ile birlikte Ardahan'a kaçtı ve en azından hayatını kurtarmak için Şii inancını kabul etti203. Veziriazam Kuyucu Murad Paşa, Sivas'tan hareket ederek, Bağdat'tan kaçan Kürtlerin İran sınırından geçmelerini engellemek için oldukça zor yollardan geçerek yoluna devam etti. Kürtleri yakalamayı başardı ve Adana Beylerbeyi'nin hayatını kaybettiği muharebe sırasında (4 Eylül) Kürtleri yenmeyi başardı. Bunu büyük bir ceza mahkemesi izledi. Kuyucu Murad Paşa, Bayburt'ta çok geç gelen Diyarbakır Beylerbeyi Nasuh Paşa'yı sert sözlerle karşıladı. Ama gelişlerini Kuyucu Murad Paşa'ya duydukları şahsi düşmanlıklarından dolayı geciktiren diğer paşalara karşı daha affedici davrandı. Kuyucu Murad Paşa'nın düşmanlarının etkisinde kalan Sultan I. Ahmed, Murad Paşa'ya kışı Erzurum'da geçirmesini ve bahar aylarında İran üzerine yürümesini emretti. Ama Osmanlı gücünü Anadolu, Suriye ve Kürt bölgelerinde tekrar tesis etmeyi başaran veziriazam, bu emre itaat etmeyi reddetti. Ayrıca askerler de iki yıl süren bir seferden sonra nihayet İstanbul'a geri dönmek istiyorlardı. Kuyucu Murad Paşa, Hasan Paşa'nın yumuşak karakteri sebebi ile sürekli olarak isyan ruhunu taşıyan Mısır'ın tekrar huzura kavuşturulduğunu biliyordu Kulkıran Mehmed, ülkeyi baskı altına tutma ve her yeri talan etme hakkını kendilerinde bulan Memlükleri cezalandırmış ve ülkeyi sağduyulu ıslahlar ve yararlı çalışmalar ile huzura kavuşturmuştu204. Bu yüzden Kuyucu Murad Paşa, sultanın güvenini kazanan düşmanlarının tüm çabalarına rağmen kışı başkentte geçirdi. 1609 yılının bahar aylarında İran Şahı'na savaş açmayı kabul etti, ama önce Anadolu'daki isyanların son izlerini de ortadan kaldırmak istedi. İsyancıların kalan son liderleri Muslı Çavuş ve Manisalı Yusuf'u önemli vaatlerle kendi tarafına çekmeyi başardı. Muslı Çavuş, kısa bir süre sonra Zülfikâr tarafından öldürüldü ve Yusuf, veziriazamın çadırında kahve içerken cellada teslim edildi205. Böylece isyancılardan sadece 1607 yılında Floransa Arşidükü ile bir antlaşma imzalayan206 Maanoğlu Fahreddin kalmıştı. Osmanlı donanması Kaptan-ı Derya Mehmed Paşa komutasında onu Fenike Limanı'nda buldu ve 1612 yılında boyun eğmek zorunda bıraktı207. Vaat ettiği vergiyi ödemeyip, Frenklerle irtibata geçtiğinde – iki yıl boyunca İtalya'da görüldü – Kuyucu Murad Paşa'nın ölümünden sonra veziriazamlığa getirilen Nasuh Paşa, Küçük Ahmed Paşa'yı üzerine gönderdi. Birçok savaşta tecrübe edinen bu vezir, Dürzü emir Fahreddin'i kovmayı, kalelerini ele geçirmeyi, kardeşini ve yardımcısı Nasreddin'i yenmeyi başardı. Fahreddin Maanoğlu daha sonra İstanbul'da At Meydanı'nda idam edildi208. Kuyucu Murad Paşa, bir seferinde sultanın da ziyaret ettiği, Üsküdar ordugâhından henüz ayrılmamıştı. Ancak birkaç hafta sonra sultanın kesin emri209 ile doğrudan Tebriz'e doğru yola çıktı. Buraya gelen İran Şahı'nı, tekrar geri alınan bu şehrin yakınlarında yendi (Haziran 1610) ve kışı Diyarbakır'da kış karargâhında geçirdi. İran Şahı, Kanunî Sultan Süleyman zamanında belirlenen sınırların tekrar kabulünü öngören barış tekliflerinde bulundu. Murad zamanında yapılan fetihlerden feragat edecekti. Bu teklifler tabii ki reddedildi ve Veziriazam Kuyucu Murad Paşa, tam yeni bir saldırının hazırlıklarını yaparken, nihayet yaşına yenik düştü. Fethettiği topraklarda 5 Ağustos 1611 tarihinde hayata gözlerini yumdu210. Anadolu'da korkaklığını ve yeteneksizliğini yeterince göstermiş, Arnavut asıllı entrikacı yeni Veziriazam Nasuh Paşa, İran elçilerini İstanbul'a getirdi211. Burada sadaret mührünü teslim aldı212 ve sultanın kızlarından biri ile evlendi213. Osmanlı devleti, üç yıl süren görüşmelerden sonra yenilen İran Şahı'nın şartlarını kabul etmek zorunda kaldı (1612). Tebriz, Şirvan, Revan, Gilan, Demirkapı eyaletlerini yaklaşık 136 verimli yerleri barındıran 14 sancak ile birlikte kaybettiler. Sadece Irak sınırı tekrar düzeltildi ve Dağıstan'daki Osmanlı müttefiklerine dokunulmayacaktı214. Şah, her yıl ipek kumaş olarak ödenen vergiyi bundan sonra da ödemeyi kabul etti. En azından dışa karşı görünüşü korumak için kabul edilen bu şart215, aslında şahın en büyük oğluna timar olarak verilen Tebriz'in karşılığı idi216. Sultan I. Ahmed, yeni bir Kuyucu Murad Paşa bulmaya çalışmıştı, ama boşuna217. Hediyeler iki yıl boyunca gönderilmeyip, Gürcistan İranlıların saldırısına uğradığında, kısa bir süre öncesine kadar imparatorluğun tek yetkili kişisi olduğu ile övünen218 Nasuh Paşa'nın ölümünden sonra 1615 yılında İran savaşı tekrar başladı219. Damad Öküz Mehmed Paşa, veziriazam olarak ordunun başına geçti. Yanlarında bir müneccim ile birlikte kış karargâhının kurulduğu Halep'e gelindi220. Sonraki yıl, Kara Davud Paşa komutasındaki Rumeli birlikleri ile Van, Diyarbakır ve Bağdat birliklerini etrafına topladı. Kars dolaylarına geldi ve kalesi kırk gün süren kuşatmaya direnen Revan'ı kuşattı. Kış aylarında geri çekilmesi ordunun neredeyse dağılmasına sebep oluyordu221. İran'dan geri dönen sipahiler, İstanbul'a fakir, çıplak ve üstü başı yırtılmış bir vaziyette sultanın sipahilerinden çok dilencilere benzeyen bir şekilde geldiler222. Bunun üzerine Damad Öküz Mehmed Paşa, sultanın eniştesi olmasına rağmen, 1617 yılı başında makamından alındı ve neredeyse hayatını da kaybedecekti. Kuyucu Murad Paşa tarafından yetersiz olduğu gerekçesi ile görevinden alınan eski Kaptanı Derya Halil Paşa, 18 Ocak'ta veziriazamlığa getirildi223 ve resmen ya ölmeyi, ya da zafer kazanmayı vaat etti224. İran Şahı, ipek vergisinin indirilmesini talep etti, ama Sultan I. Ahmed bunu kabul etmedi. İran elçisi tutuklandı225. 1617 yılının Kasım ayında Osmanlı ordusu yeniden Anadolu'ya geçeceği sırada, çocukluktan sıyrıldıktan sonra gururlu, imparatorluğun büyüklüğünün bilincinde olan ve belirli bir heybet kazanmış bir padişah olarak hüküm sürmüş Sultan I. Ahmed hayata gözlerini yumdu. Osmanlı Devleti'nin onurunun korunması için gerekli İran savaşının sorumluluğunu kendisinden sonra tahta çıkan aklî dengesi bozuk kardeşi Mustafa'ya bıraktı. Üç ay sonra, 26 Şubat 1618 tarihinde deli Mustafa tekrar gençliğinin tamamını geçirdiği mahbesine kapatıldı ve bir fetva ile Sultan I. Ahmed'in hırslı, büyük oğlu II. Osman tahta çıktı226. Vezir Halil Paşa, bu hadiseler olurken Dıyarbakır'da kış karargâhında idi227. Orduyu güçlendirmek için tıpkı 1616 yılında olduğu gibi228 yine Tatar Hanı'na başvurdu. Canbek Han, Anadolu'ya geldi ve ordunun bir bölümü yeni Batum Beylerbeyi komutasında Gürcistan'a akın ederken, Tatarlar Nahcivan dolaylarında akına çıktılar229. 1618 yılının bahar aylarında Halil Paşa Tebriz'e geçti ve görüşmeleri burada devam ettirdi. Ama Canbek Han, görüşmelerin sonuçlarını bekleyemeyecek kadar sabırsızdı. Diyarbakır, Van, Sivas birlikleri, Halep Valisi Abaza Paşa ve Rumeli sipahileri ile Erdebil'de bulunan şahın üzerine yürümek için aceleyle Serav'a doğru hareket etti. Bu birliklerden bir tek yeniçeriler, Osmanlı disiplinine uygun olarak savaşıyorlardı. Tatarlar ve Anadolu birlikleri vahşi bir gürûh gibiydi. İran komutanı Karçıgay Han onları büyük bir mağlubiyete uğrattı. Rumeli, Van ve Diyarbakır Beylerbeyleri savaş alanında hayatlarını kaybettiler230. Halil Paşa buna rağmen Erdebil'e doğru devam etti. Savaş istemeyen şah, bunun üzerine tekrar barış teklifleri getirdi. Üç beylerbeyinin hayatını kaybettikleri savaş meydanında önceki barışın şartları aynen kabul edildi. Halil Paşa, Tokat üzerinden geri döndü. İstanbul'a vardığında, bu aşağılayıcı barıştan dolayı öfkeli olan yeni Sultan Genç Osman tarafından derhal 18 Ocak 1619 tarihinde görevden alındı ve yerine tekrar selefi Damad Öküz Mehmed Paşa getirildi231. İran elçileri yine ipek taşıyan arabalar, fil ve gergedan gibi nadir hayvanlar eşliğinde bu Rafızîlere hakaretler yağdıran halkın gözleri önünde İstanbul'a geldiler232. İran Şahı ile Çağatay bölgesindeki Özbek akrabaları arasında 1622 yılında çıkan savaş, İranlıları birkaç yıl boyunca meşgul etti233. İranlılar bu arada Kandahar, Hürmüz ve Lahora'ya kadar ilerlediler234. Orduyu tembelliğe alıştırmak Genç Osman'a göre değildi. Gratiani'nin ihaneti, Lehler tarafından gördüğü destek, Lehlerin Tutora bölgesindeki mağlubiyeti ve Hotin'in Lehler tarafından işgali, batıda yeni bir savaş başlatmak için yeterli sebepleri sağlıyordu. Ama 1621 yılında hiçbir sonuç getirmeyen savaşlar, yeniçerilerin yetersizliğini kanıtlıyordu. Bu yüzden Genç Osman genel bir ordu ıslahına hazırlandı235. Genç Osman'ın cimri olması eski gelenekleri hiçe sayması Pertev Paşa'nın kızı ile evlendikten sonra şeyhülislâmın kızına da talib olması ve geceleri sarhoş askerleri yakalamak için sokaklarda dolaşması236, orduda planlanan reformdan, özellikle de savaşa bizzat giden padişahların devrini tekrar getirmeye ve böylece İmparatorluğu kurtarmaya çalışmasından daha az öfke yaratmıştı237. Lehistan'a karşı bir şey yapamıyordu, ama Anadolu'daki durumlar, İran ile eski savaşı tekrar başlatmak için fırsat sunuyordu. Kendi hazinesinden 800 bin altın harcayarak güçlü bir filoyu donattı, Berberistan birliklerini yanına çağırdı ve Mekke'ye hacca gitmek istediğini ileri sürdü238. Donanma, sultanın binmesi için hazır bekliyordu ki, buna engel olmak üzere yeniçeriler bir araya toplandılar. Şeyhülislâmın fetvası, onu yolundan döndürememişti. 18 Mayıs 1622 tarihinde asiler, Genç Osman'ın hocası Ömer Ağa'nın sarayını talan ettiler. Bir gün sonra sadece yeniçeriler değil, sipahiler ve onlar tarafından çağrılan ulema da At Meydanı'nda toplandılar. Şeyhülislâm, sultanın aralarında Ömer'in ve Veziriazam Dilaver Paşa'nın da bulunduğu altı musahibinin teslim edilmesini istedi. Genç Osman, onları vermeyi reddetti. Asiler bunun üzerine hiçbir engelle karşılaşmadan sarayın ilk avlusuna kadar ilerlediler. Kısa bir süre sonra Divân'ın kapısına vardılar. Akli dengesi bozuk Sultan I. Mustafa'yı bulmak üzere hareme kadar ilerlemeye cüret ettiler. Onu her zamanki gibi sessiz bir vaziyette odasında buldular. Genç Osman nihayet kızlarağasını ve veziriazamı öfkeli kitleye teslim etti, ama boşuna. Ulemanın direnmesine karşın Sultan I. Mustafa tekrar tahta oturtuldu ve hükümdar ilan edildi. Ata binemeyecek kadar zayıf olduğu için eski saraya ve Orta Cami'ine taşımak zorunda kaldılar. 20 Mayıs'ta yeniçeri ağası, barışma tekliflerinde bulunduğu için öldürüldü. Kara Davud Paşa, Sultan I. Mustafa'nın annesi tarafından veziriazamlığa getirildi. Genç Osman, henüz öldürülen yeniçeri ağasının evinde idi. Yanı başında Hüseyin Paşa yeniçerilerin öfkesine kurban gitti. Sultan Genç Osman, başında kirli bir sarık, perişan bir at üzerinde alaylar ve tehditler altında İstanbul sokaklarından geçirilerek muzaffer yeniçerilerin kışlasına getirildi. Yeniçeriler, hayatını bağışlamak istediler, ama Kara Davud Paşa ve yeni Valide Sultan'da hiç acıma yoktu. Kara Davud Paşa, Genç Osman'ı Yedikule zindanlarına götürdü. Genç Osman burada veziriazam ve birkaç subay tarafından en aşağılık biçimde öldürüldü239. Kutsal bedeni , diyor Evliya Çelebi eski bir hasırın üzerine yatırıldıktan sonra cebecibaşı Gafur Ağa sağ kulağını ve bir yeniçeri parmağındaki yüzüğü almak için parmağını kestiler240 . Naaşı, gizlice Sultanahmet Cami'inde defnedildi241. Katiller, bu rezaletin meyvelerini çok uzun süre toplayamadılar. Kara Davud Paşa'dan sonra veziriazamlığa Mere Hüseyin Paşa getirildi. Selefi gibi o da durumu kontrol altına alamadı ve orduyu Anadolu'ya göndermek isteyince, makamından alınmasını talep ettiler. Valide Sultan, belirlediği üç kişi arasından seçim yapmalarını istedi Cevapları Mustafa seçsin oldu. Ama bu şekilde seçilen veziriazam askerlerin hoşuna gitmedi ve bahar aylarında devletin en yüksek makamına Gürcü Mehmed Paşa getirildi242. Veziriazam, sipahilerin, kutsal yerlerin vakıf yönetimini talep edip, hatta bu isteklerine de nâil olmaları derecelerine varan anarşinin önünü kesmek için tedbirler almaya başladı. Yıl daha sona ermeden Anadolu'daki eyaletler, sadece kendi efendilerine karşı zafer kazanabilen yeniçerilerin ve sipahioğlanlarının hakimiyetine karşı ayaklandılar. Bağdat'ta büyük bir isyan başladı243. Trablus Beylerbeyi Yusuf Paşa, saray kapıkullarına boyun eğmekte olan, yeni hükümeti tanımayı reddetti. Diyarbakır'da Hafız Ahmed Paşa ayaklandı244. Erzurum'da, yetmiş akçe karşılığında satın alınan Kafkaslı bir köle olan ve kendi yetenekleri sayesinde yükselen Hristiyan asıllı Abaza Mehmed Paşa245, ellerine Genç Osman'ın kanı bulaşan ve onu tutuklayıp her türlü kötü muamelede bulunmuş olan246, Erzurum'u talan eden yeniçerilere karşı isyan bayrağını açtı. Aynı yeniçeriler, Ahıska'yı ele geçiren şahın üzerine gönderildiklerinde sefere çıkmayı reddettiler247. Abaza Mehmed Paşa, onları kaleye toplayıp, kapattı ve onlara burada boyun eğdirdi 248. İstanbul'daki yeniçeriler Kaptan-ı Derya Halil Paşa'ya Abaza Mehmed Paşa'nın dostu olarak düşmanlık beslediler ve veziriazamın da Erzurum'daki Abaza Paşa'nın hamisi olduğunu iddia ediyorlardı. Anadolu'daki vergileri toplamakla görevlendirilen sipahilerin suçları yüzlerine karşı açıkça söyleniyordu. Bazı sipahiler, şehirlerde ve köylerde öldürüldüler . Bir zamanlar Anadolu'da asi olarak savaşan askerler, kibirli yeniçerilerin yerini almaya hazırdılar249. 1623 yılı başlarında sipahiler yine ayaklandılar. Kara Davud Paşa'nın Osmanlı hanedanının tüm şehzâdelerini ortadan kaldırmak ve Osmanlı tahtına akli dengesi bozuk eniştesi Sultan Mustafa yerine, onun kız kardeşlerinden birinden olan oğlunu geçirmeye çalıştığını250 ve devlet için tehlike arz ettiğini iddia ettiler. Bunun üzerine Genç Osman'ın katlinde parmağı olan Kara Davud Paşa ve katline katılan tüm diğerlerinin teslim edilmesini ve Genç Osman'ı öldürdükleri yerde öldürülmelerini talep ettiler. 8 Ocak'ta Sultan Mustafa sarayın penceresinde göründü ve Kara Davud Paşa'nın cezalandırılmasını onayladı hatta kesik başını getirenlere yılda 400 skudi getiren bir timar vereceğini açıkladı. Divân'da Genç Osman'ın katillerinden biri olan cebecibaşının başı vuruldu. Kara Davud Paşa bir saman yığını altına saklanmış hâlde bulundu. Ölümle burun buruna gelince, Sultan Mustafa tarafından imzalanmış ve Genç Osman'ın katlini emreden bir fermânı gösterdi. Bunun üzerine yeniçeriler onu ortalarına aldılar ve bir an için sanki Kara Davud Paşa tekrar veziriazamlığa getirilecekmiş gibi göründü251. Ama yeniçerilerden bir kısmı onu Yedikule Zindanları'na götürdüler ve burada Sultan Mustafa'nın yazılı emri ile başı kesildi252. Mere Hüseyin Paşa 5 Şubat'ta Gürcü Mehmed Paşa'nın yerine geçti ve her türlü tedbiri almaktan çekinmeyerek, asıl hükümdar gibi davranmaya başladı. Hristiyan elçileri öfkeli, tehlikeli, vahşi bir hayvan 253 gibi hakaretlere boğuyordu ve dokunulmazlıklarına rağmen, ulema sınıfından insanları dövdürüyordu. Ulema, çiğnenen onurlarının intikamı için Anadolu'daki asilerin kazanmasını yürekten diliyorlardı254. Abaza Paşa, gerçekten de yolu üzerinde bütün yeniçerilerin mülklerine el koyarak İstanbul'a doğru ilerliyordu. Sadece Bursa'ya kadar gelen255 Cığalazâde Mahmud ve yeni yeniçeri ağası, karşısına çıkmaya cesaret ettiler. Abaza Paşa, Ankara'yı kuşattı ve şehri ele geçirdi256. Nisan'da ulema da ayaklandı, ama yeniçeriler bu ayaklanmayı acımasızca bastırdılar257. Ağustos'ta sipahiler tekrar yeniçerilere karşı isyan ettiler ve yeniçeri kışlasına sığınan Mere Hüseyin Paşa'nın teslim edilmesini istediler. Taraftarları, onu ellerinde silahları ile savunmayı göze alamadılar ve sipahilerin talebini yerine getirdiler. Sürgündeki Halil Paşa geri çağrılarak, Mere Hüseyin Paşa'nın yerine getirildi. İstanbul'a gelişine kadar Sultan I. Ahmed'in damatlarından biri olan258 Kemankeş Ali Paşa devlet işlerinin yönetimini üstlendi259. Askerler, emrinde 17 beylerbeyi ve 16 sancakbeyi bulunan ve yeniçeri olmayan herkese karşı gösterdiği adalet ve esirgeme ile büyük saygı gören Tokat ve Sivas fatihi Abaza Paşa'ya karşı bir seferin düzenlenmesini istiyorlardı260. Bu emri verecek olan padişah ise bulunamıyordu. Nihayet saraya geldi, ama işler öyle gelişmişti ki, nihayet akli dengesi bozuk bir insanın ve birkaç suçlunun askerî anarşiye dayanan karanlık iktidarı sonunda çöktü. Valide Sultan, oğlunun kurtarılması için Genç Osman'ın kardeşlerini kurban vermeye hazırdı, ama boşuna. Yeni veziriazam şehzâdeleri köşke yanına getirtmişti. Bir gün sonra, 11 Eylül 1623 tarihinde saraya 30 bin kişi hücum etti. Sultan Mustafa direnmedi, aksine etrafında olup bitenleri anlamsız gözlerle seyrediyordu ve kendi adını bile zor söylüyordu. Şehzâde Murad, toplanan insanların isteği üzerine Divân'ın kapısında belirdi. Beyaz kadife elbiseler içinde, incilerle bezenmiş kırmızı perdeler örtülü, altın ve mücevher süslü dört sütunlu bir divân üzerinde oturuyordu. Şeyhülislâm elini öptü ve Murad, başını bu yasa koruyucusunun omzuna eğdi. Askerler, karşılarında dolgun yüzlü, siyah sakallı, gri gözlü, geniş omuzlu ve arslan pençesi gibi elleri olan uzun boylu, güçlü, genç bir adam gördüler261. Başkent, yeni bir görüntüye kavuştu ve genç yaşlı herkes mutlu idi262 . İmparatorluk nihayet yeni bir sultan bulmuştu263. Murad, tahttan indirilen amcası Mustafa'yı hayatta bıraktı Akli dengesi bozuk eski sultan sarayın içinde kapalı tutuluyordu. Etrafında sadece birkaç hizmetli vardı. İstanbul sakinleri kendisinden saygı ile evliya gibi bahsediyorlardı ve askerler Anadolu'da kazandıkları zaferler sırasında aralarında bulunduğunu anlatıyorlardı. Nihayet vefatıyla naaşı Ayasofya Camii'nde bulunan ve Nuh-ı Nebî'den kalma eski bir yağhane kubbesi olan kâgir bina içine defnedildi1. Sultan IV. Murad, ancak Revan Seferi sırasında yetenekli kardeşleri Bâyezid ve Süleyman'ı ortadan kaldırması gerektiğine karar verdi. Bunlar Harem kadınlarının kulelerden cellatlara taşlar ve oklar yağdırarak direnmelerine rağmen, boğduruldular2. IV. Murad, çok iyi bir tahsil görmüştü ve hakkında çok büyük umutlar besleniyordu. Ramazan ayında oruç tutmadığı, camileri çok nadiren ziyaret ettiği ve müezzinler ile zekâtlar için ayrılan paranın miktarını indirdiği için3 dindar sayılmıyordu, ama ahlaka çok önem veriyordu. Müslümanlara yozlaşma mekanı olan kahvehane ziyaretlerini4 ve tütünü5 yasakladı ve gençliğinde kendisi de değerli şarabları sevmesine rağmen, bozahâneleri ve meyhaneleri kapattırdı6. Kitapları seven ve sekiz veya dokuz saatte Kur'an'ı ezbere hatim eden çalışkan öğrencilere kaftanlar, değerli eşyalar, altınlar veren eğitimli bir adamdı. Ünlü Seyyah Evliya Çelebi'yi, Farsça yazılmış Şehnâme okumak üzere saraya çağırmıştı7. Hicivlerinden birini okurken düşen bir yıldırım sebebiyle böyle şeyler yazmasını yasakladığı ve daha sonra buna riayet etmediği için öldürtülecek olan Nefi Efendi'nin hicivlerini severek okuyordu8. Arkasında ayrıca kendi şiirlerini topladığı bir cilt bıraktı ve askerler tarafından öldürülen musahibi Musa Çelebi'yi anlatan şiirini okudukları zaman, bunu üzüntü ile dinliyordu Yola düşüp giden dilber - Musa'm eğlendi gelmedi Yohsa yolda yol mı şaşdı - Musa'm eğlendi gelmedi9 Tuğrakeşlikte nişancıyı bile geçiyordu10. Sarayda olduğu akşamlarda emektar askerlere şanlı geçmişi anlattırıyor, müzik ve şiir dinliyor ve rakkasların oyununu seyrediyordu. Sultanın en sevdiği eğlencelerden biri, İstanbul ve çevresindeki bahçelerde gezinmekti. Sık sık Göksü, Çengelköy ve Sarıyer'de gezintiye çıkardı11. Genelde cimri olup, büyük bir hazine topladığı hâlde adına bir cami bile yaptırmadı ancak, Üsküdar'da Kandilli, Beylerbeyi ve Revan köşklerini yaptırdı12. İyi bir binici, rakiplerini genelde yenen iyi bir güreşçi ve Mısır'a kadar uzaktaki camilere ve dost hükümdarlara, hatta Alman Kayser'e bile okları ile deldiği kalkanları gönderen iyi bir okçu olarak eski soyun gerçek bir çelebisi gibi idi13. Venedik Balyosu, kendi tebaa tarafından çok sonraları Osmanlı Sultanları arasında en kanlısı olarak tanımlanacak Sultan IV. Murad'ın barışçıl karakterinden övgü ile bahsediyordu14. Sultan IV. Murad'ın en büyük Sultanların ve Büyük İskender'in saltanatlarıyla15 kıyaslanacak hükümdarlığı, üzücü başladı. Hazine tamamen boştu – içinde sadece altı altın kesesi ve içinde değerli eşyalar bulunan birkaç sandık bulundu16. Askerler cülûs bahşişlerini hemen istiyorlardı ve veziriazamın teklif ettiği gibi gümüş olarak değil, saf altın olarak. Hükümet, onurunu ayaklar altına alarak Hristiyan elçilerden 4 milyon altın istedi, ama bu parayı bir kısmı vermek istemedi, bir kısmı da verecek durumda değildi17. Genç Murad'ın sünnet düğünü saray içinde mütevazı bir şekilde yapıldı18. Genç hükümdar, geceleri bostancıbaşı ve silahdar Melek Ahmed ile birlikte İstanbul sokaklarını dolaşıyor ve bozulan düzeni tekrar sağlamak için kanlı tedbirler alıyordu19. Anadolu'daki asilerin cezalandırılması o anda mümkün değildi. Bağdat Beylerbeyi Bekir Paşa da asilere katılmış20, kendisine karşı gönderilen Diyarbakır Beylerbeyi Hafız Ahmed Paşa'yı yenmiş21 ve kuşatmaya alındığında, Şiilerin büyük saygı gösterdikleri Hz. Ali ve Hanefi mezhebinin kurucuları Ebu Hanife ile Abdülkadir [Geylani]'nin mezarlarının burada bulunması sebebi ile kutsal sayılan Bağdat'a İranlıları çağırdı. Bağdat Paşası ilan edilmeyi ve Hafız Ahmed Paşa'nın yerine geçirilmeyi başardı, ama İranlıların hakimiyetinden kurtulmaya çalıştığında, 1623 yılında İran komutanı Karçıgay'ın saldırısına uğradı. Osmanlı yardımcı birlikleri, İranlılar tarafından tuzağa düşürülen komutanlarını kaybettiler. Nihayet Bekir Paşa'nın oğlu Mehmed İranlılara Bağdat'ın kapılarını açtı. Hz. Ali'nin mezarının kutsallığını bozdukları iddia edilen Sünniler arasında büyük bir katliam gerçekleştirildi. Bekir Paşa, oğlunun gözleri önünde yavaş yanan bir ateş ile işkence edildi ve neft doldurulmuş bir kayık üzerinde Dicle Nehri üzerinde yakıldı22. Hafız Ahmed Paşa, kuzeyde Abaza Paşa'nın birlikleri ile savaşırken, Musul teslim oldu23. Irak'ın bu ikinci başkenti aynı yıl içinde Türkler tarafından tekrar ele geçirildi. Bu arada Sultan IV. Murad, Vezir Kemankeş Kara Ali Paşa ve enerjik, güzel annesi Çerkes asıllı Kösem Sultan'ın etkisi altında idi24. Kemankeş Kara Ali Paşa'nın konumunu sağlamlaştırmak için devletin en çalışkan ve yetenekli adamları olan şeyhülislâmı, Halil Paşa'yı ve Gürcü Mehmed Paşa'yı, birliklerin komplo kurmasını sağladıkları gerekçesi ile tutuklattı. Aynı şüphe ile Bağdat* Beylerbeyi Bekir Paşa da saraya çağrıldı ve Kemankeş Kara Ali Paşa'yı makamından indirmek istediği için gizlice öldürüldü. Defterdar, Yedikule'deki zindana atıldı25. Sultan IV. Murad, askerler tarafından sevilmediği için kendi eniştesi Bayram Paşa'yı yeniçeri ağalığından almak zorunda kaldı26. Ama yeni sultan yavaş yavaş kendi iradesinin farkına varmaya başladı. Bostancıbaşı Mehmed Ağa'yı öldürttüğü sırada Amcam gibi deli olduğumu mu sanıyorsun. , diye sordu. Genç Osman'ın, tecrübeli ve anlayışlı bir adamı olan kızlarağası, Mısır'dan geri çağrıldı, Halil Paşa ve yaşlı Gürcü Mehmed Paşa tekrar serbest bırakıldı27. Fransız bir elçinin dediği gibi, efendilerinin katlinden sonra bir süreliğine uzak kalan vieille meute ( eski ekip ) tekrar bir araya geldi28. Bunlara, haklı olarak yerine veziriazamın kayınpederinin getirileceğinden endişe eden şeyhülislâm Esad Efendi de katıldı. Topal Receb Paşa ve eşi, Sultan Murad'ın kız kardeşi, sultanın gitgide asli danışmanları hâline gelmeye başlamışlardı29. 1624 yılının Nisan ayında Kemankeş Kara Ali Paşa, tıpkı aylar önce Bekir Paşa'nın başına geldiği gibi, kendisini bekleyen akıbetten haberi olmadan saraya son kez gidiyordu. O da askerler ile birlikte komplo kurmakla suçlanarak idam edildi30. Hiç istememesine rağmen halefi olarak veziriazamlığa getirilen, Şam'dan yeni dönmüş eski silahdar Çerkes Mehmed Paşa, derhal Anadolu'ya, Abaza Paşa'nın üzerine yollandı31. Abaza Paşa Sivas'ta32 yeniçerileri kana boğdu. Karahisar'a, üzerine gönderilen, ancak Sultan Mustafa'ya ihanet eden Maraş Beylerbeyi Murtaza Paşa ile birlikte muzafferen girdi. Burada kendisine bir süredir rahatsızlık veren Kalavun Paşa'yı idam ettirdi. Abaza Paşa'ya karşı gösterilen bütün çabalar sonuçsuz kaldı. Anadolu insanının bağımsızlık duygusunun ve başkentteki kendini beğenmiş yeniçerilere yenilen Anadolu askerlerinin bunlara duydukları nefretin birleştiği bu asi, şimdi Çerkes Mehmed Paşa'nın karşısına çıkacaktı33. 26 Ekim 1624 tarihinde Boğdan Prensi Radu Mihnea, Abaza Paşa'nın kaçtığını ve birliklerinin dağıtıldığını yazıyordu. Çerkes Mehmed Paşa, Konya üzerinden Kayseri Ovası'na inmişti. Yeniçeri Ağası Hüsrev'in yiğitliği ve Türkmenlerin kaçışı Ağustos ayında ordunun zaferi kazanmasına sebep olmuştu ve Veziriazam Çerkes Mehmed Paşa Tercan'a kadar ilerleyebilmişti. Abaza Paşa ortadan kayboldu ve ailesi İstanbul'a getirildi. Sonbaharda asilerle antlaşma yapıldı ve Abaza Paşa'nın Erzurum'da kalabileceğine karar verildi. Sultan IV. Murad'ın bu affedici tutumu asi Abaza Paşa'nın karakterinden kaynaklanıyordu. Çoğu, özellikle de ulema sınıfı onun karakterinde, sadece Genç Osman'ın katillerinin cezalandırılmasını isteyen ve imparatorluğun iyiliğini ve onurunu düşünen, dindar ve Osmanlı Devleti'ne yürekten bağlı sadık bir hizmetkârını görüyordu34. Veziriazam Çerkes Mehmed Paşa, aynı yılın sonuna doğru Tokat'taki karargâhta hayata veda etti35. Halefi, Diyarbakır Beylerbeyi Hafız Ahmed Paşa oldu. Mayıs ayında Diyarbakır dolaylarına geldi. Gürcüler Tiflis'i ellerine geçirirken36, Sultan I. Mustafa'nın son aylarında Bağdat, Musul, Derbend, Şirvan, Şemahi, Revan, Nahcivan, Tebriz, Şeki, Ereş ve Merend'i işgal eden İranlılarla savaş tekrar başlatılacaktı37. Kerkük yakınlarında 1625 yılının Mayıs ayında Karaman Beylerbeyi İranlı bir birliği yendi. Aynı zamanda İran Şahı tarafından Gürcistan'a akın eden Magrav Han'ın yardımına gönderilen Karçıgay, Gürcü prense yenildi ve öldürüldü. Hafız Ahmed Paşa, bu haberi Diyarbakır karargâhında aldı38. Magrav Han, bağımsız yönetici olarak Gürcü kalelerinde bırakıldı ve Hafız Ahmed Paşa Bağdat'a hareket etti. Şehir, veziriazamın yanında getirdiği üç top ile – dikkatli veziriazam, ancak bu kadar top getirmeyi uygun görmüştü - 70 gün boyunca top ateşine tutuldu, ama boşuna. Yapılan hücum da sonuç getirmedi. Buna ve Şah Abbas'ın oğlu İsa ile yaklaştığı haberine rağmen, yeniçeriler ve sipahiler, burada sert geçmeyen kış boyunca kazdıkları hendeklerde kalmak istediler. Ancak 27 Mayıs'ta yapılan yeni bir meydan savaşı başarısız olunca, birlikler isyan ederek, Hafız Ahmed Paşa henüz İranlılarla barış görüşmeleri yaparken, geri dönmek istediler. Ordu, sadece Diyarbakır'da ara verilen geri dönüş yoluna çıkınca, yine vahşi ve disiplinsiz bir çeteye benziyordu39. Kış karargâhı bu sefer Tokat'a kuruldu40. 1626 yılının bahar aylarında İstanbul'da bekletilen birlikler ayaklandı. Sultan IV. Murad'ı kaymakam Gürcü Mehmed Paşa'yı teslim etmeye zorladılar ve onu idam ettiler. Ayaklanmayı çıkartanlar, kısa bir süre sonra aynı akıbete uğradılar41. Yeniçeriler aynı dönemde Halep karargâhında yeni bir ayaklanma çıkarttılar. Böylece Aralık ayında bir şair olan Veziriazam Hafız Ahmed Paşa görevinden alındı. Hafız Ahmed Paşa'nın halefi yaşlı Halil Paşa, iki yıl boyunca Anadolu savaşlarında serasker olarak görev yaptı. Göreve getirildikten hemen sonra Abaza Mehmed Paşa üzerine gönderildi ve bir düşmanı bırakıp, bir diğerine yönelerek, plansız bir karargâh hayatı sürdü. 1627 yılının Mart ayında Halep'te idi. Ahıska'nın kuşatmadan kurtarılması için gönderdiği Dişlenk Hüseyin Paşa, İranlılar tarafından mağlubiyete uğratılıp, öldürüldü42 ve şehir İranlıların eline geçti. Halil Paşa'nın bizzat katıldığı Erzurum kuşatması, tıpkı selefi gibi anlaşılmaz bir biçimde topları geride bıraktığı için başarısız oldu43. 1628 yılının baharında (Nisan), Halil Paşa yetersizliğini yeterince kanıtladığı için sadaret mührünü tekrar geri vermek zorunda kaldı44. Anadolu'daki savaşlarda dördüncü vezir45 Hüsrev Paşa, daha atik hareket etti. Faaliyetlerine Tokat'ta idamlarla başladı. Zamanında top temin etti ve Eylül ayında Abaza Paşa'dan daha erken davrandı. İki hafta süren bir direnmeden sonra asilerin başı Abaza Paşa teslim olmayı kabul etti. 18 Eylül'de hiç korkusuz Osmanlı karargâhına geldi ve İstanbul'a götürüldükten sonra Sultan IV. Murad'ı kendisine ve Genç Osman'ın davasına karşı sadakatine ikna etmeyi başardı. Beylerbeyi olarak Bosna'ya, daha sonra Tuna boylarına gönderildi. Hayata ancak 23 Ağustos 1634 tarihinde celladın elinde veda etti. Çoğu insan daha sonra ortaya çıkarak, Takımadalar'daki eşkıyalıkları ve Danimarka'daki esareti ile övünen başka bir Abaza'nın, celladın elinden kurtulmayı başaran bu kahramandan başkası olamayacağına inanıyordu46. Aynı zamanda Ahıska ve Çıldır da tekrar ele geçirildi47. Bağımsız bir bey gibi hareket eden ve sultana bile rapor vermeyen48 Boşnak asıllı Hüsrev Paşa, ikinci bir sefer düzenleyerek Anadolu'daki karışıklıkları sona erdirmeye ve Osmanlı'nın onuru ile oynadıkları için İranlılardan intikam almaya kararlı idi. Kuyucu Murad Paşa'nın gerçek bir halefi olarak Anadolu'nun ve Suriye'nin kuyularını asilerin cesetleri ve kesik başları ile doldurdu. Ulûfelerini beğenmeyen sipahioğlanlarının başındakileri idam ettirip, ayaklanmalara katılanların timarlarının ellerinden alınmasını emrederek, genç sultana gelecek için iyi bir örnek oldu. Bu sert tedbirlerden, ancak bütün asilerin ortadan kaldırılmasından sonra vazgeçildi. Şarab bardağını en az kılıcı kadar kaldırmayı seven Şah Abbas'ın ölümü, İran'a yapılacak seferin zaferle sonuçlanmasını sağlayacak gibi görünüyordu. Halep karargâhında önce Müslüman olan Magrav, oğulları ve tüm adamları ile birlikte Gürcistan Eyaleti'nde baskı uygulayarak para topladığı gerekçesi ile idam edildi. Daha sonra Osmanlı ordusunu beslemek üzere mülklerine el konuldu. Düşman topraklarına yapılan akınlar ayrıca erzak getiriyordu. 1629 yılının Aralık ayında uzun süren bir yağmur dönemi sırasında49, Şehrizor Kalesi ele geçirildikten sonra50 Musul'da karargâh kuruldu. 1630 yılının Ocak ayında ordu Bağdat'a doğru hareket etti, ama çok yavaş ilerleyebildi. Ordunun bir kısmı Nisan ayında İran komutanı Zeynel'e büyük bir mağlubiyet yaşattı. Hüsrev Paşa, birçok kalenin tekrar kullanılır hâle getirilmesi ile bu eyaleti tamamen güvence altına almak istiyordu. Osmanlı ordusu Hemedan'dan ayrıldıktan sonra önceleri verimli olan bu şehirden sadece kalıntılar geriye kaldı. Dergezin'den sonra ordu tekrar kutsal Bağdat şehrine yöneldi. Şah Safi Mirza'nın adamları hiçbir yerde görülmüyorlardı. Osmanlı ordusu ancak Ekim ayında Bağdat'a varabildi51. Birçok kurban verilen kırk günlük kuşatmadan sonra Hüsrev Paşa öfke ile geri çekilmeyi emretmek zorunda kaldı ve kışı Musul'da geçirdi52. 1631 yılı da daha iyi bir başarı getirmedi. Hüsrev Paşa, Bağdat'ı fethetmeyi bir kez daha denemekten vazgeçti. Komşu İran bölgeleri talan edilmişti ve yine hiçbir İran ordusu, hiçbir İran elçisi ortaya çıkmadı. Veziriazam Hüsrev Paşa nihayet üç yıldır doğru dürüst bir savaşa girmeyen ve terk edilmiş Hemedan dışında önemli bir şehri ele geçiremeyen askerlerin huzursuzlukları sebebi ile Musul'a geri dönmek zorunda kaldı. 1631 yılının Ekim ayında burada azledildiğine dair haberi aldı. Bu haber üzerine yeniçeriler arasında genel bir ayaklanma çıktı. Anadolu'daki birçok şehirde müdafaa kıtaları Divân-ı Hümâyûn'un emirlerine itaat etmeyi reddetti53. Kısa bir süre sonra isyanlar İstanbul'a sıçradı. Sultan IV. Murad, Hüsrev Paşa'yı kendi inisiyatifinden çok, Vezir Hafız Ahmed Paşa'nın, Kemankeş Kara Mustafa Paşa'nın, defterdarın, devasa yapılı güreşçi Deli Hasan'ın ve şeyhülislâmın sözlerine kanarak görevinden azletmişti. Yeniden veziriazamlığa getirilen Hafız Ahmed Paşa bu sefer de kararsız ve korkaktı. Murtaza Paşa, onu istediği gibi etkisi altına alabiliyordu, ama Anadolu'daki isyanlar ve son görev değişikliğinden sonra kaymakamlıktan alınan Topal Reçep Paşa'nın entrikaları ile aynı zamanda mücadele edecek durumda değildi. Hafız Ahmed Paşa, 2 Şubat 1632 tarihinde saraya giderken üzerine taşlar atıldı. Yakındaki şifa yurduna ve sarayın bahçelerine sığındı. Sultanın yanına vardığında tanımadığı serserilerin saldırısına uğradığını söyledi. Ama 3 Şubat'ta tekrar sipahilerin saldırısına uğradı ve başından yaralandı. Attan düştü ve saraya yürüyerek vardı. 12 bin asi, Divân kapısına gelmek zorunda kalan vezirlerden, Hafız Ahmed Paşa'nın, defterdarın, yeniçeri ağasının başlarını ve şeyhülislâmın görevden alınmasını talep etti. Sultan, bu talepleri yerine getirmeye niyetli değildi, ama geri çekildiğinde arkasından tehditler yağdırıldı. Yeni bir Sultan katli mümkün görünüyordu. Bu yüzden Hafız Ahmed Paşa kendini kurban etmek zorunda kaldı. Sultan kızı olan eşine bir mektup yazdıktan sonra, talihsiz adam dizlerinin üzerine çöktü ve af diledi. Gözü dönmüş kalabalık cellatlara iş bırakmadı Hafız Ahmed Paşa ellerini gözlerine götürdüğünde, ellerini kestiler ve bedenini parçaladılar. Sultan IV. Murad bu sahneyi izlemek zorunda kaldı. Sıçrayan kanlar elbisesine değdiğinde yüzü kireç gibi oldu ve bu olayın etkisini günlerce üzerinden atamadı54. Birkaç gün sonra, 12 Mart'ta, Hüsrev Paşa'nın Murtaza Paşa tarafından Tokat'taki karargâhtan gönderilen kesik başı korku içindeki İstanbul'a geldi. Murtaza Paşa, şehri top ateşine tutacağına dair tehditlerde bulunmuştu55. Bunun üzerine yeniçerilere ve sipahilere düşman olan saray ileri gelenlerinin aranmasına daha da ısrarlı devam edildi ve elçilerin evlerine kadar girildi. At Meydanı'nda, yeni veziriazamın penceresinin altında yeniçeri ağasının cesedi bir ağaca bağlandı ve üzerine oklar atıldı. Aynı ağaçta başı kesilen defterdarın cesedi de bulunuyordu. Sultanın en sevdiği musahibi Musa Çelebi, Topal Receb Paşa'nın kendisine verdiği tüm sözlere rağmen, asiler tarafından hançerlenerek öldürüldü56. Kara listede bir ara Murtaza Paşa'nın da ismi yazıyordu57. Bu hadiseler, Sultan IV. Murad'ın iktidarının dönüm noktası oldu. Murad, o gün yaşanan zulmü sadık veziriazamının gözlerin önünde parçalanmasından kaynaklanan aşağılanmışlık duygusunu musahibi Musa'nın ölümünden duyduğu acıyı ve gözü dönmüş askerlerin hiddetli tehditlerini bir daha hiç unutmadı. Kalbi, sırf kendi hırsları sebebi ile bu hadiselere sebep olanlardan sultanın kurduğu düzene karşı gelen asilerden ve ele avuca sığmaz serserilerden oluşan ayrıcalıklı yeniçeri ve sipahi sınıfından intikam almak için yanıp tutuşuyordu. Hüsrev Paşa'nın ve Kuyucu Murad Paşa'nın yaptıklarını yaparak sürekli olarak bütün suçluları, direnenleri, hatta şüphelileri ve bazen de suçsuzları idam ettirerek, Osman Bey'in haleflerine, tepedeki sultana karşı eski mutlak itaat geleneğini tekrar geri getirmek için tek çare olan korkuya dayalı bir hükümdarlık kurmak zorunda kaldı. Zamanının en güçlülerini talepkâr ve doymak bilmeyen devşirme sınıfını ayrıcalıklı askerleri, hatta ulema sınıfını hedef alan bu kurtuluş harekâtı, hâlâ etkili olan geleneklerin dışında, İstanbul'un gerçek Türk halkının sempatisi ile büyük ve beklenmedik bir destek buldu. Venedik Balyosu'nun yaklaşık bir milyon olduğunu tahmin ettiği İstanbul halkının sadece yarısı, ataerkil zamanlarından beri sade, dindar ve barış içinde yaşayan doğuştan Türk'tü . O kadar barış içinde yaşıyorlardı ki, dört yılda dört cinayet görülmemişti58. Dinlerini bir kenara bırakırsak , diyordu Venedik Balyosu bu halkın bulunabilecek en iyi halk olduğunu söyleyebiliriz ve içlerinden Hristiyan devşirmeler ve Yahudileri çıkartılabilse, imparatorluğun bütün şehirleri neredeyse birer manastır olurdu diyebiliriz59 . İstanbul'daki Türk loncalarının oluşturduğu birlikler, Sultan IV. Murad'ın Anadolu seferlerindeki en büyük dayanağı idi. Fazla tecrübeli olmayan, ama bozulmamış ve sadık bu savaşçıların arasında kendini yozlaşmış yeniçeriler ve başkentin en aşağı ayaktakımlarından toplanarak yeniçeri ocağına kaydedilen Türk yeniçerileri60 arasında hissettiğinden çok daha iyi ve güvende hissediyordu. Herkese korku salan IV. Murad, genç yaşta hayata veda ettiğinde, arkasından dürüst duygularla ağlayan yine İstanbul'un avam takımı idi, çünkü korku salarak büyüklerin gücünü ve askerlerin kibirli cüretkarlığını kontrol edebiliyordu 61. Yeniçeri, sipahioğlanı, ağa ve yüksek makam sahibi olarak ruhani makamların dışında herşeyi ellerine geçirmiş devşirmeler, ancak her zaman etkili olan bir tek araçla alt edilebilirlerdi. Yabancı elçiler, satılık İstanbul'dan62 bahsettiklerinde, para için herşeyi yapmaya ve herşeye göz yummaya hazır olan bir insan sınıfından bahsediyorlardı. Paraları olmamasına rağmen, israfı seven sultanlar, Genç Osman'ın, I. Mustafa'nın ve IV. Murad'ın ilk iktidar yıllarından maruz kaldığı hadiseleri yaşamaya mahkumdu. Zengin bir Sultan bu gibi aşağılanmalara daha az maruz kalıyordu. Bu yüzden IV. Murad mübah veya mübah olmayan tüm araçlara başvuruyordu ve kendi iç hazinesini [Hazine-i Hassa] doldurarak, en azından siyasi yeteneklere ve savaşçı özelliklerine hâlâ sahip ahlaksız yaratıkların para hırsını doyurabilecek güçte olup, gerçek efendileri hâline gelebilmek için dine ve törelere karşı hiçbir saygısızlıktan çekinmiyordu. Bütün vergi kayıtları yeniden gözden geçirildi saray ileri gelenlerinin elinden timarları alınıp, gerçek savaşçılara verildi İstanbul'da kesin bir nüfus sayımı emredildi ve üç ay içinde gerçekleştirildi63. Dürüstçe veya çoğu zaman olduğu gibi yalan dolanla elde ettikleri varlıklarına el koymak için zengin insanları entrikaların içine çekmeye çalışıyordu64. Elçilerin himayesi altında yaşayan Levantenler de güvende değildiler Venedik Sekreteri Tarsia'nın kayınpederi zengin Zanetti idam edildi ve Murad, elbiselerinin üzerindeki altın düğmeleri kendi elleri ile kesti65. Memurlarının yolsuzluklarına, meyvelerini sonradan bizzat toplayacağı için göz yumardı66. Bazı zenginler, sırf hükümdarın uyguladığı tedbirlerden kaçmak için kendilerini özellikle fakir gösterirlerdi, ki bu 16. yüzyılın sonlarına doğru görülmeye başlanan bir gelenekti. Ama boşuna hiç kimse Sultanla nihai hesaplaşmanın nasıl sonuçlanacağından emin değildi67. Sultanın huzuruna artık sadece eskisinden de daha değerli hediyelerle çıkılıyordu. Sarayda gereksiz herşey satıldı ve Mısır'dan gelen vergilere kadar değerli madenler, en iyi fiyata satılıyordu68. Hristiyan devletlerin elçilerine karşı Sultan IV. Murad 1633 yılında gizlice silah depoladıkları gerekçesi ile 36 bin taler tazminat almak için rahatsız edici ve aşağılayıcı bir inceleme başlattı69. Saray bütçesinin en küçük detayları ile bile bizzat ilgileniyordu70. Fransiskenlerin ve Rumların arasında İsa'nın mezarı konusunda geçen ve daha sonra açıklanacağı üzere, Batı devletlerinin de temsilcileri aracılığıyla katıldıkları anlaşmazlıkta Sultan IV. Murad için sadece para konusu önemli idi. Anlaşmazlık konusu objeyi, o anda hazinesine en fazla parayı sağlıyorsa, bir o devlete, bir bu devlete satıyordu71. Böylece imparatorluğun gelirleri Anadolu'daki anarşik şartlar ve Berberistan'ın ayrılması sebebi ile en fazla 6 milyon altın olup, yarısı sultanın iç hazinesine akarken72, sultanın kendine ait geliri kısa bir sürede 4 milyon ve iktidarının sonlarına doğru 30 milyon altına kadar yükseldi. Sultan IV. Murad bu sayede Osmanlı İmparatorluğu'nun gelmiş geçmiş en zengin padişahı73 hâline gelmişti. Bazı paşalar, geri döndüğünde topladığı herşeyi kaybediyordu. Sultan Murad, gemileri gözlerinin önünde boşalttırıyordu. İran'a karşı yapılan savaş sırasında hayatını kaybeden Küçük Ahmed Paşa'nın mal varlığını Bedesten'e kadar takip etti74. Sultan IV. Murad'ın kendisine karşı en asil görevi, gücünün doruk noktasında olan, talebi üzerine öldürülen Hafız Ahmed Paşa'nın dul eşi ile nişanlanan ve düşmanlarının ayaklarının dibinde kan içinde yatarken görmüş olan kurnaz Topal Receb Paşa'yı hak ettiği biçimde cezalandırmaktı. Topal Receb Paşa ayrıca İstanbul'da süregelen anarşiyi bastırmakta yetersiz olduğunu kanıtlamıştı. Askerler hâlâ başlarındaki subayları istedikleri zaman öldürüyorlar ve başkentin daha zengin sakinlerinden hiç utanmadan fidye isteyebiliyorlardı75. Bir kez ifadesi alınıp, artık her türlü şüpheden arındığından emin olduktan sonra, yeni bir yeniçeri ayaklanması hazırlığı içinde olduğunu iddia eden silahdarın tavsiyesi üzerine76 18 Mayıs 1632 tarihinde saraya çağrıldı. Sultanla aralarında geçenlerden sonra, hayatı için endişe etmesine gerek yoktu. Ama Sultan IV. Murad, onu asiler saraya hücum ettiklerinden kullandığı sözleri aynen tekrar ederek karşıladı Abdest al. bu, ölüm fermânı idi. Hadımlar, hükümdarlığı ve efendisinin hayatını kendi amaçları için kullanmaya cüret eden bu adamı Sultanın gözleri önünde öldürdüler77. Kethüdası da birkaç saat sonra efendisi ile aynı akıbete uğradı78. İdam edilen Topal Receb Paşa'nın geride bıraktıkları arasında bir milyon değerinde para ve mücevher bulundu. Böylece halkın gözünde yolsuzluk sanatının bir ustası olarak gösterilebildi. Onunla birlikte sadece devşirme ruhunun güçlü bir temsilcisi değil, veziriazamın mutlak gücü de mezara gömüldü. Kendini sultana bile rapor vermek zorunda hissetmeyen bir Hüsrev Paşa devlet işlerinde sözü hükümdarın emirlerini anında geçersiz kılacak biçimde hükümdardan fazla geçen verdiği kâğıtlar bir hatt-ı hümâyûndan daha değerli sayılan evinde yabancı elçiler ile dış işlerinin konuşulduğu bir veziriazam ve bunlar gibi birçok başka danışmanı, misyonunun tamamen bilincinde olan Sultan IV. Murad artık yanında istemiyordu79. Veziriazam, bundan böyle sultanı ellerini kavuşturmuş olarak kapının önünde bekleyecekti80. Mısır'dan yeni gelen bilgisiz olduğu kadar, yeteneksiz bir adam olan Tabanıyassı Mehmed Paşa, Sultan Murad'a göre veziriazamlık makamının gelişimindeki bu yeni dönemi başlatmak için biçilmiş kaftandı81. Yeni veziriazam, efendisine sadık bir şekilde hizmet ediyordu ve yaşlı Arnavut bir emektar asker olarak, askerler üzerinde hüküm sürmeye yetecek kadar saygı uyandırıyordu. Sipahiler At Meydanı'nda toplantıya çağrıldılar ve bundan böyle yaptıkları gibi taleplerde bulunma alışkanlıklarından vazgeçmek zorunda oldukları bildirildi. Sipahiler huzursuzluk çıkartmaya çalışırken, derhal sadakat yemini eden yeniçeriler üzerlerine salındı. Bu durum karşısında sipahilerin aynı belgeyi imzalamaktan başka bir çareleri kalmadı. Belgeler ulema huzurunda imzalandı ve ulemanın fetvası, bundan böyle kılıç hakkının sadece padişaha ait olduğu yönünde idi. Üç gün sonra, sipahileri isyana teşvik etmeye çalışan domuzlar cezalandırıldılar. Yeniçeri ağası, birlikleri namert unsurlardan temizleme görevini üstlendi ve birçok asker bu çabalara kurban gitti. Sultan IV. Murad, savaşçılarının arasına atı ile bizzat dalıp, her türlü gösteriyi anında dağıtıyordu82. Anadolu'daki bazı şehirlerin itaatsız sipahileri de başkenttekilerden daha iyi durumda değildi. Maraş'ta Rum Mehmed Paşa kuşatıldı, esir alındı ve idam edildi. Şam Beylerbeyi, İstanbul'da cellada teslim edildi83. Anadolu'da Manisa'yı ele geçirip, Midilli Adası'nı işgal etmeye hazırlanan en güçlü asilerden biri Karesi Beylerbeyi İlyas Paşa, Karaman Beylerbeyi ve şüphelerini gidermek için Şam Beylerbeyliği'ne getirilen Küçük Ahmed Paşa'nın saldırısına uğradı. Bergama'da kuşatıldı ve teslim olmak zorunda kaldı. Hiçbir anlaşamaya veya vaade uymaya gerek görmeyen Sultan, onu Divân'da gözleri önünde boğdurdu. Yeni defterdarın cesedi, bir gün İstanbul sokaklarından birinde bulundu84. Boğdanlılar, Prens Aleksandru İliaş'ı tahttan indirip, yerine Lehistan'daki sürgünden dönen kaçak Miron Barnovski'yi istediklerinde, Sultan Murad onu vatan haini ilan ederek, 2 Eylül 1633 tarihinde idam ettirdi85 ve olayı keyifle pencere arkasından izledi. Bu gibi kanlı olaylardan gitgide daha fazla zevk almaya başlıyordu. Kendisine gönderilen 76 Leh esirin yine gözleri önünde başlarını kestirdi86. Divân'ın penceresinden müdahale ederek, haksız bir davacıyı o anda öldürme emri verebiliyordu87. Üsküdar'daki köşke gelen Emirlerden birini aşağı attı88. Ahmed Paşa'yı iki ölüm fermânını kendi elleri ile yerine getirmeye zorladı89. İdam edilen askerlerin cesetlerini mezarlarından çıkarttırıp, onları seyrediyordu90. Geçit törenleri sırasında geçtiği yolları kesik başlar ve taze cesetler kaplıyordu91. Atalarından hiçbiri onun kadar korku salmadı bu korkuyu kılıcının sertliği ile yaydı. Adı bile herkesi titretiyordu. Hiç kimse parmağını kaldırmaya, gözlerini kaldırıp bakmaya veya sultana karşı bir söz söylemeye cesaret edemiyordu. Bugün bile aralarında olmamasına rağmen herkes Sultan Murad'ın saldığı korkunun etkisinde yaşıyor92 . Sultan Murad, ordunun başına geçip, Anadolu'ya bizzat geçmek istiyordu. Asıl önemsediği Gürcistan, Ermenistan ve Mezopotamya'da kaybedilen yerleri ve eyaletleri geri almak değil, el koymalar ve idamlar sayesinde düzeni tekrar tesis etmekti. Faaliyet göstermeyen hükümdarlara, sadık olmayan vezirlere, kontrolsüz askerlere ve cimri yöneticilere alışık olan halka, sultanın mutlak gücünü tekrar göstermek için her yerde görünmek istiyordu. Sultan Murad, ilk seferinden önce yeni bir ordu oluşturmak için tedbirini almıştı, zira yeniçerileri sevmezdi. On iki yıl boyunca devşirme toplanmadı ve acemioğlanları getirilmedi93. Böylece acemioğlanlarının sayısı – 60 bin kişiden oluşuyorlardı – kısa bir sürede geriledi 1634 yılında en fazla 30-40 bin acemioğlanı vardı. Ayrıcalıkları tamamen kaldırılmıştı. Yeniçeri ağası saraydan geliyordu, yani artık eski bir yeniçeri değildi. Odacıbaşı ve çorbacılar, ceza verme yetkilerini kaybettiler. Herkes gibi yeniçeriler de artık kadıların muhakeme yetkisine tâbi idiler. Gece vakti denize atılarak ve top atışları ile değil, artık gündüz gözü ile celladın baltası altında idam ediliyorlardı. Başı kesilen veya asılanlar halka açık meydanlarda gösteriliyorlardı. Bayram Paşa, bu gibi sahneleri engellemek isteyince kendi hayatını da tehlikeye attı. Yaşlı emektar askerler tıpkı gençler gibi savaşlara katılmak zorundaydılar94. Sipahioğlanları da aynı muamelelere tâbi tutuluyorlardı Artık 40 bin kişi yerine sadece 20-25 bin sipahioğlanı ulûfe alıyordu95. Sultan, eyaletlerin kaba sipahilerini, eskiden olduğu gibi muzaffer ordulardan, özellikle de ganimet için denizlere açılan gemiler tarafından Hristiyanlığın en değerli unsurlarından seçilerek İstanbul'a getirilen insanlardan oluşmayan saray muhafızlarına tercih ediyordu. Sipahilerin soy kütüklerini bizzat inceliyor ve ordugâhta yaptığı teftişlerden sonra yetersiz gördüklerini kendi eli ile listelerden çıkartıyordu96. Kısa bir süre sonra etrafına ondan ne para, ne de siyasi bir makam talep eden 180 bin -250 bin sipahi topladı97. Diğer taraftan özellikle yeni elit birliklerin eğitimi ile ilgilenmekten hoşlanıyordu. 1634 yılında 500 müteferrikanın yanı sıra yeterli sayıda dökülen küçük toplar98 ile birlikte 4 bin topçusu – daha sonra sayıları 12 bine kadar yükseldi – 6 bin cebecisi ve 14 bin iyi silahlanmış bostancıları vardı99. Ayrıca Bosna ve komşu topraklardan getirilen kırmızı başlıklı seymenler (Cündânî), İstanbul'da lüks, entrikalar ve huzursuzluklar içinde yetişmeyen paralı askerler olarak sultanın seferlerine katılabilecek kadar disiplinli idi100. Sultan Murad'ın Boşnak asıllı musahibi Saraybosnalı Silahdar Beyceğiz Mustafa Paşa bu özel birliğin başında bulunuyordu101. Sultan Murad, İstanbul'dan hareket etmeden önce Kaymakam Bayram Paşa'ya başkentin surlarını tamir ettirdi ve hâlâ süren Kazak akınlarına102 karşı Boğaz'ın girişine iki yeni kale yaptırdı103. Atak bir kadın olan Valide Sultan104 ve veliaht kabul edilen ve 1632 yılında hayatta olduklarından emin olmak için askerler tarafından kendilerine göstermeye zorlanan genç ve güzel yüzlü kardeşleri Orhan ve Bâyezid'den dokunaklı bir şekilde ayrıldı ve savaş sırasında askerler tarafından öldürülecek olursa, Genç Osman'ın kendi damarlarında akan kanının intikamını almakla görevlendirdi. Veziriazam, bu konuşmayı emri üzerine her yere yaymak zorunda idi105. 1633 yılının Ekim ayında ordu Üsküdar'dan hareket etti. Birliklerini belirlenen saatte hazır tutmayan bütün komutanlar acımasızca cezalandırılıyordu. Sultan Murad, orduya İzmit'ten öteye eşlik etti. Veziriazam burada ayrılarak, Halep'e doğru yol alıp, Aralık ayının ortalarında Halep'te kış karargâhına çekilirken, Sultan Murad İzmit'i ziyaret etti. Şehrin iyi durumda olması oradaki kadının sultanın teveccühüne nail olmasını sağladı, ama İznik yollarının bakımsız olduğu ortaya çıkınca, aynı kadı bu sefer bu ihmalkârlığı hayatı ile ödemek zorunda kaldı. Bursa'ya tıpkı İstanbul'daki gibi bir bostancıbaşı tayin edildi. Bursa'da atalarının mezarlarını ziyaret ettiğinde Sultan I. Bâyezid'in mezarını ayağı ile itti ve Burada bir hükümdar gibi hangi hakla yatıyorsun. Sen ki, Osmanlı'nın onurunu zedeledin ve Tatarlara esir oldun106 , dedi. Sultan Murad, Bursa'da İzmit Kadısının idam edilmesinden dolayı onuru kırılan ulemanın bir taht değişikliği planladıkları haberini aldı. Acilen Üsküdar'a geri döndü. Şeyhülislâm Ahizâde (Hüseyin) Efendi ve oğlu sürgüne gönderildi. Ahizâde Efendiyi daha sonra Yeşilköy'e getirtip öldürttü. *Osmanlı tarihi boyunca bir daha eşi benzeri olmayan bu olayı haklı çıkartmak için, rüyasında Halife Hz. Ömer'i gördüğünü ve kendisine hain şeyhülislâmı cezalandırması için kanlı bir kılıç verdiğini söyledi. Tanrının temsilcisi olarak artık ulema sınıfı üzerinde de hüküm sürebileceğine inanıyordu. Karargâhında hocaların sınavlarını bizzat yönetiyordu. Venedik Balyosu, Sultan IV. Murad hakkında şöyle yazmıştı Sultan sanki Tanrı'nın işlerine karışmak istiyormuş gibi davranışlar sergiliyor107 . Bu arada veziriazamın kendisine gösterilen güveni hak etmediği ortaya çıktı. Askerler, Halep karargâhında yeniçeri ağasının görevinden alınmasını, hatta birkaç başka subayın ölümünü talep ettiler. Yeniçeri ağası, İstanbul'a geri gönderildi. Burada Sultan Murad tarafından tekdir edildi ve başı kesildi. Kethüda da yine aynı akıbete uğradı. Veziriazam Tabanıyassı Mehmed Paşa, önemli bir teşebbüste bulunmadan tam bir yıl kaybetti. Sultan Murad bunun üzerine bahar aylarında Kaptan-ı Derya Cafer Paşa'yı 1623 yılından sonra yine huzursuzluk çıkartmaya başlayan Maanoğlu Fahreddin üzerine gönderdi. Maanoğlu, Şam'a saldırmış, Trablus'u yerle bir etmiş, komşu sancakları rahatsız etmiş, Araplarla ittifak kurmayı denemiş ve veziriazamın ordusuna zarar vermişti ayrıca isteği üzerine Sayda'ya gelen Floransa konsolosunun himayesine güveniyor gibi görünüyordu108. Cafer Paşa'ya 40 gemi eşlik ediyordu hâlâ kötü durumda olan, mürettebat bulunamayan donanmanın neredeyse yarısı. Buna rağmen, Hazine her yıl mürettebat olarak toplananlar için bir milyon altın ödüyordu109. Beyrut, Sayda ve Akkâ (Akkon) Limanları kolayca işgal edildi. Şam'da sipahilerle yapılan meydan savaşında, 15 Ekim 1633 tarihinde Maanoğlu Fahreddin'in oğlu Emir Ali hayatını kaybetti. Safed'de alınan bir mağlubiyetten sonra yaşlı emir dağlara geri çekildi. Fahreddin ve iki oğlu burada uzun takiplerden sonra bulundu ve gemi ile İstanbul'a getirildi. Babaları celladın elinde can verirken, genç emirler Enderun'a verildi110. Vergi vermeye hazır bir emir, fetihleri tekrar geri alınan Fahreddin Maanoğlu'nun mirasını devraldı111. 13 Nisan 1635 tarihinde Sultan Murad, İran'daki savaşa yeni enerji katmak üzere İstanbul'dan yola çıktı. Geçtiği her yerde her zamanki gibi ihmalkârları, vergilerini ödemeyenleri ve şüphelileri idam ettirdi ve el konulan mallar o kadar çoktu ki, orduyu beslemeye yettiği gibi, sultana fazladan bile para kalıyordu112. Bu sefer öldürülenler arasında Sivas Beylerbeyi ve sultanın eniştesi Murtaza Paşa tarafından şikâyet edilen Erzurum Beylerbeyi Halil Paşa vardı. Yerine Küçük Ahmed Paşa geçti. Veziriazamla birleşen Sultan Murad, 3 Temmuz'da bu sınır şehrine merasimle girdi. Ordu, Erzurum'dan Revan'a hareket etti ve Temmuz sonunda buraya vardı. Kuşatmanın yedinci gününde demir zırhı içinde askerlerinin arasında beliren ve onları kardeşlerim , kurtlarım , aslanlarım gibi naralarla teşvik eden Sultan Murad'ın bizzat emri altında taarruza geçildi. İran Şahı'na birçok yer kazandırmış olan Emirgûne 8 Ağustos'ta kaleyi teslim etti. Yusuf Paşa adı ile Halep Beylerbeyliği'ne getirildi ve daha sonra İstanbul'a gelerek, sultanı verdiği nükteli cevaplarla eğlendirdi113. Sultan IV. Murad'ın ölümünden sonra Kemankeş Kara Mustafa Paşa tarafından boğularak öldürüldü114. Yedi gün yedi gece sevinç bayraklarının sallandığı Revan'da Sultan IV. Murad İstanbul'da kalan kardeşlerinin katline ilişkin fermânı imzaladı115. Daha ay bitmeden zengin ve verimli Tebriz'e varıldı. Kanunî Sultan Süleyman zamanlarından beri bir İran'ın, bir Osmanlı'nın eline geçen dünyaca ünlü bu şehir, hiçbir İran ordusu tarafından savunulmuyordu. Sultan Murad, kalabalık bir ticaret şehri olan Tebriz'in birçok sarayını, hanını ve bahçesini tahrip ettirdi116. Daha sonra, düşmanı ile meydanlarda hiç karşı karşıya gelmeden, geri döndü. Ekim ayı başlarında Diyarbakır'da idi. Veziriazam, İranlıları kontrol altında tutmak için Anadolu'da kaldı. Eniştesi Kenan Paşa'nın Ahıska'yı117 tekrar ele geçirdiği haberi üzerine Sultan IV. Murad 26 Aralık'ta İstanbul'da zaferini kutladı118 Başında altından bir miğfer üzerine işlenmiş, beyaz bir tülbent, buna İran tarzında yanlamasına iliştirilmiş pırlanta süslü tuğ ile yedi Arap atının takip ettiği Nogay atının üzerinde, başkentin, sevdikleri için ondan korkmayan avam takımının önüne muzaffer halifelerin ve masal dünyasının İranlı kahramanları şeklinde çıktı. İkinci vezirliğe getirilen silahdarı, vekili olarak yanında atını sürüyordu119. Gemiler top atışları ile sultanı selamlıyorlardı ve yolun her iki tarafında tüccarlar askerlere hediye edilen kadife ve brokardan çadırlar kurmuşlardı. Muzaffer sultan, bu şekilde Eyüp Camii'ne kadar geldi120. Anadolu'daki eyaletlerde düzeni tekrar sağlaması, savaştaki becerikliliği, kapıları kırıp, topları kullanmasını sağlayan beden gücü ve tehlikedeki herkese yardım etmeye hazır olması, Sultan IV. Murad'a, başarılarının devamı hakkında hiçbir şüphe bırakmadan, büyük itibar kazandırmıştı121. Tıpkı avını yakalamış bir aslana benziyordu , der Evliya122. Murad'ın boşuna beklediği İran ordusu, kış ortalarında aniden Revan önlerinde belirdi. Şehir, yiğitçe savunuldu ve Murtaza Paşa, efendisinin ünlü celladının123 hançeri altında ölmektense şehit olmayı tercih etti Evliya, pırlanta yüzüğünü yuttuğunu söyler. Kaleyi eline geçiren şah, müdafaa kıtalarına hiç acımadı124 Osmanlı askerlerinden bir çoğu nehirde boğuldu. Tereddütleri, veziriazamın Revan'ı zamanında kurtarmasını engelleyen beylerbeyleri – kimileri de Murtaza Paşa'nın azlini sağlamak için özellikle tereddüt ettiklerini söylüyordu125 - acımasız bir muhakemeye tâbi tutuldular. Mısır Beylerbeyi, geri döndükten sonra idam edildi ve sultanın eniştesi, eski Kaptan-ı Derya Canbolatzâde Mustafa Paşa, Erzurum'da hayatını kaybetti126. Mihriban Muharebe alanında, Musul Beylerbeyi olan Küçük Ahmed Paşa, muharebe sırasında hayatını kaybetti. Şah onu büyük bir saygı ile Şam'da defnettirdi127. 1636 yılında veziriazam İranlılara karşı hiçbir harekette bulunmadı. 1637 yılının Şubat ayında görevinden alınıp, serhad boylarına gönderildi128. Çeşitli hediyelerle gelen İran elçisi, artık İstanbul'da her gün içki içen ve yeni yeni gaddarlıklar düşünen Sultan IV. Murad tarafından Davud Paşa'nın sarayında tutuklandı ve yanındakilerden birkaçının kulakları ve burunları kesildi. İran'a yeni Veziriazam Bayram Paşa gönderildi. 1637 yılının Mayıs ayında Bayram Paşa askerlere Sivas'ta ulûfelerini dağıttı. Genelde gösterdiği tüm faaliyetler kalelere para ve erzak sağlamakla sınırlı idi. Sultan Murad, bu arada İran elçisine Bağdat'a bizzat gideceğini açıklamıştı129. Van Kalesi'ne yapılan bir saldırı, bu yeni seferi sadece hızlandırdı130. Çocuğu olmayan Sultan IV. Murad'ın diğer kardeşi şehzâde Kasım boğdurularak ortadan kaldırıldıktan sonra131, müneccimler tarafından belirlenen günde132 Divân avlusuna tuğlar dikilirdi ve halka böylece hükümdarın sefere çıkacağı bildirilirdi. Hüseyin Paşa, Avrupa birliklerini Sultan Murad'ın eniştesi Kenan Paşa da Anadolu birliklerini yönetecekti. Kaymakam olarak, eski Budin Beylerbeyi Musa Paşa İstanbul'da kaldı133. Sultan IV. Murad 1 Nisan 1638 tarihinde savaş merasimi eşliğinde Boğaz'ı geçti, ama ayın sonuna kadar İstanbul'un Anadolu kıyısındaki ordugâhında kaldı. 8 Mayıs'ta ordu nihayet Üsküdar'daki ordugâhtan ayrıldı134. Bu sefer de öncekilerden farklı değildi Ataların mezarına yapılan ziyaretler, güreşler ve idamlar tekrarlandı. İdam edilenlerin arasında İsa Peygamberi beklediğini söyleyen bir derviş de vardı135. Sultan Murad, 26 Temmuz'da Halep'e vardı. Birkaç hafta sonra Bayram Paşa, uzun süredir çektiği bir hastalıktan dolayı hayata veda etti. Diyarbakır'da o güne kadar Musul Beylerbeyi olan Tayyar Mehmed Paşa veziriazam oldu. Sultan Murad, bundan kısa bir süre sonra nüfuzlu bir kişi olan Ruznâmeci İbrahim Efendi'yi de kaybetti136. Ordu, ancak Kasım ortalarında Bağdat önlerine geldi. Sayısız top ve bir Padualı ile bir Hollandalı tarafından hazırlanan suni ateşler (fişenk.) kullanılarak, Bektaş Han tarafından savunulan kutsal Bağdat şehri kuşatıldı137. 40 gün sonra, 24 Aralık'ta, büyük bir taarruz emri verildi. Veziriazam başına isabet eden bir kurşunla hayatını kaybetti, ama Bağdat ertesi gün teslim oldu138. İran kıtaları çekilmek istemediklerinden sultan askerlerini istedikleri gibi yağma ve katliam yapmakta serbest bıraktı. Geri çekilmeye karar verilene kadar, fethedilen Bağdat'ta binlerce Şii öldü. Zamanın tarihçileri 30 bin kesik baştan bahsederler. Diyarbakır'da daha sonra Fahreddin'in kızı suya atılarak boğuldu139. 10 Haziran 1639 tarihinde Sultan IV. Murad ikinci İran zaferini kutladı. Üzerine Özbek Hanı'nı140 saldığı görünmez İran Şahı'nı daha fazla takip etmeye niyeti yoktu. Bu yüzden Eylül ayında elçi Mehmed Kulu oldukça nazik karşılandı. Bağdat'ı elinde tutmak için Sultan Murad Revan'dan ve Gürcü ve Mekril'deki bazı vadilerden ve güzel köleler olarak verdikleri vergiden vazgeçti141. Elinde kalan bölgelerden, her üç yılda bir 80 bin arşın keten gönderiyorlardı142. Arabistan da, uzun bir süreden beri Yemen ve Mısır Beylerbeylerini rahatsız eden oradaki asilere bırakıldı143. 1640 yılı Ocak ayının ilk günlerinde Veziriazam Kemankeş Kara Mustafa Paşa İstanbul'a vardı. İçkiye gittikçe daha düşkün olmaya başlayan ve uzun süredir sara nöbetleri geçiren144 Sultan Murad, daha Eylül ayında iki saat boyunca baygın yatmasına sebep olan bir felç geçirmişti145. İki hafta süren bir hastalık döneminden sonra 9 Şubat 1640 tarihinde hayata gözlerini yumdu. Sultan IV. Murad'ın ölüme mahkum ettiği ve öldüğünü sandığı146 kardeşi ve halefi İbrahim, onun hakkında Büyük bir padişah, ama gaddar bir adam diyecekti ve sade, yumuşak huylu adamın bu sözleri, İmparatorluğa kısa süren hükümdarlığı sırasında büyük yeteneklerinden, özellikle de insanüstü enerjisinden beklenebileceklerin sadece bir kısmını sunabilen Sultan IV. Murad'ın olağanüstü kişiliğini tanımlayacak en doğru sözlerdi147. Hristiyan bir elçi, Sultan Murad'ın kendi çocukları olmadığı için son saatlerinde son kardeşinin ölümü ile birlikte Osmanlı İmparatorluğu'nun da sona ermesini dilediğini anlatır. Neticede ise, onunla birlikte reform sistemi mezara gidecekti. Saray muhafızlarının gücünü kırmak istemiş ve binlerce yeniçeriyi ve ulûfeli sipahiyi idam ettirmişti. Binlercesi Anadolu'da, yan amacı belki de bu olan seferler sırasında heba olmuştu. Hayatının son aylarında, yine birçok kurban alacak ve hükümetin yükünü azaltacak Malta üzerine yapılacak bir seferin hazırlıkları içerisinde idi. Ama imtiyazlı ve organize olmuş bir birliği yok etmek çok zor bir işti ki, azaltılması ve öneminin düşürülmesi bile tüm gücünü almıştı. Ayrıca yeniçerilerin yerine kimi getirebilirdi ki. Eskilerin hatalarını ve ahlaksızlıklarını tekrarlamayacak çalışkan askerleri nereden bulacaktı. Özel birlikler önceki muhafız kıtalarının örneğine göre gelişmeye devam etti ve seymenler, Sultan Murad'la birlikte kayboldular. Birkaç yıl sonra yine yeniçeriler ve sipahioğlanları, savaş meydanlarında hiçbir zafer kazanmasalar da İstanbul'un beyleri hâline geldiler. Sultan IV. Murad, devşirme sınıfından da kurtulmak istiyordu. İdam etmekten zevk aldığı kâfirlerden ve domuzlardan nefret ediyordu. Onun gözünde, çoğu zaman dürüst olmayan devşirmeler, geldikleri Hristiyan toplumların kusurlarını taşıyorlardı. Ama takip edip, onları baskı altında tuttuğunda, aslında başta altın başlık takan ve kendisine İstanbul'da İbrahim Paşa'nın sarayları verilen silahdarı olmak üzere, doğal olarak kendi musahiblerini himaye ediyor ve zenginleştiriyordu. Ancak bu yeni musahibler de Osmanlı siyasetinin diğer yöneticilerinden çok farklı değildiler, zira onlar da birer devşirme olup, devşirme sınıfının geleneklerine göre yetiştirilmişlerdi. Gerçek Türkler, iki yüzyıl boyunca ihmal edilmiş ve fakirliğe, bilgisizliğe itilmiş ve iktidara karşı duydukları korku ve savaş ile her türlü çabaya karşı besledikleri nefretle iyice sindirilmişlerdi. Bu yüzden onların arasından bir yönetici sınıfının çıkması beklenemezdi. İntikamlarını alan sultanı saygı ile selamlamak ve erken ölümünün ardından gözyaşları dökmekle yetindiler. Sultan IV. Murad, devleti tek başına yönetmişti. Vezirlerine harfi harfine uyulan kurallar ve ani öfke çıkışları ile sürekli olarak sadece istediği anda tekrar yokluğa itebileceği köleler olduklarını hatırlatmıştı. Herşey onun ellerinden geçiyordu ve veziriazam, boynunda asılı altın mühre rağmen, sadece emirlerinin uygulayıcısı idi148. Tüm bunları gerçekleştirmek için bitmek tükenmek bilmeyen enerjisi ile bir taraftan hayranlık uyandırırken, diğer taraftan korku salan bir kişilik gerekiyordu. Sultan IV. Murad'dan sonra tahta cülûs eden kardeşi Sultan İbrahim, şeyhülislâma büyük saygı ve hayranlık duyan, her gün Kur'an okuyan ve Osmanlı tarihi ve güzel yazı yazma sanatı ile uğraşan dindar bir adamdı. Uzun yıllar süren esaretten kurtulduğuna seviniyordu ve korku dolu gözleri149 ile yamuk bir boynu olan bu zayıf adam, hayatını ata binerek, tekne gezintileri yaparak ve veziri evinde ziyaret etmekle geçiriyordu. Herkese karşı yumuşak davranıyor ve Sultan IV. Murad'ın kısa bir süre önce korkudan titreyen köleleri tarafından, İmparatorluğa bir veliaht bile veremeyecek hastalıklı ve akli dengesi bozuk, acınacak hâldeki bir varlık olarak kabul ediliyordu150. Sultan IV. Murad'ın en yetenekli vezirleri celladın ellerinde hayatlarını kaybetmişlerdi. Eniştelerinden, Murtaza Paşa'nın, Bayram Paşa'nın ve Canbolatzâde Mustafa Paşa'nın ölümünden sonra sadece Kenan Paşa151 ve yeni Kahire Beylerbeyi Mehmed Paşa kalmıştı152. Sultan IV. Murad'ın en büyüğü, tasarruf ettiği bir milyon altın ile kaçmayı yeğleyen silahdar ile sözlü olan kızları, çok daha sonra evlendiler153. Böylece Sultan IV. Murad'ın ölümünden sonra devlet yönetimi Kemankeş Kara Mustafa Paşa'nın eline geçti. Arnavut asıllı eski bir yeniçeri olan bu veziriazam, henüz elli yaşlarında idi. Sultan IV. Murad, çalışkanlığına, yiğitliğine ve cimriliğine saygı gösterirdi ve okuma bilmediği hâlde devletin iki kez reddettiği en yüksek makamına getirdi. Sultan Murad'ın uygulamaya koyduğu kurallara göre ayrıca kaymakam ve Kaptan-ı Derya görevlerini de üstlenmişti. Yeni Sultan İbrahim, veziriazam ile elbiselerini ve silahlarını değişirdi ve Hristiyan elçilerini huzura kabul ettiğinde, Sultan veziriazamın görkemi yanında sönük kalıyordu. O, devletin ikinci adamı, hatta Valide Sultan enerjisi ve yetenekleri ile oğlunun zayıflıklarını kullanmayı bilmese, bundan daha fazlası bile denilebilir154 . Burada adı geçen Valide Sultan, Rum asıllı olup155, Sultan IV. Murad'ın eski saraya sürgün etmek istediği, ancak yine de enerjisinden bir şey kaybetmeyen Valide Kösem Sultan'dır156. Veziriazam Kemankeş Mustafa Paşa, tıpkı Sokollu Mehmed Paşa gibi, içinde 2 bin kişinin ve 600 atın barındığı büyük bir sarayda oturuyordu ve geliri, yarısını tasarruf ettiği günlük 10 bin altını buluyordu157. Özellikle İslâm'ın büyüklüğünü gözeten , Hristiyan düşmanı bu adam158, Sultan IV. Murad'ın ölümünden sonra devleti yönetmeye başladı. Hem kendi amaçlarına ulaşmak, hem de askerleri hareketsiz bırakmamak için, Sultan İbrahim kendi hâlinde hayatına devam edip, kısa bir süre sonra melankolik bir akli dengesizliğe düşerken, Azak Seferi ile Hristiyanlara karşı yeni bir din savaşı dönemini başlattı. Gerileme döneminde gösterilen olağanüstü çabaların sonuçları bir felakete sebep olacak olsa da, sürekli anarşi içinde yaşayan İmparatorluğu kurtarmanın tek yolu bu idi. Murad'ın hükümdarlığının son yıllarında Avrupa'da bir savaşa hazırlandığından ne İstanbul'da, ne de Avrupa'daki Hristiyan dünyasında kimsenin şüphesi yoktu. 1639 yılında tüm Hristiyan komşularını ilhak etmeye yemin etmişti1. Tüm elçiler önünde eğilecekti2. Oluşturduğu yeni ordu, komşuların üzerine yürümeye hazırdı. Belki bu yeni savaş meydanında fethi her sultan için bir görev olan ve Sultan IV. Murad'ın şanını tamamlamak için eksik kalan yeni topraklar fethedebilirdi. Murad ve ondan sonra gelenlerin zamanında yaşanan acı tecrübelerden sonra Alman Kayser ile yeni bir savaşa girmek istemiyorlardı. 1627 yılının Haziran ayında3, IV. Murad tahta cülûs ettikten dört ay sonra, Avusturyalılar Vaç (Vayçen) Kalesi'ni kendilerine istemelerine rağmen, Murtaza Paşa birkaç ay sonra 13 Eylül'de imzalanan Szön barışını görüşmeye başladı. Sınırda, 1641 yılına kadar 25 yıl boyunca barış hakim olacaktı ve kayser tarafından gönderilen elçi Von Kufstein, Lippa ve Vaç'ın devrinin yanı sıra Estergon bölgesinin sınırlandırılmasını da talep etmesine kaymakamın tüm anlaşma şartlarına rağmen, gerek Moravya'ya, gerekse Bratislava, Yanıkkale ve Komorn'a giden yolları denetim altına alan, Forgacs ailesine ait Uyvar Kalesi'ni4 ve bunun yanında Fülek'i de talep etmesine ve elçinin seyahat sırasında bazı zorluklarla karşılaşmasına rağmen, barış muhafaza edildi. 1633-1634 yıllarında Türkler ve Almanlar, Rıdvan Ağa ve Hans Rudolf von Pucheim aracılığıyla her zamanki gibi iyi komşuluk ilişkilerini yineliyorlardı. Yine de Avusturya diplomasisinin çabaları sayesinde görüşmelerin mütakabiliyet esasına dayanması gittikçe güçleniyordu5. Sultan IV. Murad'ın emri üzerine Vezir Bayram Paşa barış antlaşmasının bir sonraki onayında Alman Kayser'i elinden geldiğince memnun etmeye çalışıyordu6. Sultan IV. Murad gibi güçlü bir hükümdarın ölümünün ardından, imparatorluğun asıl yöneticisi kabul edilen Sadrazam Kemankeş Kara Mustafa Paşa'nın kuzeybatıya yapılacak bir sefer ile asi askerleri meşgul etmek ve Osmanlı İmparatorluğu'nun itibarını artırmak için Avrupa'da bir dizi yeni fetih savaşları başlatma niyetinde olduğu söylentileri dolaşmaya başladı. Bunun yanında Avusturyalı Habsburg hanedanının doğal müttefiki olan İspanyollar aynı dönemde Don Juan de Baragança'nın tahta çıkartılması yüzünden Portekiz meselesi ile fazlasıyla meşguldü7. Venedik Balyosu'na göre Almanların Bâbıâli'deki temsilcisi, Bâbıâli'nin düşman kabul ettiği Malta Şövalyeleri ile irtibat hâlinde idi ve vezirin 40 bin altın tutarındaki vergiyi tekrar talep etme niyetine girmişti8. Gerçekte ise bunlar sadece Hristiyan diplomatların hiçbir zaman gerçekleşmeyen kurnazca birer oyunu idi. Birkaç Macar kalesi yüzünden savaşın yeniden başlatılması gereksiz görünüyordu ve Türkler, Viyana'ya giden yolun oldukça uzun olduğuna artık iyice ikna olmuşlardı. Barışın ihlal edilmesine sebep olacak herhangi bir mesele sadece Erdel'den çıkabilirdi. Szalonta'daki zaferinden sonra Erdel Prensi Georg Rakoçi (Rakoczy)'nin konumu iyice sağlamlaşmıştı. Onun yardımı ile Eflak tahtına eski Romen hanedanından Basarab'ın torunu Mateiu Basarab çıkartılmıştı. Mateiu'ya göre güçlü komşusu güvenilir bir destekti. 1634 yılında Boğdan tahtına çıkartılan ve baba tarafından Arnavut olup, Romen prensliklerinde savaşçı ve asilzâde olarak kendine bir yer edinen Vasile Lupu, genelde aynı siyaseti takip etmek zorunda idi. Kardeşi olarak Eflak Prensi'ne sadakat yemini etmişti. Mateiu, her yıl sözde Eflak'ta sürülerini otlatan Erdelli çobanlardan alınan harçlar için tazminat olarak Rakoçi'ye 6 bin altın ödüyordu9. Rakoçi'nin Türklerle savaşından önce Mateiu, resmi bir belge ile bağlılığını bir kez daha ilan etmiş ve her yıl 5 bin Gulden ödemeyi vaat etmiş10, Eflak ordusu da prenslerinin hamisi olan Rakoçi'ye sadakat yemini etmişti11. Böylece Erdel'i tehdit eden tehlikeye karşı üç vasal da savunmaya hazır vaziyette idi. Elde ettiği zaferden sonra tüm tehlikelerden kurtulan Rakoçi, 1637 yılında kibri ve entrikacılığı hiçbir sınır tanımayan Lupu'nun yerine Simeon Movila'nın uzun zamandan beri yanında barınan oğlu Ioan Movila'yı getirmeyi vaat etti. Aynı dönemde Vasile Lupu, Eflak komşusuna saldırdı. Komutanı Johann Kemeny, Mateiu'ya yardım etmesine rağmen12, Rakoçi kendi askerî birliklerini sadece uygun bir zamanda barış için arabuluculuk yapmak üzere sınıra gönderdi. Yeni Silistre Beylerbeyi Nasuh Hüseyin Paşa da birbirine düşmanca tavırlar içinde olan Romen prensleri barıştırmak için elinden geleni yapıyordu. Rakoçi, barış görüşmeleri sırasında aniden karar değiştirdi 1638 yılının sonlarına doğru Boğdan Prensi Lupu'yu inatçı Mateiu'ya karşı destekleme niyetinde olduğu görülüyordu13. Türkleri de aynı şekilde etkilemeyi başardı ve böylece 1639 yılının son günlerinde Vasile Lupu, Osmanlı Sultanı'nın Mateiu'nun yerine hastalıklı Ioan'ı tahta çıkarttığı Eflak sınırlarına geldi14. Eflak Prensi, bu kriz döneminde Rakoçi'nin 1636'da Budin Beylerbeyi'ne karşı başarı ile gerçekleştirdiği planı uygulama cesareti gösterdi. Sultan IV. Murad'ın Tatar akınları, Tuna Nehri'nin diğer kıyısına Türkleri yerleştirme ve tüm kiliselerin kutsallığını bozma tehditlerine rağmen, Mateiu Boyarlar'ın başına geçti ve başlarında Osmanlı Sancağı'nın dalgalandığı işgalci düşmanlarına karşı kendini cesurca savundu. Prahova Nehri kenarındaki Oyogeni yakınlarında zafer kazandı (Aralık 1639). O dönemlerde hastalıkla boğuşan Sultan IV. Murad, bu başarıdan, güçlü silahdarın desteği ve tabii ki hediyeler aracılığıyla Mateiu'nun haklı olduğu kanısına vardı ve Kaymakam Mehmed Paşa bu siyasi hatayı hayatı ile ödedi15. Bu zafer, Mateiu'nun ayrıca Rakoçi'nin dostluğunu tekrar kazanmasına neden oldu. Mateiu ile bütün bu dönem içinde iyi ilişkiler içinde olan Lehistan Kralı, belki de sürekli olarak peşinde olduğu Boğdan prenslerini tayin etme hakkını elde edebileceği umuduyla16 yanından barındırdığı eski Eflak Prensi Moise Movila'nın tekrar tahta çıkartılmasını ve Boğdan Prensi Vasile Lupu'nun da azlini talep etti17. Bu görüşmeler ve anlaşmazlıklar, Lupu'nun oğlunun daha 1640 yılında ölmesine rağmen, birbirlerine düşman olan Mateiu'nun ve Lupu'nun barış yapmak zorunda kalmaları ile nihai sonuca bağlandı ve serhad boylarındaki bu barış, yeni Silistre Beylerbeyi İpşir Paşa'nın emirleri ve Rakoçi'nin yürüttüğü kurnazca siyaset sayesinde garanti altına alındı. Tüm bu hadiselerden kendini tehlikeye atmak zorunda kalmadan en kazançlı çıkan Rakoçi olmuştu. Ayrıca kendini tehlikeye atarak Osmanlı Sultanı'na meydan okumaya ya da onun gölgesine girmeye hiç niyeti yoktu. Her türlü yanlış hırstan yoksun olduğu için kuzey sınırındaki asıl güç Rakoçi idi. Emrinde 30 bin atlıdan ve 7 bin iyi eğitilmiş piyadeden oluşan bir ordu vardı ve vergisini ancak 1636 yılında ahidnâmesi onaylandıktan sonra ödemeye başladı18. 1640 yılında İstanbul'da yaklaşık 200 bin Leh esir bulunuyordu. Buna rağmen Leh Kralı'nın elçisi Miaskovski, yeni Sultan İbrahim'e Lehistan Kralı adına saygı gösterisinde bulunmak üzere İstanbul'a geldi19. Tatarlara, 1643 yılına kadar Lehistan hazinesinden her yıl düzenli olarak 30 bin altın ödeniyordu20. Ancak Nogay Tatarlarının korkulan lideri Kantemir Bucak Eyaleti'nden çekildiğinden beri, Lehistan Kralı sadece Boğdan'daki Türk vasalının düşmanca tavrından şikayet ediyordu ve Osmanlılar bu barışçıl komşularından herhangi bir talepte bulunmuyordu. Lehistan için Kazak tehlikesi geçmişti Özi Nehri'nin Lehistan'ın ileri gelenleri tarafından kanı emilen, Yahudileri tarafından soyulan, dinlerini değiştirmelerini sağlamak için Katolik ruhbanlar tarafından sürekli takip edilen bu vahşi kahramanları, bir süre sonra hızlı bir biçimde başarıya götürecek zorbalık ile patlak verecek ve Ukrayna'yı birkaç yıl boyunca hakimiyeti altına alarak, prensliği olarak ilan edecek Hatman Boğdan Hmielnitski (Chmielnecky)'nin büyük ulusal sosyal başkaldırısı için hazırlık yapıyorlardı. Buna karşın, Moskova Grandükü'nün himayesi altında bulunan Don Kazakları Türklerin sürekli düşmanları olarak gitgide daha ön plana çıkıyorlardı. Osmanlı'nın gücünü ilk tadacak olanlar yine onlar olacaktı, zira bu, Sultan IV. Murad'ın yemini idi21. Ordu, Lehistan'a yapılacak yeni bir savaşa karşı olmasına rağmen22, Romen tarihçi Miron Costin'e göre 1640 yılında böyle bir savaş olasılığından bahsediyordu23. Kazaklar, daha etrafına korku salan Sultan IV. Murad zamanında Osmanlılarla – kendileri tarafından sağlanmadığı için üzerlerinde bağlayıcı olmadığını düşündükleri – barışı bozma cüretini göstermişlerdi. 15. yüzyılda Osmanlılar tarafından işgal edilen Azak nam-ı diğer Tana, sanki tarihin sayfalarından iyice silinmiş ve ticaret açısından önemi tamamen ortadan kalkmıştı ki, Lehistan'daki tiranlıktan kaçan Nisovyalılar ile güçlenen Don Kazakları, bu kaleyi ellerine geçirdiler (18 Haziran 1637). Komşu kalelerin birlikleri, güvenli yerleşim yerlerini ve güçlü kaleleri hedef alan Don Kazakları tarafından savaşta mağlubiyete uğratılmışlardı. Aynı dönemde Kantakuzen hanedanından Rum asıllı bir Türk elçi, Moskova'ya giderken yolda durdurulup, öldürüldü24. Bu hadisenin muhtemelen Kaptan-ı Derya Deli Hüseyin Paşa'nın, 1634-163525 yıllarında Taman'daki Kazaklara karşı saldırıları ve aynı yıl içerisinde Kantemir'in ve Tatar Hanı'nın idamı ile bastırılan Tatar ayaklanmaları ile bir bağlantısı vardı. Ancak Moskova Büyük Knezinin bu hadiselerde hiçbir payı yoktu26. Kazaklar, Azak'ı ele geçirmek için
Rönesans döneminin önemli düşünürlerinden Leonardo Da Vinci ve Savonarola hakkında da bilgiler barındıran bu kitapta Machiavelli’nin düşüncelerini savunan birçok cumhuriyetçi öldürülmüş ve işkenceye maruz kalmıştır. Kitabı okurken üzüldüğüm ve cidden zorlandığım bölüm ise buydu. Hiçbir şey yapmadan, sadece insanı insan yapan düşünme eylemlerinden dolayı bu kadar çok insanın hayatlarının zindan olması yürekleri burkan bir olay. Kitabın derinliklerinde anlatılmak istenen mesaj ise Machiavelli’nin Prens adlı kitabının yıllardır yanlış anlaşıldığıdır. Machiavelli’yi tiranlık düşmanı olarak gösteren kitap aslında bir bakıma Prens’le çelişmektedir. Aslında tüm olay, bizim yazarın betimlediği mi yoksa bildiğimiz Machiavelli’yi mi benimseyeceğimizdir.Bu tarihte izler bırakmış insanlar gibi bizler de hiçbir zaman fikirlerimizin başkaları tarafından değiştirilmesine izin vermemeliyiz. Bu düşüncelerin arkasında sağlam bir şekilde durduktan sonra bizlerle aynı fikri savunan ve bu fikri geliştirmemize yardımcı olacak birileri mutlaka olacaktır. Machiavelli gibi insanların yaşamlarını, zorluklarını öğrendikten sonra emin olun bizim nefret ettiğimizhayatlarımız aslında onlar için birer ütopya.Kaynakça:https://tr.wikipedia.org/wiki/Roger_Baconhttps://tr.wikipedia.org/wiki/Niccolò_Machiavellihttps://tr.wikipedia.org/wiki/MakyavelizmMarkulin, Joseph. Machiavelli: Bir Rönesans Romanı. Remzi Kitapevi. 2014KÖŞKER 1 OSMAN KADİR KÖŞKER 21302382 BAŞAK BERNA CORDAN TURK 101-14 ÖDEV 6-2 15.12.2014 YEDİ KRALLIK, TEK TAHT İnsanların bir kısmı Buz ve Ateşin Şarkısı serisini okudu, diğer ve daha büyük kısmı serinin dizisini seyretti. Kitapları okuyan kesimde olmama rağmen bunun dizi sayesinde olduğunu itiraf etmeliyim. Dizinin yapımcıları reklamını iyi yaptığından mı yoksa dizinin konusu ilgimi çektiğinden mi bilinmez, ilk bölümü Amerika’dan birkaç saat sonra izledim. Dizinin takipçisi olduktan sonra hemen, serinin bütün kitaplarını edindim. KÖŞKER 2 Buz ve Ateşin Şarkısı serisi Taht Oyunları isimli dizisiyle son birkaç yıldır televizyonda reytingleri eline geçirmiş durumda. Kitapların senaryosunun güçlü olması dizinin yapımında senaristlerin elini güçlendirdi. Yazar George Martin en büyük ilham kaynağının fantastik edebiyatın babası Tolkien olduğunu söylese de Yüzüklerin Efendisi kadar güçlü bir kurgu ortaya koyamamış. Yüzüklerin Efendisi’ndeki kadar gerçeküstü karakterler veya olaylar bulundurmayan Taht Oyunları serisinde George Martin kitabın fantastik yönünü yeni bir ahlâkî sitem ile kurmaya çalışmış. Yazar, üç ejderha ve iki büyücüyle fantastik bir kitap ortaya koyamayacağının farkında dolayısıyla, kendi ütopyasını yeni bir değerler sistemiyle oluşturmuş. Bu sistemde, özellikle kadın ve cinsellik gibi hassas konularda yazar uçlarda geziyor. Kadınların bir obje olarak erkekler tarafından kullanıldığı çok sayıda olay bulmak mümkün. Teşhircilik ve ensest ilişki sanki gerçek hayatın doğal bir parçasıymış gibi gösteriliyor. Yazar bu tarz fikirleriyle, kitapta fantastik bir dünya havası oluşturamıyor ve ne tarafa yöneleceğini bilmeyen bir kitap ortaya çıkıyor. Her ne kadar kitapta tema açısından yanlış bulduğum noktalar olsa da kitabın yapısı konusunda eleştirecek tek bir argümanım yok. Kitabın en güzel yanı bölümlerin ayrılma şekliydi. Her bölüm farklı bir karakterin gözünden anlatılıyor. Böylece, bazen aynı olayları farklı karakterlerin gözünden görme şansını yakalayabiliyorsunuz. Bunun birinci faydası, kitabın sıkıcı olmasını engelliyor olması. İkincisi ise olayları karakterlerin bakış açısıyla izlerken, karakterler hakkında fikir sahibi olabilmek. Yazar, karakterlerin ruh hâlini lafı dolandırmadan da söyleyebilirdi. Bunun yerine okuyucudan anlamasını istiyor ve bu da okuyucu ile karakter arasında bir bağ oluşmasına yardımcı oluyor. KÖŞKER 3 Kitabın bir diğer güzel yanı ise sürükleyiciliğidir ki bu da fantastik romanların olmazsa olmazıdır. Çünkü başka türlü ansiklopedi gibi kalın kitapları bitirmek mümkün olmazdı. Kitabın konusu, yedi hanedanlığın Westeros’un tahtını ele geçirmek için birbirleriyle girdikleri mücadeleler ve bu mücadeleler sırasındaki aşk, ihanet, güç, sadakat temalı olaylardan oluşmaktadır. Yazarın en çok bilinen özelliği, okuyucular ve izleyiciler tarafından en çok sevilen karakterleri öldürmesidir; Ned Stark, Jon Stark ve Oberyn Martell örneğinde olduğu gibi. Yazar bunun yanında nefret edilen karakterleri de bir yolunu bulup okuyuculara sevdirmeyi başarmıştır, Jamie Lannister örneğinde olduğu gibi. Jamie Lannister ablasıyla ilişki yaşayan ve kralına ihanet eden bir şövalyedir. Çapulcular tarafından eli kesildikten sonra daha düzgün ve mütevazi bir hayata başlar ve yaptıklarıyla okuyucuların sevgilisi olur. Yazar, sanki bir kuklacı gibi hem kendi karakterleriyle hem de okuyucularıyla oyun oynamaktadır. Bu oyununda insanları bazen şaşırtmakta bazense hüzünlendirmektedir. Yazara bazen hak vermiyor değilim; sevdiğimiz karakterlerin ölümünü doğal karşılamamız gerekir. Sonuçta bu bir taht oyunu. Cersei Lannister’ın dediği gibi: “Taht oyunlarını oynadığında ya kazanırsın ya da ölürsün, bunun ortası yoktur.” (Martin 2009:172) Son olarak, Buz ve Ateşin Şarkısı her yönüyle güçlü bir kurgusu olan ve sürükleyici bir seri. Her sayfasında insanı şaşırtan, ağzını açık bıraktıran bir olayla karşılaşmak mümkün. Özellikle fantastik edebiyat takipçilerinin okumaktan zevk alacağı bir seri. Dokuz kitap yayımlandı, yayınlanacak altı kitap daha var yani seriye başlamak için hiç de geç değildir. Ben de herkesi Westeros’taki taht oyunlarına davet ediyorum. KÖŞKER 4 KAYNAKÇA Martin, George R.R. Taht Oyunları. İstanbul: Epsilon Yayınları, 2011 ARKADAŞIM POPRİÇİN Her çocuk çevresinde izleyip gördüğü olaylardan kendine bir pay biçer. Kimi zaman güncel hayatına yönelik kararlar alırken kimi zamanda geleceğine yönelik planlar yapar. Bu gelecek planlarına ulaşmak içinse hayal kurar. “En büyük hayalim…” diye başlıyorsa bir cümleye, ya hâlen o hayalini sürdürmektedir ya da bir gün gerçekleşeceğini umarak rafa kaldırmıştır. Ama dediğim gibi, bir çocuk kurduğu hayali asla unutmaz ve hayatının geri kalanını ona ulaşmak üzerine şekillendirir. Tıpkı benim gibi… Kim bilebilirdi ki bir tiyatro oyununun düşüncelerimi altüst edeceğini? Lise yıllarında, tam da meslek ve üniversite hayali kuruduğum zamanlarda, yüz kere de izlesem bıkmayacağım o muhteşem oyunla tanıştım. ‘Bir Delinin Hatıra Defteri’, beni hayatımın geri kalanı için tek bir hayalin peşinden koşmaya itti. İtiraf etmeliyim ki bu oyuna olan beklentim ile karşılaştığım arasında dağlar kadar fark vardı. Bir devlet memurunun deliliğe doğru gidiş hikâyesi ne kadar güzel ve etkileyici anlatılabilirse Erdal Beşikçioğlu da o denli muazzam bir performansla, bizlere sanki bir tiyatro oyunu değil de hayatımızın tam içinden bir kesit sunuyordu. Çünkü her birimiz Popriçin’in (başkahraman) yerinde olabilirdik bir gün. Baskıcı sisteme karşı çabaları ve psikolojik sorunları aslında insanların benzer durumlarda nasıl tepki vereceğini gösteriyordu. Sözün kısası büyülenmiş bir şekilde ayrıldığım bu oyun, aynı zamanda gelecekte istediğim mesleğin kafamda şekillenmesinde ilk kıvılcım olmuştu. İnsanların dikkatini çekecek işlere imza atmak istiyordum ve yaşadığımız dönemde bu işin kolay olmayacağını da biliyordum. Sahnede olmak belki de düşüncelerimi izleyicilere aktarmak için kaçınılmaz bir fırsattı. Ancak, bu durumu aileme nasıl kabul ettirebileceğimi bilmiyordum. Çünkü her ebeveynin aklında sanat dalları ve özellikle de tiyatro için sayısız soru işareti mevcut. Bu yüzden kendimden ve düşüncelerimden iyice emin olmadan bu konuyu aile meclisine açmak istemedim. Kafamın içindeki belirsizlikleri kesinleştirmek adına o günden sonra mümkün olduğunca tiyatrolara gittim. Devlet Tiyatroları’nda sezonun hemen hemen bütün oyunlarını izledikten sonra bir kez daha her şeyin başladığı yere yani beni en çok etkileyen o oyuna tekrar gittim. Sanki Popriçin çok yakın bir arkadaşımdı ve onu ziyarete gidiyordum. Bu gidişim artık tereddütsüz olarak en güçlü hayalimin başlangıcıydı. İlk defa izliyormuşçasına etkilendiğimiz bu oyun Nikolay Vasilyeviç Gogol’un bana bir armağanıydı adeta. Yazarken insanları şaşırtmayı ve bilinçlendirmeyi düşündüğü aşikâr ancak, bir gencin hayatını şekillendirmesinde en büyük destekçisi olacağını tahmin ettiğini zannetmiyorum. Artık geleceğe yönelik düşüncelerim daha netti. Ailemle de tiyatro bölümünü okuma isteğimi paylaşıp çalışmalarıma başlamak istiyordum. Lâkin işler pek de istediğim gibi gitmedi. Çünkü her anne ve babanın yaşadığı endişe benimkilerin de aklını karıştırdı ve bütün hayatımı bu işe harcamamın doğru olmadığını söylediler. İçinde bulunduğum bu durum, Popriçin’in yaşadığı baskıcı sistemden farklı değildi. Onlar beni hayalimden uzaklaştırmaya çalıştıkça içinde bulunduğum girdap daha da büyüdü. Ne yapacağımı bilmiyordum ama pes etmeyeceğim gayet açıktı. Bulabildiğim bütün boşluklarda tiyatroya gittim. Gerek devlet tiyatroları olsun gerek özel tiyatrolar çok fazla oyun izleme şansım oldu ve birçok karakter analizi yaptım. Ünlü yazarların klasik hâline gelen oyunlarını okudum ve bana çok şey kattı. Bir nevi hayatımın bir bölümünü tiyatroya adadım şeklinde de yorumlanabilir bu durum. Zaman geçtikçe beraber yatıp kalktığım hayalim, benden uzaklaşıyordu ve benim için sadece bir hobiden ibaret kalacaktı. Ailemin ne kadar kararlı olduğunu gördükten sonra bu anlaşmazlığın sonsuza dek süreceği sonucuna ulaştım ve üzülerek de olsa bir karar verdim. O günden sonra yine Popriçin’in yanına gittim. Ancak bu sefer hayal kurmak için değil, ne kaçırdığımı görmek için gittim. Belki ona hayat veremeyeceğim ama o her zaman canım sıkıldığında ziyaret edeceğim bir arkadaşım olarak kalacak. HASAN ARDA AKYÜZ 21702218 KÜNYE BİR DELİNİN HATIRA DEFTERİ/TATBİKAT SAHNESİ Yazar: Nikola Vasilyeviç Gogol Yönetmen: Cem Emüler Yardımcı Yönetmen: Erdal Beşikçioğlu Oyuncu: Erdal Beşikçioğlu Ne Güzel Şey Hatırlamak Seni Mavi Gözlü Dev’in bi’tanesi, vazgeçemediği eşsiz aşkı Hatice Piraye Hanım’a yazdığı mektupların üzerimdeki etkisini, elimden geldiğince anlatacağım. Kusurlarım için şimdiden özür dilerim çünkü bu güzel mektupları okuyup hâlâ yazma şevkini kendimde bulamıyorum. Piraye’nin her bir özelliğine, en ufak zerresine dahi hayran olan Nâzım Hikmet’in aşkına, bağlılığına her satırda tekrar tanık oluyoruz. Uzun yıllar süren ayrılıkları süresince ve hapiste geçen zor zamanlarda; Piraye her zaman yol gösterici, tutunacak dal olmuş Nâzım için. Bazen rüyalarına girmiş, bazen sırf eski anılarla nefes almasını sağlamıştır. Teninin beyazlığı, kirpiğinin kıvrıklığı, ıslak dudakları, saçının salınışı gibi küçücük ayrıntılarla aşkını körükleyen, dikkat etmediğimiz şeylere bile devasa önem veren, basit şeyleri şairane bir şekilde bize aktaran Nâzım Hikmet’in duygularını hissetmek için nasıl şeyler yaşamak gerekiyor acaba? Çünkü hiç yaşamasanız da özeniyorsunuz, merak ediyorsunuz; siz de istiyorsunuz bunlara sahip olmayı. Sanki okurken aşkı içiyorsunuz, nefesinize, içinize karışıyor somut bir varlıkçasına… Piraye’nin attığı adımın, yürüdüğü yolların, elinin hareketinin, ne düşündüğünün takipçisi Nâzım ne kadar yazarsa yazsın hasretini dindirememiş. 17 yıl dile bile kolay değil ki ona kolay olsun. “Kara günler geçiriyoruz karıcığım. Güzel günler göreceğiz. Bunu laf diye söylemiyorum, buna inanıyorum karıcığım. Edison, her şeye rağmen, havasız camın içinde ateşin yanacağına nasıl inanmışsa öyle inanıyorum. Bir yıl ne demektir biliyorum karıcığım, bu bir yıl içinde benim değil senin çekeceğin ağrı ve yalnızlıktan üzülüyorum. Kendi derdim yok, sen varsın. Sana teselli diye kuru ve palavralı sözler yazmadım karıcığım, sana kalbimle kafamı yazdım.” O kadar büyük şairlik yeteneğine rağmen ona neler yazsa yetmeyeceğini, bazen sözlerini karıştırdığını, aşkı karşısında neler hissettiğini kelimelerle anlatmanın kifâyetsiz kaldığını iddia bile etmiş Nâzım Hikmet. “Bilmem ki, ne yazayım, senin altın gözlü, güneş ışıklı başını kollarımın arasına alıp ona saatlerce bakmalıyım ki, ne söylemek istediğimi anlayasın.” “…ve ben bir hayran çocuğum ki senin gözlerin önünde söyleyeceği sözleri bile şaşırıyor.” Kitapta ilerledikçe artan bir umutsuzluğa da rastlıyoruz. Hapisten çıkamayacağını düşünüp mutsuzluğa yenik düşen Nâzım Hikmet’in Piraye’ye yavaş yavaş veda edişini, o anın karanlığını, ayrılık çanlarının çaldığını hissedebiliyoruz. Derin bir bataklık gibi sarıyor bizi bu hisler. Gözyaşlarımızı tutmamızın bir anlamı kalmıyor. Belki onları akıttıkça acımız, Nâzım’ın acısı hafifler diye düşündükçe boğuyor bizi. Sevdiğinden ayrı düşmüş olan bizmişiz gibi kaybediyoruz kendimizi. Bağrımıza keskin bir bıçak misali saplanan şey tüm olanlara rağmen vazgeçilmeyen aşk mı, Piraye’ye duyulan hayranlık mı, umutsuzluk yüzünden bir aşkın adım adım yitip gitmesi ve solması mı, yoksa bu hislerin hiçbirinin bize karşı hissedilmemiş olması mı? Derdimiz Nâzım gibi yazamamak mı yoksa kimseyi Nâzım gibi yazdıramamak mı? Her türlü o acıyı paylaşıyoruz, göğsümüz sıkışıyor. Bazen teselliler vermişler birbirlerine, korkularını, hezeyanlarını, aşklarını anlatmışlar korkmadan. Okurken bu açıklıktan çekiniyorsunuz. Ne kadar net, ne kadar cesurca diye düşünüp başınızı eğiyorsunuz. Mahremlerine burnunuzu sokmuşsunuz gibi hissetmekten kendini alıkoyabildiğiniz zamansa yine hayran oluyorsunuz aradaki saygıya, tutkuya, hayranlığa. Mesela birkaç dizede dünyanın en narin en naif tesellisini avutma çabasını görebiliyoruz. "20 senelik dostun olan evin yanmasına sırf senin dostun diye pek üzüldüm. çünkü senin dostun olabilmek saadetine erişmiş bir taş parçası bile benim için azizdir." Bu sözlerin ardından insan evinin yanmasına bile üzülemez ki. Yıllarca hasret çekmelerine rağmen sanki hep birliktelermiş gibi bir yakınlık hissi var tüm mısralarda. Özellikle bu dizelerde sanki Nâzım’ın eli Piraye’nin omzunu okuyormuş gibi bir his sardı beni de. O görünmez eli duyumsadım. Bu kadar güzel mektuplar yazdığı için, duygu dünyamızı alt üst ettiği için, o kocaman sıcacık kalbi için Nâzım Hikmet’e; Nâzım’a kalbini veren, onu kendine bu kadar âşık eden güzel kadın Piraye’ye ve bu mektupları derleyip kitaplaştıran, bize ulaşmalarını sağlayan Memet Fuat’a tüm kalbim ve ruhumla teşekkür ediyorum. Gizem Kayretli Betül KUTLU DÜŞEN BİR YAPRAK OLMAKTIR SONUMUZ Hayata mı çok değer verdiğimizden yoksa sonrasını bilmediğimizden midir bu ölüm korkusu? Yaşarken ne elde ediyoruz ki bağlanalım hayata? Ya da sonrasında en kötü ne olabilir ki kaçalım ölümden? Ölüme kim son demiş ölümden sonra neyin başladığını bilmeden? Yaşama kim hayat demiş bize verdiklerine bakmadan? Hayat ve ölüm kavramları için kullandığımız kıstasların doğru olduğu ne malum? Yazın hareketliliği mi bizim aklımızı çelen yoksa sonbaharın mütevazı sessizliği mi? Nasıl geçiyor ki koskoca dediğimiz o hayat. Çocuklar, anne, baba, arkadaşlar, işimiz... Yemekler, kıyafetler, duygular ve gökyüzü... Yaşarken farkına varmasak da sevdiğimiz çok şey oluyor. İster istemez alışıyoruz yemek sonrası kahveye, bağlanıyoruz kahvenin yanında içilen sigaraya. Önceleri annemizin sesiyle, sonraları sevgilimizin sesiyle uyanmayı özlüyoruz. O sıkıcı mezuniyet balolarını ve düğünleri bile özlüyoruz. En yakın arkadaşımız oluyor, dostumuz oluyor, sevgilimiz oluyor. İş arkadaşımız oluyor, çocuğunun doğumuna gidiyoruz. Kendi çocuğumuz oluyor, bize babasıyla ya da annesiyle nasıl tanıştığımızı soruyor. Fotoğrafları gösteriyoruz, anlatıyoruz . Ve biz de bir gün o fotoğraflara bakarken anlıyoruz ki ömrümüz geçmiş, zamanımızın çoğu gitmiş. İnsanların sonunda ölüm var dediği o yaşam yolunun yarısına gelmişiz bile. Ne demektir otuz beş yaş bir insan için? Belki geride kalan, güzel geçmiş, kaliteli ve dopdolu bir hayat; belki de bitmemiş işlerle çevrili bir belirsizlik. O otuz beş senenin nasıl geçtiği neyi değiştirir peki? Nasıl geçtiyse geçti, neler yaşandıysa yaşandı. Her anından zevk alındıysa bile yeter mi otuz beş sene insanın hayatın neşesine doymasına? Kimse der mi ‘Bu kadarı kâfi.’ diye? Ya da çok acılar yaşamış, sefalet içerisinde bir hayat süren adama soralım hadi: ‘Hayatın boyunca süründün, gün yüzü görmedin. Bitsin artık bu çile’ diye. Kabul eder mi sizce hiç? Etmez. O adamın daha acılarına denk, yaşayacağı mutluluklar vardır kafasında . Olmasını beklediği güzel şeylerin, çocuklarına yaşatamadığı güzel günlerin ukdesi vardır içinde. Hayat şahane geçsin ya da geçmesin, insan en başta sevdiklerinden vazgeçemez zaten. Evden uğurlarken başına bir şey gelirse diye aklımızın çıktığı o kişiyi bir daha görememek... Nasıl babamızın elini alnımızdan? Son bakış olacağını bilsek kazımaz mıyız aklımıza. Atilla İlhan daha kavuşamadığı kızın adını mıh gibi aklına kazımışken... Otuz beşinde bir adamsınız... Karamsarsınız ve korkuyorsunuz ölümden. Geçmişi özlüyorsunuz. Bir türlü barışamıyorsunuz ölüm düşüncesiyle. Kabullenemiyorsunuz ölümün kaderiniz olduğunu. Vazgeçemiyorsunuz her sabah doğan güneşten, öten kuştan. Uyuyup uyanamamak, hatırlanmadan yitip gitmek, bir şeylerin hala eksik olması fikri sizi kapana kıstırıyor. Hayat yolunun ortasında kendinizi karanlık bir ormanda buluyorsunuz. Dante’nin otuz beşinde yaşında gönderildiği sürgün yıllarının en önemli ürünü olan İlahi Komedya’da dediği gibi... Eyvah otuz beşinde diyorsunuz. Aynadaki kırışık ve çizgili yüzü tanıyamazsınız. Resimler yabancı gelir, aynalar düşman olur. Ömrün kalan yarısında güler yüzlü olup da hayata bir çelme takmak umrunuzda değildir. Kalan ömür yaşlılıktır ve her gün sizin için bir sorundur çünkü her gün ölüme bir adım daha yakınsınızdır. Yürümek bile zordur, su içmek bile zahmetli. Rüzgarı eskisi kadar iyi hissedemezsiniz. Sonbahar o kadar da mütevazı değildir artık. Sonbahar şimdi, bir anlık boşluğunuzu kollayan sinsi bir düşmandır. ‘Ölüm sonbahara yakışır da, ben ölüme yakışmam. ‘ dersiniz. Ölümle olan yarışınızın nerde, nasıl, ne zaman biteceğini bilememek sinirlendirir. Çocuk gibi hissedersiniz kendinizi. Mağlup olmuş bir eski şampiyon gibi beklemek zorunda kalırsınız musalla taşındaki bir namazlık saltanatınızı... “Arrivederci” De Neymiş? İ talya denince ilk ne gelir aklınıza? Çizme şeklinde bir harita mı, efsaneleşmiş Baba filmi mi, Carleone Kasabası mı, Dean Martin mi yoksa en basitinden pizza mı? Benim aklıma bunlarla uzaktan yakından alakası olmayan çağrışımlar gelir, arkada çalan İtalyanca bir şarkı ve yoğun kahve kokusu gibi. Biraz daha zorlarsam eğer eski gladyatörlerin mızrak seslerini, Tevere Irmağının şırıltısını duyabilirim hatta Fellini’nin Dolce Vita filminin karakterlerini bile gözlerimin önüne getirebilirim. Fakat bir süre sonra aklımdaki fon müziğinin baskısına dayanamam ve bir anda kendimi o melodiye bırakmış halde bulurum. Bir de bakmışım o şarkı beni o mekâna ve zamana hapsetmiş. Artık her şey durağanlaşır benim için. Sanki tüm dünya sadece bana, o fon müziğine ve kafamda tekrarlanan anılara tanık oluyormuş gibi “ Roma susuyor. Artık ne taşlar, ne de ağaçlar bir şey söylüyor bana ” (Gürsel, Nedim, Bana İtalya’yı Anlat, 2016, Doğan Egmont Yayıncılık). Ne zaman bir yere gitsem ya da o yeri düşünsem bile oranın kokusu burnuma gelir, havası tenime temas eder. Her yerin kendine göre bir kokusu, atmosferi hatta rengi vardır benim için. Keşke sadece bununla sınırlı kalsam… Oranın kokusu, rengi olur da şarkısı olmaz mı hiç? Mutlaka orayla özdeşleşen uygun bir şarkı da vardır arşivimde. İtalya için ise bu biraz karışık tabi. Çünkü İtalya sadece bir Avrupa ya da Akdeniz ülkesinden ibaret değil kanımca. Var oluşundan bu yana başlı başına bir kültür! Ne sadece pizzayla ne de sadece Rönesans’la anlatılır. Hepsinin birleşimiyle var olan bir kültür… İşte bu noktada, bu yüzden beynim bir şarkı seçemiyor. Çünkü İtalya’yı sadece bir kokuyla hatırlamak ya da bir şarkıya indirgemek mümkün değil. Kokular çok karışık, imgeler ve renkler hep üst üste binmiş. Her şehrin hatta sokağın bile ayrı bir kokusu, şarkısı varmış gibi. Sanki şehirleri arasında hiçbir kesişim yokmuş ama yine de koca bir bütünmüş gibi. Napoli’yi ele alalım mesela… Napoli de bulunduğum süre içinde hep bir korku vardı içimde o yüzden Napoli benim için siyah. Rengini söylemişken bir de kokusunu söyleyeyim o zaman, kokusu da yanık kokusu gibi. Şarkısı ise çok karışık. Sanki genelinde mutlu ama nakaratında insanı geriyor gibi. Hep hayatından şüphe etmiyor mu insan Napoli’de? Mafyadan bahsetmiyorum. Daha büyük çaplısından, Vezüv’den bahsediyorum “Vezüv’ün yamaçlarından başlayan kıyı uzayıp gidiyordu göz alabildiğine, denizde irili ufaklı gemiler, iki yanda sırtını tepeye dayamış kat kat yükselen eski yeni evler, villalar, palazzo’lar vardı. Yanardağ, her an patlayacakmış gibi olanca heybetiyle abanıyordu kentin üzerine” (Gürsel, Nedim, Bana İtalya’yı Anlat, 2016, Doğan Egmont Yayıncılık). O muhteşem ürkütücülüğüyle yine o muhteşem manzaranın vazgeçilmezi Vezüv! Yıllarca hikâyeleri dillerde dolaşmış, bir kenti yok etmiş o doğa mucizesi. Napoli halkının neden günlük sorunları çok da dert etmeyip, akışına bıraktığını daha iyi anlıyorum şimdi. Her dakika patlayacakmış gibi gözüken heybetli bir yanardağ gerçeğiyle yaşayınca öyle oluyor işte. Her an her dakika, belki uyurken ya da duştayken patlayabilir, kim bilir? Peki ya Venedik? İtalya denilince ilk akla gelen şehirlerden… Venedik benim için bulanık. Bir renk yelpazesindeki herhangi bir renkten ziyade, bir ressamın kullandığı su kabındaki suyun rengi gibi, muhtemeldir ki kanallarından. Kokusu ise sanki rutubetli. Şarkısına gelince tamamen huzur verici, tıpkı o gerçek olamayacak kadar eşsiz manzara gibi “Evet, karanlıktı Venedik. Bir ormanı andırmasa da, Baudelaire’in dizelerinin yol açtığı çağrışımlarla, benim gözümde öyleydi. Gizlerini ele vermemek için direniyordu. Eski evler, rutubetli duvarlar, ışık sızdırmayan kapalı kepenkler ” (Gürsel, Nedim, Bana İtalya’yı Anlat, 2016, Doğan Egmont Yayıncılık). Kelimelerle anlatılmayacak bir özellikte Venedik. Ne Napoli’nin salaşlığına ne de Roma’nın görkemine sahip. Sanki kendi başına bir ideal şehir yaratmış gibi. Kimseye benzemeye çalışmadan, sadece kendisi gibi olarak. Roma’ ya ne demeli? Tüm görkemini, parıltısını önümüze seren o efsane şehir. Hangi yönetmenler kullanmadı ki bu tarihle iç içe geçmiş muhteşem şehri? Napoli’den, Venedik’ten ne eksiği var da bu şehrin bir rengi, kokusu ve şarkısı olmasın? Roma kesinlikle şeffaf renkte her ne kadar şeffaflık bir renk olmasa da öyle benim için çünkü Roma dürüst bir şehir. Tüm içtenliğini ve hazinesini gözler önüne seriyor. Sokaklarında yürürken, burada yaşanmış tüm tarihe şeffaflıkla tanık olabilirsiniz. Bu öyle bir şeffaflık ki, tıpkı dört yunusun taşıdığı Triton’un heykelinden gökyüzüne fışkıran ışıltılı ve berrak suyu andırıyor. Şimdi sıra kokusunda, Roma’da bir müze kokusu hâkim. Tarihi eserler bozulmasın diye üstlerine dökülen maddeler gibi kokuyor Roma. Müziği ise çok basit: Dean Martin’den Arrivederci Roma ama sanki hiç veda etmeyecek gibi içimizde bir parçası hep kalacakmış gibi. Bir mekânı ya da ülkeyi anılarımızda kalıcı yapanlar sadece oradan kalan buzdolabı magnetleri ya da birkaç fotoğraf mıdır? Kesinlikle hayır! Eğer gerçekten hatırlanmaya dairse, tüm gerçekliğiyle depolanmıştır anılar ya da o yerin bıraktığı izler. Mesela bir kafenin içinden yüzüme çarpan espresso kokusu sadece İtalya’yı değil; beraberinde bir de yüzyıllar önce halkın eğlence kaynağı olmuş gladyatörleri getirir gözümün önüne. Sanki Roma’da, Colosseum’un yıkıntılarında gezerken gladyatörlerin kızgın güneşte parıldayan miğferlerini, kılıç, kalkan, mızrak ve dizliklerini görüyormuşum gibi. Bir daha İtalya’ ya ayak basmayacak olabilirim ama zaten yeterince anı biriktirdim. Hayatımda belki bir daha asla bulunmayacağım bir yerle ilgili bile bir parça var aklımda. Anıları tüm kokusuyla, sesiyle, çıplaklığıyla hiçbir rötuş yapmadan fotoğraflamışım. Bir daha Via Venetto üzerindeki o yüksek tavanlı, görkemli otelde kalmayacak olsam da ya da Triton’un heykelinden fışkıran ışıltılı suları canlı canlı görmeyecek olsam da belki bir gün bir şarkı çalar radyoda. Sabah kahvaltılarında içilen acı cappuccino tadını ya da Livorno’da kıyı boyunca sıralanan çam kokusunu hatırlatır bana ve tüm çıplaklığıyla tekrar yaşatır anıları. Anıları saklamanın en güzel yolu bu olmalı, gidilen yerden bir kartpostal almak yerine, akıllarda bir şarkıyla, kokuyla ya da renkle muhafaza etmek. DENİZ ERGÜN (Gürsel, Nedim, Bana İtalya’yı Anlat, 2016, Doğan Egmont Yayıncılık,İstanbul) FETHİ TAHA ÇEVİK SİL BAŞTAN BAŞLAR HER ŞEY Günümüzde insanlar ne kadar da telaşlılar farkettiniz mi? Hepsi bir yere koşturuyor işten, dersten başlarını kaldırmıyorlar. Birazcık başlarını kaldırıp evlerine dinlemeye gitmek isteseler bu sefer de zaman trafik denilen zaman sömürücünün elinde geçiyor. Sonra ne oluyor insanlar zamanla birbirlerini ihmal etmeye başlıyor. Şimdİ ne eski zamanlarda anlatılan arkadaşlıklar ne de ilişkiler var. Onu geçin yan tarafınızda oturan komşumuzun ismini bile bilmiyoruz. Asansörde görsek birbirimize selam bile vermiyoruz. İnsanlar bu denli robotlaşırken düzgün ilişkiler bulmak da haliyle zorlaşıyor . Bulan da kaybetmemek için elinden geleni yapıyor. Karşıdaki ne isterse yapıyor, onu mutlu etmek için kendisinin mutsuzluğuna bile göz yumuyor. Hatta ve hatta karşıdaki de bir insan olmasına rağmen sanki daha başka daha üstün bir şeymişcesine onu hayatının merkez noktası oymuş gibi davranıyor. İlişki sürerken her şey iyi hoş bir şekilde ilerliyor hayat da mutluluk tablosu içerisinde duruyor durmasına da ya ilişki bitince. O zaman nasıl bir hal alıyor bu durum hiç düşündünüz mü? Arkadaşlarımla genellikle konuşan onların dertlerini dinleyen hatta elimden geldiğince onlara yardım etmeye çalışan bir insanım. Bu yüzden haliyle kendim yaşamasam bile birçok ilişki çeşidi hakkında bilgiye sahibim. Hatta zamanla tek tip ilişki olmadığına her ilişkinin gerçekten birbirinden çok ama çok farklı olduğunu düşünmeye başladım. . Bir ilişki bitince insanın dünyası yıkılıyor sanki. Oturttuğun düzen bir anda değişiyor. Eskiden rutin olarak yaptığın şeylerin yerini şimdi koskocaman bir boşluk kaplıyor. Duygularını ve hayatı sorgulamaya başlıyorsun hayatını bir kez daha ve bir kez daha ve birçok defa. Sorgularken zamanla aşka olan inancın azalıyor önce. Sonrasında ise aşkın varlığının artık senin için koskoca bir hiçten başka bir şey olmadığına inanmaya başlıyorsun. Sonra da senin hayatına geri gelmiyeceğini düşünüyorsun. Ne kadar garip bir düşünce sistemimiz var. Bir gün önce aşkın varlığı ile gerek üzülüyor gerekse seviniyorken bir gün sonra ise aşkın elini eteğini hayatımızdan çektiğini ve bir kez daha uğramayacağı konusunda diretiyoruz. Hayatı bir nevi durduruyoruz. Bir melankolik hava akımının etkisi ile ordan oraya sürükleniyoruz. Ve sonrasında şu şimdi sevgiden yoksun insanlar gibi robotlaşmaya başlıyoruz. Bu düşüncelerin bir kısmını “Ben Hiç Giden Olmadım” kitabının satırlarında rastladım. Ve sonrasında romanın kahramanı olan Renda’ nın nasıl değiştiğini gördüm. Bu değişim yeni bir aşkla oldu ama iyikide oldu dedim içimden. Sonrasında ise bu robotlaşma süreci hakkında nasıl dalga geçtiğini görünce “acaba gerçekten her insan böyle mi ?”diye düşünmeye başladım. Eğer öyleyse ya da bir konuda bir kez de olsa kendimizi ne saçma şeyler için üzüldüğümüzü düşünmüşsek neden tekrar aynı üzüntüleri yaşıyoruz diye düşünmeye başladım. Gerçekten bu denli abartmaya gerek var mı üzülme durumunu. İnsanoğlu her ne kadar karışık yaratılmışsa da bir şekilde de küllerinden doğmak için programlandığını düşünüyorum bu yüzden aslında bir kez olsun yaşadıktan sonra aynı yanılgıları düşmesek sonrasında hayatımızı zindana çevirmiş olmayız. Bir insanın büyürken kendine bir şey katması tam olarak bu bana kalırsa. Çünkü büyümek yaptığın hatalardan ders almaktır ve biz bir şey için bu denli kendimizi perişan etmememiz gerektiğini hiçbir şekilde öğrenemiyoruz. Öğrenemeyince de işte hayatımızdaki inişli çıkışlı yollarında tökezleyip ağlamaya başlıyoruz. Bu ağlama ta ki birisi gelip elini uzatana kadar devam ediyor ve sonrasında sil baştan! Asena Hamurcu Karanlığıma Doğacak Güneş Gece… Gece insanlara karanlığı çağrıştır aslında. Uyuduğumuz zamandır gece, güneş varken yaşamayı tercih ederiz. Hatta gündüzün şerrinin gecenin hayrından daha iyi olduğuna da inanırız. Ama unuttuğumuz bir şey var; ay ve yıldızlar. Gece olunca güneş gitmiştir, daha karanlıktır dışarı gündüze nispeten ama göz ardı edilen şey ay ve yıldızların parıltısıdır. Hem bir şehrin gece manzarasının göz kamaştırıcı güzelliği, aynı şehrin gündüz manzarasından daha güzeldir çoğu zaman. Geceyi gündüze tercih eden insanlar, gecenin tadını çıkarmayı bilen Figure 1Yıldızlı Gece, Vincent Van Gogh insanlardır. Gündüzü tercih eden insanlar ise gecenin getirdiklerinden korkanlardır. Gece sessiz ve karanlıktır, kendinizle baş başa kalıp kendinizi dinlemek için mükemmel bir zamandır. Gecenin karanlığının tonu neler düşündüğünüzle belirlenir. Mesela sizi üzen şeyler düşündüğünüzde kalbiniz kararır, işte tam da bu anda gecenin karanlığı bir zift kadar koyudur ve uzakta parlayan yıldızları seçemeyebilirsiniz o üstünüze çöken karanlıkta nefes almaya çabalarken. Ancak, güzel şeyler düşünüldüğünde o kadar koyu olmaz gecenin karanlığı. Mesela düşleriniz, hayalleriniz, hayattaki amaçlarınız… Hayatınızı yönlendirmek adına düşüncelerle dolduğunuz zaman bu karanlığın bir tül kadar ince olduğunu görürsünüz. Gecenin bekçisi ayın ve yıldızların parlaklıkları ise o tülden içeri rahatlıkla girebilir. İşte o an gece değil de gündüz gibi gelir insana, çünkü olması gerektiğinden hatta kimi zaman gündüzden bile daha ışıl ışıldır. Herkesin yıldızlara karşı özel bir ilgili olmasa da hepimiz onlarla ilgili bazı temel bilgilere sahibizdir. Örneğin onların geceleri görebileceğimiz küçük parıltılar olduğunu biliriz. İlkokulda fen bilimi derslerimizde bize öğretilen bazı bilgiler de vardır yıldızlarla ilgili. Mesela takımyıldızı oluşturan yıldızlar, bir aradayken anlamlıdır, ya da tek başınadır ve öylesine önemlidir ki sadece onun yerini bilerek olduğumuz konumu ve gideceğimiz yönü belirleyebiliriz. Yani pusuladır yıldızlar, ister tek başına bir yol çizer, ister grup halinde anlam kazanır; ama hepsinde de bir yol gösterir bize karanlığın içinden. Geceye bir bütün olarak bakmak lazım: Bir tarafta gecenin karanlığı, diğer tarafta ise bu karanlıkla bütünleşen ay ve yıldızların ışığı var. Gecenin, onu nasıl değerlendirdiğimize göre belirlenen tonu kapkara da olsa hala bir miktar ışık huzmesi barındırıyor içinde. Önemli olan ise o karartıların içinde ışığı fark edebilmek. Evde elektriklerin olmadığı bir akşam mesela, o karanlığın içinde el yordamıyla bulunan bir fener veya dolapta saklanmış mum ve kibrit… Işık kaynağını nasıl buluruz o karanlıkta; el yordamıyla. Nedir bu el yordamı denen şey? O aradığımız şeyin nerede olduğunu bilmek ve onun yerini ezbere bulmaktır, görmeden de onun nerede olduğunu bilmektir. Çünkü aydınlıkta orası defalarca görülmüş, kullanılmış ve ellerimiz onun yolunu hissetmiştir. İşte tam da böyle bir şeye ihtiyacımız var o zifiri Asena Hamurcu karanlıkta: El yordamı. Kendini bir karanlığın içinde çaresiz hissederken parlayan yıldızları göremez her zaman insanoğlu. Halbuki umuttur, çıkış yolunu gösterecek meşaledir gecenin yıldızları. Hatta o karanlıkta yıldızları görmeyip “el yordamıyla” onları hissetmek bile umutla doldurur insanın içini. İşte bunu simgeler gece gökyüzünde pervasızca parlayan yıldızlar, o karanlığa rağmen parlayan ve karanlık arttıkça parıltısından bir şey kaybetmeyen hatta parıltısına parıltı katan yıldızlar. Gece kadar karanlık bir dert… O an göremesek de bilmeliyiz ki elbette çıkış yolunu gösterecek bir yıldız vardır. Her gece gökyüzünde gördüğümüz yıldızlar... Henüz o yıldızın parlaklığını görememiş olsak da el yordamıyla bulabiliriz belki onu ve bu bizim umudu hissetmemize yetmelidir. Eğer onları göremiyorsak ya yeteri kadar bakmadığımızdan ya da hava yeterince kararmadığındandır. Hatta en önemlisi de şudur ki yıldızları görmek için karanlığın artmasını beklerken birden daha çok ışık saçan güneşle karşılaşabiliriz; çünkü doğmak için gecenin en karanlık olduğu zamanı bekler güneş. KAYNAKÇA GOGH, Vincent Van, “Yıldızlı Gece”, New York, 1889. İREM İSKENDER 21501356 GENİŞLETİLMEYEN SINIRLAR Sınırlarınızı hiç düşündünüz mü? Her doldurduğunuz yaşta daha da genişlettiğiniz sınırları… Belki biraz daha çaba harcasanız daha da genişleyebilecek olan sınırları… Bu sınırları sorgulamaya başlamam aniden gelen bir düşünce fırtınasıyla olmadı elbette. Geçenlerde okumaya başlayıp göz açıp kapayıncaya kadar bitirdiğim Oktay Tiryakioğlu’nun kaleminden çıkmış olan Fatih Sultan Mehmed Han kitabı ile sınırlarımızı sorgulamaya başladım. Bir çoğunuzun kafasında soru işaretleri oluşmuş olabilir, koskoca Fatih Sultan Mehmet ile kendi kişisel sınırlarımızın ne ilgisi var diye. Hemen soru işaretinize bir açıklık getireyim. Birçoğumuz çocukluğumuzdan beri Fatih Sultan Mehmet’in ihtişamını onun kahramanlıklarını dinleyerek büyümüşüzdür. Bunları dinleyerek büyümesek bile eğitim hayatımızın birçok alanında karşımıza çıkmıştır O ve yaptığı kahramanlıklar. Mesela günümüzde 19 yaşında bir gencin en fazla ne yapabileceğini düşünür ve onları küçümsemeye başlarız. Oysa Fatih Sultan Mehmet 19 yaşında gününü gün etmek yerine asırlardır neredeyse tüm Osmanlı padişahlarının hayali olan fethi gerçekleştirdi. İstanbul’un fethi ve daha birçok yaptığı olayı Oktay Tiryakioğlu’nun kaleminden okumak beni şu an ki hayatımı, sınırlarımı zorlamayı düşünmeye itti. Hepimizin birbirinden farklı, günlük olarak yerine getirdiğimiz ritüeller vardır. Kimimiz okula kimimiz işe gider ve günümüzün büyük bir kısmını oralarda geçiririz. Daha sonra evlerimize döner ve artık bağımlısı haline geldiğimiz televizyonlar karşısında günümüzü tamamlarız çoğu zaman. Bu kısır döngü aslında hayatımızı ne kadar boş geçirdiğimizin bir göstergesi. Ecdadımıza baktığımızda bizim yaşlarımızda neler başardıklarını hepimiz az çok biliyoruz. Onların bize bıraktıkları miraslara sahip çıkıp daha da ileri taşımak yerine günlerimizi anlamsız bir şekilde geçiriyoruz. Birçoğumuz kendini geliştirmek adına en ufak bir adım bile atmıyor tüm işlerde kolaya kaçma yollarını arıyoruz. Oysa farklı dallarda, sanatta, bilimde, tarihte, edebiyatta, felsefede bir şeyler araştırıp kendimizi her defasında bir adım ileriye taşısak, sınırlarımızı genişletip daha fazlası için kendimizi zorlasak belki de çok farklı bir hayatımız olurdu. Kendimizi geliştirme yolunda attığımız bir adım sadece bizi değil başta yakın çevremiz olmak üzere tüm dünyaya yapılan bir katkı olurdu. Belki de tüm dünyanın savaş ve acı yerine huzur ve mutlulukla kaplanmasını sağlayabilecek kadar büyük bir katkı… Öyle bir katkı ki dünya üzerinde aç ve susuz, hastalıklarla mücadele eden tek bir insanın kalmamasını sağlardı belki de. Canlarını kaybetme korkusu duymadan rahat ve huzurlu bir uykuya dalmasını sağlayabilirdik eğer tüm dünya olarak kendimizi güzel şeylerde geliştirmeye adasaydık. Öyle olsaydı eğer savaş nedir bilmezdik. Tartıştığımız tek konu sanat, edebiyat veya bilim üzerine olurdu o zaman. Böyle söyleyince kulağa çok güzel ama bir o kadar da imkânsız gelse de ulaşılması çok da zor bir hayâl değil aslında bu söylediklerim. Herkes kendini ilgi duyduğu bir alana adayıp o alanda kendini geliştirse, sınırlarını genişletse şu an ki durumumuzdan çok daha iyi bir durumda olurduk. Her yeni günümüzü bir şekilde geçiriyoruz. Ne yaptığımızı çok da umursamadan veya farkında varmadan bitiyor bir şekilde. Birçoğumuz geri dönüp de ben bugün ne yaptım, kendime ne fayda sağladım, sınırlarımı genişletebildim mi diye sorgulamıyor bile. En azından bir kere, yatmadan önce de olsa, gün boyunca ne yaptığımızı sorgulamalıyız bence. Ve herkes en azından ilgi duyduğu bir alanda kendini geliştirip sınırlarını zorlamalıdır. Eğer bunu tüm dünya insanları olarak yapmayı başarabilirsek dünya çok daha güzel bir yer olur, hayatlarımızda daha mutlu ve huzurlu geçer. Tipleşmek Küçüklüğümden gelen bir aşk var bende, o da sinema. Küçükken daha fantastik ve gerçekdışı filmlerden hoşlanırdım. Özellikle lisenin sonlarına doğru kaliteli yönetmenleri de keşfetmemle beraber sinemanın sanatsal ve çarpıcı yönünü keşfettim. Şu sıralar bulabildiğim her boş zamanımı herhangi bir film eleştirisini okumaya, yahut yeni bir yönetmeni veya oyuncuyu keşfetmeye ayırıyorum. Bazen neden sinemayı bu kadar sevdiğimi düşünüyorum, sorguluyorum. Çoğu insana göre filmler gerçek dünyadan bir kaçış aracı iken, bana göre tam tersi diyebilirim. Neslihan Önderoğlu tarafından kaleme alınan Tuhaf Şeyler Oluyor Bay Tarantino benden birazcık daha sinema manyağı, bana benzeyen bir sinefilin yaşamının belli bir parçasını konu alıyor. Kitapta özellikle etkilendiğim bir olay vardı. Baş kahramanımız yakın çevresinde yer alan bir insanı bir film karakterine benzetince o kişi bir anda patlıyordu, toza dönüşüyordu. Cevabı net olarak açıklanmayan bu durumun bir alegori olduğunu düşünüyorum, toplumun birbirine benzer tipler yaratmasının bir alegorisi. Öyle bir devirde yaşıyorum ki çoğu insan farklı ve özgün olmayı yüce bir erdem olarak görüyor. İnsanlık tarihinin başından itibaren yaklaşık yüz milyar insan doğmuş. Böyle büyük bir rakam varken yaşayan hiçbir insanın, istisnalar haricinde, özel olduğuna inanmıyorum. Özellikle bu devrin insanına özgü mü nedir, insanlarda daha bir ben olmuşum, pişmişim havası var. O kadar hazıra ve kolayca tüketmeye alıştık ki emeğin ve üretmenin değerini unuttuk. Bence insanlar ürettikleri ile değil de tükettikleri ile övünüyorlar artık. Ben de bazen istemeden de olsa bunu yapıyorum. İzlediğim filmlerin veya dinlediğim şarkıların kaliteli olduğunu bilmek beni sözüm ona daha özel, üst bir insan yapıyor sanıyorum. Keza birçok insan gezdiği yerle, yediği yemekle övünüyor. İyi de tüketmekten başka hiçbir şey yapmıyoruz ki. Sonra da bize daha yaratıcı ve özgün olmamız gerektiği söyleniyor. Hazırcılığa bu kadar alışmışken yeni bir şey üretmek doğal olarak zor geliyor. Sonuç olarak hepimiz birbirimize benziyoruz. Farklı olmaya çalışan ya da farklı olduğunu iddia eden birçok kişi birer tip olarak çıkıyor. Bu yüzden insanları film karakterlerine benzetmek o kadar da zor değil aslında. Gencinden yaşlısına, en aptalından en akıllısına kadar herkes birbirine benziyor. Üretim ve emeğin değerine birazcık daha değinmek istiyorum. Şu an hepimiz medeni bir hayat yaşadığımızı düşünüyoruz. Fakat ben, belki biraz iddialı olacak ama, medenileşmenin insanın üretme yetkinliğini ve yaratıcılık aşkını öldürdüğünü düşünüyorum. Özellikle büyüklerimin gençlik yıllarını dinledikçe onları kıskanıyorum. Mesela babam daha küçük yaştan itibaren türlü işlerle uğramış. Yeri gelmiş inşaatta tuğla taşımış, tarlada çalışmış ve ayakkabı boyacılığı yapmış. Daha küçük yaşta elde edinilen bu hayat ve iş tecrübeleri babamın yetişkinlik yaşamına da yansımış tabii ki. Zoru görünce korkmayan, üstüne giden bir adam yaratmış bu gençlik deneyimleri. Sonra kendime, arkadaşlarıma ve bizim jenerasyonumuza bakıyorum. Herkes öğrencilik hayatının zorluğundan ve hayatın sıkıcılığından yakınıyor. Belki biz de küçüklüğümüzden beri içinde bulunduğumuz ev-okul-dershane üçlüsünden birazcık ayrılıp gerçekten bir şeyler üretebilseydik şu an daha olgun ve dayanıklı bireyler olabilirdik. Çünkü bana göre üreten insan mutlu insandır. Diğer bir deyişle üretmeyen insan huzurlu hissedemez. Bu arada bir sınav için verilen değeri asla küçümsemiyorum yanlış anlaşılmasın. Vurgulamak istediğim nokta, bizim jenerasyona has olan “çoktan seçmeli test” mantalitesinin gerçek hayattta hiçbir karşılığının olmadığı. Çünkü gerçek hayatta çoğu zaman seçimleri ve fırsatları kendimiz yaratırız. Önümüze hazır bir harita konmaz, kendi yolumuzu kendimiz keşfederiz. Bu arada bana göre, kötü veya iyi olsun, yazı yazmak da bir üretimdir mesela. Ve kendimden örnek verecek olursam, üniversitede yazdığım yazılarının toplamı üniversiteye kadarki yazdıklarımdan fazla. Gerçekten trajikomik bir durum olarak görüyorum bunu. Neyseki gerçek bir şeyler üretebiliyorum artık. Sonuç olarak, bu örneklerden de toplumun nasıl birbirine benzer tipler yarattığı görülebilir. Peki tip olmaktan nasıl kurtulabiliriz? Bunu yazımın başlarında da belirttiğim gibi neredeyse imkânsız olarak görüyorum. İnsanlar var oldukça benzer insanlar da var olmaya devam edecek. Dışarlarda bir yerlerde karakterimin çok benzediği biri mutlaka var. Şu anki amacım sıradanlar arasında iyi bir sıradan olmak. Bence mesele farklı olmaya veya gözükmeye çalışmak da değil, asıl önemli olan kişinin kendini sıradan hissederken üzülmemesi. En azından ben böyle yapıyorum ve kimsenin özel olamayacağını düşünüyorum. Baş kahramınımın yaptığı gibi insanları film karakterlerine benzetmiyorum fakat bana benzer birçok insanın geçmişte ve bugün yaşadığına, gelecekte de var olacağına inanıyorum. DENİZ SEMİH ÖZAL Kaynakça : Önderoğlu, Neslihan. Tuhaf Şeyler Oluyor Bay Tarantino. ON8 Kitap Yayınları, 2018. Baskı. Tolluoğlu 1 Irmak TOLLUOĞLU Section 18- Türkçe 102 Ebru ONAY 25.11.2014 EN GÜZEL TİYATRO Fosforlu Cevriye izlemekten çok keyif aldığım bir oyundu. Aslında izlemeden önce bu oyuna karşı biraz önyargılı olduğumu söylemeden geçemeyeceğim çünkü müzikal formatta bir tiyatro müzikal olmayan oyunlara nazaran daha az ilgi görüyor. İnsanlar müzikal tiyatroya operaymış gibi bakıyorlar. Opera da Türkiye’de çok ilgi görmeyen bir tür. İnsanlar ne saçma, müzikli, şarkılı tiyatro mu olurmuş diye kestirip atıyorlar. Tiyatro bile ülkemizde çok fazla izlenmiyor. Onun yerine insanlar sinemaya gidiyorlar. Ama Fosforlu Cevriye uzun süre kapalı gişe oynayan bir oyun oldu. Kimse ona kolay kolay bilet bulamıyordu. Ama ben bilet bulma konusunda şanslıydım J Annem Kültür ve Turizm Bakanlığı’nda çalıştığı için onlara ve ailesine öncelik veriliyordu. Bu yüzden bilet bulma konusunda sıkıntı yaşamadım. Fosforlu Cevriye’ ye iki defa gittim çünkü izlerken inanılmaz zevk alıyordum. İlkinde küçüktüm ve oyunda ne olup bittiğini tam anlayamamıştım. Bu yüzden ikinci kere tekrar gitmiştim. Ayrıca, küçükken gittiğimde amacım oyunu izlemek değildi. Sadece etrafımdakilere hava yapmaktı. Oyuna çok az kişinin bilet bulması beni içten içe böbürlendiriyordu. İki hafta boyunca oyuna gideceğimiz günün gelmesini bekledim ve sonunda o gün geldi. Annem, annemin arkadaşları ve onların çocukları da vardı. Sevinçli bir şekilde yerlerimize oturduk. Bütün oyuncular gelmeye başladı. Oyunun yönetmeni sahneye çıktı ve üzülerek bir duyuru yapacağını söyledi. O an bütün sevincim yerle bir oldu. Baş rolü oynayan yani Fosforlu Cevriye olan kızın sesi kısılmış. Neredeyse hiç konuşamıyordu. Oyunun yönetmeni, oyuncu adına özür diledi ve oyunun bir ay sonraya ertelendiğini söyledi. Oyunu izleme şevkim tam anlamıyla kırılmıştı. Herkes şaşkın bir şekilde evlerine dağıldı. Sanırım küçük olduğum için bu durumdan çok etkilenmiştim. Ayrıca oyuncu kıza da çok sinirlenmiştim. Hasta olmak için bizim izleyeceğimiz günü bulmuştu. Çok iyi hatırlıyorum 5 Tolluoğlu 2 Mayıs’ ta yani tam bir ay sonra yine aynı kadro oyunu izlemeye gittik. Yine bir şey çıkacak diye korkmadım değil. Ama oyunu baştan sona kadar izledik. Hem güldük hem duygulandık. Oyunda bir kaç bölüm vardı ve sahne sabit değildi. Her bölümden sonra perdeler kapanıyordu ve sahne dönüyordu. Karakol, mahkeme, hapishane, Barba’nın Meyhanesi ve eski kantocunun dekorları yapılmıştı. Bir hayat kadınını ve arkadaşlarını anlatan bu oyunu çok beğenmiştim. Çok komik diyaloglar ve kavgalar vardı. Aynı zamanda da imkânsız bir aşkın hikâyesi anlatılıyordu. Hapishane ve günlük hayat arasında geçen bu hikâye, hayat kadınlarının nasıl bir yaşam sürdürdüklerini yansıtıyordu. Benim en çok etkilendiğim yer, Fosforlu Cevriye’nin mecbur kaldığı için bu hayatı seçtiği ve hayatı boyunca asla diğer insanlar gibi bir aile kuramayacağını bilmesiydi. O âşık olamazdı, onun bir çocuğu olamazdı, mutlu bir aile kuramazdı. Oyun, çok komik sahnelerin dışında, imkânsızlıkları konu alan hüzünlü bir oyundu. Tıpkı hayat gibi. Hayat ta aynen böyle değil midir? Zaman zaman mutlu ve komik sahneler çıkarsa da önümüze, mutlaka üzüleceğimiz zamanlar da geliyor. Oyunun bu kadar uzun süre kapalı gişe oynamasının sebebi neydi ? Bence anlatılanların insanların hayatıyla çok benzerlik göstermesiydi. İllâ anlamak için hayat kadını olmak gerekmiyor. Önemli olan şey, insanların bu oyundan kendi hayatlarına bakarak nasıl bir ders çıkardığı. İşte bu yüzden daha küçük olmama rağmen izlediğimde bile oldukça etkilenmiştim. Fosforlu Cevriye’nin bir çok yönetmen tarafından filmi yapılmasına rağmen, tiyatrodaki hazzı hiç biri veremiyor. Çünkü orada canlı canlı oynuyorlar. İnsanlara oradaki ruhu daha çok hissettiriyorlar. Oyun esnasında bir yanlışlık olunca, biri sözleri unutunca bile zevk alıyorsun. Gerçek oyuncular bana göre tiyatro oyuncularıdır. Filmi herkes çeker. Şarkıcı olan birini sinema sanatçısı yapmak çok kolaydır ama bir tiyatro oyuncusu kolay yetişmiyor. Yüzlerce kişinin önünde oynamak hele ki o duyguyu karşı tarafa hissettirmek zor bir şey olsa gerek. Oyun iptal olduğunda hasta oldu diye sinirlendiğim baş rol oyuncusuna artık sinirli Tolluoğlu 3 değilim J çünkü hakkıyla oynadı ve bu kadar izleyiciye ulaşmayı başardı. Herkesin izlemesini tavsiye ettiğim müzikal tiyatro oyunlarından biri. Merhaba Bay Hyde, Ben Doktor Jekyll Sevgili okurlar, yeniden merhaba. Hatırlarsanız geçen haftaki yazımda içimizdeki kötü dürtülerden bahsetmiştim. Suç işlemenin ne kadar kolay olduğunu anlatmış ve neden bu kadar kolay olmasına rağmen kafamıza estiği gibi suç işlemediğimizi, buna rağmen bir şekilde o düşünceleri kafamıza getiren, içimizde yaşayan bir canavarın olduğunu vurgulamıştım. Bu sefer de içimizdeki o canavardan bahsedeceğim. Ama öncelikle sizlere bir sorum var: hiç kendinizi kendiniz olmadığınız bir anda fark ettiniz mi? Bu cümle biraz karışık gelebilir. Haydi size bir örnekle açıklığa kavuşturmayı deneyeyim: Normalde cana yakın, iyi kalpli bir insan olabilirsiniz ama bazen bazı durumlarda tam bir sinir küpüne dönüşebiliyorsunuz, mesela bir annenin çocuğunun aşırı derecede yaptığı yaramazlığa patlaması veya normalde ağır, oturaklı bir adamın bir fare görünce küçük, korkak bir kız çocuğu gibi çığlıklar atıp kaçması. Bu verdiğim örneklerin ortak noktası ise hepsinde bir tetiklenme ile kişilik değişmesi yaşanmasıdır. Aklıselim birisi kolay kolay kişilik değişimi yaşamaz. Bu tetik, içimizdeki o bastırılmış canavarı ortaya çıkartır ve herkesin canavarlarını ortaya çıkarma şekli farklıdır. Bazıları için bu tetiğin çekilmesi çok büyük bir kuvvetle olur, bazıları için ise küçük bir parmak hareketi, ağızdan çıkan kısa bir söz bile yeterli olabilir. İşte bu noktada Daniel Kehlmann’ın “F” adlı öyküsünden bahsetmek istiyorum size. Üç oğlunun sorumluluklarını hayatı boyunca hiçbir şekilde almayan bir babanın bir gün tetiği çekilir ve ikinci kişiliği ortaya çıkar. Bu hikaye biraz da Doktor Jekyll ve Bay Hyde’nin hikayesine benzer diye düşünüyorum. Bipolar kişilik bozukluğu yaşayan Dr. Henry Jekyll, arada bir şehvet düşkünü Edward Hyde’a dönüşür. Normal hayatımızda kendi Hyde’ımızın varlığını kolay kolay fark etmeyiz ama bu farkında olmama durumu bana göre kötü bir durumdur çünkü bir anda bu canavarın nereden çıkacağını bilemeyiz. Bu canavarı ne kadar iyi tanırsak o kadar rahat bir şekilde kovuşturabilir, akıl sağlığımızı yerinde tutabiliriz. Canavarımızın kim olduğunu unutunca, psikolojik denge azaldıkça Bay Hyde’ımız daha rahat ortaya çıkar. Dengenin azalmasında genelde büyük şoklar ve duyguların uzun süre içeride kalması, dışa vurulmaması etkilidir. Çocukluğumuzda yaşadığımız bir travma veya Kehlmann’ın ana karakteri Arthur gibi duyguları içeride biriktirmek tetiği yumuşatır. Çok şükür hayatımda herhangi büyük bir travma yaşamadım ama genelde hep içime attım yaşadığım kötü olayları. Gönül yaraları, stres, toplum baskısı, inanç baskısı derken içimdeki o küçük çocuğun yavaşça minik bir canavara dönüşmesine seyirci kalmışım aslında. Sevecen, cana yakın, enerjik tavırlarım yerlerini soğukkanlı, ruhsuz, hayatı iplemez bir hal aldı. Belki de bu halim içimdeki Bay Hyde’ı daha rahat kontrol edebilmek içindir, zira enerjik halimle devam etsem belki fark etmeden ikinci kişiliğimi serbest bırakır, kendimi kaybedebilirdim. Yani aslında kendimi soğuk bir duvara, Hyde’ımı esir tuttuğum bir hapishane hücresine çevirmeyi başarmışım. Kendi hapishanesini tanımayan, bilmeyen bir zihin ne kadar hayatta kalabilir? İşte ben de bu ince çizgide gidip gelirken Kehlmann’ı okudum sevgili okurlar. Ve inanın bana başka hiçbir kitap kendimi bu kadar sorgulatmadı bana. Benim kazandığım en büyük kaz ise bu zindanın aslında o kadar derin olmadığını fark etmem oldu. Minik bir kazı yapıp canavarımı biraz daha derinlere gömdüm ki duvarlarımı biraz daha aşağıya çekebileyim, geçmişteki masum, enerjik halime biraz daha yaklaşabileyim. Böylece hayat biraz daha çekilebilir ve yaşanabilir olur sevgili okurlar. Yoksa geçen yazımdaki gibi bir çılgınlığa başvurmak gibi seçenekleri kullanmak zorunda kalabilirim. Dipnot: Akıl sağlığımdan endişe edebilirsiniz sevgili okurlar ama merak etmeyin, sadece normalin dışında, yaratıcı bir kişiliğim var. Bu kadar karamsar bir insan değilim zaten, sadece karamsarlara ve delilere biraz empati yaparaktan hayatın tadını daha güzel çıkartmaya bakıyorum. Umarım siz de aynı şeyi yaparsınız. Damla Yakut TEZATLIĞIN ORTA YERİNDE ARAYIŞ Edip Cansever “İnsan yaşadığı yere benzer” diyor bir şiirinde (Cansever 54-55). Gerçekten de bir insanın estetik duygusu, barışçıl tavrı, hırsı, öfkesi, çilesi, kısacası insanın kendisi toplumun bir yansımasından başka bir şey değil. Toplum ilerlemişlik ile geri kalmışlık arasında, sakinlik ile şiddet arasında sıkışmışsa o toplumun insanı da bedeninde, ruhunda zıtlıklar taşıyor. Bir toplumun, bir bireyin birkaç çağın değerlerini bir arada yaşaması mümkün müdür? Zamanın ağır ilerlediği bozkır ile dinamik ve hırslı şehir hayatı iç içe geçer mi? On parmağında on hüner olan Ercan Kesal’ın “Bozkırda Bir Gece Yarısı” adlı öyküsünde bir kasabanın sağlık ocağında görevli bir doktorun gözünden bu çelişkiyi okuyoruz. Taşra ya da bozkır konusu yerli ve yabancı roman ile öykülerde eskimeyen bir konudur. Birkaç yüzyıldır sürekli ele alınıyor. Bozkır insanının saflığı, kolay kandırılabilirliği, kaderciliği, ikiyüzlülüğü, dalkavukluğu farklı açılardan işlenir. Ercan Kesal’da da bunları görüyoruz. Ayrıca yazarın sisteme ve bürokrasiye ince bir eleştirisi de dikkat çekiyor. Aslında bürokrasi devasa bir gücü temsil eder, fakat azınlıktır ve ezicidir. Hükmedici ve hoyrattır. Katı bir hiyerarşiye sahiptir. Merkezde toplanan bir grup üst düzey yönetici ve bu yöneticilerin taşradaki temsilcileri kibirlidir. Bunlar için bozkır insanı cahildir ve ezilendir. Öyküdeki kasaba doktoru ile kaymakamın diyaloğu bürokrasinin tipik karakterini kanıtlar niteliktedir: “Hafta sonu bırakılır gidilir mi Sağlık Ocağı. Bi tane kapıcı oturmuş çay içiyor o da. Beynam’ın bilmem ne köyünden salgın hastalık ihbarı yapılmış. Köyde herkes ağır hastaymış. Önce Sağlık Müdürü, arkasından Vali, biraz önce de bölge milletvekillerinin yanından Sağlık Bakanı aradı. Acil eylem planı uygulanacakmış.” (Kesal 5). Merkez burnunun dibindeki taşrayı çoğu kez dışlar. Bu dışlama şehir ile köy arasındaki derin uçurumun nedenlerinden biri değil midir? Birbirlerine olan uzaklıkları ve yakınlıkları fark etmiyor. Şehir merkezine 30-40 km uzaklıkta bir köy, kültür- sanattan, bilgi toplumundan fersah fersah uzak kalabiliyor. Öyküdeki doktor, Ankara’da merkezî bir yerde bulunan Café Kapadokya’da şiir, edebiyat ve müzik üzerine tartışmalar yaparken, bir anda kendini bir dağ köyünde bulabiliyor. Mesafe kısadır. Ancak iki mekân uygarlık açısından birbirinden yüzyıllarca uzakta gibidir. Kırık dökük bir arabayla kara saplana saplana köye ulaşır doktor. Gelişmiş merkez, bozkırdaki halka hizmet için kırık dökük arabayı reva görür. Sanki iki farklı zaman, iki farklı uygarlık hüküm sürüyor. Öykünün kahramanı iki farklı zamanı ve iki farklı uygarlığı bir arada yaşıyor; sadece gecenin ürkütücü birkaç saati içerisinde hem bir dağ köyündeki insan manzaralarına hem de şehirdeki bir edebiyat sofrasının hazzına tanıklık ediyor. Biz de çoğu kez gündelik hayatın koşuşturması içinde bu çelişkileri yaşamıyor muyuz? Öyle sanıyorum ki bozkır ile şehir kültürünü bir arada yaşıyor gibiyiz. İnsan akıllı evlerin inşa edildiği şehirlerde de tek odalı köy evlerinde de aynı şekilde acı çekiyor. Eskiden Türkiye’de batı-doğu çelişkisine dikkat çekilirdi. İki bölge arasındaki kalkınmışlık ya da kalkınmamışlık üzerinden derin analizler yapılırdı. Şimdilerde ise batıda bir şehrin çeperindeki bir yerleşim yeri ile şehrin merkezi iki çağı bir arada yaşıyor. Aydınlanmamış, eğitilmemiş, toplumların kaderidir bu. İşte bu nedenle Edip Cansever’in dediği gibi yaşadığımız yere benziyoruz. Tıpkı öyküdeki doktor gibi. Kaynakça Cansever, Edip. “Mendilimde Kan Sesleri”. Sonrası Kalır. İstanbul: Cem Yayınevi, 1974. Kesal, Ercan. Bozkırda Bir Gece Yarısı. İstanbul: İletişim Yayınları, 2017. Fotoğraf: Kesal, Ercan. Bozkırda Bir Gece Yarısı. İstanbul: İletişim Yayınları, 2017, s. 19. KABUL ET! “Ortada sebep olduğumuz bir gerçek var ve bu bize oldukça ızdırap veriyor.” Bu acıdan kurtulmamız gerek çünkü işimize gelmiyor. O zaman başa dönüp düzeltelim cümlemizi: “Ortada bir gerçek var ve bu ızdırap verici.” Böyle daha güzel oldu değil mi? Cümle içindeki asıl özne yok olunca daha iyi hissettirdi şüphesiz. Ortadaki gerçek kimseye ait değil çünkü. Yani kesinlikle siz yapmadınız. Hayır buna imkan yok. Evet bu yeterince tatmin edici oldu. Ama bir noktaya kadar. Çünkü bu tam olarak aradığınız şey değil. Şöyle açıklayabiliriz bunu: ortada bir öznenin olmaması mantığınızın cümleye yine sizi yerleştirmesine sebep olacaktır. Ve bu tekrar başa dönmek demek. Pekâlâ özneyi çıkarmaktansa değiştirmeye ne dersiniz? Bir de öyle deneyelim: “Ortada birinin sebep olduğu bir gerçek var ve bu oldukça ızdırap verici.” İşte bu cümle kesinlikle olaydan sıyrılmamızı kolaylaştıracaktır. Böylelikle artık vicdanınız rahat yaptığınız hataların sorumluluğunu başkasına yüklemiş bir şekilde hayatınıza devam edebilirsiniz. Sorumluluktan kaçmak hep yaptığımız şey değildir midir zaten? Asıl suçun başkasına ait olduğuna kendimizi kabullendirmek için savaş veririz adeta. Wilhelm Reich, ‘Küçük Adama Söylev’ kitabında yaptığı eleştiriler arasında bu konuya da yer vermiş: “Biliyorum küçük adam, ne zaman bir gerçek işine gelmezse, hemen karşındakini deli diye damgalarsın ve sen kendini normal sayıyorsun! Delileri içeri attın dünyayı normal insanlar yönetiyor… O zaman bu kötülüklerden kim sorumlu? Sen değilsin biliyorum, sen görevini yapıyorsun, sen kimsin ki kendine ait bir görüşün olsun. “ Yaptığımız hatanın yükümlülüğünü başkasına yıkmak yaptığımız en iyi savunmadır muhtemelen. Özellikle de eğer işin en tepesindeki asıl kişi değilsek bu durumlarda daha kolay olur her şey bizim için. İşin içinden sıyrılır ve kurtarırız kendimizi sonuçların sebep olduğu o katlanılmaz vicdan yükünden. Milgram deneyini bilirsiniz. Deneye katılanlardan tüm şartlara uymalarını ister ve bunun deney için önemli olduğunu söylerler. Bireylerden karşısındaki partnerine bazı sorular sorması ve bilemediği her soru için volt değeri giderek artan elektrik şoku vermeleri istenir. Bir çoğu, partnerlerinin acı içinde yaptıkları deneyin bitirilmesi taleplerini istemeden de olsa görmezden gelir ve neredeyse sonuna kadar götürerek 450 volta kadar elektrik şoku verir. Deneyden bir süre sonra tekrar çağrılıp deney için birinin canını yakmış olmaktan pişman olup olmadıkları sorulduğunda verdikleri cevaplar pek değişmemiştir: “Böyle yapmam istendi ve sonucunu düşünmesi gereken kişi ben değilim.” Bu deneydeki insanların yaptığı nedir peki? Otoriteye boyun eğerek istenileni yapıyorlar. Ama sonuçları onları rahatsız ettiğinde ve her şey bitip asıl gerçekle yüz yüze geldiklerinde kendilerini, tüm suçun otoriteye ait olduğunu ve onların sadece birer aracı olduklarına ikna ediyorlar. Ve bu inandırıcı da oluyor onlar için. Çünkü bu ızdıraptan kurtulmak için yapabildikleri en iyi şey bu. Oysaki tek yaptıkları sorumluluktan kaçarak yaşadıkları iç çatışmalarını bir nebze olsun azaltmaya çalışmak. Böylelikle yaptıkları hatayı yine başkasına yıkmış bir şekilde rahat bir nefes alabiliyorlar. Aslında bizim de çoğu zaman yaptıklarımız bunlardan pek farklı değil. Belki her zaman hatalarımızın tepesine koyacak bir baş kahramanımız olmasa da kendimizi inandırdığımız kurgu içinde, yine de bir şekilde işin içinden sıyrılmayı iyi biliyoruz. Yetiştirilmesi gereken bir sunum var ve artık çok mu geç, dün akşam üstümüze yıkılan başka sorumluluklar yüzünden. Önceki günümüzün yoğun geçmesine sebep olanlar bugün yetiştirilemeyen sunumun sorumlularıdır. Biz değil asla! Mahkemede verdiğimiz yanlış karar sonucu idam kararıyla ölümüne sebep olduğumuz insanın tek sorumluları da yine bizi yanlış yönlendirenlerdir. Ayrıntıları iyice incelemeyip gördüğümüzle karar veren biz değil asla! Asla biz olmadık ki çünkü. Yapılan yanlışlar için kurulan cümlelerin asıl öznesi olmayı hak etmedik hiçbir zaman. Şimdiye kadar hep böyle oldu bu bizim için. Her zaman kaçtık kabullenmekten. Çünkü hataların sorumluluğunu üstlenmek, bundan kaçıp rahat bir vicdanla gezmekten daha kolay gelmedi bize. GÜNİHAL KORUK Dilara Özyön Türkçe-52 9.11.2015 Eser ve Çorba İlişkisi Çorba nedir? Nasıl yapılır? Çorba, birbirinden farklı birçok malzemenin, suyun ve baharatın birlikte pişirildiği sıvı bir yemek türüdür, bunu hepimiz biliyoruz. İyi bir çorbanın nasıl yapılacağını ise iyi bir “çorba ustası” bilir. Dikkat ederseniz aşçı demedim, çorba ustası dedim, yani iyi bir aşçı çok güzel çorbalar yapamayabilir. Çünkü çorbanın içine konulacak her bir malzemenin miktarı çok önemlidir. Tadın iyi olması, malzemelerdeki dengeyle orantılıdır. Neden yazımın girişinde çorbanın tanımını yaptığımı merak ediyor olmalısınız. Kolay tahmin edilebilir bir sebebim var. Konstantiniyye Oteli, otel olmamış da çorba olmuş resmen. Ama nasıl bir çorba? İyi bir aşçının çorba yapamayışı budur işte. Yazara saygısızlık etmek istemem; önceki yazılarımda da zaten Zülfü Livaneli’yi fazlaca övmüştüm ve saygım sonsuz kendisine. Yazarın her yazdığı kitabın aynı kalitede olmasını beklememeliyiz tabii ki “Her şeyden koyayım çorbama, biraz bundan, biraz ondan, biraz da şuradan...” der gibi Livaneli. Kitabın çıkacağı günü dört gözle bekledim. Hatta kitabı ilk alanlardan biri de ben olabilirim. Fakat başıma böyle bir şey geleceğini nasıl bilebilirdim? Bu kitap benim için koskocaman bir hayal kırıklığı oldu ve şunu da eklemek isterim, eğer Livaneli yeni bir kitap çıkaracaksa eminim yine raflara ilk koşanlardan olurum. Tabii ki siyaset, hayatın ve düzenin bir parçası ve bunlar ister istemez eserlere yansıyor fakat Livaneli artık işi biraz ticarete dökmüş gibi geldi bana. Benim düşünceme göre Livaneli biraz da nasıl siyaset yaparım ya da nasıl siyasi görüşlerini beğenmediğim insanlara olan tepkimi gösteririm diye düşünmüş ve en basit çözümü bulmuş. Bir otel açılışı tasarlamış ki bence bu otel açılışı çok havada kalmış. Yani yazarın tek amacının birbirinden farklı insan tiplerini koyabileceği bir mekân bulmak olduğu çok açık. Oteli biraz tarihî olaylarla ilişkilendirmeye çalışmış ama asıl amacı hâlâ çok belli. Bu otel açılışına Anadolu’nun dört bir yanından gelen envai çeşit insan var. Garsonundan sosyetesine kadar herkes birer tip. Yazarımız her bir tipe 3-4 sayfa ayırmış. Öyle sıkıcı ki resmen nefretle bakıyorum kitaba. Zorla okuyorum yani. Zaten çıktığı gün başlamıştım kitaba, okuyup hemen bitireyim diye. Ama o zaman da çok geçmeden fırlatıp atmıştım sinirden. Gerçekten insanın bir süre sonra sinirleri bozuluyor, yani 476 sayfalık kitapta 3-4 sayfa da bir karakter olduğunu düşünün ve bu karakterlerin birbiriyle hiçbir bağlantısı yok. Bekliyorum bir yere bağlanacak diye ama bağlanmıyor da. Bir ana karakterimiz var, o da ölülerle falan konuşuyor, başka bir alemde zaten ve o kadar kopuk ki hikaye, hemen hemen 100 sayfada bir Zehra diye bir kahramanımızın olduğunu hatırlıyoruz. Zehra’mızın bir de sevgilisi Emre var. İki zıt karakter bunlar. Emre, sanatçı ruhlu bir adam ama Zehra tam tersi. Bu nedenle, okuduğum kitaplar içinde en nefret ettiğim karakter olmayı Zehra Hanım başarıyor. Sanattan anlamıyor, ilişki ve aşk ne demek bilmiyor, sevgilisine cinsel obje gözüyle bakıyor. Belki de hayalimde yarattığım ideal erkeğin Emre’ye benziyor olması Zehra’dan nefret etmeme neden olmuştur, bilemiyorum. Ama o güzelim Emre de bir araç olmuş Livaneli için. Yazar, Emre’yi şarap bilgisini göstermek ve dünya edebiyatı hakkında bildiklerini okuyucuya kanıtlamak için kullanmış âdeta. Livaneli okuyan insanlar artık yazarın ne yapmaya çalıştığını anlıyor sanırım. Aslında yazarın her zaman başvurduğu yöntemleri, gittiği doğrultuları, takip ettiği sistemleri var. Ama bu sefer olmamış hatta yazara bakış açımı değiştirecek kadar olmamış. Özetlemek gerekirse, ben hiçbir sanat eserine, ister resim olsun ister şiir ister roman, siyasetin karıştırılmasından hoşlanmıyorum. Bir diğer hoşlanmadığım nokta da bahsettiğim gibi yazarın bilgili olduğunu kanıtlamaya çalışması. Bu sebeplerden dolayı ilk kez bir kitap beni bu denli şaşırttı ve hayal kırıklığına uğrattı diyebilirim. Sonunun bir yere bağlanmasını umuyordum, okumaya çalıştım ama sonuna kadar okuyamadım kitabı. Aklımı kaybedeceğim sandım. Kitabı bitiremedim ama gerçekten çok merak ettim sonunu. Bu kitabın hiçbir yere bağlanamayacağından o kadar emindim ki düşündüğüm gibi de olmuş. Merakıma yenik düşüp sosyal medyada yazılan yorumları okudum ve kitabın nasıl bittiğini öğrendim. İki kelimeyle özetleyebilirim “HAYAL KIRIKLIĞI” veya “SİNİR BOZUCU”. Yazar, kitabın sonunda o duygusuz Zehra ve o güzelim Emre’yi evlendirmiş. Bu nasıl bir bitiş? Ne alaka? O kadar İstanbul’un tarihi, o otel, o milyonlarca birbiriyle alakası olmayan karakter….. Ne oldu bu kadar malzemeye? Livaneli neler yapıyorsun? Hala bir amaç, bir neden arıyorum. Bir sebebi olmalı Livaneli’nin. Kaliteli ve güzel eserler ortaya koymuş bir adam neden şimdi böyle bir şey yapar ki? Her kitaptan en az bir şey öğrenildiğine inanırım ama çok sinirlendiğim için aklımda ekstra bir bilgi kalmadığını fark ettim. Okuyabilirsiniz, eğer sinir hastası olmak istiyorsanız. GÖKGÖZ 1 Burak Kaan Gökgöz Eser Güler Türkçe 102-69 Ödev: 4-2 21.03.2015 Bir Yokmuş Bir Yok Bir roman var önümde. Sorsalar her şeyi kurgu derim ama harfler, sayfalar gerçek. Yani bir yemek kaşığı varlıkla iki su bardağı yokluğun karışımı. Olmayan yüzler yaşanmamış bir zaman dilimi ve hiç gidilmemiş belki bir köy belki bir kasaba belki de büyük bir şehir. Yazılırken yazarın, okurken bizlerin kafasında nefes alıyor her şey. Karakterler tozlu raflardan çıkıp ciğerlerini hayal gücümüzle dolduruyorlar. Her okunuşta tekrarlanan hayatlarında farklı yüzler almışlar bu sefer tabii. Bakışları, oturuşları, kalkışları, yürüyüşleri, duruşları da değişmiş. Tüm değişimlerine rağmen, defalarca okuna okuna tekrarların tekrarlarını yaşamaya mahkûm kalmışlar. Aynı hayatı, hüznü, heyecanı yeniden canlandırıyorlar ama haberleri bile yok. Onlar hayatlarını gerçek, tekrarlarını yeni zannediyorlar. Tıpkı bizler gibi… Varlığımızı sorgulamak, pek de günlük bir etkinliğimiz olmasa gerek. En azından elle tutulur bir sual konusu olarak görmediğimiz kesin. Peki, ya ellerimiz yoksa? Sesimiz, kelimelerimiz, düşüncelerimiz kısacası bu yazıyı oluşturabilecek hiçbir şeyimiz yok ise “yok” kelimesini kullanmamız bile nafile değil midir? Belki sadece başkalarının hiç bilmediğimiz bir dildeki romanının basit üyeleriyiz. Sayfalar her açıldığında zaman bizim için kaldığı yerden akmaya devam ediyor. Her yeni okurla hayatımızın bitmeyen döngüsüne girmişiz ama biraz daha yaşlanmışız. Kısacası kendi tanrılarımızın hayal ürünleriyiz. Hatta rüyalarımızda gördüğümüz insanların rüyaları, aynada gördüklerimizin yansımaları, yankılanan seslerimizin GÖKGÖZ 2 akisleri bile olabiliriz. Biz gerçeksek bile onlar gerçek olmadıklarına inanmıyor olabilirler. Neden olmasın? Elbette her şey mümkün. Yeterli ve mantıklı bir amacı veya bir kılıfı olmasa bile var olmamız dahi mümkün. Evet, kendi adıma konuşacak olursam; bu tip bir amacı henüz keşfedebilmiş değilim. Neden varız? Ölümlerin, hastalıkların ve başarısızlıkların hammaddesinden yapılmış boyalarla hayatımızın bitmek bilmeyen tablosunu çizmek için mi? Her yeni uyandığımız günde ölümün soğuk nefesini ensemize daha yakın hissetmek için mi? Aziz Nesin de öyle düşünüyor. “Hiçbirimiz beklemedik doğmayı, doğduğumuzdan beri beklediğimiz ölmek.” Var olma amacımız yine yok olacak olmamızken aslında var ya da yok olmamız fark eder mi ki? Milyarlarca yıllık bir evrende hatırı sayılmayacak kadar bir süre zarfında, küçücük bedenlerde var olmak da var olmak mıdır? Gölgesizler beni büyülemekle kalmayıp çokça da şaşırttı. Türk edebiyatında görmeye hiç de alışık olduğum bir tür değil. Başta Gabriel Garcia Marquez’in yolundan gittiğini düşündüm Hasan Ali Toptaş’ın ama hayır bu sadece bir büyülü gerçeklik romanı değil. Toptaş romanın içinde roman yazarak varlığın nasıl da parmaklarının altında olduğunu gösteriyor. Bir varken bir yok olan köylüler, silik anılar, temelsiz inanışlar; el değiştiren nefretler, sevgiler, saygınlıklar ve daha birçok şey… Hepsi yazarın birkaç saniyesine bağlı çünkü yoklar. Hayatımızdaki inişler çıkışlar, ani değişimler, soluk ama yaşadığımıza inandığımız hatıralar gibi. Belki de başkalarına büyülü gelebilecek ama kendi gerçeklik algımızla normal bulduğumuz hayatlar bizimkisi. Yani belki de öyle bir canlı türünün hayal ürünleri, romanlarıyız ki konuşma veya hareket etme yeteneğimiz bir büyüden farksız onlar için. Yokluk fikrine inanmak pek de kolay değil. Peki, gerçekliğimize kanıt olarak sunduğumuz görüntüler, sesler, hisler, acılar kafamızın içinde değil mi? Beynimizin yorumlarını yaşamıyor muyuz hepimiz? Yani gördüğümüz her şey, her şeyden önce kendi beyinlerimizin ürünleri. Herkes temelde kendisinin yoku. Bu ürpertici fikir bile hayatımızın GÖKGÖZ 3 nasıl sadece fikirden oluştuğuna alışmamız için güzel bir başlangıç. Ben yokuz demiyorum ama sandığımız kadar da yokuz en azından. Varsak bile çok da yokuz. Kaynakça Nesin, Aziz. "Beklemek | Aziznesin.Net - Aziz Nesin Hayatı Ve Şiirleri." Beklemek | Aziznesin.Net - Aziz Nesin Hayatı Ve Şiirleri. N.p., n.d. Web. 21 Mar. 2015. Toptaş, Hasan Ali. Gölgesizler. Can, 1995. 9 Ekim 2014 Perşembe Gogol’ü Ölümsüzleştiren Canlar / M. Nehir Usta (Birinci baskı, 1842) Kitaplar dış dünyaya açılan farklı ve güzel pencereler ve iyi ki o pencerelerden bakabilme şansına sahibiz. Okuryazar olmanın da ötesinde başka bir dünyaya açılıyoruz ve orada benliğimizden birçok kesite rastlıyoruz. Bu yazıyı yazmama ve başucu kitabım olmaya neden olan Ölü Canlar buna en güzel örnek. Bana tek bir pencereden aynı manzaraya farklı yönlerden bakabileceğimi ve daha önce belki de hiç dikkatimi çekmemiş bir şeyi fark edebileceğimi gösterdi. Gogol denince çoğumuzun aklına ilk olarak Ölü Canlar mı yoksa üç cilt olarak tasarlanıp ilk cildi çıktıktan sonra bunalıma giren Gogol’un son iki cildi yaktığı hikâyesi mi gelir bilinmez fakat bilinen bir şey var ki o da Puşkin’in önerisi üzerine başlanan bu roman tamamlanamadan yayımlanmıştır. Hani bazen çok severek okursunuz bir romanı ve uzun süre etkisinden kurtulamazsınız ya da yazarın üslubunda okuyucusunu etkisi altına alan bir sesleniş vardır öyle bir işler ki o sesleniş içinize artık sizden biri olur yazar yeri gelir siz olur. Zaman geçer romandaki kişiler ve olaylar unutulmaya yüz tutar fakat tek bir cümle bile yeter tekrar hatırlamanıza. Var mıdır romanı okuyup da yıllar geçse de Çiçikov adını duyunca anımsayamayacak olan? Hiç sanmam. Bu romanı ilk olarak yedi yıl önce okumuştum. Rus Edebiyatına daha doğrusu romancılığına olan hayranlığım sayesinde yıllardır durduğu raftan tekrar çıkardım, yeniden okudum ve bugün bitirdim. Yıllar sonra tekrar okumak kitap hakkındaki düşüncelerime ve duygularıma farklı bir açı kazandırdı. İnsan büyüdükçe, araştırıp öğrendikçe, yaşadığı çevreye karşı daha duyarlı olup bir şeylere yön vermeye başladıkça eskiden başka olan her şey bu birikimle daha da başkalaşıyor sanki. Sanırım bazen okur ile yazar arasında bir çekim oluşuyor ve bu çekimden doğan duygular ve düşünceler okuduğumuz sayfalara bizi daha çok bağlıyor ve her okuyuşumuzda başka bir yazar buluyoruz sanki karşımızda. Böyle durumlarda ruh eşini bulmuş gibi hissediyor insan ve sanırım o kişi benim için Gogol. Diğer klasiklerden tamamen farklı bir anlatım biçimi ve konusu vardır kitabın. Kendi ülkesindeki feodal yapıyı ve düşünce sistemlerini bu romanında da sistemin açıklarıyla alay eder gibi iğneleyici bir üslup kullanarak göndermiştir okuyucusuna ki bu durum düşünülünce eleştiri oklarının hedefi olması da yadsınamaz bir gerçek olarak karşımıza çıkar. Tüm bu özellikleri ile kulağa klasik bir Rus romanı gibi gelebilir ama aslında çok daha fazlasını barındırır derinlerde. Ben ilk okuyuşumda hikâyeye ağırlık vermiştim. İlgimi çeken şey karakterler arasındaki ilişki ve olayların gidişatı olmuştu. Roman benim için Gogol’un Ölü Canlarından ziyade Çiçikov’un Maceralarına dönüşmüştü. Fakat ikinci kez okuyuşumda içime işleyen ve yıllar sonra bana tekrar açtırıp okutacak olan şey aslında hikâyenin perdeye yansıyan bir görüntü olduğu ve asıl anlatılan şeyin çok derinlerde saklı olduğuydu. İkinci kez okumak için biraz geç kalmış olmakla birlikte en sevdiğim Rus edebiyatı romanıdır Ölü Canlar. Daha önce Gogol ve eserleriyle ilgilenmemiş birisi için de iyi bir başlangıç olacaktır. Kendisi de söylemiştir zaten: “Eğer Çiçikov gerçekten aramızda yaşayan biri olsaydı birçok insanın en yakın arkadaşı olurdu.” diye. Gogol’da okuyucusuna yakın duruyor bu eserde kimi zaman serzenişte bulunuyor kimi zaman şaşkınlığını dile getirip acıklı sahnelere trajikomik bir hal aldırıyor. Zihnimde, kalbimde ve düşüncelerimde özel bir yeri var Ölü Canların ve bir dahaki okuyuşumda kim bilir hakkında daha neler yazacağım. Serhat Gürgenyatağı Modem Zamanda Vatandaşlık Hayır, başlıkta bir hata yok. Yalnızca, “modern” yerine “modem” yazmamda ve bu yazıyı kaleme almamdaki esin kaynağım Modem Zamanlar 2.0 adlı esere atıfta bulunmak istedim. Bu kitap bende yalnızca ismi itibarıyla değil, aynı zamanda içeriği itibarıyla da bir etki bıraktı. Romanın ana karakteri Jerry gibi özgür ve gezgin ruhlu bir insan olmamın da bunda payı var elbet. Çoklu evrenlerde, birbirinden farklı mekânlarda fink atan kahramanımızı kıskanmadım desem yalan olur. Dolayısıyla ben; kitabın doğasını da göz önünde bulundurarak modern zamanlarda küresel olmak, ülke değiştirmek, vatandaşlık gibi kavramlar üzerine biraz kafa yordum. Küresel bireyler olmak önemli tabii canım. Küresel olmak ne demekse artık. İnsanın cismen küre şeklini almasından bahsedilmediği açık. Sanırım dünyanın küre şeklinde olmasından geliyor bu ifade. Evrensel, beynelmilel gibi yakın anlamlı kelimeler var ancak bunlar da pek açıklayıcı değil. Ne yani, hepimiz evrensel değil miyiz? Biz de bu evrenin birer parçalarıyız değil mi? Ne yaptım ettiysem de bu kavramın içinden çıkamadım. En iyisi küresel olmak diye bir şey olmadığını ve bunun insanları ülkelerine çakılı tutmak için uydurulan bir kavram olduğunu varsayıp bu bahsi kapatalım! Hepimiz sorgulamışızdır: “Acaba doğru ülkede mi doğdum?”, “Bir daha dünyaya gelsem nerede yaşamak isterdim?”, “Ülkeyi terk etmek istiyorum ama bu beni vatanını sevmeyen biri yapar mı, ailem ne düşünür?” İşte ben kendime hiç böyle sorular sormadım. İnternetle ve bunun sonucunda dünyanın geri kalanıyla tanıştığımdan beri, ki bu küçük bir yaşıma denk gelir, kafam bu konularda hep berrak olmuştur. Türkiye’nin sevdiğim birçok yönü olsa da buraya başka bir ülkeden ne gezmeye ne de yaşamaya gelirdim. Bunu fark edeli çok olduğu için bu konuları sorgulamayı da bıraktım. Soru ülkemi terk edip etmeyeceğimden çok, bunu nasıl yapacağıma döndü. Bu noktada, yazıyı yazma amacımdan ötürü, olaylara teknik değil de sosyolojik açıdan yaklaşacağım. Öncelikle hızla değişen dünyada vatandaşlık kavramını inceleyelim. Bazı insanlar için vatandaş olmak kültürel bir adaptasyon geçirmek iken diğerleri için yalnızca resmî bir işlemden ibaret olabilir. Fakat önemli olan bireylerin tavrından çok toplumların kolektif tavrıdır. Örneğin başka bir ülkeye göç edip orada mutlu olmayan insanların mutlu olmama nedeni genelde yaşam koşulları değil, kendilerini toplumdan dışlanmış hissetmeleri oluyor. Bundan ötürü bazı toplumlar göçmenlere karşı negatif bakış açılarıyla âdeta gelmek isteyenleri de bu düşüncelerinden caydırıyor. Peki buna hakları var mı? Bu dünya gerçekten birtakım insanların bayraklarını diktikleri yerde at koşturabilecekleri bir gezegen mi? Bazen düşünüyorum da: Gezegenimizi toprak parçalarına bölüp onun üzerinde hak iddia etme fikri kimden çıktı? Ben bir Z kuşağı bireyiyim, bir dünya vatandaşıyım, zihnimdeki sınırları internet sayesinde aşmışım, hangi çılgın bana zincir vuracakmış, şaşarım! 21. yüzyıl insanları olarak ülke, ırk, milliyet, din gibi konularda birbirimizi sınırlamamızın artık yürümediğinin farkına varmamız gerekiyor. İnsanları ötekileştirmek hiçbir zaman yararımıza olmadı. Ne olmuş, ben Fransa’da Eiffel'i görmek, İngiltere’de Buckingham’ı ziyaret etmek ancak Amerika’da yaşamak istiyorsam? Ne olmuş, bunları yaparken Türklüğümü geride bırakmak zorunda hissetmek istemiyorsam? Benim fikrime göre; yakında insanlık rotasını yeni bir yöne doğru
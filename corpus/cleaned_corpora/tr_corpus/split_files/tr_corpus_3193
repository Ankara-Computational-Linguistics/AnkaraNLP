Bir işin başında erkek olunca her emrine alkış tutup aynı işi bir kadın yönetince her adımını sorguluyoruz. Kadın evde kalmak zorunda değil -çok şükür (!)- ama erkekten fazla maaş alamaz, yoksa kızılca kıyamet kopar. Bıyık altından gülen amcalara maruz kalırsınız. Hayat işte, sen o kadar oku çalış, XY kromozomundan dolayı VIP biletine sahip biri gelsin geçsin önüne. Bu ayrıcalıkların en sinsisidir sağlık. Kaybedene kadar değerinin farkına varamazsın. Sağlıklı, gençlik çağlarında birinin düşünce yapısı bir rahatsızlığı olan birisinin düşünce yapısını tam olarak algılayamaz, günlük hayatta yaşadığı zorlukların uzandığı limitleri tam kavrayamaz. Geçen yine üniversite sınavına hazırlanıyorum heyet raporu diye ağabeylerimizden ablalarımızdan bize devredilen bir kavramla karşılaştım. O raporu almak da her yiğidin harcı değil, önceden bunu belirteyim. Hastalığını beğendirmen lazım. “Ay depresyon falan olmasın, sara mı aman evlerden ırak, astımı olanı askerlikte tuvalete ya da mutfağa gönderiyorlarmış.” muhabbetleri başladığında idrak ettim sağlıklı olmanın verdiği ayrıcalıkları. Ehliyet alırken veya kan verirken de aynı tantana başa sarıyor. Çoğu insanın sahip olduğunu varsayarak hareket ettiğimiz sağlığın bile bir çeşit ayrıcalık olduğu sonucuna varmak, sizi bilmem ama beni epeyi ürkütüyor. Demek ki fabrikadan çıkan bütün mallarda hammaddeler eşit miktarda olamıyormuş. Kimisi fazla geliyor kimisi az. Bu ayarların bazılarıyla sonradan oynayabilsek de kimisi sabitleniyor biz doğar doğmaz. İlerlerken düşürdüklerimiz de var, yolda yerlerden topladıklarımız da. Yolculuk sırasında Themis bize arada sırada bakıyor mu orasını bilemem. Bildiğim tek bir şey var ki doğuştan kazandığımız tek ayrıcalık, ayrıcalıklara sahip olma hakkıdır. Gerisi size, çevrenize ve tabii ki nankör hayatın keyfine kalmış. Asya Deniz Aydın TURK 101-37 21200600 DÜNYAMIZ KOCA BİR DİSTOPYA Ütopya; var olmayan yer anlamına gelir. Platon’dan Thomas More’a, geniş bir zaman aralığı ve yazar kitlesi vardır bu türün. İdeal toplum yapılarını aktarır okuyucuya ve bu ideal yapı yazarın dünya görüşüne aittir. Devletin, toplumun nasıl olması gerektiği yazarların kendi düşünce süzgeçlerinden geçirerek oluşturduğu yapılardır. Dolayısıyla birbirinden farklı yapılarla karşılaşmamız mümkündür. Ütopyaların ortak özellikleri diyebileceğimiz şeyse; düzenli ve barış içinde bir toplumdur. Yaratılan her ütopya, kendilerine has mükemmellikte dünyalar olmasına rağmen –adından da anlaşılacağı üzere- bize oldukça uzak gelir. Bazen kulağa imkânsız geldiği de olur. Mükemmel düzene sahip, savaşsız bir dünyayı herkes arzularken, neden bu dünyanın gerçekleşmesine imkânsız gözüyle bakılır? Dünyadaki kötülüklerin yerini iyiliklerin alması neden çok zor gelir insana? Kötülük; -Freud’un iddia ettiği gibi- doğuştan mı insanda vardır yoksa sonradan çevremizden öğrendiğimiz bir şey midir? Kötülük, nereden gelirse gelsin, yenilmesi en zor olan olgulardan birisidir. Bu nedenle, ütopyalar, var olması imkânsız yerler olarak nitelendirilir. Fakat distopyalar –başka bir deyişle korku ütopyaları- gerçekliğe çok daha yakındır. Yazar tarafından yaratılan dünya abartılı bir şekilde korkunç olsa bile günümüz dünyasıyla bu korkunç tiranlıklar arasında bağ kurmamız kaçınılmazdır. Belki de bunun nedeni Aldous Huxley’nin “Cesur Yeni Dünya”sıyla George Orwell’ın “1984”ü arasında bir dünyada yaşadığımız gerçeğidir. George Orwell’ın “1984”ünü okuduğumda günümüz dünyasıyla o kadar çok benzerlik buldum ki altını çizmek için kalemi hiç bırakamadım elimden. Fakat çok büyük farklar olduğunu da kabul etmek gerekir; bu nedenle George Orwell’a ileri görüşlü demek için iki kere düşünülmeli. Ancak, ortaya attığı fikirlerin birçoğunu günlük yaşantımızda, ülkemizde ve dünyada gözlemlediğimiz de yadsınamaz. Beni en çok etkileyen öngörüsü; “Büyük Birader Sizi İzliyor” sloganıyla bize sunduğu özgürlük kısıtlanması… Evlerimizde bizi izleyen teleekranlar yok elbette. Ama her sokakta olan kameralar, her an her yerde karşımıza çıkabilecek böcekler ve istedikleri kişileri hatta ülkeleri dinleyebilen istihbarat teşkilatları yadsınamaz da. Kurumların internet geçmişlerine ulaşabilmesi de gündemdeyken evlerimizin içine girilmesi de söz konusu… Beni en çok etkileyen ve günümüzü yansıtan bir diğer çıkarımsa; sınıf kavramına getirilen açıklamadır. George Orwell’a göre alt, orta ve üst sınıf olarak ayrılan toplumlarda, bu sınıflar birbirleriyle çatışma içerisindedir. Orta sınıf, alt sınıfı da yanına alarak üst sınıfın adaletsizliklerine karşı çıkar. Bu başkaldırı başarıyla sonuçlanırsa; orta sınıf yeni üst sınıf olur ve birlikte başkaldırdığı alt sınıfı geri yerine yollar. Dünya üzerinde gerçekleştirilen devrimlerin başarısız olmasının nedeni de bu değil midir zaten? Üst sınıfı karşısına alarak sınıf farkını kaldırmak isteyen orta sınıf, bu güce eriştiğinde üst sınıf kalmak için kullanır bunu. Sınıf farklılıkları tüm adaletsizliğiyle devam eder; değişen tek şey üst sınıf ve orta sınıfın kimliğidir. Toplum ve aile kavramlarına verilen değer azalırken birey olgusu giderek değer kazanıyor. Bu bireyselcilik, biraz aşırı da olsa, “Cesur Yeni Dünya”da karşımıza çıkan dünyanın en önemli yapıtaşı… Aile kavramı tamamen yok edilmiş bir dünyada anne ve babanın yerini kuluçka makineleri almış. İnsanlar kendilerine biçilen kaderi yaşamaya mahkûm. Çünkü “1984”ten daha keskin bir sınıf farkı var bu dünyada. Şartlandırmayla büyütülen çocukların, işlerini, yaşantılarını ve hatta düşünce yapılarını bile değiştirmek mümkün olmuyor. Bu düzene karşı çıkmayı düşünen bir insansa, tıpkı romanın başkarakteri Bernard gibi, hatalı kabul ediliyor ve toplum tarafından dışlanıyor. Tıpkı bizim dünyamızda düşünce biçimleri, dış görünüşleri, yaşam tarzları, inançları çoğunluktan farklı olan insanların, bu çoğunluk tarafından dışlandığı gibi. “Anne” sözcüğünün ayıp sayıldığı bir dünyada yaşamanın nasıl bir şey olduğunu hayal edebilir miyiz? Aldous Huxley’nin distopyasına girdiğimizde kendimizi Bernard gibi şaşkın hissediyoruz. Geçmişte varlığı bile kabul edilemeyen konuların günümüzde tartışılmaya açıldığını ve hatta birçok otorite tarafından kabul gördüğünü biliyoruz. Mesela, eşcinsellik geçmişte hastalık olarak kabul edilirken günümüzde daha çok kabul gören bir durum haline geldi. Dolayısıyla “Cesur Yeni Dünya”daki ailesizlik, okuduğumuzda ne kadar olanaksız gelse de gelecekte gerçekleşecek olması kaçınılmaz olabilir. Nitekim kolektif kültüre sahip toplumların, bireysel kültüre doğru yaklaştıkları sosyal psikologlar tarafından kabul edilen bir gerçek. George Orwell ve Aldous Huxley kendi kıyametlerini kurgulamışlar dünya için. Hepimizin gelecek için büyük umutları varken, içimizdeki kötülüğün galip gelmesiyle dünya koca bir distopya haline gelebilir mi? Bana göre, bu kadar kötülüğün bir ütopya yaratmayacağı kesin… Hepimiz kafamızda kendi mükemmel ütopyalarımızı yaratıyoruz ve insanlığın bu ideal toplumdan giderek uzaklaşmasını izliyoruz. Aslında yeterli ilhamla hepimiz birer distopya yazarı olabiliriz; çevremize bakarak, ülkemize bakarak, dünyaya bakarak… KALABALIKTA YALNIZLIK Marslı romanındaki ana karakterle, Mark ile ilgili söylenebilecek çok şey var. Elindeki imkanları en iyi şekilde kullanmayı bilecek kadar zeki olması, eğlenmeyi bilmesi ve umutsuzluğa kapıldığında bile onu bir şeyler yapmaya iten bir yaşama isteğine sahip olması verilecek örnekler arasında sayılabilir; ama bana göre bu söylenecek şeylerin arasından en önemlisi, kitapta bahsedilen bütün bu zorlu süreçlerden geçerken yalnız olmasıdır. Mark’ın durumunu iki farklı şekilde inceleyebiliriz. Birincisi, uydu anteni tarafından ezildikten sonra ekibinin Mark’ın öldüğünü düşünüp onu Mars’ta bırakmaları sonucunda yeme, içme gibi yaşam mücadelelerini yalnız başına sürdürecek olması. İkincisi ise bu yalnızlığın Mark’ta bırakacağı psikolojik etki. Belli bir zamandan sonra NASA ile iletişim kurmanın yollarını bulabilse bile Mark, o zamana kadar tamamen kendi başınaydı ve bir kez olsun pes etmedi. Acaba günümüz şartlarında başka bir insan buna benzer bir soyutlama karşısında neler yapardı? Şimdi yazacağım yazıda yalnızlık kavramından bahsetmek istiyorum. Yalnızlığın tanımını yapmak oldukça kolay aslında, fakat acaba bir insan yalnız olmayı ister mi, veya bir insanın bulunduğu şartlar onu yalnız kalmaya itiyorsa bu insan yalnızlıktan kurtulmak gibi bir arzuda bulunur mu? Bana kalırsa bu sorulara verilebilecek cevaplar -klişe olanlar ayrı bir yerde olmak üzere- oldukça göreceli olurdu. Eğer dünyaya şanslı birer birey olarak gözümüzü açmışsak, bebekliğimizden beri bizleri koruyan ve yetiştiren insanların arasında kendimizi hep güvende hissetmişizdir. Yalnız kalmadığımız gibi aile kavramının ve sonrasında kurduğumuz arkadaşlık ilişkilerinin beraberinde samimiyet duygusu da gelişmiştir. Çevremizdeki insanlara öyle çok bağlanmışızdır ki onlar olmadan ne yapacağımızı düşünmek bile istemeyiz. Belki de bizi biz yapanlar etrafımızdaki insanlardır. Ben kendi adıma konuşacak olursam bu bahsettiğim durumlardan hatta insanlardan mahrum kaldım, mahrum bırakıldım. Samimiyetimden ödün vermesem bile yalnızlığın zirvesine ulaştığım ve aklımı yitirme noktasına geldiğim zamanlar oldu. Ama daha sonrasında şunu anladım ki, yalnızlık o kadar da korkulacak bir şey değil. Etrafımdaki insanlar yalnızca menfaatleri için yanımda gibi görünüyorlarsa veya konuştukları zaman ortaya anlamsız bir cümle yığını çıkıyorsa neden bu tür insanlarla içli dışlı olmak isteyeyim ki? Sadece yalnızlığıma bir son vermek için mi? Hayır efendim, böyle bir durumda kendi düşüncelerimle baş başa bırakılmayı tercih ederim. Muhtemelen herkes saçma muhabbetlere girerken ve kendi aralarında gülüşürken ben bir kenarda sigaramı içiyor, çayımı yudumluyor olurum ve o anda hiç kimse benim olduğum kadar huzurlu olamaz. Diyelim ki böyle bir ortamdan kendimi soyutladım ve her şey istediğim gibi, yani tamamen yalnızım. Düşünmem için, kendimle vakit geçirebilmem için yalnız bir ortam hazırlamışım, neden bunu en iyi şekilde değerlendirmeyeyim ki? Benim için sıradaki şey lisedeki fizik öğretmenimin de deyimiyle, kendime “Ne yapıyorum ben?” şeklinde bir soru yöneltmek oluyor. Oturup insanları izliyorum, telefonumdan sözsüz bir müzik açıp kulaklığımla dinliyorum, sigaramı yakmış oluyorum ama bunları neden yapıyorum? Kendime neden vakit ayırdım? Cevabını şöyle verebilirim: Hayatımı, arkadaşlarımı, en yakın çevremi, ileride yapacağım şeyleri ve önceliklerimi aklımdan geçiriyorum. Bazen de moralim çok bozulduysa, canım bir şeye sıkıldıysa veya sinirlendiysem yalnız başıma kalmak sakinleşmemi sağlıyor. Vermem gereken zor bir karar olduğu zaman akıl danışacağım insanlarla konuştuktan sonra o kararı bütün detaylarıyla daha sağlıklı düşünebiliyorum. Yalnız başıma oturduğum zaman kendi hayatımın ve aklımın kontrolünün yine kendi ellerimde olduğunu bir kez daha anlıyorum, başkalarından etkilenmemem gerektiği bir kez daha pekişiyor kafamda. Bütün bunların yanısıra çevremde elbette ki iyi anlaştığım ve samimi olduğum insanlar da -azınlıkta olsa bile- bulunuyor, tıpkı her normal insanın hayatında bulunması gerektiği gibi. Onlarla her konuda uzun uzun konuşurum ve birlikte çeşitli aktiviteler yaparak eğleniriz. Bunun bir gereksinim olduğunu biliyorum ve buna hiçbir şekilde karşı değilim. Fakat benim bu yazıda belirtmek istediğim şey ara sıra bile olsa yalnız kalmanın bir insan için, en azından benim için önemidir. Bazı insanlar kalabalıkta veya arkadaşlar arasında huzur bulabilirler, ama bana göre bu huzur yalnızlıkta da bulunabilmelidir. Ayrıca yalnız kalmak insanın kendini tanıyabilmesine yardımcı olur diye düşünüyorum. Yunus Emre Düzağaç KAAN DEMİRCİ GÜZEL GÜNLER GÖRECEK MİYİZ ÇOCUKLAR, GÜNEŞLİ GÜNLER? Hep masumdur hayaller, temizdir, lekesizdir. Çünkü kalbin en derininden gelir her zaman, kötülük yanına yanaşmaya cüret bile edemez. Belki de bu dünyadaki en saf şeydir hayal ve tabii ki her insanın yegâne amacı, arzusu hayallerine er ya da geç kavuşmaktır. Çoğu zaman bütün yaptığı ya doğrudan ya da dolaylı olarak hayallere kavuşmak için atılan veya oluşturulan adımlardır. Uğruna çalıştığı, çabaladığı hemen hemen her şey, kendi ütopyana kavuşmak, dünyanın en mutlu insanını kendin kılabilmek için değil midir? Elinden gelen her türlü fedakârlığı gösterir, hatta bazen elinden gelenden daha fazla azmeder insan. Buna rağmen, çoğunluk ulaşamaz düşlerine, düşlediklerine. Sürekli hesapta olmayan, beklenmedik saptırıcılar ve engeller çıkar bu yola bir de, zaten yeterince zor değilmiş gibi. Bunlar yüzünden de daha çok çabalamak gerekir bu keskin virajlı ve tehlikeli yolda. Ama sen uğraştıkça, daha da zorlaşır şartlar, daha ağırlarını yükler hayat sırtına: “Göreceğimizi umduğumuz her güzel günün altında sarı işaretler beliriveriyor.” Kafanı her kaldırmaya çalıştığında, bir aksiyon filminde konuşturulmaya çalışılan adama yapılan işkence gibi, karnına bir yumruk daha atar yaşam denen acımasız kötü karakter. Özellikle modern dünyada yaşadığımız bu bunalımdan kurtulamayışı, Seray Şahiner Reklamı Atla isimli eserinde, olabilecek en sek ve yalın şekilde gözler önüne sermiş. Özellikle bizim ülkemizde, Türkiye’de, ardı arkası kesilmeyen kötü olaylar ,hatta felaketler bile diyebiliriz bence, eğer gerçekten toplum bilinci olan bir insansanız sizi çok çok derinden sarsabilir ve bir o kadar da üzebilir. Bu da her zaman yegâne amacımız, hayat felsefemiz olan mutluluğa kavuşmamız için yolumuza ekstradan çekilen bir dikenli teldir maalesef. “Bir dinlenme tesisi yok mu bu memleketin?” Belki de bugüne kadar duyduğum en haklı isyan ya da soru adına her ne derseniz diyin. Maalesef bir dinlenme tesisi yok her ne kadar bu uzun yolda ihtiyacımız olsa da. Bir ay geçmiyor ki kötü bir olay olmasın, bir ay geçmiyor ki bütün ülke derinden yasa boğulmasın. Ve öyle şeyler oluyor ki, geçiştirmek ya da umursamamak benim için bir alternatif bile olmuyor. Özellikle yakın çevremde yaşadığım olaylar, bırakın umursamamayı, hafızamdan bundan belki de elli yıl sonra bile silinemeyecek derinlikte yaralar açıyor. Çünkü o kadar lanetli etkilere sebep oluyor ki bende, uykusuz geceler, başkaları için tutulan yaslar, haber alınamayan insanlara duyulan endişe, maalesef alışılmışın dışında değil benim için. Resmen düzenli olarak yaptığımız aktivitelere dönüşmedi mi sizce de? Arkadaşlarla dışarı çık, sinemaya git, eşi dostu ara “Yaralandınız mı?” ya da “İyi misiniz?” diye, eve sağ salim dön. Günlük hayatımıza eklenen yeni maddelere dönüştüler sadece. O kadar sıradanlaştı ki benim için korkmak, korku filmi hayranı biri olarak, soyut şeylerden gerçek anlamda korkmuyorum artık, korku filmi izleyemiyorum. Yaşadıklarımız, korku filmine olan ihtiyacı fazla fazla karşılıyor zaten. Yaşanan olayları öyle kanıksadık ki, Seray Şahiner’in dediği gibi, video izlerken çıkan reklamlara dönüştü her biri: “Reklamı atla… Videoyu geç… Sonraki haber…” Gerçekten umursamıyor muyuz artık? Nasıl oldu da bu kadar kolay alışabildik üzülmeye? Neden alıştık ya da? Senay Şahiner’in yazdıklarını okuyunca bir kez daha düşündüm bu soruları. Bir kez daha geçtim üstlerinden. Buldun mu peki aradığın cevapları diye sorarsanız, size üzgün surat mesajı yollamaktan başka yapabileceğim hiçbir şey yok sanırım. Ben ve benim neslim, bu olayları, az çok fikir haritası oluştuktan sonra, yani yetişkinliğe adım attıktan sonra gördü. Peki ya bizden önceki nesiller, şuan çocuk olanlar? “Hiçbir kere hayatın bayram olmadığına erken uyanan çocuklar büyüyor şimdi.” Onlar hiç göremedi sükût ve saadet içinde geçen yılları. Savaşla, karmaşayla, kaosla geçiyor en saf ve temiz yılları. Ben küçükken vardı hayallerim, sokak arasında misket oynarken düşlediklerim. Acaba onların var mıdır günümüz kanlı ve kara bulutu eksik olmayan dünyasında? Bize bile bu kadar acı çektirirken, acaba onlara ne hissettiriyor, ne düşündürüyor? Bence geçmişin böyle olduğunu ve geleceğin de bundan farklı olmayacağını düşünüyorlardır. Güneşli günlerin hayali, sadece masal kitaplarında; neşeli günleri yaşayan çocuklar da, Barış Manço şarkılarında kaldı ne yazık ki. Fatma Sıla Çakmak 21501881 Nefesini Tutma Sakın Hayatta en çok vicdanının sesini duyamayanlara acırım. Garip değil mi, vicdansız dediğimiz insanlardır aslında bizlere en çok acı veren. Gözyaşlarına, haykırışlara, zalimliklere sırt çevirebilenler. Şimdi durup dururken, hiçbir sebep yokken neden acıyorum ki onlara… Çünkü yarım kalanlar, akan gözyaşlarında boğulan ama ışığı dibe yüzmekte bulanlardır vicdanını duyamayanlar, bu yüzden boğulurlar. Kalplerini hapsedip demir bir odaya, kanat çırpınışlarını dinlerler son nefesini verinceye kadar. Sonrasında ise gözyaşları kanatlanıp uçar kalple birlikte. İşte bu yüzden acıyorum onlara, vicdanına yabancı kalanlara. “Sessizliğin içinde onun sesine alışırsın hep oradaymış gibidir.” Peki ya o sesi artık hiç duyamıyorsan… Birine acımak, ya da acıma duygusu her zaman doğru gelmez bana aslında, biri bana acısın istemediğimden galiba. Fakat insanca bir tarafı da yok değildir acıma duygusunun çünkü aslında merhametin kollarından gelir. Eğer bir seçim yapmak gerekse, onlarca güzel fazilet içinden birini seçmek zor olur anne baba için. ‘Çocuğum böyle bir insan olsun’ daki böyle kelimesine hayat verecek, o küçük ellerin kaderini çizmek zordur çünkü. Ancak bana sorarsanız kaç yaşında olursak olalım, ister masum bir çocuk ister ömrünün son demlerini yaşayan yaşlı bir bilge, dünyayı güzelleştiren merhamettir aslında çok uzağa gitmeye gerek yok. İşte tam da bu yüzden bir çocuğa en çok merhamet yakışır. Carter, Kevin.1994. Bambaşka bir dünyada, orada, burada, kapı arkasında ama bizden başka hayatlara ne zaman ışıkları kapatmaya başladık, ne zaman vicdanımıza kilit vurduk da kalbimiz atmaz oldu. Sözüm meclisten dışarı lütfen yanlış anlamayın fakat bana sorarsanız, unuttuk, insanca yaşamayı unuttuk. Hiç görmediğimiz bir yerde bir kadının çığlıklarını duyduk. Kızdık, öfkelendik, yürüdük. Köşe başında bir köpek soğukta can verdi kızdık, öfkelendik. Sonra birileri öldü, kızdık ama söylemedik. Uzaklardan bir çığlık daha aman Allah’ım kulakları sağır edecek cinsten, birileri bir şey yapar herhâlde, yapar değil mi? Uyanın lütfen birileri ölüyor, biliyorum tanımıyorsun, evet sen değilsin tamam ama… Şimdi her yer sessiz, artık duymuyorsun değil mi? Şayet bakmazsan, göremezsin, bakmadığın kadarsa kesilir nefesin, işte o zaman atmayı bırakır kalbin. Baktıkça acımasızlığın göz bebeklerine, kötü olayların olmasına, çaresiz kalmaya günden güne alışıyoruz galiba. Bize yazılmadıysa bir şiir okumuyoruz her kelimesinden içercesine, biz değilsek şayet yıldızlara ulaşan uzun uzun bakmıyoruz artık yıldızlara ve yine biz değilsek yardım arayan susuyoruz hiç konuşmamışçasına. Sesimizin çıkmaması mı onu duymamızı engelleyen, yoksa en başından beri mi konuşamıyoruz bilmiyorum. Konuşamayan bir canlıya nefes olmaktansa tutuyoruz nefeslerimizi sıkıca. Hâlbuki bırakın nefes su gibi aksın, aksın ki toprağa işlerken damlalar, köklensin ağacın dalları, hayat olsun, kim bilir belki kanat çırpmaya da başlar. Kim olduğumuzu, kararlarımız belirler ve bizler seçimlerimizle var oluruz. Anılarımız kadar yaşayıp, yeni anları ekleriz birbiri ardına. Ne kadar yaşadın diye sorarsa birileri içimize işleyen o unutulmaz anılar neyse, onlar canlanıverir birden, anılarımız kadar yaşarız. Bu yüzden verdiğimiz her karardan, yaptığımız her seçimden sonra, herkes unutsa bile anılarımız unutmaz, aynaya her bakışta bize el sallamak için oracıkta beliriverir. Gerçeğin silueti yakabildiği gibi yüreğimizi, mavi bir izle serinletebilir de. Demek istediğim, mesele anılara sahip olmak değil, aynada onlara bakabilmek. “Kendini bu dünyada bir başına hissettiğinde aynaya bakarsın, belki anılarınla dertleşirsin.” Herkes gitse de çünkü bizler ışıklar kapandığında vicdanımızla baş başayız. Kulaklarımızı tıkasak da her şeye, vicdanımıza kulak vermeyi kestiğimiz zaman anılarımızla da küseriz. Kaynakça: Özgün, Suzan Bilgen. Yıldızlara Bakıyor Bazılarımız. Dedalus Yayınları, 2015. Baskı. Carter, Kevin. 1994. Yoldaşımla Akıl Serüvenimiz Küçüklüğümden beri hayatı hep sorgulayarak yaşıyorum. Belli bir yaştan sonra artık bunun benim elimde olmadığını fark ettim. Bu sanki bana kodlanmış gibiydi. Tıpkı düğmesine basınca açılan bir bilgisayar gibi her yeni günün başlangıcıyla sorgulama serüveni de kaldığı yerden devam ediyordu. Bildiğim ilk sorgulamam sanırım bebekken elime bakarak elimi hareket ettirip o hareketleri merakla incelemem olmuş. Muhtemelen bunu nasıl yapabildiğimi düşünüyordum o minik aklımla. Tam da bu sorgulama bağımlılığım yüzünden Spinoza’yı bir dostummuş gibi dinledim. Aklı sorgularken, aklın nasıl daha iyi ve faydalı kullanılabileceğini araştırırken bir yoldaş gibi yanımda gördüm onu. Spinoza hayatta ona verilenlerle yetinmemiş ve metafiziğe bulaşmaktan kaçınarak aklı ıslah edip en iyi şekilde kullanabilmenin yollarını aramış. Yoldaşımın bu çabası benim için oldukça kutsal. Aklı iyice kavramaya çalışmak ve onun doğrulara, özellikle işimize yarayanlarına, ulaşması için ıslah edilmesi gerektiğini fark edebilmek farkındalıkların en yücelerinden. Aklım her ne kadar benim olsa da bazen onunla atışıyoruz. Bu da fikirleri aksiyona koymamı güçleştiriyor. Peki bu durumda ne yapmam gerekiyor? Tabii ki söz dinlemeyen bir çocuğa bir annenin yapması gerekenin aynısını yapıp onu ıslah etmem gerekiyor. Eğer bu uslandırma çabamda başarılı olursam merak ettiğim ve dur durak bilmeden sorguladığım her şeyin cevaplarına yavaş yavaş ulaşmaya başlayabilirim. Diğer bir deyişle, suyun akmasını engelleyen kâğıt parçasını kaldırır ve akışa izin veririm. Tüm bu fikirlerimin Spinoza’nın fikirlerine benzer olması beni oldukça mutlu etse de yoldaşımla bazı konularda ters düştüğümüzü de fark ettim. Spinoza araştırma yaparken soyut kavramlardan herhangi bir sonuç çıkarmak istemiyor. Ben ise soyutlukla kafayı bozmuş durumdayım. Beni gözlemleyebildiğimiz dünyadan çok gözlemleyemediğimiz etkiliyor. Yoldaşıma tabii ki hak veriyorum, eğer bu dünyayı tamamen tanımak istiyorsak somut varlıklara odaklanıp aklımızla onları çözümlemeye çalışmak yapacağımız en akıllıca şey olur. Peki ama tüm bu somutluğun arasından sıyrıldıktan sonra soyut kavramları ne yapacağız? Dünyayı anlayabilsek de hayatı anlayabilecek miyiz bu yolla? Kitabımın satırları arasında kaybolurken aklımı faydalı işler üstüne nasıl kullanabileceğimi kavradım ancak pek çok şeyin cevabına ulaşmanın yollarını anlatan bu kitabın derinliklerinde gezinirken bile kendimi sorgulamaktan, soruların cazibesine yenik düşmekten alıkoyamadım. Spinoza’ya da sürekli “Neden?” diye sorup durdum. Neden her şey bu kadar fiziki olmak zorunda? Bizi biz yapan asıl şey hayal gücümüz değil mi? Bir kuş kafesin tamamını anlayabilir ancak dış dünyayı hayal etmediği sürece benim gözümde hiçbir değeri yoktur. Bu örneğim bizim için de geçerli. Biz de dünya denen bu kafeste bir o yana bir bu yana uçup duran kuşlarız. İçinde yaşadığımız dünyanın ötesini hayal etmek ve bu hayallerimiz için yaşamak bize kendimizi kafesin dışından görme fırsatı veriyorken ben bu kadar somutluğun içine takılıp kalırsam bataklığa saplanmış gibi hissederim. Üzgünüm yoldaşım ama ben ıslah ettiğim aklımı sadece somut gerçekler için kullanamam. Tüm bunları düşünüp dururken hafıza sarayımın köşesinde bir kapı aralandı ve bir silüet bana gülümsedi. “Tabii ya,” dedim, “sonuçta bütün düşüncelerim öyle ya da böyle sana çıkacaktı zaten.” Yine ne olduğunu ya da kim olduğunu bilmediğim o üstün varlığı, yani tanrıyı, merak içinde araştırmaya başlamam uzun sürmedi. Tıpkı Spinoza gibi ben de şu sorgulamaya girişmekten kendimi alamadım: Acaba her şeyin nedeni tek bir varlık mı? Hatta bu varlığı anlamak acaba her şeyi anlamamız için yeterli mi? Spinoza’yla ortak bir şekilde bu soruları sorduğumuzu fark edince suratımda sinir bozucu olduğunu kabul edeceğim bir gülümseme oluştu. Gülümsüyordum çünkü Spinoza da kendini soyut mu soyut tanrı kavramını sorgulamaktan alıkoyamamıştı. Fark ettim ki sorumuzun cevabını da aldık aslında. Hem somutlukla kafayı bozmuş Spinoza’yı hem de soyutlukla kafayı bozmuş beni tüm bu akıl yürütmeler ve sorular ortak bir noktada birleştirdi. Yani aslında ikimiz de bahsettiğimiz o tek varlığın kapısını çalmaya geldik eninde sonunda, bize aradığımız cevapları versin diye. Kelimelerin arasında kaybolurken Spinoza’nın omzuna elimi atıp, “olmuyor, yapamıyoruz” demek istedim. Ne kadar uğraşırsak uğraşalım, neyi araştırırsak araştıralım kaçamıyoruz tanrıdan. Kendi aklımızı incelerken bile kapılar yine tanrı sorgulamalarına açılıyor. “Belki de Spinoza’nın somut sorularının da benim soyut sorularımın da cevaplarının adresi bellidir ve ortaktır.” dedim kendi kendime. Belki de aklın ıslahından sonra tek yapmamız gereken sorularımızı cevaplandırmak için bizi bekleyen doğru adresi bulup ona olan yolculuğumuzu başlatmaktır. Utku Mert Metin Kaynakça Spinoza, Benedictus de. Aklın Islahı Üzerine Bir İnceleme. İstanbul: ALFA, Ocak 2019 Nazım Hikmet ve Piraye Nazım Hikmet Piraye’sini çok sevmiş belki ona inci küpeler, elmas yüzükler alamamış ama ona canının en iç yerinden şiirler ve mektuplar yazmış. Aşkın en güzel hali değil midir şiir? Aşk gibi dermansız derdin ilacı değil midir mektuplar? Nazım Hikmet biriciği Piraye’ye 1933’ten 1950’ye kadar, çeşitli cezaevlerinden mektuplar yazmış. Tam sayısından net emin olamasam da 580 civarı mektupla dönmüş bu aşk. Ve Piraye’sini başka bir kadın uğruna terk etmiş Nazım.Çünkü aşka aşık bir adamdı Nazım Hikmet. Piraye’ye değil. Fakat Piraye Nazımına aşıktı aşka değil… Halbuki Nazım ne demişti Piraye’sine: Bizi esir ettiler, bizi hapse attılar: beni duvarların içinde, seni duvarların dışında. Piraye’yi de hapse tıktıkları doğruydu. Âmâ onun parmakları demirden değildi. Demirden daha sertti parmaklıkları. Aşktandı... Ve aşkı için kendini ezdirebilecek, biriciğini başkasına verebilecek buna zorunda kalacak bir kadındı o. Oğullarını bir başına büyütmüş bir kadın, bir aşık ve en önemlisi çok güçlü bir anneydi Piraye. Gururlu bir kadındı, aşkından ölse yine dönmezdi Nazım’ına.20 yıllık aşklarının 17 yılında hapisteydi Nazım’ı... Hep merak etmişimdir yorulmadı mı Piraye beklemekten? İnsan 17 yıl nasıl bekler birini? Ah aşk sen nelere kadirsin, keşke beklediğine değseydi diye çokça düşünürüm… O beklediğine değmemesi nasıl bir ıstıraptır düşünmesi beni bile yıpratıyor. Şiir gözlü Piraye sen bu aşka fazlaydın… Fakat o mutluydu. Nazım’ın kadınıydı o... Nazım ona kadınım derdi fakat nerdeyse her aşık gibi bilemedi kadının kıymetini... İlk göz göze geldiğimiz günkü elbiseni çıkar sandıktan, giyin, kuşan, benze bahar ağaçlarına... Hapisten mektubun içinde yolladığım karanfili tak saçlarına, kaldır, öpülesi çizgilerle kırışık beyaz, geniş alnını, böyle bir günde yılgın ve kederli değil, ne münasebet, böyle bir günde bir isyan bayrağı gibi güzel olmalı Nazım Hikmetin kadını... Biraz araştırma yapmıştım aşkları hakkında. Birde kitap okumuştum ismi Celile’ydi. Celile Nazım’ın annesi. Piraye’yi pek sevmezmiş Celile ama bahsetmek istediğim gelin kaynana ilişkisi değil. Bu aşkın nasıl başladığı... Ve nasıl acı bir şekilde sona erdiği... Fakat önce bir kitaptan daha söz etmek isterim başlamadan hikâyeye... Yüzyılın aşkları ismi... Orda da vardı Nazımın Piraye’si... Piraye’nin Nazım’ı, biriciği... Nazım'ın kız kardeşinin arkadaşıdır Piraye. Kocasından ayrılmış bir kadındır o, dünyaya yapayalnız göğüs geren bir kadın. Bir erkek bir de kız çocuğu vardır. Nazım ve Piraye kimsenin haberi olmadan evlenirler birazda bunun için sevmez Piraye’yi Celile ve evlenince İstanbul'a yerleşirler. Nazım cezaevine girer. Orada olduğu zaman boyunca Piraye’ye bir sürü şiir ve mektup yazar. Nazım'ın en çok şiir yazdığı kadındır Piraye. Nazım sürekli yazar Piraye’ye sine. Bursa Cezaevi'nde yatarken dayısının kızı Münevver onu sık sık ziyaret etmeye başlar. Böylece Münevver ve Nazım aşkı başlamış olur... Yani Piraye ile Nazımın sonu gelir... Piraye kıt kanaat geçinir Nazımı olmadan... Ama sıkar dişini, aşkına, kocasına kavuşmayı bekler... Ah Nazım bilmez mi Piraye’sinin parasız olduğunu... Bilir ama ne çare... Bir şey yapamaz… Piraye’sine ihanet etmiştir Nazım... Bunca zorluğa aşkı için göğüs geren kadınına başka bir kadın için sırtını dönmüştür... Halbuki ne demişti Nazım Piraye’sine... ...... Ne güzel şey hatırlamak seni. Sana tahtadan bir şeyler oymalıyım yine: bir çekmece bir yüzük, ve üç metre kadar ince ipekli dokumalıyım. Ve hemen fırlayarak yerimden penceremde demirlere yapışarak hürriyetin sütbeyaz maviliğine sana yazdıklarımı bağıra bağıra okumalıyım... Ne güzel şey hatırlamak seni: ölüm ve zafer haberleri içinden, hapiste ve yaşım kırkı geçmiş iken... (...) Fakat her aşk gibi bu da yarım kaldı... Nazım’dan sonra evlenmedi Piraye... Hep Nazım’ın kadın kaldı... Zeynep Balıbek 21400644 BİR VAZGEÇEMEME HİKAYESİ: KADER Şimdiye kadar izlediğiniz filmlere, okuduğunuz kitaplara dönüp baktığınızda bunlardan kaçı aklınızda kalmış diye hiç düşündünüz mü? Kaç yönetmen, kaç oyuncu, kaç sahne, kaç replik? Ve bu aklımızda kalanlardan kaçı sıradışı hayatları anlatıp hayatlarımızı değiştirenlerden? Zeki Demirkubuz imzalı Kader filmini, hikayesinden, oyuncuların performanslarına kadar akıllara nasıl kazındığını izleyen herkes bilir diye tahmin ediyorum. Bir kere kendinizi bu büyüye kaptırdığınızda, bir daha kolay kolay kendinize gelemeyeceksiniz. Çünkü izleyeceğiniz her şey fazlasıyla gerçek gelecek… Görmezden geldiğimiz, sokaklarından geçmeye korktuğumuz, göz göze geldiğimizde kafalarımızı çevirdiğimiz arka sokakların hikayesi… Kimi zaman zor, kimi zaman sıkıntılı ve kimi zaman imkansız olan kaderlerimizin hikayesi… Zeki Demirkubuz’un Kader’i benim için çok fazla şey ifade etmekte. Bunun en önemli nedenlerinden biri, herhangi bir aşk filmi olmasından önce, hayatın filmi olması... Belki herkesin yaşadığı hayata benzer bir hayat değil ama birçok insanın yaşadıklarına çok yakın bir filmdir Kader… Çoğumuzun hayatında boşluğa düştüğü, adeta bir girdabın içinde debelendiği ve bir şeyin o boğulmak üzere olduğumuz girdaptan bizi çekip çıkarmasını beklediğimiz günlerimiz olmuştur. İnanılmaya ve çabalamaya değer bir şeyler bulup, onlarla ilgili hayaller kurup, bir köşede gerçekleşmesini beklediğimiz günler… Eğer bu hayallerimiz hiçbir zorlukla karşılaşmadan gerçekleşirse ne güzel. Çünkü diğer türlüsü sürekli yanı başımızda duran kaderin elindedir. Zaman geçtikçe o kadere bıraktığımız hayallerimiz öyle başa çıkılmaz bir hal alır ki, o noktada sadece kaderin ve sen kalırsın ortada… Tıpkı Bekir’in hikayesinde olduğu gibi… Filmden kısaca bahsedecek olursam eğer; Zeki Demirkubuz’un Kader‘i on yıl önce 1997’de çektiği Masumiyet ile aynı hikayeyi anlatıyor. Fakat Masumiyet’te izlediğimiz hikayenin öncesine tanık oluyoruz. Masumiyet‘in sonlarına doğru Bekir’in Uğur ile olan hikayelerini anlattığı geçmişlerini görüyoruz. Filmde adeta bir vazgeçememe öyküsü anlatılıyor. Kendi çizdikleri yolda kaderlerinin esiri olanların hikayesi… Filmi izledikten sonra uzun bir süre kendime gelemedim. Kaderin bizi en boş bulunduğumuz anda yakalayıp, filmde olduğu gibi hayatımızı tepetaklak Fotoğraf 1:http://www.sanatlog.com/sanat/kader-edeceği düşüncesi fazlasıyla korkuttu beni… Hikayemin 2006-zeki-demirkubuz/ Bekir gibi sonlanmasından korktum. Kim bilir belki de ileride şu cümleyi kuracak kadar kaderimizin esiri oluruz biz de Bekir gibi: “….sonra bak oğlum dedim kendi kendime, yolu yok çekeceksin, isyan etmenin faydası yok kaderin böyle, yol belli eğ başını usul usul yürü şimdi….” Bize insanı, insan ruhunu, insanın davranışlarını düşünmeye iten filmler vardır. İzlerken kafamızda sorular oluşmasını sağlayan, üzerinde kafa yorduğumuz filmler… Kader kesinlikle bu film kategorisinde. “Kadere boyun eğmek mi yoksa isyan etmek mi?” Filmi izlerken kendinize böyle bir soruyu sormanız çok olası… Bazen insanlar, zorunlu olmadıkları halde mecbur oldukları bir kaçınılmazlıkla kaderlerinin peşinde sürüklenirler. Böylece, kendileri için çoktan çerçevesi çizilmiş olan kaderlerini de yok sayarlar aslında… Bekir ve Uğur’un yaptıkları da tam olarak budur. Bekir mesela, sıradan hayatına devam edip çok daha farklı konumlanabilirdi hayatında. Ama kaderini defalarca ihlal eder ve her şeyi arkasında bırakıp Uğur’un peşinde sürüklenir. Bu bırakıp gitmenin bilinçli bir karar mı olduğunu yoksa kader gibi bir güçle mi gerçekleştiğini tam olarak kestiremeyiz. Kaderin karşı konulmaz gücünün etkisi altına girdiğinde, o anki hayatını terk edip tek odaklı bir hayata başlıyorsun. Uzaktan bakıldığında bu hiç adil değildir. Ancak içinden yükselen o karanlık sesi sorgusuz sualsiz dinlediğinde bir bakmışsın ki kaderine kusursuz bir şekilde bağlanmışsın. Zeki Demirkubuz’un özgün, gerçekçi anlatım tarzını ve yaşanılan hayatları, tanık olduğu olayları ustaca kurgulayarak izleyiciye yansıtmasını göz önünde bulundurursak eğer saygıyı fazlasıyla hak eden bir film çıkarmış oluyor. Kaderin tutsağı olmak, bir şeye veya bir kimseye inanmak ve o inandığın uğruna her şeyi ardında bırakıp gitmek, yenilmek ve kendine dair olan çoğu şeyi kaybetmek… Bu saplantılı vazgeçememe durumu daha büyük yenilgilere sebebiyet vermenin yanı sıra bizi daha da çıkmaz bir yola sokar. Bu sebeple bazen vazgeçmek en iyi çıkış yolu olur. Kaynakça Demirkubuz, Zeki. Kader. 2006. Mavi Film - Inkas Film. Film. Yanlış Yolİnsan güce bir kere ulaşırsa bir daha bırakmak istemez, gücün bağımlısı olur. İnsanın kendini önemli, vazgeçilemez hissetme ihtiyacını Palahniuk kitabında Katherine Kenton adlı Hollywood yıldızının mazide kalmış şöhreti üzerinden işlemiş. Bu güce, şöhrete olan aşk insanın doğasında olan bir şey. Hepimiz birer Narcissus’uz adeta. Hepimiz o gölde kendi yansımamızı görüp kendimize âşık olmuş edasındayız. Hiçbirimiz önemsiz, yeryüzünden silinecek insanlar olduğumuz gerçeğini kabullenemiyoruz. Gerçekleri kabullenemeyecek kadar önemsiyoruz kendimizi fakat saçmalıyoruz. Hepimiz öleceğiz. Hepimiz kaybolacağız yeryüzünden ve en iyi ihtimalle torunlarımızın çocukları hatırlayacak bizleri. Kabullenemiyoruz sadece. Kabullenemiyoruz çünkü hepimiz çok korkuyoruz ölümden, yok olma fikrinden. Haklıyız da bu korkuyu beslemekte. Yeryüzünden sonsuza dek silinmekten korkmasak saçmalamış oluruz zaten. Fakat kendimizi, mesleğimizi, unvanımızı çok yüceltmenin saçma olduğunu düşünüyorum . Ha doktor, avukat, bilim adamı olmuşuz ha çöpçü olmuşuz. Ha çok para kazanmışız adalar almışız kendimize ha karnımızı zar zor doyurmuşuz. Hepimizin gömüleceği toprak aynı toprak. Hepimiz aynı yerde yatacağız hepimiz birlikte çürüyeceğiz sonsuza dek. Söylemeye çalıştıklarım yanlış anlaşılmasın. Hepimiz nihilist olalım, hayatımızı amaçsızca, hiçbir şeye inanmadan geçirelim demiyorum. Paranoyak olup hayatımızın her saniyesini ölüm korkusuyla geçirelim de demiyorum. Nietzsche “Korkarak yaşarsan, yalnızca hayatı seyredersin” demiş. Bunu uygulamak çok zor değil. Her istediğimizi korkmadan, özgürce yapabilmeliyiz sadece. Güç kaygısı, statü kaygısı yaşamadan. Sadece gerçekleri farkına varmamız gerekli. Kendimizi çok yüce, çok önemli varlıklar olarak görmememiz gerekli. Buradaki hayatımızı sonuna kadar yaşayalım. Kimin toplumdaki statüsü ne olursa olsun herkes birbirine iyi davransın. Herkes eşit davransın. Ben daha çok para kazanıyorum, ben daha önemliyim kavgası olmasın. Çok mu zor bu düşlediklerim. Sanırım evet. Yazının başında dediğim gibi insanın doğası bu. Herkes birbiriyle yarışıyor. Her şey bir yarış, bir kavga. Yaptığımız her şey bir yarışmaymış gibi adeta. Üniversitede bile durum böyle. İnsanlara bölümüm hukuk dediğinizde size olan davranışları değişiyor. Hiçbir gereksinim yok bu davranışlar için. Geçen sene sizden daha fazla soru çözmüşüm, daha fazla kurallara uymuşum diye bu gereksiz saygıya ne gerek var. Böyle basit şeylere takılarak nasıl birbirimize eşit davranabiliriz ki. Nasıl ideal, önyargısız dünyaya ulaşabiliriz birbirimizin gelecekteki mesleklerine karşı bile böyle tepkiler veriyorsak. Kendimizi başkasından üstün görmek herhangi birimizin ne haddine ki. Bazılarımız daha şanslı doğdu. Özel ders aldı. Daha çok test kitabı alabildi. Daha çok imkâna sahipti diye ne tür bir farkımız olabilir hayatta. Bu kadar adil olmayan bir hayatta kimsenin kimseye üstünlüğü olmamalı. Bu yazıdan kimsenin çalışmasının karşılığını alamaması gibi bir anlam çıkabiliyor farkındayım. Fakat amacım asla bu değil. Herkes çalıştığı kadar başarılı olur, para kazanır veya “statü” sahibi olur bunun da farkındayım. Ben sadece insanların kazandıkları paranın birbirlerine davranma şeklinde yarattığı değişikliklerden şikâyetçiyim. Gücün, paranın insanların gözünü kör etmesinden şikâyetçiyim. Uyuyup bunların hepsi geçtiğinde ve insanlar daha iyi bir hal aldığında uyanmak istiyorum. Burada yazdıklarımı özetlemem gerekirse insanların doğasında olan kendini olduğundan çok daha büyük görme hastalığı insanlığı çok daha kötü bir yola sürüklüyor. Bu yolu aşmamızın tek çözümü ise insanların birbirine gerçekten insan gibi davrandığı bir dünya. Bir ütopya. İnsanların ne kadar kazandığının birbirlerine olan davranışlarında bir öneminin olmadığı bir hayal dünyası. İnsanların güç ve saygınlık uğruna çıldırmadığı bir dünya. İnsanların çalıştığının değer gördüğü fakat abartılmadığı bir dünya. Fakat bu fikrin gerçekleşmesi çok uzun bir zaman alacağa benziyor. Canberk Taze 1 KAYBEDENLER SORUNU Albert Einstein “Her savaş insanlığın ilerlemesini engelleyen kötülük zincirine bir halka ekler.” demiştir. Günümüzde savaşlar her ne kadar devletler tarafından yürütülen argümanlar gibi gözükse de temelde ırksal, mezhepsel, etnik… birçok olguyu içine alarak yaşamın tüm alanlarında insanlık dışı şekilde devam etmektedir. Altta gördüğünüz Pablo Picasso’nun 26 Nisan 1937’de İspanya’daki Guernica şehrinin bombalanmasını anlatan tablosudur. Picasso, savaşın trajedilerini ve insanlar üzerindeki etkilerini göstermek için yapmıştır bu resmi. Savaş… Kazananı hiçbir zaman olmamış o insanlık dışı bir eylem… Savaşların kaybedenleri vardır. Benim sorunum, savaşın neden çıktığı, kazananın kim olduğu değildir. Picasso’nun da resmettiği gibi karanlık yüzüdür, bize neler kaybettirdiğidir. Benim sorunum, “kaybedenler sorunu” dur. Kimler kaybetmiştir? Kaybeden çocuklardır. Kimse onların yerinde, savaşın ortasında çocuk olmayı istemez. Hiçbir sorumlulukları yoktur çıkan savaşlarda. Onların da diğer tüm çocuklar gibi büyümesi, sokaklarda rahatça oyun oynaması, okula gitmesi, arkadaş edinmesi gerekirken bir şans verilmemiştir kendi hayatlarına sahip olmaları için. Kimi ailesini, kimi evini, kimi hiç tatmadığı güvende olma hissini kimi de geceleri uykularını kaybetmiştir. Yanlış coğrafyalarda, eşitsizlik içinde doğmuşlardır onlar. Birbirlerine üstün gelmek isteyen politikacıların, sadece kendi düşüncelerinin haklılığı adına insanları savaşın ağır şartlarına maruz bırakan liderlerin uygulamalarından, söylemlerinden en çok zarar gören ve ömürleri boyunca savaşın onlarda bıraktığı derin yaralarla yaşayan, çocuklardır. Kaybeden doğadır. Hiçbir savaş düşünülemez ki toprağı verimsizleştirmesin, insanı öldürmesin. Ne olmuştur da birden dünyadaki herkes doğanın verdiği her şeyi geri alacağını unutmuştur. Hâlâ savaş için yanıp tutuşanlar unutsa da doğa nasıl unutabilir Hiroşima’yı nasıl unutabilir, yeryüzünden hiç olmamışlar gibi bir anda yok edilen nesilleri. Tarih o günden sonra daha acı ne tatmıştır ki? İnsanlığı ileri götürmek için bir araç olan bilim, insanlığın en büyük trajedilerinden birinin yaratıcısına dönüştürülmüştür. Savaş yüzünden kirlenen sular, 2 ekin bitmeyecek topraklar, kimyasal silahların silinmesi kuşaklar boyunca sürecek doğaya ve insana olan etkileri görmezden gelemeyeceğimiz kadar büyüktür. Kaybeden insanlıktır. Kaybettik çünkü ilerleyişimize engel bir halka da biz ekledik, eklemelerine biz izin verdik. Savaşın en büyük düşmanı olan; bir coğrafyanın “kültürel tarihini” hangi gerekçe ile olursa olsun yok eden, varlığını inkâr eden zihinlerin yaptıkları karşısında kayıtsız kaldık. Bu yüzdendir ki duyarsız toplumlar her zaman savaşın getirdiği felaketlere mahkûmdurlar. Kaybettik çünkü en başta savaşmayı seçtik. Hayatta ve doğada her şeyin zıttı ile var olduğu ve insan denen varlığın hep bir seçim sansına sahip olduğunu biliyorduk oysa. Neden savaşmak yerine savaşmamayı seçemedik? Size neden savaşmamayı seçemediğimizi söyleyemem çünkü savaş kararları alınırken ben orada değildim. Ben özgürlüğüme savaşmadan sahip oldum çünkü birileri benim özgürlüğüm için önceden bir mücadele vermişti. Ben en başından kaybeden çocuklardan değildim. Kendi hayatımı yönlendirecek kadar zamana sahiptim. Benim için bilim ilgi çekici bir konu oldu, beni ve sevdiklerimin hayatını tehdit edebileceğini düşünerek büyümedim. Lakin size yeryüzünün duyarlı insanlarının neredeyse her gün dünyanın bir yerinden gelen acılı haberlerle sarsıldığı bugünlerde öneriler sunabilirim. Geçmişi unutmayın ama geçmişte de yaşamayın. Özgürlüğünüz için, beklentileriniz için veya uğruna savaşmayı göze aldığınız haklı her sebep için kavgalarınızı savaş platformunda vermeyin. Yıkıcı olmayın, sizin davanız için masumların ölmesine göz yummayın. Geliştirin, üretin! Her şeyden önce “kültüre” önem verin; Freud’la Einstein’ın savaşı durdurmak adına oluşturulan “açık mektup” projesinde birbirlerine yazdıkları mektuplarda geçen Freud’un ifadesinde olduğu gibi “Kültürel gelişim süreci, savaşa karşı kazanılmış bir zaferdir.”. Belki savaşları durdurmak şu an için mümkün olmasa da ileride çıkabilecek olanları engellemek ve insanlığa bir şans tanımak bizim elimizdedir. Picasso da savaş karşıtlığının tüm dünyada sembolü haline gelmiş olan çarpıcı Guernica’sı ile savaşın tüm siyahlarını insanlığa bir kez daha göstermek istemiştir. Şimdi ise sıra biz bugünün insanlarının savaşın karanlık gölgesinde kalmamayı seçme zamanıdır. Öykü Kadak 21400532 3 KAYNAKÇA Picasso, Pablo. Guernica. 1937, tuval üzerine yağlı boya, Museo Nacional Centro De Arte Reina Sofía, Madrid. Einstein, Albert. “Her savaş insanlığın ilerlemesini engelleyen kötülük zincirine bir halka ekler.”, https://tr.wikiquote.org/wiki/Albert_Einstein. Web. Revna Cebeci 21600837 TURK 101 Birhan Keskin Fakir Kene Acı Var, Ölüm Var… SEVİN! Beş harf kadar basit, okyanus kadar derin ve gökyüzü kadar üçsüz bucaksız bir kavram; yaşam. Doğumla ölüm arasında geçen zaman. Bu zaman öyle farklı geçiyor ki her birey için. Ne olursa olsun, ne kadar farklı görünürse görünsün, hiç bir yaşam toz pembe değil. Her yaşam ortak bir noktada birleşiyor; acı. Geçmişte de acı insanların peşini bırakmıyordu, şimdi de bırakmıyor, gelecekte de bırakmayacak. Özellikle günümüzde, olayları sorun haline getirmek, sorunları çözmekten çok daha kolay. Çünkü insanın önünden, arkasından ve sağından gelen baskı, şiddet, kavga, küslük, nefret ve kötü enerji; sol yanında “acı” olarak birleşiyor. İnsanların hayatlarındaki acılar, her anlarına yansıyor. İnsanlığın ilk ortaya çıkışından itibaren “gülümseme” diye bir şey icat edilmiş. Mutluluğu simgeleyen bir şey. Tüm insanlığa yalancı demek istemem, bazen gerçekten doğuyor bu gülümsemeler. Ancak maalesef ki günümüzde, gülümsemelerin asıl amacı mutluluğu yansıtmak değil, mutsuzluğumuzu gizlemek. Acılar büyüdükçe gülümsemeler de büyüyor ancak her bireyin neredeyse aynı tekniği uyguladığı göz önünde bulundurulursa, artık pek de bir inandırıcılığı yok. Bu bakımdan, eğer insanın içinde bir acı varsa, ne aldığı nefes berrak oluyor ne de attığı adımlar sağlam basıyor. Bu acı günlük yaşamın en basit olaylarından, insanların kendilerini ifade etme şekillerine kadar yansıyor ki edebiyat da bunlardan biri. İnsanın kendini ifade etmesiyle ortaya çıkan ve bir sanat olarak değerlendirilebilen edebiyat, bireylerin yaşamlarının bir yansıması aslında. Evet bazı edebi eserler eğlendirmeye yönelik olabilir ancak kendisini ve duygularını temel alan yazarlardan, neşeli bir eser beklenemez. Bu noktada en iyi örneklerden biri, günümüz başarılı kadın şairlerinden Birhan Keskin. Zamanla eserlerinin içeriğindeki değişim adeta ruh halindeki değişimi ortay koyuyor. Birhan Keskin’in son şiirleri acılara bağımlı gibi… Aşkla süslediği, okuyucunun kalbini çarptıran dizeleri, son eseri Fakir Kene’de kalpleri adeta donduruyor. Keskin’in son kitabındaki can yakıcı dizeleri, eşsiz ve duyarlı ruhunu ortaya koymakla birlikte, yaşamındaki acıların karanlığında kalmış okurlarına bir ışık oluyor. Adeta “sadece sen yalnız 1 Revna Cebeci 21600837 TURK 101 Birhan Keskin Fakir Kene değilsin, hep birlikte yalnızız” diyor insana. Eserin başındaki Kargo şiirinde, “Bırak acımızı birileri duysun. Hem zaten şiir niye var? Dünyanın acısını başkaları da duysun!” demiş Keskin. Demiş ve duyurmuş. Kendi acısını, kadınların, doğanın, insanlığın acısını duyurmuş şiirlerinde. Her şey o kadar zor ki. Hava kirlenmiş, insanlar kirlenmiş, kafalar kirlenmiş. Nefes almak zor; hayatta kalmak zor, ama en zoru yaşamak. Günümüz dünyasında, mutlu olmak için küçük şeyler yetiyor ancak “küçük”ün “k”si bile bulunamıyor. Hatalar yapıyoruz. Şartlar yüzüden. Ya düşünmüyoruz, ya az düşünüyoruz, ya yanlış. Parmağında Bir Mavi Yüzük şiirinde, “Gittiğimiz yollardan geri dönülmüyor sevgilim. Şimdi dünya çok acı.” demiş Birhan Keskin. Ne güzel demiş. Günümüz dünyası o kadar katı ki, ne hataların telafisi var ne de çaresi. Bizi hata yapmaya sürükleyen şartlar, daha derin acılar içinde bırakıyor bizi. Bu acıların son bulmasının tek yolu, konuşmayı, değer vermeyi ve sevmeyi öğrenmek. Bu üç unsur olmadan, mümkün değil acıların son bulması. Her şeyi bırakın sevin. Hıdırellez şiirinde şairin de dediği gibi, “Sen bana dünya yalan diyorsun ben bir tek aşkı koydum gerçeğin tarafına.” Bırakın her şey yalan olsun, bir tek aşk kalsın, sevgi kalsın bize. Işte o ancak o zaman öğrenebileceğiz acılardan azad edilmiş bir hayatın değerini. Sevgi yok, aşk yok. Acı var. Çünkü eşitsizlik var. Daha doğrusu eşitlik kaldırılmış ve yerine yapay bir sıralama oturtulmuş. Birhan Keskin, www.antisayac.com şiirinde iki dizeyle anlatmış aslinda durumu: “Erkek ve kadın, iki farklı hayvan. Ve kuraldır öldürür hayvanlar aleminde güçlü olan." Dünyada var olanlar arasında en güçlü varlık insan. Ve insanlar içinde ise en güçlü erkekler. Geri kalanlar ne mi? "Ne" bilmiyorum ama neler yaşıyorlar çok iyi biliyorum. Darp ediliyorlar. Kırılıyorlar. Dövülüyorlar, paramparça ediliyorlar. Tacize, yetmezse tecavüze uğruyorlar. Kaçmak için koşmaya çalışsalar bacakları kırılyor. Bağırmaya calışsalar sesleri kesiliyor. Tepki veremeyince "rızalı" oluyorlar. Tepki verirlerse öldürülüyorlar. Ne kendileri kendilerini koruyabiliyor, ne aileleri. Hak, hukuk zaten korumuyor. Niye korusun ki? Kim ki onlar? Kimiz ki biz? Kadınız biz. Anneyiz, ablayız, kız çocuğuz. Ama hepimiz insanız, insanlığı devam ettireniz. Ama onlara sorarsak, kadın hiçbir 2 Revna Cebeci 21600837 TURK 101 Birhan Keskin Fakir Kene şey, kadın susmalı, kadın ölmeli. Birhan Keskin www.antisayac.com şiirinin bir bölümünde öyle güzel anlatmış ki kadınların yaşamını, daha doğrusu yaşayamayışını. İnsanın, yanlış anlaşılmasın kendini insan sananların değil gerçekten insan olanların, içi acıyor. “Kadınların kaburgadan yapıldığına kadınları bile inandıran neydi Birhan? Asıl mesele diyorsan buraya dönelim, şimdiye Söyle artık başımıza bu işleri açan yine erkekler değil miydi? Dönelim Van’da bir kadına, dönelim Mardin’de, dönelim İzmir’de Dönelim Birhan bak geç oluyor hava kararıyor evimize dönelim Bize bunları söyleten neydi, gülerken ağız kapatmayı, ağlarken saklanmayı Her lafa karışmamayı, yazmamayı Birhan, çizmemeyi bize dayatan kimlerdi Giydiğimiz etek boyuna, doğuracağımız çocuğa karar verenler kim Kadınlar ilk sevişmesinde neden babasının yüzünü gördü Küçücük kızlar dedesi yaşındaki adamlarla neden Neden genelevler var neden hep bir kadın otobanda Ütü reklamında bir kadın çıplak 3 Revna Cebeci 21600837 TURK 101 Birhan Keskin Fakir Kene Otomobil fuarında bir kadın öyle arabalar üstünde, neden Doğum günlerimizde bize mutfak robotu hediye edenler kimlerdi Şakağımıza silahı dayayanlar kimler, kimlerdi Birhan?” İnsanı insan olduğu için saygı duymak lazım önce, sonra sevmek. Acıtmadan sevsek birbirimizi, savaşmadan, zorlamadan. Hayatın insanı nereye götüreceği belli olmaz derler ya. Bence yanlış. Hayatın bizi nereye götüreceği en baştan beri belli. Asıl belli olmayan, son durağa ulaşana kadar geçeceğimiz yollar. Bunu da biraz bizim seçimlerimiz belirliyor aslında. Evet, kocaman dünyamızda yalnızız, mutsuzuz, huzursuzuz. Herkes kırgın, kırıldıkça kırıyor ve kırdıkça kırılıyor. Ama bu böyle olmak zorunda değil. Zor ya da saçma geliyor olabilir ama kıranı da sevmek, bir insanın kendisi için yapabileceği en büyük iyilik. Affetmek, en büyük erdem çünkü. Birhan Keskin’in www.antisayac.com şiirinde Oscar Wilde’ın bir sözü geçiyor: “Çünkü herkes öldürür sevdiğini.” ve Birhan Keskin soruyor: “Ama öldüreceksek sevdiğimizi Oscar sevmek niye?” diye. Öldürmeyin. Sevin sadece. Bir annenin çocuğunu sevdiği gibi, balığın denizi, uçurtmaların rüzgarı sevdiği gibi sevin. Öldürmeyin. Kaynakça: Keskin, Birhan. Fakir Kene. İstanbul: Metis Yayınları, 2016. 4 Ömer YURTSEVEN AŞK EŞİTTİR YOL ÇARPI ZAMAN “Seni sonsuza dek seveceğim, ölene dek beraber olacağız…” Merhaba! Az önce insanlığın söylediği en büyük yalanlardan biriyle tanıştırdım sizi… “Yalan değil ki bu ama” demeyin şimdi bana. Yetmiş yaşında söyleyeniniz varsa bunu alıp başımı giderim. Yalan da benim yalanım olur başımı öne eğerim. Fakat yirmili yaşlardayken bana karşı çıkmayın önce bir dinleyin. Belki de ben yanılıyorum, yani yanılmak insanoğlunun en kabul edilebilir özelliği sonuçta… Çok da güzel bahane bulduğumdan bahsetmiş miydim? Çok mu sinirli bir giriş oldu sanki? Normalde gayet sakin ve dünya tatlısı bir insanım ben… Efendime söyleyim geçenlerde bir filme denk geldim. Böyle romantik takılıyorum o zamanlar… Gençlik işte sevgilimizden ayrılmışız, dram ve romantizm içeren her filmi ezberlemeye yemin etmişim sanki… Baba mesleğidir bizde kendine acı çektirmeye çalıştırmak… Biri de çıkıp demiyor ki “Ah, benim salak oğlum senin neyine acı çekmek yapamıyorsun işte zorlama.” Mizacım gamsızdır biraz benim öyle zora, acıya, derde pek gelemem. Övünmek gibi olmasın annem doğurmuş beni. En sevdiği oğlunun dertten derde koştuğunu görse ne kadar üzülürdü kim bilir? En sevdiği oğlu dediğime bakmayın siz, tek oğlu benim zaten de aramızda küçük bir sır olarak kalsın bu olur mu? Bak yine konudan konuya atlıyorum. Biraz da tez canlıyım sanırım. Film tahmin edeceğiniz üzere romantizm üzerine minik minik dram serpiştirilmiş bir aşk hikâyesini anlatıyor. Böyle romantizm üzerine dram puantiyeli gibi bir film… Şaşırdık mı? Haydi hep bir ağızdan söylüyoruz “Hayır!”. Esas kız ve esas oğlan aynı lisedeler ama gel gör ki şansa bak mezuniyet gecesi hayatları kesişiyor. O geceden sonra da her sene aynı gün buluşmaya karar veriyorlar. Böyle hikâyeleri anlatıyorsunuz sonra gençlerimiz inanıyor bunlara yapmayın… Yanlış anlaşılmasın aşka inanmayan biri değilim ben, sadece dokunuyor bana fazlası. Öyle kitaplarda ya da filmlerde durduğu gibi durmuyor ki meret, çok kötü çarpıyor adamı… Konumuz ben değilim zaten, boş verin beni şimdi… Güzel insanlar şimdi sizlere on puanlık uzman sorusunu soruyorum! Sonsuza dek birini severken molalarda araya başka insanlar almanın günahı nedir? Sessizliği dinlediğimiz kısım oluyor burası işte! Filmde araya giren insanlar ya da onlarca olaya rağmen evlenebilen iki insanı hayretler içerisinde izledim. Birbiriyle hâlâ bir bağlantısı olmasına rağmen insanlar başkalarının hayatlarına girmesine nasıl müsaade edebiliyor akıl sır erdiremiyorum. Aşk her şeyi telafi edebilecek güçte bir duygu ise eğer bu gücünü niye telafi etmek yerine bir arada kalmaya kullanmıyor? Bu sürüncemenin içinde sıkışıp kaldım ben de işte… Bundandır bu kadar kafa yormam aşk üzerine zaten. Aşka takıntılı olduğumdan da değil ben kafamı bir şeylere yormaya seviyorum. Ne bileyim bir şey düşünmezsem beni terk edip gidecekmiş gibi sanki kafam. Kafamı yorduğum o uykusuz gecelerden birinde Arşimet gibi yataktan fırlayıp “Eureka!” diye bağırdım. Aşka bilimsel açıdan yaklaşıp bir matematik denklemiymiş gibi eşitliğin karşı tarafına bir şeyler koymaya çalışmaktansa onu olduğu gibi kabul etmeye karar verdim. Sonuç olarak karşıma alabileceğimden daha büyük bir düşman aşk… İstanbul’u karşıma alıp “Seni yeneceğim İstanbul!” demek gibi bir şeydi benim için. Aşkı bulursunuz ya da bulmazsınız bu konuda hiçbir fikrim yok ama benim gibi sorgulamayı bırakın onu. Sorgulayarak hiçbir yere varamıyor insan, varmasını beklemek saçma olurdu zaten. Bir yere varabilseydim eğer bir anlamı kalmazdı bence. Yedi milyar insanı ilgilendiren bir konuda bir yere varabilmek kim ben kim? Ne diyelim o zaman “Aşka inanmayın ama aşksız da kalmayın!”. KAYNAK Scherfig, Lone. Bir Gün. 2011. Random House Films. Film Yaşadıklarımız Bizi GüçlendirirHayat bizi devamlı zorlar. Biz bunu fark edemeyebiliriz bazen ama bu bir gerçektir. Bizi hiç yapacağımızı düşünmediğimiz şeyler yapmaya zorlar mesela hayat. Ya da bir bakmışsınız yapmayı sevdiğiniz bir şey bir kabusa dönüşmüş. Bazen de sevdiğimiz kişileri alır bizden ve yalnız hissetmeye başlarız ama tüm bunlar aslında bizi güçlendiren ve bizi biz yapan şeylerdir. Bu düşünceler aklıma Karanlık Sular(The Shallows) isimli ﬁlmi izlerken geldi. Filmde ana karakter annesinin bahsettiği sahile gidiyor ve orda köpek balığı saldırısına uğruyor. Ne olursa olsun hayatından vazgeçmiyor ve elinden gelen her şeyi yaparak en sonunda kurtuluyor. Hatta çoğu insanın yapamayacağı bir şeyi yaparak sörf yapmaya devam ediyor.İşte ben de kendimi bu ana karaktere benzetiyorum.11 yaşındayken babamı kaybettim ve o zamandan beri hep bir parçam eksik yaşıyorum ama her zaman olduğumdan daha güçlüyüm. Bir sürü sevdiğim insanı kaybettim ama bunların sevdiğim şeyleri etkilemesine izin vermedim. Beni tanıyan herkes şaşırır bu halime ki haklılar. Çoğu insanın anlatırken ağlayacağı şeyleri ben gülerek anlatabiliyorum. Bunun nedeni sanırım o kaybettiğim insanların beni böyle görmek isteyeceklerini biliyor olmam. Eğer ben karşılaştığım ve erken diyebileceğimiz bu zorlukların hayatımı etkilemesine ve beni değiştirmesine izin verseydim istediğim hiçbir şeye sahip olamazdım. Ama ben yine de çalışmaya devam ettim ve başarılarım aynı şekilde devam etti.Tabii ki bazen kendimi güçsüz hissediyorum. Hiçbir şey yapamayacağımı düşündüğüm zamanlar oluyor mesela. Bu tür şeyler olduğunda her zaman sevdiklerimi düşünüp kendime mutluluk aşılıyorum. Çünkü biliyorum ki benim yapamayacağım bir şey yok. Bu düşünceyi bana aşılayan insanlara çok şey borçluyum ve bunu onlara mutluluğumla ve başarılarımla ödüyorum. İnsan hayatta anca böyle mutlu olabilir bana göre. Yaşadığım kayıpları kabullenmek bana her seferinde zor gelmiştir ama bunu başaramazsam hayatımı kendime daha da zorlaştıracağımı ve hatta zehir etmiş olacağımı biliyorum.İşte tüm bu özelliklerim bana bu uzun yolda hep yardım ediyorlar ve ben onların sayesinde her gün gülümseyerek hayatıma devam ediyorum. Benim için hayattaki en önemli şeyin mutluluk olduğunu düşünürsek gerçekten başarılı ilerliyorum. Yanımda kalanlar olmasa yapamazdım bunları. Bana destek olan tüm sevdiklerim sayesinde güçlüyüm ve hatta biz birlikte güçlüyüz. Ben herkesi ailem olarak görebiliyorum. Bazıları daha yakın, bazıları daha uzak ama benim kocaman bir ailem var. Bunu bilmek fazlasıyla rahatlatıyor beni karşılaştığım her zorlukta.Belirtmek istediğim bir şey daha var. Dediğim gibi hayatta bazı şeyleri kabul etmek zordur. Bunu yapmak için bazı şeyleri değiştiremeyeceğimizi ve hayatta bazı gerçekler olduğunu kabul etmemiz gerekiyor. Bunu yaparak ben bu kadar güçlü olabiliyorum. Her ne olursa olsun beni sevenler olduğunu ve hem onların hem de kendi mutluluğum için savaşmaya devam etmem gerektiğini kendime söyleyerek devam edecek gücü kendimde buluyorum. Bunu yapabildiğim için kendimle gurur duyuyorum. Çünkü çevremde bunu başaramayan ve ileride pişman olacakları tercihler yapanlar var. Ne de olsa insanın güçlü olduğunu başkalarından duymasından çok kendi gözleriyle görmesi ona daha çok inanmasını sağlar. En azından ben böyle olduğunu düşünüyorum. Umarım bu dediklerim bazı kişilerde ﬁkir farklıları yaratır ve bundan sonra hayata daha pozitif yaklaşırlar. Bana göre ne kadar pozitif olursak ve yaşadığımız şeylerin iyi taraﬂarını görmeyi öğrenirsek o kadar mutlu olabiliriz. Her insan umarım kendi içindeki gücü bir gün bulur ve hayatını daha mutlu geçirmeye başlar. Berﬁn Ciner 21601746 POTPURİ / TUTKU KARAHAN Bir rüyadayım ve zihnimde kurulan “sirk”i izliyorum “Mor ve Ötesi” şarkılarının eşliğinde. Soruları kovalıyorum ezbere bildiğim sözlerde. Güvenim ipin ucundaki bir “Cambaz”a bağlıysa ve o ipin üzerinde dengede kalabilecek tek kişi de o cambazsa, ne önemi var düşme ihtimaline takılmamın? Bunu bile bile neden hâlâ çok tedirginim? Varlığından şüphe ettiğim duyguları mı taşıyor o cambaz yoksa? Teker teker sorabilsem tekrar emin olabilir miyim peki duygularımdan? Duymasam kimseyi, evren mümkün kılsa da cevap bulana kadar sadece o cambazı dinlesem keşke. Bu kadar ait olmadığım bir kalabalıktan çıkıp görünmezi oynasam bu sirkte. Cambazın yüksekliğinde, ateşin üzerinde gezen meleklere inandırsam çocukları. Her gün yarattığı dünyaları çöle dönen, benim gibi zamanla büyüyemeyenleri… Meleklerin ölmeyeceğini göstersem olası yangınlarda. “Melekler Ölmez” hiç sonlanmasa…Net bir tarafım mı olmalı mesela yaratılanlarla gerçekler arasında? Kalamaz mıyım “Araf”ta, o cambaza tüm güvenini bağlayacak kadar değer vermenin bir sebebi mi olmalı? Delilik belki yaptığım, sözlerden çıkar da içimden öyleleri çıkamaz mı? Gerçekliğe uyanmam için bağırmıyorlar şarkının sözlerini bilen yanımdakiler, onlar da yarattıkları dünyanın büyüsünün etkisindeler. Müzikten yeterince anlamayan yüzlerce insandan bu kadar güzel bir uyum çıkmasının tek sebebi ayrı boyutlara taşımamız algımızı. Oyunbozanlar da var elbet etrafımda, gerçeklikte kalmakta ısrarcı olanlar… Müziği duyup sözlerin zihinlerinde uyandırdıklarına sağır olanlar… Onlar mı haklı, “Oyunbozan” mı haklı konfor alanında kalmakla? Korkulacak bir geçiş bu, saatlerce göz yaşı dökülecek, nefret akacak ses tonundan, coşku uzayacak havaya kaldırdığın kollarından, sesin kısılacak içine bağırdıklarını dışa yansıtmaya alışık olmadığından. Gerçekliğe dönüşü çok zor olacak, uyanmak… Gücüm tükenene kadar yaşamak istediğim bir zorluk bu, tutunduğum her şey diğer tarafta. İnandığım herkes gözlerinden kapanan evrenden iletişime geçiyor benimle. Fiziksel bir bağlılığımız yok, cambazın parmak uçlarının ipe değdiği kadar bile. Bu yüzden fiziksel koşullar sağlayamıyor yan yana gelmemi inandıklarımla. Göz kapaklarımı indirmem gerekiyor, mesafe denilen nicel yok oluyor böylece. Uykuya dalmamaya alışıyorum, gözlerim kapalı uyanık kalmaya. Lütfen beni tekrar uyutma. Uyursam da hiç gerçekliğe uyandırma. “23” hatırlatıyor bu akıl almaz döngüyü, alışma sürecini başlatarak zihnimi defalarca düşüncelere boğduğum uyku günlerini. Kendim baş etmeyi öğrenirsem arafta, belki anlatmaya başlarım sirkimi, tanıştırırım taşıdığım yürekleri cambazlarla. Fiziksel bağlılığı sağlamak için de yeterli zamanım ve gücüm olur belki bir gün. Birkaç yıllık yaşam süremi görünerek geçiririm sınırları kalkan ortak dünyamızda. En çok da çocuk kalanlar olur seyircilerim, gösterilerde onların hissettirdikleriyle beslenirim. Yaratılan dünyada asılı kalanları bir bir gerçekliğe taşır, sayısız çöle ara mevsimleri getiririm. Kendimi tekrarlamamaya, uyku döngüsüne sokmamaya söz veririm. Şimdilik yarım kalacak sözler anlaşılan, hayat duracak sessizliğinde ve belirsizliğinde tuhaf bir sürecin. Sirkler izleyenleriyle buluşabilecek yarattıkları dünyada, ancak fiziksel boyuttakiler yakınlarından uzak kalacak. Unutmak benim gibiler için mümkün olmayacak, değer bahara sımsıkı tutunup doğanın uyanışında uyanık kalanlarda özlemi bastıracak. Yaşanmayanlar izin vermeyecek uyumaya, yaşanmak için bekleyecekler doğru zamanı. Sabır dinginliği, dinginlik yüklü duyguları açığa çıkaracak. Sanat için toplanılmış son kalabalık olmayacak bu konser. Yaratmaya düşkün insanlar çoğalacak çevremde, dünya daha ilham dolu bir bütün olacak, umarım. Bekleyebilirim, beklemeye değer. Nasıl olsa zamanı gelince kaldığım yerden devam ederim rüyama. Zamanı gelince, kim bilir, sevdiklerimle gözlerimiz açık bir rüya seyrederiz belki. Herkes cambazını bulmuş, yeterli zamanı ayırmış ve dinlemiş olur. Öyle bir gün gelir ki, iç dünyamızdaki deliler özgürce dışarı çıkabilirler. Sabrican Özdemir 21501092 Sigortasız Zombiler ve Ötekileştirme Üzerine Çok Akademik Bir Yazı Yıllardır ötekileştirmeler ve ötekileştirilenler vardır ve bir de ötekileştirilesi ötekileştiriciler! Yaşadığımız ‘’modern’’ toplumda bile ötekileştirme oldukça yaygın ve biraz da hâla var olması absürt bir olgudur. ‘’Öteki’’, insan var olduğundan beri söz konusu olmuştur. Farklı kimlikler oluşturarak belki gruplandırmak, toplumları bir arada tutmak, belki de diğerini ayrıştırmak için ötekileştirmeye yönelir insan. Bana göre bu bilmemenin verdiği korkudan ve saygı, sevgi yoksunluğundan beslenen ve her zaman ‘’ötekilere’’ bir şekilde zararı dokunan bu eylemin hiçbir şekilde meşrulaştırılamaz. Pekâlâ, nedir ve kimdir bu sigortasız zombiler? Yıllar yıllar önce ben lisedeyken bir dostlar meclisinde,bir edebiyat-kültür fanzin dergisi çıkartma karar verilmişti. Yazgısı iki sayıyı bulan bu dergi için ne yazsak, ne çizsek diye düşünürken yiğidin biri ‘’Meydan okuyorum size! Bir konu belirleyin, bir münakaşaya girelim ve bunu yazalım. Beni yenebilirseniz eğer, çayınız benden!’’demişti. O sırada aklıma şöyle bir soru geldi: ‘’Zombilerin sigortasız ve maaşsız çalıştırılmasını gerekçelendirerek savun bana!’’ O gün bu gündür, aklımıza geldikçe bu konuyu tartışırız.’’Cansız varlıklara maaş ödenmez, o yüzden zombilere de ödenmez’’ diyeni oldu, ‘’o zaman, eşyalar sigortalanabilirler, zombiler de sigortalanmalıdırlar, güvence altına alınmalıdırlar.’’ diye karşı çıkanı da. İlk olarak bizim için bir komedi unsuru olan bu sigortasız zombiler üzerine yazıldı çizildi, hikayeler kuruldu. Ama zamanla birlikte bu hikâyelerin türü, mizahtan daha çok toplumsal ve politik sorunlarla, ötekileştirmeyle ilgili bir hale gelmişti. Size bu davamızı, günümüzde ‘’öteki’’ olarak sayılabilecek her bireyin karşı karşıya kalabileceği sorunları, Rıfkı ismindeki sigortasız bir zombinin çok kurgusal hayatından örnekler vererek, biraz da mizah katarak anlatacağım. Faustdavenport. (2014). Sad Zombie Doodle [Fotoğraf] https://faustdavenport.deviantart.com/art/Sad-Zombie-Doodle-436179502 adresinden elde edildi. Maalesef, bazıları ötekileştiriyor, ötekileştiriliyor. Farklı bir dinin mensubu birisi, farklı bir sosyal statüye sahip bir kişi veyahut farklı bir cinsel kimliğe sahip olmayıverin, sizi ötekileştirmek çok kolay. Hikâyemin başkahramanı Rıfkı’nın durumu tabii daha farklıydı. Çünkü Rıfkı bir zombiydi ve bulunduğu toplum tarafından ötekileştiriliyordu. Zombi nedir peki? Filmlere, dizilere, oyunlara, çizgi romanlara, kitaplara hatta şarkılara konu olmuş, insanların yaratılışından beridir var olan yarı ölü-yarı insan ölümsülere günümüzde zombi deniyor. Bu distopyada, insan etinden başka her şeyin dokunduğu bu zombiler süregelen yıllardır sürekli ötekileştirilmeyle karşı karşıya kalmışlardır. Zombi tarihini kısaca bir özet geçeyim. Zombiler ilk ortaya çıktıklarında insanlar ‘’bunlar murdar!’’ deyip eşek sudan gelinceye kadar dövmüşler sonra da öldürmüşler. Sürekli vahşi etiketi yapıştırılan zombiler yıllar boyu acı içinde yaşamışlar. Zamanla bazı toplulukla barış imzalamış zombilerle. Hatta 13. yüzyılın başlarında Cengizhan karın tokluğuna iş vaadiyle zombileri savaşta en önde savaştırmış, Çin’liler, Çin Seddinin yapımında hamal olarak kullanmış. Topluma bu denli yararı dokunsana da zombilerin, her zaman ötekileştirilmişlerdir ve hatta sosyalist bir devrim peşinde koşan insanlar bile onlara ‘’tüh’’ diyerek bakıp, öteki olarak saymışlardır. Günümüzde de bu durumun çok değiştiğini söyleyemem. Eşi, zombi oldu diye ayrılanlar yüzünden boşanma oranları çok fazla. Çocuğu, zombi oldu diye camii avlusuna bırakıp kaçan anneler de var. Aynı zamanda devlet de zombilerin varlığını tanımıyor. Zar zor iş bulabilen zombiler, karın tokluğuna sigortasız çalıştırılıyorlar. İşverenler zombileri sigortalatmak istese de ‘’yaşamadıkları’’ için devlet onları sigortalamıyor aynı zamanda işverenlere de sigortasız işçi çalıştırdıkları için ceza kesiyor. Hastanelere alınmayan ve eğitim öğretim hakkı olmayan zombiler cahil kalıyorlar ve hatta kendini geliştirenlerin bile önü kesiliyor. Rıfkı, yıllar yıllar önce bir inşaat işçisiyken kaza sonucu hayatını kaybetmiş. O sırada oradan geçen bir zombi de Rıfkı’yı ölü sanıp yemeye koyulmuş. Maalesef Rıfkı o sırada ölü değilmiş, o yüzden bir zombiye dönüşmüş. Eşi, iki çocuğunu da alarak onu terk etmiş, yalnız başına bırakmışlar Rıfkı’yı. İşten kovmama şartıyla çok daha az bir maaşla çalıştırılan Rıfkı, birkaç ay aynı inşaatta devam etmiş çalışmaya. Ama kolu kopunca kovmuşlar, doktorlar da dikmeyi reddetmişler. Evinden atılmış, komşuları evine bile almamışlar Rıfkı’yı. Toplumdan dışlanmış, parasız kalmış, çocuklarını görememiş bir daha. Aslında Rıfkı’nın bu ötekileştirilme hikâyesi ne kadar kurgusal olsa da, o kadar da gerçektir. Çünkü her gün, her yerde insanlar bir şekilde dışlanıyor, ötekileştiriliyorlar. Farklı bir milletten olan insanlar başka bir ülkede iş bulamayabiliyor, yok pahasına çalıştırılabiliyorlar. Herkes, kimlikleri ne olursa olsun, hayatlarında bir kere bire olsa dahi ötekileştirilebiliyorlar. Rıfkı da ötekileştirildi. Farklı oldukları için bir alışveriş merkezine alınmayan trans bireyler gibi, kendi ülkesinde savaş olan, göçtükleri ülkede iş bulamayan mülteciler gibi, zengin sınıfındaki yırtık kıyafetli yoksul çocuklar gibi ötekileştirildi. Kaynakça Faustdavenport. (2014). Sad Zombie Doodle [Fotoğraf] https://faustdavenport.deviantart.com/art/Sad-Zombie-Doodle-436179502 adresinden elde edildi. Vahşetin ve Faşizmin Temsiliyeti ‘Sineklerin Tanrısı’ Bir mercan adası… Önce cennet olan, sonra kendi karanlığını güneş zamanına da yansıtıp, her şeyi yutan bir canavar. Adanın içinde kaybolmuş 12 çocuk. Yetişkinler olmaksızın kendi dünyalarını bu kayalıklar diyarına kumaya çalışan zavallı çocuklar. Küçükken kitabı okuduğumda aklıma kazınan en belirgin öge vahşet olmuştu. Oysa şimdi fark ediyorum ki vahşetle birlikte sorgulattığı birçok konu var. Kitabın kuytu köşelerinden, satır aralarından, saklı kutularından çıkarılabilen, bazen de apaçık beliren metaforları okuduktan sonra, kendi açımdan üstat diye nitelendirebileceğim ( zira kitapta olsun filmde olsun metaforlar hep özel bir etki bırakırlar üzerimde ) William Golding, aynı diyalogda veyahut paragrafta birden çok günümüz sorunsalına okuyucuyu kafa yormaya davet edebilen bir yazar. Kitabı belki de birden çok bakış açısıyla okumak gerekir. Romantik bakış açısıyla okununca tek bir noktaya bakarsın, materyalist bir bakış açısı farklı bir noktayı işaret eder, ütopist hatta distopik bir bakış açısı başka bir noktaya parmak basar. En iyisi bu üç farklı yorumlamayı aynı potada eriterek ( mümkün mertebe ) okumak kitabı. Ancak o zaman fark ederiz ayrı sorunların aynı sayfada yer aldığını. Bana kalırsa kitabın üç ana karakteri ve diğerlerinden biraz daha baskın olan iki karakterden her biri bir varlığı temsil eder. Doğuştan önder iki çocuktan biri olan Ralph, iyi bir gücü veya gücü iyiye kullanan liderleri temsil eder. Diğer çocuk yani Jack ise gücü kötüye kullanmanın, zorbalığın, faşizmin ve diktatörlüğün temsilidir.Geriya kalan üç karakterden Domuzcuk aydını, , Roger saf kötülüğü, Simon ise saf iyiliği simgeler. Diğer çocuklar da halkı.Çocukların çevresinde gelişen olaylar, toplumsal karşıtlıkları bize sunar. Kavgaları, çatışmaları adanın dışındaki yaşamda da etkilidir en az çocukların dünyasındaki kadar ve hatta çok daha sert. Bu kitabın bana sorgulattığı üç ana konu var: insanların, çocuklar dâhil, vahşet açısından gidebilecekleri en son nokta nedir? Aslında bu dünyada insandan daha korkunç bir varlık yoktur, insan saf iyilikle doğmaz ki bu sonuncusu benim en çok karşı çıktığımdı. Fakat sonradan anladım ki; hiç birimiz sütten çıkma ak kaşık değil. Çocukluğumuzdan bu yana içimizde hem kötülük hem iyilik barındırırız ve önemli nokta hangisinin ağır basacağıdır. Romantizm birinci soruyu, distopik yorum ikinciyi, materyalizm üçüncüyü ele alır. Ama asıl mevzu bu üç bakış açısını birleştirerek okuyabilmektir. Çocuklar düştükleri adayı güzel bir cennet olarak görürler, fakat sonra atom çağı çocukları bu adayı bir canavara dönüştürürler. Böylece insanın sonradan gelip doğayı nasıl bozduğunu, onun huzurunu, bereketini silahla, kinle, savaşla nasıl yok ettiğini görürüz. Bununla birlikte insanlar da birbirlerini yok eder. Kitaptan örneklendirecek olursak: kötülüğün iyiliği bozguna uğratmasını, bir çeşit sapkınlıkla dans ettikleri sırada onlara gerçeği söylemeye gelen Simon’u kendi kafalarında yarattıkları canavara benzeterek öldürmeleriyle; faşizmin aydınlığı, bilgiyi, uygarlığı ortadan kaldırmasını Domuzcuk’un öldürülmesiyle görürüz. Domuzcuk’un gözlüğünün camlarından birinin kasıtlı olarak kırılması sonrasında tek camlı gözlüğün çalınması, faşist diktatörlüğün aydınları teker teker susturduğunu gösterir. Çocukların savaştan kaçarken kendi içlerinde savaş başlatmaları; vahşetin içimizde saklandığını gözler önüne koyar. Bir de ateş metaforu vardır ki o, adada devamlılığının sağlanması gereken en önemli şeydir. Çünkü o, bir kurtuluş yolu ( dumanla varlıklarını belli etme ) olmanın ötesinde, çocuklar için bir yuva, yuvanın sıcaklığı ve uygarlık demektir. Sineklerin Tanrısı, bir domuz başıdır. Çocuklar, avlandıktan sonra kafalarında yarattıkları canavara bir kurban sunmak isterler, böylece kendilerini ondan koruyacaklardır. İnsanların hayallerinde yarattıkları sonradan somuta büründürdükler korkulardan korunma yöntemini, ilkellikle bu baş temsil eder. Tam da bu noktada şu soru sorulmalıdır: Dünyada insanlardan başka korkulacak bir canavar var mıdır? Çünkü öldürme tutkusunu, tehlikeli gücü, canlı bir varlığa egemen olmanın dizginsiz hazzını ve vahşeti aynı kesilmiş başta görürüz. Bu anlatıları, mesajları, metaforları art arda eklersek, muazzam bir biçimde bize dünyanın gerçeklerini sunar ve bu müthiş kitabı ortaya çıkarır. İkinci kez okuduğumda dahi beni tekrar büyüleyen, zaman zaman dehşete düşüren, hayran bırakan kitabı ve üstadını saygıyla beynimde saklamak üzere şimdilik rafa kaldırıyorum. Yazan: Yüksel Yasemin Altıntaş Hoca: Ali Turan Görgü Turk101-25 1.blog yazısı ‘Yenişehir’de Bir Öğle Vakti’ Üzerine… Sevgi Soysal tarafından dönem romanı olarak kaleme alınan ‘Yenişehir’de Bir Öğle Vakti ’ adlı roman 1970’lerdeki toplum yaşayışını anlatmaktadır. Romanda can bulan karakterler günümüz toplumunda da varlığını koruyan kişilerdendir. Yapıttaki karakterlerin toplumun farklı kesimlerinden, farklı etniklerden oluşu bu kitabı okuyan hemen herkesin kitapta kendinden veya kendi çevresinden bir şeyler bulmasına olanak sağlar. Yazar dönemin popüler mekanları arası değişimi ve bu mekanlarda karşılaşabileceğiniz insan örneklerini büyük bir ustalıkla kaleme almıştır. Karakter-hikaye-mekan, arası geçişleri de o kadar ustaca kaleme alınmıştır ki okurken konunun nerden nereye, nasıl geldiğini anlayamazsınız. Kısacası Yenişehir’de bir öğle vakti, toplumumuzda altın günü muhabbetleri olarak tabir ettiğimiz, birbiriyle bağlantılı ancak bir o kadar da farklı hikayelerden oluşmuş akıcı yapıtlardandır. İçerik olarak yapıt birçok sosyolojik konuya dikkat çekmektedir. Aile içi iletişim ve sevginin, kişilik gelişimi üzerindeki etkisi. Çocuklar arasında cinsiyete bağlı olarak yapılan haksız ayırımın çocuk gelişimindeki etkisi. Bireyin yetiştiği ortamdaki ekonomik gücün o bireyin kişilik gelişimine olan etkisi… Kısacası yapıt toplumda yaşanan sorunların sebebini temelinden anlamamızı ve süre gelen düzeni sorgulamamızı sağlamaya çalışmaktadır. Örneğin: eski bir öğretmen olan Hatice Hanımın davranışları; düşünün ki kız- erkek evlat ayırım yapıp oğlunu kayıran bir anne, bir kadın… Hep aceleci olan ama aceleci oldukları için gençlere kızan bir eğitimci, ülkenin dilenciler ve onlar gibi olanlar yüzünden kalkınamadığını düşünen ama hırsızlık yapan bir öğretmen… Yapıtta vurgulanmak istenen ana nokta: devamlı eleştiren, yapıcı olmaktansa yıkıcı olmayı seçmiş, belli bir amacı olmayan, para– mevki sahibi olmayı her şeyden önemli gören, içerikten çok etikete önem veren,‘içi boş dışı hoş’ insanlardan oluşan bir toplumda bir şeylerin mutlaka ters gideceğidir. * * * Kitabın bende yarattığı etkiye gelecek olursak; doğma büyüme Ankaralı ve öğretim hayatının büyük bir çoğunluğu kolejde geçirmiş, üstüne üstlükte doğduğundan beri Esat’ta oturan biri olarak kitabı büyük bir beğeniyle okudum. Daha önce milyonlarca kez yürüdüğüm sokaklara bu kez farklı bir gözle baktım. Kim bilir bu sokaklarda neler yaşandı? Kaç Ahmetler, Ayseller, Aliler, Doğanlar, Salih Beyler, Mevlütler, Hatice Hanımlar geldi geçti bu sokaklardan, bu şehirden, bu ülkeden? Belki de hala sokaklardalar da bizim haberimiz yok… Benim için Yenişehir’de Bir Öğle Vakti’ni okumak, rüya görürken aynı anda o rüyayı dışarıdan izlemek gibiydi. Sanki oradaydım, tüm olaylar gözlerimin önünde yaşandı ama kimse benim varlığımı görmedi. Hatice Hanım’ın çaldığı çay kaşıklarını benden başkası görmedi… Büyük mağazanın bodrum katında yaşananlara kimse şahit olmadı. Ahmet’in de Şükran’ın da düşüncelerini benden başkası duymadı. Bana göre kitabın en can alıcı yeri son birkaç satırıydı; kavağın devriliş anı... Elbette yazarın kavağın devriliş anı ile topluma vermeye çalıştığı mesaj ile o anın bendeki çağrışımları bağlantısız. Ancak yazarın vermeye çalıştığı mesajı inceleyecek olursak: bence yazara göre kavak ağacı dönemin sallantılı yapısını temsil etmekteydi. Yazar yapıt kahramanları ile kavak arasındaki bağı; insanların her gün bakıp da görmedikleri, duyup da dinlemedikleri gerçeğini gözler önüne sermek için kullanmıştı. Hiçbir şey bir anda yaşanmaz, hiçbir kavga durduk yere çıkmaz, doğal afetlerde bile doğa bizi bir şekilde önceden uyarır -tabii biz bunu fark edebilirsek. İşte tıpkı bunu gibi 70’ler dönemi sosyal yapısı da bize bir şeylerin yaklaştığının habercisiydi ama biz bunu göremedik, daha doğrusu görmek istemedik. Her şey gözler önündeydi ama kimse sesini çıkarmadı çünkü umursamamak daha kolaydı. Tıpkı kökleri üzerinde duramayacak kadar güçsüz kalmış bir kavağın devrilişi gibi, zamanında müdahale edilse idi belki şu an da o kavak hala ayakta olacaktı ve de kimsenin hayatına da mal olamayacaktı? * * * Romanda o kadar karakter varken, kavağın ekonomik ve kültürel seviyesi düşük karakterlerden biri olan Mevlüt’ün üzerine düşmesi sizce de tuhaf bir rastlantı değil midir? YABANCI OLMAK Bir an gelir, büyük bir kalabalık içindesinizdir, etrafınıza bakarsınız, gözlerinizi kapatır, o an orada olmadığınızı ya da sizden başka kimsenin olmadığını düşünürsünüz. Kalabalığın sesi yavaş yavaş azalır, sonra tamamen kaybolur. Bulunduğunuz noktada yalnızsınızdır ve sessizlikten başka ses yoktur. İç sesiniz de susmuştur. O "an" içinde dünya durur ve hiçbir yaşamsal faaliyet yoktur sizin
bir toplum. Sevgilisi mini etek giyince mangalda kül bırakmayan, cinsiyeti erkek olduğu için arkadaşlarıyla görüşmesine izin vermeyen aşk adamımızın sevgilisini çatır çutur aldatabildiği bir anlayış bu. Kapalı kapılar ardında kendi izole dünyasında her türlü sapık hatta ensest ilişkilere meyledip mahallede sevgilisiyle dolaşan bir kıza ''ahlaksız'' yaftası yapıştıran bir toplum bu ve daha genel anlamda toplumun başka ülkeler arasında yaşanan savaşı lanetlerken kendi ülkesinde yapılan insan hakkı ihlallerine gözlerini kapaması, meşru sayıp görmezden gelmesi olarak ifade edilebilen çarpık bir durum bu. Bu iki yüzlü anlayış bireyden topluma doğru çoğalarak devam ettiği için günlük ilişkilerimizde olduğu kadar toplumsal hayatımızda da her gün farklı şekillerde tezahür etmekte, genelde insani bir durumu anlatan yalnız sıfatının alanını genişleterek yalnız toplum kavramını hayatımıza sokmaktadır. Biz de yalnız ama kalabalık toplumun yalnız bireyleri olarak bu sahnede yerimizi almaktayız. Insanların veya toplumun iki yüzlü ahlak anlayışı özünde yaşama iç güdüsünün bir sonucu mu yoksa teknolojik gelişmeleri ister istemez hayatına alan fakat modern ahlak ve yaşantı konusunda aynı başarıyı gösteremeyen insanlığın bir davranış biçimi midir karar vermek zor. Ama açık olan şu ki: Bu anlayış toplum içinde bir güvensizlik ortamının doğmasına, samimiyetin azalmasına, insanların birbirinden gitgide uzaklaşıp kendini toplumdan soyutlamasına neden olmakta ve kalabalıklar içindeki yalnızlık dediğimiz durumu ortaya çıkarmaktadır. Bu kalabalıklar içinde duyulan yalnızlık toplumun en küçük yapıtaşı olarak bilinen ailelere kadar nüfuz etmiş. Eşlerin birbirinden uzaklaşmasına neden olmuş. Artan boşanma davalarındaki ana nedenlerden biri haline gelmiştir. Bizi, ailemizi, yaşadığımız toplumu bu denli kötü etkileyen bu durumu özetleyecek olursak bir nevi insan kendi yalnızlığının mimarı haline gelmiştir. Yazımı Ali Lidar'ın ''Z Raporu'' adlı kitabının beni en çok etkileyen ve bu yazıyı kaleme almama neden olan kısmıyla bitirmek istiyorum. '' Haydi dağılalım, çünkü kimse kimsenin umurunda değil! Haydi dağılalım, çünkü birlikteyken çok komik görünüyoruz! Haydi dağılalım, çünkü bu kadar bokluğa ancak yalnızken tahammül edilebilir! Haydi dağılalım, çünkü biz birbirimizi acıdan öldürürüz! Haydi dağılalım, çünkü ''cehennem başkalarıdır!'' (153) KAYNAKÇA Lidar, A. (2016). Z Raporu. İstanbul:İthaki Fotoğraf: Örnek, Tolga. Kaybedenler Kulübü.2011. Film Sümeyya ERDEM 21502289 Ayberk Kurt İstanbul’daki Musiki İstanbul! Nedir İstanbul’un rengi? O eşsiz boğazından aldığı mavi mi, tarihi taş sarayların, camilerin ve türlü binaların tarihle birlikte yansıttığı o nostaljik gri mi yoksa günlük hayatta olaylarda ve nesnelerde karşılatığımız kırmızı mı? İstanbulda yaşamıyorsan veya İstanbul’u bilmiyorsan bu cevap büyük olasıkla ilk iki rengimiz olan mavi veya gri olacaktır. Eğer ki İstanbul’u bir İstanbulluya ya da bir bilene soracak olursanız cevap kırmızıdır. İstanbul Kırmızısı’nda da görebileceğiniz karanfil kırmızısı, çay tabağı kırmızısı, simitçi arabası kırmızısı, tramvay kırmızısı İstanbul’da her an karşılaşabileceğiniz kırmızılardan bazılarıdır. Konu renkler olduğunda hisler olduğundan daha gerçekçi oluyor ve daha metalaşıyor. Küçükken öğrendiğimiz ilk şeylerden biri renkler olduğundan olsa gerek. İstanbul’un rengi ise kırmızı. İstanbul, şimdilerde ise o kırmızı rengini şiddetin ve çatışmanın kırmızısından alıyor. Dönüp biraz İstanbul’un geçmişine bakacak olursak daha önce de onun kırmızı rengini ön plana çıkaran şeylerin şiddet ve çatışma olduğunu görebiliriz. Bunun en iyi örneklerinden biri de 31 Mart olayıdır. İkinci meşrutiyetten sonra gelen hükümet tarafının ve karşıt tarafın çatımasını görürüz burada. Bir tarafta al bayrağının üzerine yemin etmiş ittihatçıları diğer yanda kızıl sultanın destekçilerini görürüz. Yine bu çatışmada dökülen farklı iki tarafı destekleyen aynı ülkenin çocuklarının kanı olmuştu. Bu kan da o dönem İstanbul’un rengini hiç olmadığı kadar kırmızı yapmıştı. Elbette bu çatışma daimi kalmamıştı ve İstanbul da kırmızı rengini başka şeylerden almaya devam etti. İstanbul bugün yine o kırmızı rengini şiddet ve çatımadan alıyor. İstanbul’un şiddeti Emek sinemasının yıkılışında, Gezi Parkı için insanların karşısına dikilen TOMA var. İstanbul için savaşan ve makinelere karşı savaş açan insanlar var. Orantısız güce karşı baştan aşağı kıpkırmızı yapan olaylar TOMA’nın sıktığı su gibi. Halka yansıyan şiddetin rengi de kırmızı renk. Halk arasında pavyon ışığı kırmızısı olarak adlandırdığımız adi kırmızı lambalar halka mal olan şiddetin de sözü geçiyor. Aynı mekânlarda farklı insanlar şiddete karşı propaganda yapıyor. İstanbul’daki şiddet Türkiye’nin genelini etkiledi. Türkiye’de yaşanan Gezi olaylarından oradan geçen herkes etkilendi. Televizyonlarımıza, sosyal medya hesaplarımıza insanlara uygulanan muamele gözler önüne serildi. Tepkisini 140 karakterle sınırlayan ve videolarla paylaşan bizim insanımız. Emek Sineması da İstanbul’un bir kolu. Emek Sineması’nın yıkımından ve TOMA’lardan etkilenen masum insanları da düşünelim. Parkta kuşları yemleyen ve bebek arabasıyla bankta oturan bir kadın da İstanbul’un şiddetine maruz kalabilir. İnsanlar şehirlerin gazabına uğrarlar. Böylece büyürler, yaşar ve yaşlanırlar. Karakterlerini böyle sinirli şehirlerde yaşadıkları deneyimlerle süsler. Eksiklerini tamamlar ve zaman içerisinde yeni kişilerle ve olaylarla yüzleşmeye hazır olurlar. İstanbul’un içine aldığı insanlar İstanbul’un onlara yaşattıklarıyla karakterlerini tamamlarlar. İstanbul’un gökyüzünün kırmızlığı, denizinin öfkesi ve trafik ışıklarının inatçılığı… Ümit ediyorum ki İstanbul o kırmızı rengini şiddet ve çatışmadan almayı bırakacak. Şiddet ve çatışma kime yarar sağlıyor ki devam etsin. Burada kaybeden hep biz oluyoruz. Hepimiz oluyoruz. Oysa ne güzel olurdu İstanbul o kırmızı rengini aşktan alsa. İstanbul karmaşık bir şehir ve bu şehirde aynı dertlerden muzdarip iki insanın karşılaşması bu şehrin iki kişiye verebileceği en güzel hediye. Biri diğerine İstanbul’un bu şiddeti içinde “ Yola çık ve güneye git.” (s.136) diyor. Denizi, beyaz şarabı ve yeni tutulmuş balığı yeni doğan günü birlikte yaşamak isteyen iki insan, İstanbul’dan uzakta mutluluğu aramaya karar veriyor. Kaynakça Özpetek Ferzan, İstanbul Kırmızısı, Can Yayınları, İstanbul 2014. Ne istediğini bilmek Hayattaki en büyük iki korkumdan biridir sıradanlaşmak, hayatımın monotonlaşması. Buna neden olan en büyük etkenin heyecanı yitirmek olduğunu düşünüyorum. Heyecanını kaybetmiş bir ruh, ben yaşıyorum diyemez bence. Sadece nefes alıyorum diyebilir. Her şeye sahip olmak mutluluğun anahtarı olamıyor her zaman, bunu Linda’nın yaşamından açıkça görebiliyoruz. Onun yaşamını, kararlarını ve düşüncelerini okumak beni derin bir düşünüşe itti. Kendi isteklerimi gözden geçirdim bir süre. Nasıl bir hayat istiyorum? Benim de ileride iyi itibarlı bir işim, dolgun bir banka hesabım, iyi bir kocam ve küçük çocuklarım olsa mutlu olur muyum? Dünyanın çok büyük bir kısmını mutlu edecek bir hayat beni mutlu eder mi? Buna hiç katılmıyorum. Bu dışarıdan bakıldığında şımarıklık olarak görülebilir fakat ben hayatı küçük mutluluklarda ve heyecanlarda arayan bir insanım. Kısıtlamalara ve özgürlüğümün elimden alınmasına maruz kalırsam benden geriye hiçbir şey kalmaz. Sorumluluk almamayı ve istediğim zaman çekip gitme hakkını ben özgürlük olarak tanımlıyorum. İyi bir eş, iş, çocuklar sahip olunabilir şeylermiş gibi gözüküyor ama bir süre sonra onlar sana sahip oluyorlar. Hayatını işine adıyorsun mesela. Gününün en verimli, en güzel ve en yüksek konsantrasyona sahip kısmını işine harcıyorsun. İşten sonra kalan enerjini çocuklara harcıyorsun, ondan sonra sıra eşine geliyor. Eğer çocuklardan ve işten enerjin veya dikkatin kaldıysa o son kalan kısım da eşine gidiyor. Peki kişisel isteklerin ne olacak? Veya kendi özel alanların için gereken verimlilik? Sahip olduğun her şeyi verdikten sonra ipler başkasına geçtiği için bu kez de onlar sana sahip oluyor. Peki bütün bu kişisel bunalımlar ve yaşamdaki tutkunun kaybolması aldatmayı meşru kılar mı? İşte Linda’da eleştirdiğim kısım bu. İnsanları istedikleri yaşamı yaşamaları için cesaretlendirmeyi ve onlara anı yaşamaları gerektiğini empoze etmeyi çok severim fakat bu verdikleri kararlar başkalarını mutsuz veya kandırılmış hissettiriyorsa burada büyük bir yanlış vardır. İnsanlar verdikleri kararlar çerçevesinde varlardır eğer bir karar veriyorlarsa o karara uymalı ve o hayatı yaşamalıdırlar. Burada konuya doğru karar vermek giriyor. Doğru veya yanlış karar yoktur bence. Mutlu eden veya mutsuz eden kararlar vardır.Örnek olarak birisi belli bir yaşa kadar evlilik, çocuk, meslek kararlarını verirken mutluluğunu düşünmeden verdiyse bundan sonra verdiği kararlardan sorumludur. Bundan dolayı kendini tanımak, ne istediğini bilmek ve erken yaşta kendi kararlarını verecek olgunluğa gelmek ilerde yaşanabilecek her türlü problemi çözer. Mesela ben bir karar verirken düşündüğüm en önemli nokta mutluluğum. Bu karar beni şimdi mutlu ediyor ama yarın mutlu edecek mi? Peki ya 1 ay sonra veya 1 yıl sonra da mutlu edecek mi? Yaşayacağımız hayatı seçerken bunu göz önünde bulundurmalıyız bence. 50 yıl önceyle şu an yaşadığımız hayatı kıyaslayınca hayattan aldığımız zevkler ve beklentilerimiz de değişti. Hayatımızı daha çok gözler önünde yaşamaya, insanlara sergilemeye başladık. Bu da bizi bir yarışa sürükledi. Hepimiz en mutlunun, en mükemmelin kendi hayatımız olduğunu kanıtlamaya çalışıyoruz. En eğlenceli iş benim, en romantik sevgiliye ben sahibim, en güzel araba benim arabam gibi çevremizle kıyasıya rekabet hâlindeyiz. Kendimizi kazanmayla ve ispat ettirmeyle o kadar meşgul ediyoruz ki bütün ​ ​bunlara sahip olmanın bizi mutlu edip etmediğini göz önünde bulunduramıyoruz. Toplumun çoğunun hayal ettiği yaşama sahip olmak demek sonsuz mutluluğa açılan bir kapı değil. Umarım ben de hayatım boyunca istediğim hayatı yaşayabilecek cesareti ve bilinci kendimde bulabilirim. Kaynakça: Coelho P. (2014) Aldatmak. Can Yayınları Ece Naz Keser 21502830 BOYALI GEZGİN Ben bir taşım. Bu benzetmem yüzümden beni sert, sağlam veya sabit sanabilirsiniz. Aslında bu özelliklerden hiçbirini taşımıyorum. Ben bir taşım. Bir çakıl taşıyım. Kırılgan ve gezgin bir taşım. Dinleyen ve izleyen bir taşım. Bilge olduğumu da söylemek isterdim ancak bunun için henüz çok gencim. Ben genç ve tecrübesiz bir taşım. Dalgaların sürükleyişinden kurtulup kıyıya varalı uzun yıllar olmadı. Ailem olan denizden uzaklaşıp kıyıya vurdum. Arkadaşlarımın arasında bir bekleyişe katıldım. Bu bekleyiş, gitmeye dair bir bekleyişti. “Gitmek istediğim yeri biliyorum. Ama nerede olduğunu bilmiyorum." (Coelho 174). Gitmek istediğim yere varmak için uzun bir yolculuk beni bekliyordu. Yolculuğuma başlamadan önce oldukça sessiz bir bireydim. İnsanları izler ve dinlerdim. Yerde öylece oturup yapılan hataları izlerdim. Asla bu hataları yapmayacağıma inanırdım. Komik değil mi? Bir taş nasıl hata yapmadan, çizilip yaralar almadan hayatını sürdürebilir ki? Bir gün izlediğim insanlara uymaya çalışınca ilk hatamı yapmış oldum. Onlar gibi olmak istemiştim. Sabit bir taş olmaktan sıkılmıştım. Onlara eşlik etmemem için bir sebep yoktu. Yoksa var mıydı? Bir süre yanlarında olmama izin verseler de kısa süre sonra beni yabancı bir bölgeye fırlatıp gittiler. Kendi dertlerine düşkün arkadaşlarım, benim bir derdim olduğunda, beni rahatsız edici bulup terk etmişlerdi. Ayakkabılarına sıkışmış, rahatsız edici bir taştım onlar için. Artık yalnızdım. Etrafım benim gibi, ilk maceralarını bekleyen taşlarla çevrili değildi. Aileme de dönemezdim. Onları ben terk etmiştim. Bu yolculuğu ben istemiştim. İstediğim yere ulaşabilmek için her şeyi göze almıştım. İstediğim kısmen olmuştu da. Artık gezgin bir taştım. Tanımadığım bir yerde, tanımadığım yeni taşlarla beraber tekrar bir gözlemci olmuştum. Buradaki taşlar, ilk bölgemdekilerden farklıydı. İlk bölgemde herkes birbirine benzerdi. Sistem böyleydi işte. Farklı olan dışlanırdı. Buradaki taşlar ise birbirinden o kadar farklıydı ki... Kimisi büyük, kimisi renkli; kimisi ressam, kimisi müzisyen çok fazla taş vardı. Gitmek istediğim yer burası olabilir miydi? Özgür ve mutlu yer burası mıydı? Gözlemi bırakmak ise ikinci büyük hatam oldu. Küçük ve kırılgan bir taş için gözlem çok önemlidir. Gözlem olmadan kendimi nasıl savunabilirim ki? Yeniliğin büyüsüne kapıldığım için tedbiri elden bırakmıştım. Kendi yerimi ve kişiliğimi ararken kendim olmaktan çıkmıştım. Büyük taşların yanında, büyük bir taş gibi davranıyordum. Yeşil taşların yanında yeşil, sarı taşların yanında sarı oluyordum. Bu ben değildim. Ben renksiz, küçük bir taştım. İzlemiş ve dinlemiş olsaydım, her yeni gelenin kendini kaybettiğini bilirdim. Ne yazık ki izlememiştim ve değiştikçe asıl arayışımdan uzaklaşıyordum. Zaman içinde yolum tekrar denize düştü. Aileme dönecektim. Beni kabul ederler miydi? Sonuçta ben çok değişmiştim ve tanıdıkları o pürüzsüz taş değildim artık. Öyle ki ben bile kim olduğumu veya şeklimin neye benzediğini bilmiyordum. Artık çizikler ve renklerle dolu, kimliksiz, yamuk bir taştım. Düşündüğüm gibi ailem başta beni özlediği için sıcak karşılamıştı. Dalgalar büyük bir neşeyle beni kabul etmişti. Sonra bendeki değişimi fark ettiler. Beni yıkamak istediler. Beni tüm o renklerden kurtarıp törpülemek istediler. Korkmuştum. Oturmamış benliğimle tekrar değişime uğramaktan korkmuştum. Bu değişim geriye dönük olsa bile... Ayrıca arayışım hâlâ sonlanmamıştı. Henüz varamamıştım. Gitmeliydim. Tekrar kaçtığımda bu kez daha fazla yara almış, çatlak bir taştım. İzlemeye ve dinlemeye geri dönmüştüm. Nasıl olduysa biri beni, o halimle seçti. Beni diğer taşlar arasından çıkartıp yanına aldı. O beni, diğerlerine görünmeye çalıştığım şekilde görmüyordu. Benim bile henüz tanışmadığım gerçek beni görüyordu o. Kurtarılışımın ardından birlikte denize döndük. Ailem, benim yeni ve renkli halimi kabul etmeyi öğrendi. Ben de biraz törpülenip şekil almayı öğrendim. O benim anlamamı sağlamıştı. Benim aradığım özgürlük ve mutluluk değildi. Benim gitmek istediğim yer, sevgi ve huzurdu. Ben bir taşım. Benzetmem sizi yanıltmasın. Ben bir çakıl taşıyım. Kırıklarla ve çatlaklarla dolu, gezmiş, renkli bir taşım. Dinlemiş, izlemiş ve öğrenmiş bir taşım. Belki hâlâ bilge değilim ama sevgi dolu ve huzurlu bir taşım. Ben, gitmek istediği yere varmış bir taşım. Ecem ERDEM Kaynakça Coelho, Paulo. Hippi. İstanbul: Can Yayınları, 2018. Baskı. Be(cid:374), Be(cid:374) Değili(cid:373)…Geçen hafta izlediğim, ALS hastası eski bir piyanisti konu alan ve George T. Wolfe tarafından yönetilen Sen, Sen Değilsin(You're Not You) adlı dram filmi beni derinden sarstı. Duygularıma 9.3 şiddetinde deprem etkisi yapan bu eser, çok sayıda sığ sebeplerden kaynaklı korku duygusunun ölümüne ve kafamda gezen kavak yellerinde ise ciddi derecede yaralanmalara sebep oldu. Tabi bu denli şiddetli afet geçirdikten sonra yerle bir olan iç dünyam dışarıya da biraz sızıntı verdi. Bu sızıntıdan kaynaklı oluşan görüntü kirliğinden çevreyi korumak adına bu eserin sinemada izlenmesini tehlikeli kılan iki maddelik çok ikna edici bir liste yaptım. Bu filmi sinemada izlemeyin listesi madde bir; yüzünüzde, özellikle de ''gözünüzde'', makyaj varsa, Sen, Sen Değilsin ile bir sinema seansından, karşınıza kobra yılanı çıkarsa yapacağınızdan daha hızlı bir şekilde kaçın. Çünkü, olur ki filmi sinemada izlediniz, çıkışta sizinle karşılaşma talihsizliğinde bulunmuş insanlar tarafından korku filminden fırlamışsınız muamelesi görebilirisiniz. Geldik sinemada izlemeyin listesi madde ikiye; gerçek anlamda söylüyorum mübalağa olsun diye değil; filmi izlerken bir paket selpak bitirdim. Velev ki sinemada izledim, yanımda oturan izleyicilerin de gazıyla o bir paket mendil, iki değil, üç katına çıksa yeridir. Hani hiç esneyesiniz olmasa da karşınızdaki kişi esneyince size de bir esneme isteği gelir, aynen o hesap… Sonuç olarak bu filmi katiyen sinemada izlemeyin. Filmi izlemeden önce ALS hastalığının ne denli feci bir hastalık olduğuna dair çok sığ bir bilgi birikimine sahiptim, daha doğrusu sahipmişim; aradaki farkı filmi bitirdiğim de anladım, meğerse bilmediğim çok şey varmış… Görme,işitme melekelerim ve tabii ellerim, ayaklarım bir hastalıkla benden alınsa benden geriye ne kalır? Hayat sizi yaklaşık dört yıl sürecek, son durağı ''ölüm'' olan, iyileşmenin yerinde yeller esen ve gittiğiniz her kilometrede şartları daha da kötüleşen bir yolculuğa çıkarsa ne hissedersiniz? Dehşet,korku… Sen, Sen Değilsin' i izlerken hissettiğim en baskın duygu ''korku'' oldu; böyle bir duruma ''ben'' düşseydim düşüncesinden gelen bir korku. Ağlarken Kate'e ( ALS hastası baş karakter) değil, eğer ben ALS hastası olsam, başıma bunlar gelse, kendime ne kadar acırdım diye zavallı kedime ağladım. Ne kadar bencilim… Filme başlamadan önce ismi Sen, Sen Değilsin(You're Not You) benim için çok bir çağrışım yapmıyordu, ama ortalarında beni çok etkileyen bir sahneyi izledikten hemen sonra isim bendeki yeri birden tek odalı kiralık evden, üç katlı bir villaya taşındı; Kate ilerleyen hastalığı yüzünden düzgün konuşamıyor ve kendini iyi ifade edemiyor, böyle anlarda Bec (yardımcı), onun dudak hareketlerini okuyarak, biraz da duyarak ne demek istediğini Kate adına seslendiriyor. Bir ara Kate'e kötü davranış içerisinde bulunan birine, Kate'in söylediklerini kendi öfkeli kelime dağarcığıyla harmanlanmış bir vaziyette karşı tarafa ileten Bec'e kızan Kate, ''You are not you, you are me.'' (Sen sen değilsin, sen bensin.) diyor. Yani ALS hastaları artık 'kendi'leri değiller, isteseler de olamıyorlar, artık kendilerine bakan insanlar ile birlikte öncekinden farklı, yeni bir birey oluşturuyorlar; sanırım isim buradan geliyor ya da en azından bu sahne beni o kadar etkiledi ki alakası olmasa da isim ve bu sahneyi bu şekilde ilişkilendirmeme sebep oldu. Sen, Sen Değilsin' ni izledikten sonra artık ben de eski ben değilim sanırım; dünyaya bakış açım değişti; en azından bu filmin sarsıcı etkisinden kurtulana-bir hafta sonrasına- kadar. Eskiden kilo almaktan, saçımın dökülmesi ve bunun gibi sığ şeylerden korkardım; meğer gerçekten korkulacak çok daha derin durumlar varmış. Dram filmiydi; konusunu hakkını sonun kadar veren, izleyicini yerle bir eden, üstüne de bir dünya düşündüren efsane bir filmdi. B üşra MendiYapabiliriz! J. Howard Miller'ın "We Can Do It!" posteri, 1943 Görmeye hiç yabancı olmadığımız J. Howard Miller’in “Yapabiliriz” isimini taşıyan bu posteri; son yıllarda ve özellikle geçtiğimiz dönemde feminizmin simgelerinden biri haline geldi. Feminizm; ne yazık ki yanlış bir şekilde yorumlanan ve istenilen taraflara çekilen bir olgu haline dönüşüyor. Özellikle, kadınların erkeklerden daha üstün olduklarını iddia ettikleri ve bunu savundukları bir düşünce olarak lanse ettirilip, sonra da bunu karalayan kampanyalar düzenleniliyor. Acı olan tarafı feminizm karşıtları arasında hemcinslerimizin de olduğu gerçeği. Feministler yıllardan bu yana ‘Kadın’ın üstüne yapıştırılan etiketlerden ve ayaklarına bağlanan prangalardan kurtulması; sosyal, politik, ekonomik ve hayatın diğer bütün alanlarında, toplumda erkeklere eşit haklara sahip olabilmesi için uğraştırlar. Bazılarına göre öyle olsa da feminizm hiçbir zaman temelinde erkek düşmanlığı ve nefreti bulunduran bir ideoloji, bir hareket olmadı. ‘Erkek’ kelimesinin insanlara çağrıştırdıkları ilk kavramlar güç, iş, kontrol, zekâ ve mantık vs. iken; kadın denilince akıllara güzellik, itaatkarlık, muhtaçlık ve duygusallık sözcüklerinin gelmesi bile toplumda yüzyıllardır yer bulmuş kadın-erkek eşitsizliğini anlamak için yeterli ve bunu biraz da olsa yok etmek için çabalayan feministlerin yaptıklarına toplumda ‘erkek düşmanlığı’ olarak ifade eden bir kesimin içinde kadınların da bulunmasını kabul edemiyorum. Sosyal medyada kurulan anti feminizm isimli gruplar ve yapılan paylaşımları görmezden gelmek; bu şekilde düşünen insanların var olduğu gerçeğini değiştirmiyor ne yazık ki. Ataerkil yapılı ve her türlü erkek baskısının ve zihniyetinin olduğu bir toplumda yaşadığımız yetmezmiş gibi, bir de kendini yalnızca ‘bir erkeğin sevgilisi, eşi, kızı, torunu’ olduğu zaman değerli hisseden ve tamamlandıklarını düşünen kadınlarla beraber yaşamak; yalnızca feministler ve kendini feminist olarak ifade etmeseler de kadın haklarını savunan diğer insanlar için değil; toplumda bir şekilde 1 bastırılmaya çalışılan kadınlar için de zor. Seslerini çıkaramamış, dünyaya geldikleri andan itibaren toplum tarafından kadın olmanın onlara verdikleri birtakım görevler olduğuna inandırılmış kadınlarımızdan bahsediyorum. “Kadın, anne olursa tamdır. Kadın erkeğini mutlu ettiği sürece değerlidir. Kadınlar toplum içinde yüksek sesle konuşamaz, gülemez. Kadından siyasetçi, mühendis, mimar olmaz, erkek işidir onlar.” Elinin hamuruyla erkeklerin yaptıklarına karışmaması gerektiği söylenen kadınlar; bu ve bu gibi birçok ağızlara yerleşmiş cümle kalıplarını duyarak büyüyünce; haliyle kendilerini sürekli erkeklere bağımlı hissediyor. Aslında en az erkekler kadar yetenekli, zeki, becerikli olduğunun ve isterse başaramayacağı hiçbir şey olmadığının farkına varamıyor. Ne kadar değerli olduklarının farkındalığına sahip olmayanlar gibi bir de bunun bilincinde olduğu halde eril zihniyetin baskısından korkup köşelerine çekilen kadınlar var. Fakat artık, dünyadaki bütün kadınların topluma bir virüs gibi yayılmış ve yerleşip kalmış tabuları yıkmaya çalışması ve bu patriarşiki düzene bir dur demesi gerektiğini düşünüyorum. Tüm bunlara göz yummamak kimseyi erkek düşmanı yapmaz, özellikle feminist hareketin içindeki erkekleri de hesaba alırsak; feminizmin erkek düşmanlığı olarak adlandırılamayacağı apaçık ortadır zira feminizm yalnızca kadına yapılan eşitsizliğe değil başlıca seksizme1 yani cinsiyet ayrımcılığına karşıt bir düşüncedir. Ayrıca etrafında hor görülen, itilip kakılan ve değeri yalnızca cinsel açıdan biçilen insanların daha eşitlikçi bir toplumda yaşaması için çabalamak, kadın olmanın değil insan olmanın getirilerinden birisi. Bu yüzden, anti feminizm grupları açan kadınlar; önce insan olmak ne demek bunu öğrenmelidir, daha sonra feminizmi eleştirebilirler. Kadın olmanın da en az erkek olmak kadar normal olduğunun anlaşıldığı, kadınların ikinci sınıf vatandaş muamelesi görmediği, cinsiyet farklılığının beraberinde getirdiği eşitsizliklerin yaşanmadığı, kadınların ‘kadın’ dan önce insan olduklarının bilincine varıldığı bir dünya diliyorum. Kaynakça Miller, J.Howard. We Can Do It! 1943. 1- Bir cinsiyet diğerine göre (kadın erkeğe göre veya erkek kadına göre) daha üstündür veya daha değerlidir i Erkek otoritesine dayanan bir tür toplumsal örgütlenme düzeni. Yağmur OĞUZ 2 FARKLI DÜNYALARDA AYNI SEFERİN YOLCULARI Ezgi Tümer \ 9.10.2014 Otobüs yolculuklarını sevmiyorum. Saatlerce daracık bir yerde oturup kalıyorsun ve trafikten korkan biri olarak denk geldiğim şoföre göre bu saatler fazlasıyla tedirgin geçebiliyor. Uçak ise gittiğin mesafe fazla olmadığı sürece anlamsız geliyor. İki saat önceden havaalanına gitmek, uçak kalksın diye beklemek, rötarlar, tatsız ve sıkıcı. Tren bunların yanında farklı bir duygu uyandırıyor bende. Hem daha güvenli hem de nostaljik ve değişik bir havası var. Açık konuşmak gerekirse üniversiteye başlamadan önce trene yalnız bir kez binmiştim. Yaklaşık sekiz yaşındaydım ve Mersin- Ankara arasında yataklı vagonda on dört saatlik bir yolculuktu. Asena adında bir arkadaş edinmiş ve sallana sallana giderken uyumak çok hoşuma gitmişti. Fakat ne yazık ki daha sonra üniversiteye gelip Toplumsal Duyarlılık Projelerinin bir alt kolu olan Demiryolu Hattı Destek Projesine katılana kadar trenle yolculuk etme fırsatı bulamadım. Proje kapsamında 23 Nisan haftasında vagon kiralayıp seçtiğimiz bir köye giderek birkaç gün vagonda konaklayıp köy okulunda çocuklarla zaman geçirdik ve tren sevdam o yolculuğun ardından başladı. İki sene üst üste projeyle köylere gidip bu sene için koordinatör seçildikten sonra yazın Türkiye’yle yetinmeyerek bir İnterrail bileti alıp trenle tam altı ülke ve yirmi sekiz şehir gezdim. Gezime Madrid’den üç arkadaşımla beraber başladım. Üç gün gezdikten sonra otobüsle Salamanca’ya geçtik ve ilk bindiğimiz tren Salamanca’dan Lizbon’a giden gece treni oldu. İşte kitabın bende okuma isteği uyandırmasının nedeni: Kitabın ana karakteri Raimund Gregorius’la farklı amaçlarla çıktığımız seyahatlerimizin bir gece de olsa kesişmesi ve hikâyenin benim daha önce bulunduğum, sokaklarında gezdiğim, on iki saatte keşfetmeye çalıştığım şehirde geçiyor olmasıydı. Kitabın ilk bölümünde kendimi geçirdiğim yaz tatilini düşünmekten alıkoyamadım. Özellikle Gregoris’in yaptığı tren yolculuğu boyunca, her geçtiği istasyonda kendi anılarımı düşünmekten ana konuyu kaçırdığım zamanlar bile oldu. Tren yolculuğu dışında Gregoris’in dillere olan ilgisi ve yeteneği, Portekizceyle tanıştığı zaman hissettikleri keşke gezdiğim süre zarfında hem Portekizceye hem de gezdiğim diğer ülkelerdeki dillere daha 1 çok önem verip insanları daha çok dinleseydim dememe neden oldu. Günlük hayatta kullanabileceğimiz teşekkür ederim, merhaba gibi temel ve basit kelimeleri her gittiğimiz yerde öğrenmeye çalışmıştık fakat gittiğimiz hiçbir yerde oturup onlara kulak vermedik. İhtiyacımızı giderecek kadar İngilizce konuşup geri kalan zamanda kendi aramızda Türkçe konuşarak zaman geçirdik. Gregoris’in ise dile bakışı, duydukları ve bunlardan aldığı haz bambaşka. Tasvirlerden, insanlardan okumalarını istemesinden, konuşmaya çalışmasından ve kitaptaki dilin büyüsüne kapılıp kendi diline çevirmek için gösterdiği çabadan bunları anlamak mümkün. Son olarak kitapta beni etkileyen konu Gregoris’in son derece düzenli ve belli sınıflar içerisine giden hayatında verdiği ani karar oldu. Her şeyin başlangıcı olan ve hiç tanımadığı, bir daha karşılaşma ihtimallerinin olup olmadığı bile belli olmayan bu kadının tek bir kelimesiyle tüm hayatını süresi belirsiz bir şekilde geride bıraktı. O kadar düzenli bir hayatı olan ve şu ana kadar şehrini bile değiştirmemiş bir insan için fazlasıyla zor ve cesaret gerektiren bir karar. Kitapta yaşanan tüm o hayat ve tercihler konusundaki karmaşık düşünceler. Kimi zaman yaşadığım fakat her seferinde ailemi ve sevdiğim insanları düşünerek şartları bahane edip bastırdığım, tüm yaşantımı değiştirmek, yaptığım tercihler yerine yenilerini koyarak bambaşka bir yerde farklı bir hayat yaşama isteğimi gün yüzüne çıkardı. Ve bana geçmişi ve tercih nedenleri sorgulamak için yeni bir kapı açtı. 2 Salih Kahyaoğlu Hapsedilmiş Hayatlar Hepimiz zaman zaman bulunmak istemediğimiz yerlerde bulunmuşuzdur. Bu yerler kişiden kişiye değişiklik gösterebilir. Tembel bir öğrenci için sınıf, ergen bir çocuk için misafir dolu bir ev, titiz bir insan için pek de temiz olmayan herhangi bir yer içinde bulunması rahatsızlık verebilecek mekanlar olabilir. Kendi hayatımdan basit bir örnek vermem gerekirse, hazırlık yılında bazı sınavlar için verilen süre gereğinden fazla olurdu ama kurallar gereği sınıftan çıkamaz ya da ayağa kalkamazdınız. Artık orada bulunmak istemediğim için orada geçirdiğim 20-30 dakikalık kısa süre bile çok uzun gelir, sıkıntıdan patlayacak gibi olurdum. Çoğu insan zaman zaman bulunmak istemediği yerlerde bulunmuş ve benimle benzer duyguları, bulunduğu yere göre muhtemelen çok daha kötülerini tecrübe etmiştir. İnsanlar düşünebilen, hissedebilen ve dolayısıyla bulunmak istemediği, ait olmadığı bir yerde kısa süre de olsa bulunmanın ne kadar kötü olduğunu anlayabilen varlıklardır. Hatta pek çoğu bunu az ya da çok tecrübe etmiştir. Ama buna rağmen sözleri ile rahatsızlıklarını ifade edemeyecek canlıları gösteri yaptırmak, sergilemek ve satmak için doğal yaşamından koparıp hapsetmekten çekinmiyorlar. Günümüzde sadece hayvanat bahçesi ve sirk gibi hayvanların gösteri amaçlı kullanıldığı yerler bile milyarlarca dolarlık bir sektör oluşturmuş durumda. Bu gibi yerlere giden herkes hayvanların çektiği eziyetlerde pay sahibi oluyor ve bu düzenin devam etmesine sebep oluyor. İşin kötüsü, kendini hayvansever olarak tanımlayan insanların bile bazıları hayvanat bahçesi, sirk gibi yerlere gitmekte sakınca görmüyor. Bunu haklı çıkarmak için de genelde hayvanlara çok iyi şartlarda bakıldığını ya da çocuklarına hayvan sevgisi aşılamak istediklerini söylüyorlar. Oysa bu tamamıyla yanlış bir düşünce. Küçük yaştaki çocukları oraya götürmek belki onlara hayvan sevgisi aşılayabilir ama hayvanların hapsedilmesini normal karşılayan bir nesil yetişmesine de sebep oluyor. İnsanlar bunu normalleştirdikçe daha çok hayat esaret altında yaşamaya mahkum ediliyor. Ayrıca ne kadar iyi beslenip güzel bakılırlarsa bakılsınlar, doğal ortamlarından koparılıp küçücük alanlara hapsedilen bu hayvanların mutlu olması beklenemez. Benzer şekilde evcil hayvan dükkanları da bu hayvan sömürü düzeninin önemli bir parçası. Bu dükkanlarda doğal ortamlarından koparılan hayvanlar uygun olmayan şartlarda satılana kadar eziyet çekiyorlar. Her gün onlarcası kötü şartlar nedeniyle hayatını kaybediyor. Günümüzde maalesef çoğu kişi evcil hayvan edinirken estetik kaygılarını ön planda tutarak bu dükkanlardan cins hayvanlar almayı tercih ediyor. Barınaklarda sahiplenilmeyi bekleyen binlerce hayvan varken bu dükkanlardan para karşılığında hayvan almak anlamsız olduğu gibi daha fazla hayvanın hapsedilmesine de neden oluyor. Bu konularda duyarlı insanların sayısı her geçen gün artsa da daha alınacak çok yol var. Mesela toplumun büyük kısmı kedi ve köpek gibi sevimli ve daha aşina olduğu hayvanların haklarına karşı daha duyarlıyken sevimli olmayan ya da günlük hayatlarında fazlaca karşılaşmadıkları hayvanları pek önemsemiyor. Örneğin, insanlarla etkileşimleri daha az olduğundan olsa gerek deniz canlılarını korumak için çok daha az şey yapılıyor. Bu konuda bilinçli insanların sayısı da oldukça az. İtiraf etmek gerekirse ben de yazıma ilham veren bu belgeseli izlemeden önce bu konuda çok da bilinçli değildim. Koy belgesel filmi de Japonya’nın Taiji bölgesindeki yunus katliamını kanıtlayarak bu konuda duyarlılık yaratmayı amaçlayan Oscar ödüllü bir yapım. Gerçekten de çok doğru bir noktaya parmak basıyor. Çünkü kedi ve köpek gibi evcil hayvanlar insanlarla daha iç içe ve yüz ifadeleriyle duygularını yansıtabiliyorlar. Ama yunuslar günlük yaşamımızda rastladığımız hayvanlar değil ve bizlere duygularını yansıtacak mimikleri de yok. Hatta yunuslara baktığımızda hep mutlu olduklarını düşünürüz çünkü yüzleri hep gülümsüyor gibidir. Onların kapatıldıkları küçücük havuzlarda ne kadar mutsuz olduklarını göremeyiz yüzlerinde. Gösterilerde yüzlerce insanın önünde akrobatik hareketler yaparlarken aslında ne kadar korktuklarını ve stres olduklarını bilemeyiz. Oysa onlar da bizim gibi aklı ve duyguları olan sosyal varlıklar. Onların da aklı, duyguları ve hür iradesi olan canlılar olduğunu daha iyi anlayabilmeniz için size beni derinden etkileyen bir örnek vermek istiyorum. 1960’lı yıllarda Flipper adında, bir yunusun başrolünde olduğu bir dizi varmış. Flipper’ı oynayan yunusların eğitmeni Richard O’Barry şu an dünyadaki en büyük yunus aktivistlerinden birisi. Flipper’ı oynayan yunuslardan birinin kollarına doğru yüzüp son bir nefes aldıktan sonra bir daha nefes almamayı seçerek (yunuslar istemli bir şekilde nefes alır) intihar etmesi onun için dönüm noktası oluyor. Film yıldızı olduğu için en iyi şekilde bakılan bir yunus bile esaret altında intihar aşamasına gelebiliyorsa diğerlerinin halini siz düşünün... Her yıl sadece Japonya’da binlerce yunus yakalanıyor, yavru olanlar sirklerde gösteri yapmak üzere yetiştirilirken diğerleri eti için vahşi bir şekilde öldürülüyor. Diğer bütün ülkeleri ve hayvanları da düşündüğümüzde ise ortaya korkunç bir tablo çıkıyor. Bunları önlemek için evcil hayvanlarımızı barınaklardan sahiplenmeli, hayvan kullanılan sirklere ve hayvanat bahçelerine gitmemeli, gidenleri uyarmalıyız. O masum hayvanların dile getiremediği acılarda biz de pay sahibi olmak istemiyorsak bunları yapmalıyız. Aksi takdirde o hayvanların hapis tutulduğu kafeslerin parmaklıklarında, vahşice öldürülmeleri için kullanılan mızraklarda, zıpkınlarda bizim de parmak izimiz olacak. Sadece bu gibi yerlere gitmemek ve para kazandırmamak bile etkili bir pasif direniştir ve insanların ilgi göstermediği her şey gibi sirkler, hayvanat bahçeleri ve evcil hayvan dükkanları da unutulmaya kapanmaya mahkumdur. Bu tarz yerlere gitmeyerek daha fazla hayvanın eziyet çekmesine izin vermemeli, hayvan suistimaline ortak olmamalıyız.  Yazar : Stefan Zweig Kitabın Adı : Satranç Yalnız İnsanHayatın bazı noktalarında yalnız kalmıştır her insan, bu noktalarda gerçekten doğru kararlar vermeyi başarabildik mi ya da durumun içinden en zararsız durumda çıkabildik mi Allah bilir. Benim bildiklerim bu konuda gerçekten çok sınırlı kalıyor. Her gün söylemeyi isteyip de söyleyemediğim o kadar çok şeyi, o kısa ama verimli olduğunu düşündüğüm süre.te binlerce defa kendime söyledim. Bu yazıyı yazarken de kendimi yalnız kılmayı başardım. Sanırım etrafımdakilerden olabildiğince uzaklaşıp odamda bir köşeye geçip o havayı yaratmaya çalıştım. Yazdıklarım içinden ne alınması gerekir emin değilim, doğru olanı tercih edip yoluma devam ettiğim konusunda da emin değilim. Bir çıkış yolu arıyorum zihnimde, bulabilir miyim acaba, denemekten bir şey kaybetmem, kaybeden de görmedim zaten. Neyse olaya yoğunlaşayım ben, neden bu yazıyı yazarken bu kadar ciddi oldum emin değilim. İnsanların beni anlamadığını düşünüyorum ya da yanlış anladıklarını. Yazı içerisinde oldukça fazla koptuğum noktalar olacak çünkü insan yalnızken nerede ve ne zaman da olduğunu unutup konudan konuya atlayabiliyor. Her neyse çokta uzatmaya gerek yok. Önemli olan başlamak, sonu zaten bir şekilde gelecektir. Etrafımdaki insanların beni anlamadıkları noktaya geri dönmek istiyorum. Acaba sıkıntı bende mi diye çok defa düşündüm. Sonunda şuna karar verdim sıkıntı insanların ne anlamak istediklerinde, sen ne söylersen söyle, onlar anlamak istediklerini anlıyorlar. Hatta öyle insanlara rastladım ki, söylemediklerinizi bile ekleyebiliyorlar, akıllarındaki kelimelerden ya da durumlardan bile sizleri sorumlu tutabiliyorlar. Benim burada söz hakkım nerede ya da nerede bu hatayı yaptım diye düşünmenize fırsat kalmadan sizi suçlamaya başlıyorlar. Kendi yalanlarına kendileri inanıyorlar. Bu ne kadar acı bir durum böyle. İnsanın kendine olan saygısını yitirmesi gibi bence. Keşke duruma müdahale etme yeteneğim olsa, aslında sadece tek bir yerde bu yetim var. Bu da yalnız olduğum zamanlar sadece kendi dünyamda kendi dilediklerimle bir arada kapalı bir sohbet içerisinde dilediklerimi söyleyip uygulayabiliyorum. Çoğu zaman hayal gücüm sayesinde sorunlara çözüm bile bulabiliyorum. Konulara farklı açılardan yaklaşıp irdelemek gerçekten anlatılmaz ama yaşanır bir haz veriyor. Bu kısım tamamen iyi taraflarında bahsettiğim kısım olsa… Diğer bir açıdan baktığımda canımın sıkıldığını da itiraf etmeliyim. Benim gibi sosyal olmayı ve yeni şeyler denemeyi seviyorsanız en doğal durum bu karşılaştığınız. Ekrandaki küçük bir çiziğe bile takılabiliyorum bu zamanlarda. Etrafımdakileri algılamaktan çok yargılama taraftarı oluyorum. Şu an da bilgisayar ekranımdaki küçük toz tanesine nasıl sinir oldum yazsam açıklayamam. Dünyanın sadece senin etrafında döndüğünü düşünüyorsun bu sırada ya da ben öyle hissediyorum. Sorumluluklarımı unutup sadece anın tadını çıkarmayı denemiyor da değilim. Dönüp yazdıklarıma baktığımda şunu da yazmasam iyiymiş diyeceğim çok şey olacak olması da normal sadece kendini düşünen birinden ne beklenebilir ki. Bakın şimdi de kendimi yargılamaya başladım. Nedenlerini düşünmeden kendine sorular sorarken bu kadar sıkıcı bir dünyaya geldiğim için kendimi ve ailemi bile yargılayabilirim. Sorun yok bu durum da, olsa da bunu şu anda demem mümkün değil. Okuduğum kitapla yaşadığım durum arasında bağlantı kurmaya çalışıyorum. Ama neden bunu denemeliyim bilmiyorum sadece yazımın her satırında bir yerlerde girmelisin diyorum. Gireceğim yer sanırım burası fazla da uzatmamak lazım değil mi? Her neyse kitabın can alıcı kısmı adamın yalnız kaldığında son derece zor olan bir , şeyi yani satranç oynamayı bütün incelikleriyle öğrenmesi bu gerçekten ilgi çekici bir nokta, yalnızken bunları yapmış olması daha da ilgi çekici bir durum aldırıyor aslında kitaba. Bana sanki Paris’te bir lambanın altında, parkta çalışan su fıskiyelerini dinliyormuş gibi hissediyorum. Yani düşünün ki o kadar uzağım aslında meseleye demek isterdim. Edebi açıdan böyle demem daha iyi oldu. Neyse adamın bu yalnızlık içerisindeyken, bulunduğu durumu düşünmek yerine kendisini satranç öğrenmeye vermesi çok kafa karıştırıcı. Neden böyle yaptı düşünüyorum. Yerinde ben olsam daha ilginç şeyler yapabilirdim ya da kitap bu daha fantastik konularda gezinebilirdim. Saçmalamak bu yalnızlığın içinde var sanırım ki o kadar çok saçmaladığımı ben bile hisseder vaziyetteyim şu anda. Yalnız kalıp bir konuya yoğunlaşmak zor gerçekten ve o adam bunu başarmış, ben yapabildim mi sanmıyorum. İnsanlar peki yapabiliyor mu çok merak ettim şu anda fazla merak da iyi değil. Üzerinde durmadan konuları atlatıp geçmekte var bakın yalnızlık içerisinde. Şimdi çıkıp yazının başına bir baktım da, yazmak istediklerimden çok uzaklaşmışım. Bir ödev yapmaktı ilk amacım ama artık ne ödev kalmış ne de başka bir şey yazdıklarımı okuduğunuzda anlayacağınız şey yalnız bir insanın neler yapabileceğini çok güzel tanımlıyor. Bana anlat deselerdi bu kadar iyi anlatamazdım. Siz yazıyı okuduğunuz zaman eminim çok güzel anlayacaksınız. Benim de bir yerden konuya tutunmam lazım değil mi. Toplamaya çalışmaktan çok bu yalnızlıktan biraz kurtulduktan sonraki durumdan bahsetmek istiyorum. Şu anda mutluyum neden bilmiyorum ama böyle tatlı bir mutluluk var üzerimde tarifi gerçekten zor. Muhabbet ettim kuzenlerimle ve biraz yemek yedim sanırım acıktım bu yazıyı yazarken bundan dolayı mutlu hissediyor olabilirim. Yalnız kaldığım süreçte yazdıklarıma baktığımda daldan dala gezdiğimi fark ettim. Neden insan yalnızken farklı noktalara kayar diye soruyorum kendime verebileceğim tek yanıt yalnızken aslında yalnızlığını bastırmak için hayallerimin içerisinde çok fazla seyahat ettiğim ya da durumları değerlendirmek için elimden geldiğince çok şeyi düşünmeye çalıştığım. İnsan bu kadar düşünce içerisinde yalnız hissetmemeli ama bir sesin olmayışı bile beni yalnız hissettirmeye yetti. Anladığım şu ki ne kitaplar ne de gerçek hayatlar genelleme yapmaya kadir değil yalnızlık konusunda her insan kendi yalnızlığını yaratır ve yaşar. Ama sınırları çok fazla aşarsam anlatıldığı gibi de delirebiliriz neden mi bu kadar çok konudan konuya atlayan bir insana kimse normal demez. Yalnızlık bir ömür boyu sürmez yerinde ve zamanında gerektiği şekilde yaşanırsa iyi bir silah, zamansız olduğu takdir de yıkıcı bir söz kadar derin olabilir. Burak Erdem VAROL 21202534 Sec : 014MELANKOLİ Aralık olan kapıdan içeri girdiniz. Şöyle bir göz attınız etrafınıza, tanıdık birini görür müyüm umudu ile değil de, dikkatinizi çekecek ve sizde merak uyandıracak bir şey bulma umudu ile. Çok geçmeden fark ettiniz, hatta belki uzun bile sürdü farkına varmanız. Orada tek başına oturuyordu işte. Tek başına olmak bile sıradanlaşmıştı onun için, bu duruma ne üzülüyor ne de bu durumdan hoşnut görünüyordu. Zaten merak duymanızın en büyük nedeni bu değil miydi? El kol hareketleri ya da ağız şekli hiç yardımcı olmuyordu anlamanıza. Orada duran ve anlamanızı bekleyen, algılamanızı sağlayacak tek bir şey vardı: Bakışları. Aynı zamanda hem bu kadar boş hem de bu kadar çok anlam barındıran o soğuk bakışların içinizi parçalaması hiç beklemediğiniz bir şeydi. Bu bakışlarla karşılaşan insanlar ya direkt gözlerini kaçırıp oradan uzaklaşırlardı ya da meraklarına yenik düşüp daha da derine inmek isterlerdi. Size gelince; evet, doğru tahminde bulundunuz. Gözlerinizi kaçıramadınız ve kendinizi bir uçurumdan aşağı düşercesine o bakışların derinliğine bıraktınız. Aklınızdan geçen ilk şey bunun ne olduğu idi ve o sırada tek bir kelime belirdi kafanızda: Melankoli. Mutluluk, üzüntü, heyecan ya da endişe… Bunlar gibi keskin bir duygu değildir bana göre melankoli. Anlayamaz, isteseniz de kolay kolay anlatamazsınız. Kendinizi bir karmaşıklık ortasında tamamen savunmasız şekilde bırakırsınız, ne kadar kötü duygu varsa teker teker baskı kurar üzerinizde. Durduramazsınız da, öyle anlık yaşadığımız sevinçler ya da korkular gibi değildir bu. Yakalandınız mı vay halinize… Sizi sizden başkası kurtaramaz. Kurtarabilecek varsa da farkında olmadan engel olursunuz buna. Öyle de illet bir şeydir melankoli. Siz mi seçmişsinizdir bu halde olmayı, yoksa bir şeyler sizi melankolik olmaya mı itmiştir? Bilemezsiniz. Bir anda çelişkiler insanı oluverirsiniz. Dünyanın en kararsız ve ne istediğini bilmeyen bireyine dönüşürsünüz. Gerçekten nedir bizleri bu rahatsız edici duyguya ve ruh haline sokan? Tamamen içimizden gelenlerden mi kaynaklanıyordur yoksa dış etkenlerin rolü daha mı büyüktür? Belki de ikisi birden bir anda yüklenince zayıf hissedip kendimizi bu duygunun kollarına bırakıyoruzdur istemsizce. En kötüsü ise bir kere onunla tanıştıktan sonra hayatımızın bu yönde devam etmesinin olasılığıdır. Farkında olmadan “melankolik” bir insana dönüşüp hayatımızı daha da bilinmeze sürükleme olasılığı… Emin olduğum bir şey varsa, o da bunun içimizde bir yerlerde barındığı. Yaşadığımız olaylar, düşünce yapımız, duygusallık seviyemiz ve tecrübelerimiz ya onun dışarı çıkmasına öncülük ederler ya da onu bastırırlar. Ama hiçbir zaman tamamen yok edemezler. Onu en hissetmediğimiz zamanlarda bile o, oralarda bir yerlerde durur, beklemeye devam eder. Ne zaman kötü birkaç olay ya da olgu oluşsun hemen çıkıverir yuvasından, bizleri moralimiz bozuk ve karışık düşüncelerimizle boğuşur halde bırakır. Mevsimi yoktur melankolinin. O istediği zaman gelir, istediği zaman gider. Hiç gitmeyip yaşantımızı mahvettiği de olur, bunu bir tek kendi bilir. Ve bildiği bir şey daha vardır ki, kötü görünmesine veya genelde kötü olmasına rağmen bizlere yardım ettiği. Bazen düşünce ve duygularımızda o kadar kaybolmuş halde buluruz ki kendimizi, yalnızlığa sürüklendiğimizin bilincinde bile olmayız. Burada melankoli girer devreye ve belki de bir şeylerden sıyrılıp gerçekleri görmemize yardımcı olur. O karamsarlık halini, can sıkıntısını ve hüznü yaşamadan üstesinden gelemeyeceğimiz şeylerde bize yaslanabileceğimiz sağlam bir duvar olur. En güzel günümüzde bile yakalar bizi bazen, sebepsiz bir keder koyar mutluluğumuzun yerine. İçerden çökmeye başladığınızı hissedersiniz, yaşam isteğiniz bile azalır belki. Ama bu hüznün en uç noktasını yaşamadan hayatın gerçek anlamını anlamanız mümkün değil gibidir. Aslında kendi yalnızlığını kendi taşır melankoli. Sizinkini çıkaran kendiniz olursunuz. Hüznün içindeki küçük mutluluklardır o. Bu küçük mutlulukları yakalamaksa sizin işinizdir. O zaman şimdi sorun kendinize, onları yakalamak istiyor musunuz yoksa istemiyor musunuz? Cevabınız evet ise bu hüzün ve huzur ikilisinin kollarında kendinizi daha da yakından tanımaya hazırsınız demektir. Yalnızlığa Alışmak Yalnızlığa dair en eski anılarım daha ilkokula yeni başlamışken annemin nöbetçi olduğu geceler. Babam lokanta çalıştırırken çok borca girince lokantayı kapatmış ve mecburen annemle tanışmadan önce yaptığı gibi Avusturya’ya çalışmaya gitmişti tekrar. Biz de annemle baş başa kalmıştık. İlk başta gelip anneannem kalıyordu benimle gece boyunca. Sabah erken kalkıp gelince anneme de yetecek kadar kahvaltı hazırlayıp, yedirip okula gönderiyordu. Sonra artık geceleri tek başıma kalabileceğime karar verdik. Sabahları kendi başıma nasıl Nesquik hazırlayacağımı da öğrenmiştim. Sabahları da gazeteden kuponla aldığımız elektronik sözlüğün alarmıyla kalkıyordum, kahvaltımı yapıp annem yokken biraz bilgisayar oynayıp çıkıyordum evden. Genelde de bilgisayar yüzünden geç kalıyordum biraz. Sabahları geç kalkmam dışında bir sorun yoktu ama geceler o kadar kolay değildi. Karanlıktan bir şeyin üzerime atlamayacağını veya yan odada ben yokken yaratıklar belirmediğini teorik olarak öğrenmiştim ama pratikte hâlâ sorunlar yaşıyordum. O yüzden hem yalnız olduğumu unutayım hem de yan odada bir şeyler varsa da yalnız olduğumu anlamasınlar diye ne yaparsam yapayım televizyonu açık tutuyordum. Tuvalete veya başka bir odaya gidip gelmem gerekirse de odamın kapısını açık bırakıp koşarak gidip işimi hemen halledip geri dönüyordum. O zamanlar korkumun kaynağı hem gece hem de yalnızlığın birleşimiydi sanırım. Çünkü gündüzleri yalnızken korkmazdım, geceleri annem evdeyken de. Geceyle arkadaş olmamız için şöyle bir şey bırakabilirim galiba buraya: http://kuytukose.laneth.us/goster.php/sokak+lambas%FD ​Geceyle barıştıktan sonra artık yalnızlıktan korkmayacağımı düşünmüştüm. Korkacak bir şey kalmamıştı. Gece benim için artık sokak lambaları, Terry Pratchett, K’s Choice ve Kings of Leon demekti. Ama sonra fark ettim ki bunların hepsi de benim için bir nevi televizyon işlevi görüyordu. Tek bir farkları vardı sadece, yalnız olduğumu unutturmalarının yanında yan odadaki yaratıklar yerine gözyaşlarımı benden uzak tutmak. Sonra bir yerlerde geceyle yalnızlık arasındaki ilişki kayboldu. Liseden beri yurtta kalmamdan dolayı sanırım. Yalnızlık saate, havanın aydınlığına bağlı anlık bir değişken olmaktan çıkıp dış etkenlerden uzak kendi başına daha uzun vadeli bir sürece dönüştü benim için. Tanıdığım kimse ya gelmek istemeyip ya da gelmek isteyip gelemeyince tek başıma yaptığım iki haftalık ufak Macaristan gezim var bir de. Bunun için de şöyle bir şey bırakayım: http://kuytukose.laneth.us/goster.php/budape%FEte Tanıdığım en yakın insandan binlerce kilometre uzakta olsam da garip bir şekilde hiç yalnız hissetmemiştim, üstelik kulaklıklarımı almayı unuttuğum için müzik bile dinlemeden geçirmiştim o iki haftayı. Antalya’da veya Ankara’da aynı süreyi yalnız geçirsem muhtemelen K’s Choice bile kurtaramazdı beni. Sonra bunca zamandır yalnızlığı yanlış şeylere ithaf etmiş olabileceğim geldi. Yalnızlık dediğimiz sadece eskilikti belki de. Şehrin eskiliği, arkadaşların eskiliği, yaşamanın eskiliği. Ya da eskilik değil de alışılmışlık. Evet, alışılmışlık daha güzel oldu galiba. Peki ya yalnızlık korkusu? O da henüz alışmışlık duygusuna alışmadığımdan mıydı acaba? Hem bu soruya hem de yalnızlık üzerine diğer sorularıma net bir cevaba ulaşmak için henüz yalnızlığa ve yaşamaya yeterince alışamadım sanırım. Yaşımı gösteren sayı hâlâ birle başlıyor, ‘hâlâ’ yazarken a’ların şapkasını koymak hep sonradan aklıma geliyor, yazları babamın Avusturya’dan dönüp tekrar açtığı lokantasında çalışmamı saymazsak hayatımda hiç yaptığım bir şey karşılığında para almadım, daha önce hiç birisinin ölümüne ağlamadım, gerçekten çaresiz olduğumu hissetmedim, trene binmedim, Sarah Bettens’ı canlı dinlemedim... Ege Cenk Köknaroğlu 21402170 TURK 101-9 Başak Berna Cordan İnsanlığın Kıyıya Vurması Güzel bir müzik açarak, salep yudumlanacak yahut ince bir battaniyenin altına girerek kitap okunacak belki de dışarı çıkarak tanıdıklarla vakit geçirilebilecek bol seçenekli parlak bir güne uyandık bugün. Huzurumuzu kaçıracak çok az şey var eğer gözlerimizi ve kulaklarımızı kapatmayı iyi öğrenebilmişsek. Hepimiz yapıyoruz bunu, kimilerimiz bu konuda usta. Fakat her gün gözlerimizin önünde yaşanan onca şeyi daha ne kadar süre görmezden gelebiliriz? Ne kadar daha her şey dört dörtlükmüş ve yaşadığımız hayatlar gayet normalmiş gibi davranabiliriz? Yalnızca ben mi her tarafımız ateşle çevriliymiş gibi hissediyorum. Dünyanın dört bir yanında ölen insanların yükü sadece benim sırtımdaymış, sanki başka kimse farkında değilmiş gibi bu durumun. Sürdürüyorum hayatımı, kalkıp okula gidiyorum her sabah, yaşananlara beklenen tepkileri veriyorum fakat içimde bir yerlerde aslında bir şeylerin yolunda gitmediğini hissettiren, ne olduğunu tam manasıyla anlayamadığım bir yumru, rahatsızlıkların dertlerin tasaların birbirine geçip dolaşarak oluşturduğu bir kütle var. Ve hep orada duruyor. Ben mutluyken, gülerken, yolda yürürken, sınıfta otururken, hiçbir zaman yanımdan ayrılmıyor. Küçüklüğümüzden beri bize yalnızca iyilik, dürüstlük öğretildi. Her zaman bize öğütlenen davranışlarda bulunup, doğru sınırlar içerisinde kalmayı bildik. Haklının yanında olmak bir görevdi bizim için. Şimdi büyüyüp, küçükken anlam veremediğimiz karmaşaların içine girdiğimizde anladım ki aslında doğrunun yanında olmak çok da kolay değil, yürek ister. Kimse artık rahat bölgesinden çıkmak, zarar görmek istemiyor. Çünkü aslında herkes biraz korkuyor. Ucu bize herhangi bir şekilde dokunacak, zarar verme ihtimali olan her şeyden kaçarız ve büyüdükçe bize öğütlenen her bir iyi şey biraz daha silikleşir, anlamını yitirir. Evet, biz yine gelecek nesillere aynı şeyleri tavsiye edeceğiz, örnek vereceğimiz birkaç iyi insan da olacak ama sanki bunların hepsi lafta kalacak ve hiç kimse doğruluk yolunda önemli bir şey yapmayacak gibi hissediyorum. Çünkü şu an söylenen, gündem olan, dilden dile dolaşan her şey bir sis bulutu gibi. Samimiyetten yoksun ve işe yaramaz. Sözlerle kanıtlanmaya çalışılan “Yardım ediyoruz, seviyoruz, destekliyoruz.” minvali düşünceler artık pek de bir şey ifade etmiyor benim için. Çünkü sözler insanların ölmesini engelleyemiyor. Çünkü her gün dünyanın her yerinde birileri öldürülüyor. Ve biz bunu kanıksadık, olması gereken buymuş gibi davranıyoruz. Üzülmeyi bile unuttuk. Birkaç gün Facebook’ta profil fotoğrafımızı değiştiriyor, Twitter’da 140 karakter sınırına yakalanmadan duyarlı bir şeyler yazmaya çalışıyor ve takipçilerimize ne kadar da iyi bir insan olduğumuzu kanıtlamaya çalışıyoruz. Gerçekten öyle miyiz peki? Gerçekten ölen insanlara üzülüyor muyuz? Hatta önemli olan soru şu, ölen insanlara üzülmek bizi iyi insan yapar mı? Kaybedilen hayatlara üzülmek zaten insanın doğasında olan bir şey değil mi? Bu vereceğimiz en doğal tepki olmalı aslında, hepimiz üzülmeliyiz. Ama şimdi bu duyguyu kullanıyoruz, sanki üzülerek fedakârlık ediyormuşuz gibi tavır takınıyoruz. Hissetmeyi unutmuşuz ve sadece reklam yapıyoruz. Hayatımızı sosyal medyada afişe ediyor ve her şey harikaymış izlenimi vermeye bayılıyoruz. Gerçek olansa dünyanın şu an bir felakete sürüklenmekte olduğu. Aylan Kurdi’den bahsedeceğim. Küçük çocuğun denize vurmuş ölü bedeninin fotoğrafı dünyanın en azından birkaç günlüğüne ayaklanmasına sebep oldu ancak onun başına gelenler başka çocukların başına gelmeye devam ediyor. Onların fotoğraflarını veya durumlarını görmediğimiz için her şey yolundaymış gibi hayatımıza devam ediyoruz. Bu kadar duyarsızlaşmayı nasıl başardık? Aylan’dan geriye kalan tek bir fotoğraf, yıllarca gösterilmeye devam edilecek, bir süre ismini de hatırlayacağız belki ama ismini hiç duymadığımız, kendisini hiç görmediğimiz, belki çok daha vahşi şekillerde öldürülen çocuklar, anneler, babalar... Onlara ne olacak? Biz görmediğimiz için onların ölümü kabul edilebilir mi? Haberlerinin bize ulaşmaması onların ölümlerinin karşısında durmama hakkını verir mi bize? Demir, Nilufer. Bodrum. 2015. Birinin canına kıymak için ne gibi bir sebep olabilir bilmiyorum. Gittikçe artan bu vahşeti nasıl açıklayabiliriz onu da bilmiyorum. Suriye, Ankara, Paris, Beyrut, Ukrayna... Bu liste gittikçe kabaracakmış gibi bir his var içimde. Bu yüzden şimdi herkesi biraz mutsuz olmaya davet ediyorum. Belki hiçbir şey yapmaya gücümüz yetmeyecek, ölümleri durdurma imkânımız yok. Fakat bizim üzerimize düşen insanlığımıza yakışanı yapmak ve ölen masumlar için en azından üzülebilmek. Rahat bölgemizden çıkmalıyız artık. O rahatsızlık yumrusunun nasıl bir şey olduğunu hepimiz anlamalı, biraz olsun hissetmeliyiz içimizde. Özgürlüğe Doğru “Köle” isimli bu eser bir hayal ürününün gerçekle sentezi değil, tamamen gerçek bir yaşam öyküsüdür. Mende Nazer kendi trajik yaşam öyküsünü ve özgürlüğe doğru giden hayat mücadelesini büyük bir cesaretle okuyucularına sunuyor. İnsanlara bu hayatın görünmeyen yüzünü ve 21. Yüzyılda yaşanan bir insanlık dramını gözler önüne seriyor. Nazer, hayat hikâyesiyle insanları kendi hayatına konuk edip okuyucularına duygu dolu anlar yaşatıyor. Mende, Sudan’ın bir köyünde yaşayan Nuba halkının bir üyesidir. Şehir hayatından habersiz, çamurdan yapılmış evinde ailesiyle mutlu bir yaşam süren Mende’nin hayatının bir anda değişmesiyle başlıyor hikâye. Mende, Müslüman olan Nuba kabilesinin farklı kültürüyle dinin bilinmeyen yönlerini okuyucuyla paylaşıyor. Mende’nin kabilesine göre Müslüman olan herkes sünnet olmak zorundadır, aksi takdirde evlenmeleri mümkün değildir. Belirli bir yaşa geldikten sonra her kız sünnet olmak zorundadır ve Mende yaşadığı bu tecrübeyi hiç çekinmeksizin okuyucuyla paylaşıyor. Mende bu olayları yaşarken daha küçücük bir çocuktu. Hayatı o kadar çok seviyordu ki onun için çıplak ayakla çamurda yürümek bile çok büyük bir mutluluktu. Mende’nin bu mutlu yaşamı bir gece yarısı Arapların köylerini basmasıyla son buluyor. Önüne geleni katleden bu zalim insanlar küçük savunmasız çocukları alıp kendi şehirlerine götürüyorlar ve Mende de bu çocuklar arasındadır. Kendini büyük, ihtişamlı bir evde bulan Mende daha bir köle olarak satıldığının farkına bile varamadan tüm evin işlerini yapmakla görevlendirilmiştir. Sekiz yıl boyunca hayvan muamelesi görüp dışlanıp, küçümsenip, evin beyi ve misafirlerinin çeşitli tacizlerine uğrayan Mende yıllar geçtikçe farkında olmadan büyür ve genç bir kız olur. Rahab’ın yanında geçen altı yıldan sonra Mende Londra’ya, Rahab’ın kardeşinin evine gönderilir. Mende, Hanan’ın evine geldiğinde insan gibi muamele görmüş inancına saygı duyulmuş ve bu durum onun biraz olsun huzurlu olmasını sağlamıştır ama köle olduğu ve bundan kurtulması gerektiği gerçeğini değiştirmemiştir. ‘’Ben de onların bir başka Müslüman’ı yani beni, bir köle olarak evlerinde tutabilmelerini dindarlıklarıyla nasıl bağdaştırabildiklerini merak ediyordum. Çünkü okulda Kuran’ın ‘’bütün insanların bir tarağın dişleri gibi olduğunu söylediğini öğrenmiştim - aynı yaratılışta ve birbirlerine eşittiler.” (Nazer, 313) Zaman geçtikçe evin hanımı Mende’ye kötü davranmaya başlar. Sahipleri Kronky ve Hanan’ın şehir dışında oldukları anı değerlendirip alışverişe gitme bahanesiyle çıktığında Nuba’lı Babo ile tanışır ve onun yardımıyla evden kaçar. Mende artık özgürdür ve özgürlüğünün ilk yıllarını İngiltere’de oturma izni almaya çalışarak geçirir ve topluma uyum sağlamaya çalışır. Sudan uzmanı gazeteci Damien Lewis’in yardımı ile 23 Aralık 2002 de Britanya Hükümeti tarafından sığınmacı olarak kabul edilir ve oturma izni alır. “Konuşmaya ve bu kitabı yazmaya karar verdim, çünkü Sudan’da pek çok kadın ve çocuğun benimle aynı kaderi paylaştığını biliyorum. İçlerinde bazılarına –Asha, Katuna, Nanu – dostluk duygularıyla bağlı olduğumu hissediyorum. Eğer hayatımın gerçek hikâyesi, çok uzun zamandır kölelik boyunduruğunu altında ıstırap çeken ülkemin kurtuluşunu sağlayabilecek bir şanssa, bu durumda nasıl susabilirdim ki? ”(380) Yaşadığı trajediyi en ince detayına kadar anlatan Nazer, kitabı okurken aynı acıyı yaşamama sebep oldu. Kaybolmuş bir çocukluk, aile sıcaklığından mahrumiyet, ne zaman çocuktu ne zaman genç olup büyüdü anlayamamak…. İnsanın özgürlüğünü kazanabilmek için hiçbir engelin onu durduramayacağını, bunu hayattaki tek beklentisi haline getirdiğinde tüm engelleri aşabileceğini ve bu uğurda mücadele etmekten asla vazgeçilmeyeceğini… Mende’nin bu azmine duygularınızla katkıda bulunuyor ve o heyecanı yaşıyorsunuz. Günümüzde renk ayrımı daha yeni yeni bir problem olmaktan çıkarken, kitaptaki bakış açısının bugün bu denli değişmesi umut verici. Daha on üç yaşında küçük bir çocuğun ailesinden koparılmasına, kandırılmasına ve tecavüze uğramasına şahit olmak insanın içini acıtıyor. Okurken nefessiz kaldığım ve köle olarak yaşanan hayatın ağırlığını hissettiğim bu duygular yaşadığım hayatı şükretmemi sağladı. Bu kitap, herkesin okuması ve ders çıkarması gereken bir kılavuz aslında. Tüm insanlar bilmedikleri, tanımadıkları belki hayal bile edemedikleri nice yaşamalar olduğunu ve bunun farkına bile varamadıklarını görmeleri gerektiğini anlamalılar ki kendi hayatlarını sorgulayabilsinler. Mende Nazer’in sekiz yıllık köleliğinden sonra şuan Londra’da özgür bir insan olarak yaşıyor olmasını bilmek umudun bir zaferi… Bu kitabı okuduğumda, Mende Nazer’in hayat hikayesi benim hayata farklı noktalardan da bakmam gerektiği konusunda bir algı oluşturdu. Mende, insanların hâlâ köle olarak kullanılıyor olup olmadıklarını merak edip sorgulamama, bizim gündelik yaşamımızda hiç düşünmediğimiz, tarihin tozlu yapraklarında kaldığını zannettiğimiz bu konunun hala tüm acımasızlığıyla varlığını sürdürdüğü gerçeği ile yüzleşmeme neden oldu. ’’ Fransa, Los Angeles ve Hong Kong’daki zor durumdaki insanlarla yapılan söyleşilere yer verilen Colors’un dergisine göre, 1850’lerde ABD’de bir köle satın almanın bedeli 50 bin dolara eşit olurken, 21. yüzyılda 100 doların altına inmiş durumda bulunuyor. Belirlemelere göre, dünyanın yarısı günde 2 doların altında bir gelirle geçiniyor. Bu da potansiyel köleler için uygun ortam yaratıyor. Kölelik dünyanın her ülkesinde yasak olmasına rağmen, günümüzde 27 milyon köle var.’’ (Ntvmsnbc8.ocak2013-Colors53) Huyugüzel 1 Resul Huyugüzel 21100725 TURK 101 – Sec. 43 Vedat Yazıcı 04 Kasım 2014 BİR HASTANIN GÖZÜNDEN FRANKFURT Gezi yazısı yazan pek çok üstadımız var, şairler gezi yazılarını yazarken genelde keyifli vakit geçirirler, en azından rahat olduklarından emin oluruz. Bir gurmeyi düşünsenize, hem geziyor hem de onlarca çeşit lezzetli yemeğin tadına bakıyor ve tüm bunları yaparken de notlar alıp gezi yazısı kitabını oluşturuyor. Fakat Ahmet Haşim, diğer yazarlardan farklı olarak böbrek ve kalp hastalıkları tedavisi için Frankfurt’a giderken seyahati boyunca bir dizi not yazmış. Notları detaylı incelediğimizde yazarın bu tedaviyi bir fırsat olarak görüp, Frankfurt’ta bolca gözlem Huyugüzel 2 yapabileceği kadar zaman geçirdiğine şahit oluyoruz. Bu notlar daha sonra Milliyet gazetesi ve Mülkiye dergisi tarafından birleştirilerek Frankfurt Seyahatnâmesi’ni oluşturmuştur. Yani yazarımız bu notları alırken aslında acı çekiyormuş, fakat bunu okuyucularına elinden geldiğince hissettirmemeye çalışmış. Kitabın dikkat çeken en önemli özelliği ise her bir not parçasının kısa oluşudur, hatta bazıları 2 sayfa bile gelmiyor. Kitap toplamda 21 bölümden oluşuyor. Bir başlık altında başlayan olaylar kimi zaman birden bire kesiliyor, arkasında soru işaretleri bırakabiliyor. Bazen de net sonu olmasına karşın olayın tadı damağımızda kalıyor çünkü her bir olay kısa ama içerdikleri aksiyonlar bol. Kitap bu yönüyle aslında çok bilindik bir öykü kitabı olan Tasmalı Güvercin’e benziyor. Cemil Kavukçu’nun geçen dönem okuduğum bu güzelim öykü kitabında da benzer şekilde açık uçlu öyküler vardı. Cemil Kavukçu sanki öykülerin sonunu okuyucudan tahmin etmesini istemiş gibi görünüyordu. Frankfurt Seyatnâmesi’nin “Bir Zihniyet Farkı” başlıklı anısının sonu, buna en güzel örnek olabilir. Hemşirenin cevabı karşısında şaşıran Ahmet Hâşim, söylediklerinin sadece iltifat amaçlı olduğunu hemşireye açıklamış mıdır, yoksa bu güzelim hemşireyi ailesi karşısında sırf mağdur etmemek için İstanbul’a davet etmek zorunda kalmış mıdır? Bilemiyoruz. “Teklifinizi mektupla anama babama bildirmiştim. Şimdi cevap aldım. İstanbul’a gitmem için müsaade veriyorlar… Donakaldım!” (42). Kitabı elinize alıp bir solukta okuduğunuzda (ki çok kısa bir kitap) notların kısa olmasına ve başlıktan başlığa geçilmesine karşın olaylar birbirini takip ediyormuş havasına kapılıyorsunuz. Bu notlar kitap haline getirilmeden önce, o dönemde parça parça Milliyet gazetesinde yayımlanmış, daha sonra birleştirilerek bir kitap haline Huyugüzel 3 getirilmiş, fakat notlar kitaplaştırılırken olayların kronolojik sırası göz ardı edilmiş. İddiaya göre yazar Ahmet Hâşim, notları bir araya getirirken kronolojik sırayı bozmakla kalmayıp her notun başına ve sonuna eklemeler yapmıştır. Bu sebeple kronolojik sıralama olmamasına rağmen uzun bir olay bütünü başlıklarla bölünmüş gibi gözükebiliyor. Yani bir dizi farklı olaylar düşünün; bunların başlarına ve sonlarına eklemeler yaparak sanki tek bir olaymış gibi gösteriyorsunuz. Kitap boyunca genel olarak karamsarlığın hüküm sürmesi de gözden kaçmıyor. Seyahatin sonbahar mevsimine denk gelmesi, yaprakların düşüyor olması, yazarın kendini hasta olarak görmesi, havanın daima kapalı ve yağışlı olması da hiç şüphesiz yazarın ruh halini ve psikolojisini etkilemiş olmalı ki kitabın sonlarına doğru şu cümleyi yazmış; “Zira ben bir İstanbul hastası idim!” (40). Bir gezi yazısı kitabı olmasıyla birlikte Frankfurt Seyahatnâmesi; hiç şüphesiz dönemin sosyal, siyasi ve kültürel izlerini de bizlere ulaştıran ve yazarın psikolojisini bize hissettiren enfes bir Ahmet Haşim eseridir. Huyugüzel 4 KAYNAKÇA Hâşim, Ahmet. Frankfurt Seyahatnâmesi. İstanbul: Yapı Kredi Yayınları, 2013. Bahadır, Hatice Mine. “Frankfurt Seyahatnamesi – Bir solukta okuyacaksınız…” (23 Ekim 2010) 08 Ekim 2014. <http://kitap.antoloji.com > Ecem Sever 21302418 TURK102- Sec. 21 Gönenç Tuzcu KIŞ UYKUSU’NDAN NOTLAR İzlediğim tek tük sanat fillerinden biri Kış Uykusu. Diğer sanat filmlerine olduğu gibi bu filme de bir sürü önyargım vardı tabii. Yine de bir arkadaşımın aşırı ısrarları sonucu filme girdim. Sıkıcılığından ve uzun, durgun sahnelerinden şüphem yoktu. Hele 196 dakikalık süresini görünce yarısında çıkarım herhalde diye düşünüyordum ama çok başka bir durumla karşılaştım. Belki de o anki ruh halimin de etkisiyle bu kadar etkilendim. Hiç beklemediğim şekilde o üç saat nasıl geçti hiç anlamadım. Oyunculukların mükemmellileri bir yana, Kış Uykusu bana kendimi ve çevremi sorgulattı ve yeni bir pencere açtı diyebilirim. Karakterlerle güçlü bir empati de kurdum, film boyunca bir Aydın, bir Necla, bir Nihal oldum sanki. Çoğu sanat filmlerinde olduğu gibi bu filmde de olay ve kurgu yok. Daha çok diyaloglar ve karakter incelemeleri üzerine kurulmuş. Beni en çok etkileyen de karakterlerin bu denli gerçekçi ve objektif bir biçimde ele alınmasıydı. Aydın kavramını ve Anadolu gerçeklerini diyaloglarıyla, görselleriyle ve hiç şüphesiz harika oyunculuklarla tarafsız bir şekilde izleyiciyle aktarımıyla bu filmi çok samimi ve akıcı buldum. Ecem Sever 21302418 TURK102- Sec. 21 Gönenç Tuzcu İlk olarak, filmde Demet Akbağ depresyonunu çok içten yaşıyor. Eski eşiyle ilgili o kafa karışıklığını ve yalnızlığını ben çok net hissettim. Ama kendini eleştirmeye çalışırken pek de tarafsız olmadığını düşündüğüm bir karakter. Kitaplar okuyor, çevresini gözlemliyor ve eski eşiyle geçmişini sorgulayıp kimin nerede yanlış yaptığını bulmaya çalışıyor. O kadar çaresiz hissediyor ki bir sürü sorun yaşadığı eşine geri dönmeyi bile düşünüyor. Ama bunları yaparken olaya daha çok şu an nasıl daha mutlu olabilirim veya nasıl daha az yalnız hissedebilirim diye bakıyor, yani eski eşine dönmek için neden arıyor kendine. Kim haklı kim haksız veya hata nerede diye bakmıyor. Aydın karakteri aydın, okumuş biri ama o da yalnız hissediyordu kendini. Mutlu olduğunu sanıyor, ama sadece kendini kandırıyor. İmamı acımasızca eleştirmesinden, Nihal’e tavırlarından anlaşılıyor ki o köyde eğitim seviyesi daha düşük insanlar arasında kala kala her şeyi en iyi kendisinin bildiğini sanan biri haline dönüşmüş ve gereksiz bir kibri var. Orada yaşamaktan zevk alıyor, çünkü büyüklük taslayabileceği bir sürü insan var. İstanbul’a dönmeme nedenlerinden biri de budur bence. İstanbul’da kendi eğitim düzeyinde veya daha üst düzey insanlar arasında tüm gücünü kaybedeceğini düşünüyor. Nihal, şimdiki hayatından hiç mutlu olmayan biri ama gidecek yeri, yaşayacak başka bir hayatı yok. Yine de gerçekten istese hayatını değiştirmemesi için hiçbir sebep yok. Demek ki onu oraya bağlayan bir şeyler var. Belki istemese de Aydın’a hala aşıktır belki de ona kendini kanıtlama çabasındadır. Nejat İşler’in her zamanki gibi filmin karizmasıydı. Ama bu karakterin ona pek de yakıştığını düşünmüyorum. Çünkü kırsalda yaşayan birinden çok şehirli biri gibiydi yani biraz da kendi gibiydi. Karakteri gereksiz yere ezilen köylüyü anlatıyor. Paraları ateşe attığı sahnede de bir klişe olarak fakir ama gururlu köylüyü canlandırdığı çok açık. Aslında Aydın, Necla ve Nihal o otele sıkışıp kalmışlardı. Oranın dışında bir hayat yoktu onlara. Nihal’in gidecek bir yeri yoktu, Necla’nınsa sadece onu döven eski kocası vardı. Aydın’sa gideceği her Ecem Sever 21302418 TURK102- Sec. 21 Gönenç Tuzcu yerde bundan daha da yalnız olacağını düşünüyordu. Evet, belki diğer seçenekler daha iyi görünmüyordu ama denemeye değmez miydi? Bu karakterler onca soruna rağmen her şeye olduğu gibi devam edecek kadar mı korkaklar? Ben izlemeyenlere bu çok yalın ve sade filmi kesinlikle tavsiye ederim. Teması herkese hitap edecek nitelikte, herkes kendinden bir şey bulabilir. Herkesin böyle çaresiz ve yalnız hissettiği zamanlar olur. Ayrıca Türk sineması için çok önemli bir film. Sanat filmleri açısından ne kadar ilerlediğimizi gösteriyor, bir sanat filminin ne kadar geniş kitlelere seslenebildiğini ve daha kolay izlenebildiğini de… Büşra Koç Bizim Farkındalığımız: Hayallerimiz Hayallerimiz olmasaydı, bize başka keyif veren ne olabilirdi ki bu hayatta? Her gece, başımızı yastığa koyduğumuzda düşüncelerimizi ne süsleyebilirdi kurduğumuz hayallerimizden başka? Ya da yeni güne başlamak için sebebimiz ne olabilirdi düşlerini kurduğumuz hedeflerimizden başka? Bana sorarsanız hayatı tatlandıran en güzel şeydir bir hedef uğruna yol almak. Bu yolda karşımıza çıkan fırsatları değerlendirmeyi bilmek ve merdivenin son basamağına ulaşmak için ilk basamaklardan geçmeyi kabul etmek gerekiyor her şeyden önce. Sonrası zaten su gibi akıp geçiyor hayatımızda. Hadi biraz konuyu derinleştirelim ve hayatın bize sunduğu fırsatların bize ne gibi artıları ve eksileri olabilir onu inceleyelim. Hayatın bize bir garezi yok önce bunu kabul edelim. Her daim bize yeni bir yol açma uğruna karşımıza fırsatlar sunuyor. Bizim yapmamız gereken ise o fırsatları görüp, değerlendirmek. Ama aslında bu kadar basit görünen bu yol her zaman düzlüklerden oluşmuyor ne yazık ki. Karşımıza fırsatlar sunan hayat, gideceğimiz bu yolda bize bazı dönemeçler de ekliyor. Bu duruma geçtiğimiz hafta sonu, arkadaşımla izlediğim Devil Wears Prada filmindeki başrolün hayatını örnek vermek istiyorum. Film New York’ta yaşayan ve henüz gazetecilikten yeni mezun olan genç başrolümüz Andrea’nın başarılı bir yazar olmak uğruna hiç hayallerinde olmayan bir işe girmesiyle başlıyor. Aslında başarılı bir yazar olmak isteyen Andrea, yoluna tesadüfen gördüğü ilan vesilesi ile bir dergide stajyer olarak çalışmakla başlıyor. Bu yolda onun virajı, yani sınavı ise çalışma ortamı ve patronu oluyor ki Andrea gitgide kişiliğinden ödün vermeye başladığının farkına varıyor. Kendinden ne denli feragat ettiğini anlaması onun için bir bitiş noktası yaratıyor bir bakıma. Ve yazar olma hayalinden vazgeçmeden sadece ona giden yolunu değiştiriyor Andrea. Peki ya hiç farkında olmasaydı? Kendinden ödün vermeye devam edip bambaşka bir kişiliğe dönüşseydi? Acaba o büründüğü karakter de aynı hayali isteyecek miydi ileride? Ama gelgelelim bu kadar zorluğun bize olan artısı da farkındalığımız ve ondan çıkardığımız derslerle kişiliğimizi geliştirmemiz oluyor. Mesela çok yakın bir örnek olarak kendi hayatımdan bahsedeyim size. Bilkent Üniversitesi’nde iç mimarlık okuyabilmek uğruna üniversite sınavlarına 2. yıl tekrar hazırlandım. Çünkü bu okulda okuyabilmemin tek şartı burs kazanmamdı. Ve 1 sene sonra hayaline giden yolda birinci basamağı atlamıştı Büşra. Peki ya sonra okulun İngilizce hazırlık programında 3 yıl okumasına ne dersiniz? Benim için gerçekten zorlu bir yolculuk olmuştu çünkü hazırlık atlama sınavından 3 kez ardı ardına kalmam psikolojik açıdan beni bir hayli yıpratırken bir yandan da en ufak bir zorlukta darmadağın olan, insanların aksi sözlerini, davranışlarını kendini yıpratırcasına dert edinen beni bambaşka bir bakış açısına sürüklemişti. Çünkü 3. hazırlık yılımda hayat, yoluma terapistim Tuba ablayı çıkarmıştı. Yani bu durumu şöyle özetlemek gerekirse, hayatın bana sunduğu fırsat üniversite sınavlarına bir kez daha hazırlanabiliyor olmam, virajım hazırlık sınavında kalmam ve beni bu virajdan sağ salim çıkaran da Tuba ablam olmuştu. Bana ilk sorduğu soru “Diyelim ki sınavı geçemedin, hayatında ne değişir?” oldu. O soruyu kendime hiç sormadığımı fark etmiştim. Ve inanın aylar sonunda bu soruya verdiğim cevap Tuba abla ile çalışmalarımızın ardından tamamen değişti. Bu hayattaki Büşra Koç önceliklerim içerisinde ilk sıraya kendimi koymayı öğretti. Ve ardından Ve hayalimin ikinci basamağını da, tüm zorluklarına rağmen, o sınavı vererek atlamış oldum. Ne ilginç ki o zamanlarda şikâyet ettiğim birçok duruma şimdilerde iyi ki yaşamışım gözüyle bakıyorum. Bu hayatta yaşadığımız ve karşılaştığımız hiçbir şeyin tesadüf olmadığına inanıyorum ben. Hepsinin bir sebebi var. Ve asıl önemlisi de bunları yaşarken ya da yaşadıktan sonra bize olan artılarının ve eksilerinin farkına varabiliyor olabilmek. Hayallerimize giden yol tek bir çıkmazdan geçmiyor. Bir ağacı tersten düşünelim. Burada hayalimiz ağacın kökü, hayallere giden yollarımız da ağacın dalları olsun. Biliyoruz ki birbirinden bağımsız birçok dal tek bir kökte birleşiyor. Ve ağacın kökü ne kadar sağlamsa o dallar da o kadar uzun süre ayakta kalıyor. Sen sen ol hayaline sıkı sıkı sarıl, bil ki her ne dalda olursan ol birleşeceğin nokta hep aynı kalacak. KAYNAKÇA Weisberger, L. (2003). The devil wears Prada. Random House Digital, Inc.. Rüyaların ve İkiliklerin Yönetmeni David Lynch’i AnlamakDavid Lynch’in filmografisi bana daima Sokrates’in Ölümü tablosunu hatırlatr. Tabloda başı öne eğik duran Platon’un sırtını verdiği zindan nasıl biz gözlerimizi soldan sağa kaydırdıkça bir anıdan veya rüyadan çıkmışcasına aydınlanıp iki boyutlulaşıyorsa Lynch eserleri de ışıkları, gölgeleri, sesleri, şekilleri ve kamera açılarını kullanarak bizi rüyaların içine misafir ediyor. Ancak bu eserlerde gerçeklik ve bilinçaltının arasında öyle ince bir çizgi var ki bazen hangisine şahit olduğumuzu anlamak pek kolay olmayabiliyor. Lynch sinemasının ve televizyonunun belirgin özellikleri buna ek olarak birçok ikiliğe de ev sahipliği yapıyor.(David, Jacques-Louis. Sokrates’in Ölümü. 1787. Yağlıboya. Metropolitan Sanat Müzesi. New York.)Rüyaların kullanımı dendiğinde belki de en çok akılda kalan sahne olan İkiz Tepeler’deki “Dale’in rüyası” örnek verilebilir. Genç bir kızın cinayetini araştırmak için küçük Twin Peaks kasabasına gelen FBI ajanı Dale Cooper, bulabileceği en büyük ipucunu rüyasında elde eder. Ajan Cooper kendisini kırmızı bir odada bulur ve bir cüceden muammalı bilgiler alır. Daha sonra ise öldürülen genç kız Laura Palmer, Cooper’ın kulağına katilinin kimliğini fısıldar. Bu sahne aynı zamanda ikiliklerden bir tanesiyle de bağlantı taşır. İkiz Tepeler evreninde içinde cüce olan “Black Lodge” (rüyadaki kırmızı oda) var olduğu gibi buranın tamamen zıttı olan ve bir devi barındıran “White Lodge” da vardır.(Lynch, David. İkiz Tepeler. 1990. Lynch/Frost Productions. Dizi.)Bu ögelerin bulunduğu ikinci bir örnek ise izlendiğinde size “Bu neydi şimdi?” dedirtmesi muhtemel olan Mulholland Çıkmazı’dır. Filmin ilk yarısında Lynch, bize hayallerinin peşinden koşmak için Hollywood'a giden yetenekli ve sevimli Betty'nin, hafızası kaybolan Rita ile tanışmasını ve onların Rita'nın kimliğini bulma çabasını, aynı zamanda da romantik ilişkilerini sunuyor. Betty’nin abartılı saflığı, heyecanı ve iyi karakteri oldukça belirgin. Oyuncu seçmeleri için Rita ile birlikte prova yaptıkları bir sahneye geliyoruz. Senaryo oldukça pembe dizivari ve öfke doluyken, Betty gerçek seçmeye gittiğinde Lynch bizi tepetaklak ediyor. Sömürüleceğine inandığımız saf Betty, aksine bu yolda ilk adımı kendisi atıyor. Lynch sineması, insanlarda bir beklenti oluşturuyor ve sonra o beklentileri mümkün olamayacağını düşündüğümüz şeylere dönüştürüyor. (Lynch, David. Mulholland Çıkmazı. 2001. Les Films Alain Sarde. Film.)Filmin ikinci yarısından sonra adeta paralel bir evrene geçiş yapıyoruz. Betty’nin adı Diane ve Rita’nın adı Camilla. Betty başarısız bir aktris, Rita bir yönetmen ile nişanlı. Camilla, kendisine âşık olan Diane’den hayal ettiği rolü çalıyor. Diane, iyi niyetli Betty karakterinden tamamen uzak bir şekilde Camilla’yı öldürebilmek için kiralık katil tutuyor. En sonunda da vicdan azabı kendisini yiyip bitiriyor ve Diane’in intiharını izliyoruz. Filmin içeriğine bu sırayla bakıldığında hiçbir şey anlaşılmayabiliyor, hatta zaten içinde anlaşılmaması gereken detaylar mevcut. Yorumlamaya çalıştığımız zaman olayların gerçek kronolojisini ve Lynch’in odaklandığı alanı görüyoruz: Rüyalar.Aslında ilk yarıdaki tüm olaylarda, diyaloglarda ve mekanlarda dibe vurmuş bir kadının ölmeden önceki son rüyasına, telafi edilen pişmanlıklarına, alınan intikamlarına, kavuşulan hayallerine ve aşkına şahit oluyoruz. Yaşamak istediği ideal hayat ve olmak istediği insan, bize “Betty” olarak takdim ediliyor. “Kimsenin pasaportları damgalamadığı kötü korunan bir kontrol noktası” (Lynch, David. “Lynch on Lynch”. Söyleşiyi yapan: Chris Rodley. Faber & Faber. Temmuz 1993.) olarak ifade edilebilecek olan hayal ve gerçek arasındaki sınır, David Lynch’in olağandışı sanatsal yaklaşımı ile birlikte bu filmde hayat buluyor.Lynch’i Lynch yapan tam olarak budur. Var olan filmlerin çoğu kendilerini olduğu gibi göz önüne serer. Lynch filmleri anlamı direkt vermez. Bu üstü kapalılık; usta yönetmenin bilinçaltını elealma şekli, ikilikleri bol bol kullanması, fotoğraflardan kolaj yapıyor edasıyla birbirinden bağımsız görünen parçaları birleştirerek bir film haline getirmesinden, yaratıcılığından ve kullandığı daha nice tekniklerden kaynaklanmaktadır. Filmlerini her izlediğimizde ilk seferki gibi kendimizi kaptırabilmemiz de bu asla bitmeyen anlamlandırma çabalarımızın sonucudur. KaynakçaDavid, Jacques-Louis. Sokrates’in Ölümü. 1787. Yağlıboya. Metropolitan Sanat Müzesi. New York. https://www.metmuseum.org/art/collection/search/436105 Krantz, Tony (Yapımcı), Lynch, David (Senarist) ve Lynch, David (Yönetmen). (2001). MulhollandÇıkmazı [Film]. ABD, Fransa: Les Films Alain Sarde. https://www.imdb.com/title/tt0166924/?ref_=nv_sr_1?ref_=nv_sr_1 Lynch, D.
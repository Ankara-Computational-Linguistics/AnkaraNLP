vermeden resmen iki asist yaptı o maçta." ifadelerinde bulundu. Bu maçın ardından 6 gün sonra ise Gaziantepspor karşısında 90. dakikada Arda Turan'ın yerine girerek ilk lig maçına çıkmıştır. Bu maçtan günler sonra ise oynanan MKE Ankaragücü Türkiye Kupası maçında "39" numaralı formasıyla 90 dakika sahada kalmıştır. 27 Ocak'ta oynanan bu maç 0-0 beraberlikle bitmiştir. 3 Şubat 2010'da Antalyaspor ile oynanan Türkiye Kupası maçında da kadroda yer almış ancak oynama şansı bulamamıştır. Bu maçın rövanşında Ali Sami Yen Stadyumu'nda 46. dakikada oyuna giren Emre bir tanede gol atmış ancak takımı rakibini 3-2 yense de deplasman golü kuralı ile veda etmiştir. O sezon ligde ise 11 kez kadroda olan Çolak, 3 kez ilk onbirde başladı ve 5 kez oyuna sonradan girdi. İlk Süper Lig golünü ise ligin son haftasında sağ kanat'ta başladığı Gençlerbirliği'ne karşı 57.dakikada Caner Erkin'in ortasıyla sağ ayağıyla atmış ancak takımı 2-1 mağlup olmuştur. 2010-2011 sezonu başında da Frank Rijkaard tarafından Ahmet Kesim, Emirhan Ergün, Çetin Güngör, Caner Öztel ve Cumhur Yılmaztürk gibi genç isimlerle birlikte kamp kadrosuna dahil edilmiştir. Bu sezondan itibaren ise memleketi olan Ordu'nun plaka kodu 52 numarayı sırtına geçirmiştir. O sezon Galatasaray, Abdul Kader Keita, Caner Erkin ve Giovani dos Santos ile yollarını ayırmış ve Juan Pablo Pino, Zvjezdan Misimović ve Lorik Cana gibi oyuncuları kadrosuna katmıştır. İlk maçına Kleve ile oynanan hazırlık maçında çıkmıştır. Fenerbahçe de içinde olmak üzere birçok hazırlık maçında şans bulan Emre, takımdaki yerini sağlamlaştırmıştır. Hatta Hasselt ile oynanan hazırlık maçında bir de gol attı. O sezon Galatasaray için iyi başlamadı, UEFA Avrupa Ligi'nde ilk olarak Beograd'ı eleyen kadroda bulunan Emre şans bulamasa da ikinci maç olan Karpaty Lviv maçının rövanşında son 10 dakika şans buldu ancak takımı bu turnuvaya veda etti. Emre Çolak'ta böylelikle ilk Avrupa deneyimini yaşadı. Süper Lig'de de kötü başlayan Galatasaray'da ligin ilk haftasında Sivasspor deplasmanında ilk 11 başlayan Çolak, Frank Rijkaard'ın 4-3-3 sisteminin sol açık bölgesinde 61.dakikaya kadar görev yapmış ve yerini Mehmet Batdal'a bırakmıştır. Bu maçın ardından teknik direktör Rijkaard, Harry Kewell, Milan Baroš ve Arda Turan üçlüsünü tercih etti ve sonraki iki hafta Emre'ye şans vermedi. Eylül 2010'da ise Galatasaray A2 takımına dönmüştür. Bu takımda ilk maçına 14 Eylül 2010'da İstanbul BB karşısında çıkmıştır. Daha sonra 3 maçta da şans bulmuştur. O sezonki ilk golünü ise Bursaspor A2 ağlarına 21 Eylül 2010'da yollamıştır. Daha sonra bu takımdaki performansı beğenilen Çolak, Ekim 2010'da teknik direktörlüğe Galatasaray'ın eski efsanevi oyuncusu Gheorghe Hagi'nin getirilmesiyle A takıma alınmıştır. 24 Ekim 2010'da oynanan derbi maçta kadroda yer alan Emre, 0-0 biten maçın 77. dakikasında oyuna girmiş hatta net bir fırsattan da yararlanamamıştır. Maç 0-0 biterken, Emre Çolak ise ilk resmi derbi maçına çıkmıştır. Fenerbahçe maçının ardından oynanan 4 maçta da şans bulan Emre, 14. haftadaki Beşiktaş maçında kadroda olsa da şans bulamamıştır. O sezon ilk kupa maçına ise 10 Kasım 2011'de Denizlispor karşısında çıkmış ve ilk asistini de bu maçın 88.dakikasında Juan Pablo Pino'ya yapmıştır. 11 Ocak 2011'de de Ali Sami Yen Stadyumu'nda oynanan son maçta kadroda bulunan Emre, maçın 71.dakikasında oyuna dahil olmuş ve bu tarihi kadroda yer alma başarısı göstermiştir. Galatasaray sezonun ilk yarısını beklentilerin çok altında yapmış devre arasında kadro Juan Emmanuel Culio, Bogdan Stancu ve Fenerbahçe'den Colin Kâzım Richards ile güçlendirilmiştir. Devre arası kampını A takımla geçiren Emre, Türk Telekom Arena stadyumunun açılış maçı olan AFC Ajax maçında ilk 11 başlamış ve tam 89 dakika sahada kalmıştır. 2011 yılındaki ilk resmi maçına ise Türk Telekom Arena'da oynanan ilk Süper Lig maçında çıkmıştır. 23 Ocak 2011'de oynanan karşılaşmada Colin Kâzım Richards'ın arkasında forvet arkası mevkiinde 58 dakika görev yapmış yerini Bogdan Stancu'ya bırakmıştır. Şubat 2011'de yine Galatasaray A2 takımına giren Emre, Gheorghe Hagi'nin istifa etmesi ve yerine Bülent Ünder'in getirilmesiyle tekrar A takıma çıkmıştır. Bülent Ünder yönetiminde ilk maçına 9 Mayıs 2011'de Kasımpaşa SK karşılaşmasında çıkmış ve 90 dakika sahada kaldığı karşılaşmayı Galatasaray 3-1 kazanmıştır. Bu maçın ardından 14 Mayıs 2011'de ise Gençlerbirliği SK karşısında ilk 11 başlamış ve Colin Kâzım Richards'ın attığı golün asistini yapmıştır. Bu maçın ardından da son haftada şans bulan oyuncu yine 90 dakika forma giymiştir. Sezon boyunca ise Süper Lig'de 520 dakikadan 13 maça çıkan Çolak, 1 asist yapmış 2 sarı kart görmüştür. Oynadığı 13 maçın 7 maçına ise sonradan girmiştir. Türkiye Kupası'nda ise 3 maçta üçü de sonradan olmak üzere şans bulan Çolak, 50 dakika forma giymiş bir de asist yapmıştır. O sezon arada Galatasaray A2 takımında da oynayan Çolak, A2 takımıyla, 10 maça çıkmış ve 4 gol atmıştır. Galatasaray o sezonu 8. sırada bitirirken tarihinin en kötü sezonunu geride bırakmıştır. 2011-12 sezonu öncesinde Galatasaray'da başkan Adnan Polat'ın yerine Ünal Aysal gelmiş, başkan da hocalık görevine Fatih Terim'i getirmiştir. Takımda sezon öncesi kadroya Selçuk İnan, Felipe Melo, Johan Elmander, Emmanuel Eboué, Engin Baytar Fernando Muslera, Albert Riera kadroya katılırken Mustafa Sarp, Bogdan Stancu, Juan Pablo Pino, Lorik Cana, Harry Kewell, Lucas Neill, Barış Özbek ve Arda Turan gibi isimlerle yollar ayrıldı. Hazırlık maçlarında kanatlarda genellikle Arda Turan'ı, Colin Kâzım Richards'ı bazen de Engin Baytar'ı kullanan Fatih Terim sezon başında Emmanuel Eboué'yi de bu mevkiide denemiştir. Daha sonra Albert Riera'nın gelmesiyle o şans bulmuştur. Emre Çolak ise ligin ilk 3 haftası kadroya dahi alınmamıştır. O sezon ilk kez Eskişehirspor ile 4. haftada oynanan maçın 78.dakikasında şans bulan Emre, 11. haftaya kadar zaman zaman şans bulmuştur hatta 2 maçta forma giymiştir. Ancak 11 ve 12. haftalarda Beşiktaş ve Sivasspor maçlarında kadroya girememiştir. Ligin 13. haftasında ise Engin Baytar ve Colin Kâzım Richards'ın yokluğunda Gençlerbirliği maçı kadrosunda yer alan Emre, 66.dakikada Albert Riera'nın yerine girmiş ve takımı 0-0 devam eden maçı Emre'nin yüksek katkısı ve Emmanuel Eboué'nin golüyle 1-0 kazandı. Maçın ardından ise Çolak taraflı tarafsız birçok kişinin beğenisini topladı. Bir sonraki hafta ise Fenerbahçe'ne karşı yedekte başlaması beklenen oyuncu, Fatih Terim tarafından ilk 11'de başlatıldı. Bu maçta çok iyi bir performans gösteren Emre, sol açık mevkiinin değişilmez ismi oldu. Ayrıca bu maçta Galatasaray rakibini 3-1 yendi ve liderlik koltuğuna oturdu. Bu maçın ardından takımın değişilmez oyuncusu olan Emre ilk golünü ise 3 Ocak 2012'de iki gol attığı karşılaşmada attı. Uzaktan attığı gollerle spikerlerin "Gheorghe Hagi gibi gol attı" dedikleri Emre, normal sezonu 25 maç 3 gol ve 1 asistle bitirdi. Normal sezonun ardından statü gereği Play-off usulüyle oynanan ve Trabzonspor, Beşiktaş ve Fenerbahçe'nin ilk 4 arasında bitirdiği için oynamaya hak kazandığı Süper Final'e lider olarak başlayan Galatasaray'ın formasını 4 kez forma giydi. Türkiye Kupası'nda da o sezon 1 maça çıkan Emre, totalde 30 maç 3 gol ve 1 asist performansıyla oynadı. Sezonun son maçında ise Fenerbahçe Şükrü Saracoğlu Stadyumu'nda Galatasaray, Fenerbahçe ile karşılaştı bu maçta 1 puan dahi alsa şampiyon olacak Galatasaray'da yedek kulübesinde başlatılan Emre, maç devam ederken bir de sarı kart gördü. Galatasaray maç sonunda rakibiyle 0-0 berabere kalırken, Emre Çolak'ta bu formayla ilk şampiyonluğunu yaşadı. 2012-13 sezonu öncesinde Galatasaray, SS Lazio ve Fiorentina gibi rakiplerle karşılaşan Galatasaray'da, 1 Ağustos 2012 günü Olimpija Ljubljana karşısında müthiş bir vole golü atan Emre, o sezon resmi olmasa da ilk golünü attı. Daha sonra ise Türkiye Süper Kupası'da Fenerbahçe ile eşleşen Galatasaray kadrosunda bulunan Emre, bu maça ilk 11 başladı ve 82 dakika sahada kaldı. Uzun bir süre maçı 10 kişi sürdüren Galatasaray, rakibini 3-2 mağlup etti ve 2012 Türkiye Süper Kupası'nın sahibi oldu. Emre'de böylelikle ilk Türkiye Süper Kupası maçında ikinci kupasını kazandı. O sezon ilk lig maçına ligin ilk haftasonda Kasımpaşa SK karşısında çıkan Emre, attığı çalımlarla dikkat çekti. Ayrıca Emre, bu maçta 2 gol atan Umut Bulut'un 2 golünün de asistini yaptı. Sezpn başında Nordin Amrabat'ı kadrosuna katan Galatasaray'da yedek olacağı düşünülen Emre, bu sezonda da formasını kaptırmadı. O sezon UEFA Şampiyonlar Ligi'ne katılan Galatasaray'da UEFA Şampiyonlar Ligi'nde ilk maçına 19 Eylül 2012'de Manchester United karşısında çıktı. Grup aşamasında 6 maçta da şans bulan oyuncu, takımıyla bir üst tura çıkma başarısı da gösterdi. O sezon ilk resmi golünü 1461 Trabzon takımına Türkiye Kupası'nda atsa da takımı turnuvaya veda etti. Emre Süper Lig'de ise ilk golünü ligin 19. haftasında Türk Telekom Arena'da oynanan Beşiktaş-Galatasaray derbisi'nin 3. dakikasında Allan McGregor'un koruduğu kaleye attı. Emre Çolak'ın takımı UEFA Şampiyonlar Ligi'nde Schalke 04 ile eşleşse de bu maçta şans bulamadı ancak takımı bu maçları kazanarak üst tura çıktı ve Real Madrid ile eşleşti. Oyuncu bu maçlarda da şans bulamadı. Galatasaray o sezonu bir kez daha Şampiyon tamamladı Emre ise Süper Lig'de 24 maça çıktı 1 gol attı ve 5 asist yaptı. UEFA Şampiyonlar Ligi'ndeyse 322 dakikadan 6 maçta oynayan oyuncu, Türkiye Kupası'nda da 2 maça çıktı ve 1 gol attı. Emre sezonu 32 maç 2 gol ve 5 asistle tamamladı. 2013-14 sezonunda ise 2013 Emirates Cup'ı alarak başlayan Galatasaray'da forma giyen Emre, ilk resmi maçına ise 2013 Türkiye Süper Kupası maçında çıktı. Normal süresi 0-0 biten karşılaşmada 108.dakikada Wesley Sneijder'in yerine çıktı. Galatasaray üst üste ikinci Süper Kupa'yı Didier Drogba'nın golüyle alırken Emre'de 12 dakika şans buldu ve bir kupa daha kazandı. Süper Lig'de ise ilk maçına ligin ilk haftasında Gaziantepspor karşısında 46. dakikada çıktı. Roberto Mancini'nin göreve getirilmesiyle birlikte beklediği şansı bulamayan Emre, ilk golünü ise Türkiye Kupası'nda 18 Aralık'ta Balıkesirspor ağlarına attı ve bir de asist yaptı. Emre, Galatasaray'da toplam 183 maça çıktı. 21 gol attı, 16 sarı kart gördü ve aynı zamanda 2 kırmızı kart gördü. 27 Mayıs 2016 tarihinde Emre, Deportivo takımı ile sözleşme imzaladı ve Deportivo bunu resmi sitesinde duyurdu. İlk kez 16.05.2006 tarihinde oynanan ve Türkiye U-15 millî takımının İrlanda U-15 millî takımını 2-1 yendiği maçla "millî takım" kariyerine başlayan Emre Çolak; 2 Kez U-15, 22 kez U-16, 31 kez U-17, 11 kez U-18, 9 kez U-19, 2 kez U-20 ve 2010-2011 sezonu itibarıyla yeni dahil olduğu U-21 millî takımı ile de şu ana kadar 4 kez olmak üzere toplamda 81 kez millî takımlara davet edilmiştir. 10 Ekim 2012 tarihinde Teknik direktör Abdullah Avcı tarafından Türkiye'nin Romanya ve Macaristan ile yapacağı maçların aday kadrosuna davet edildi. Romanya maçında sonradan oyuna girerek ilk defa millî formayı giydi. YedigÃ¶z, Musabeyli Yedigöz, Kilis ilinin Musabeyli ilçesine bağlı bir köydür. Köy 7 evden oluştuğu için ismi Yedigöz olarak kalmıştır. Suriye sınırına 10 kilometre uzaklıktadır. Kilis iline 43, Musabeyli ilçesine 22 km mesafededir. John Foster Dulles John Foster Dulles (25 Şubat 1888 - 24 Mayıs 1959), Amerikalı avukat ve siyaset adamı. Başkan Dwight D. Eisenhower döneminde ABD dışişleri bakanı (1953-1959). II. Dünya Savaşı'nı izleyen soğuk savaş döneminde ABD'nin dış politikasının belirlenmesinde önemli rol oynamıştır. Allen Macy ve Edith (Foster) Dulles'un beş çocuğundan en küçüğüydü. Annesinin babası John Watson Foster Başkan Benjamin Harrison'ın, eniştesi Robert Lansing de Başkan Woodrow Wilson'ın dışişleri bakanlığını yapmıştı. Orta öğrenimini bir Presbiteryen papazı olan babasının görev yaptığı Watertown'da (New York) tamamladıktan sonra Princeton, George Washington ve Sorbonne üniversitelerinde okudu. 1907'de daha 19 yaşındayken uluslararası II. Lahey Barış Konferansı'na Çin temsilcisi olarak katılan büyükbabası John Foster'a eşlik etti. 1911'de New York'ta Sullivan ve Cromwell Hukuk Bürosu'na girdi ve uluslararası hukuk alanında uzmanlaştı. 1927'de büronun başına geçti. I. Dünya Savaşı'ndan sonra toplanan Versailles Barış Konferansı'nda ABD delegasyonuna hukuk danışmanı olarak atanan Dulles, daha sonra savaş tazminatları komisyonu üyesi olarak görev yaptı. II. Dünya Savaşı sırasında Dumbarton Oaks Konferansı'na katılarak Birleşmiş Milletler Antlaşması'nın anahatlarını oluşturan önerilerinin hazırlanmasına yardımcı oldu. 1945'te Birleşmiş Milletler'in San Francisco Konferansı'nda üst düzey danışmanlardan biri olarak görev yaptı. SSCB'nin de katılacağı görüşmeler sonunda Japonya'yla ABD'nin isteklerine uygun bir barış antlaşmasının imzalanmayacağı ortaya çıkınca, Başkan Harry Truman ve Dışişleri Bakanı Dean Acheson, genel bir barış konferansının toplanması düşüncesinden vazgeçerek, antlaşma koşullarını tartışma ve antlaşmayı imzalama işiyle kişisel olarak Dulles'u görevlendirdiler. Dulles, konuyla ilgili çok sayıda ülkenin başkentini dolaşarak Japonya ve öteki 48 ülkenin 1951'de San Francisco'da imzaladıkları antlaşmanın hazırlanmasında önemli rol oynadı. Ocak 1953'te Başkan Eisenhower tarafından Dışişleri Bakanlığına atandığında, daha önceki başarılarından cesaret alarak, genellikle başkanın yetki alanı içinde görülen dış politikayı biçimlendirme işini doğrudan üstlenme yoluna gitti. Kararlılığı ve çalışkanlığıyla Başkan Eisenhower'ın güvenini kazandığından, dış politikaların planlanmasında geniş bir inisiyatif kullandı. Komünizmin dünyaya, özellikle de az gelişmiş ülkelere yayılmasına şiddetle karşı koydu.SSCB'yi kuşatacak bir savunma sistemi için Kuzey Atlantik Antlaşması Teşkilatı'nın (NATO) yalnızca Batı Avrupa'nın savunulmasına dönük olduğu düşüncesinden hareketle, Orta Doğu, Uzak Doğu ve Pasifik Adalarındaki boşlukları yeni savunma halkalarıyla doldurmaya yönelik bir politika izledi. Bu amaçla 1954'te Manila Konferansı'nın toplanmasını sağladı. Bu konferans, Güneydoğu Asya yer alan ya da bu bölgede çıkarları bulunan sekiz ülkenin oluşturduğu Güneydoğu Asya Antlaşması Teşkilatı (SEATO) kurulmasıyla sonuçlandı. SEATO'yu 1955'te kurulan Bağdat Paktı izledi; sonradan Merkezi Antlaşma Teşkilatı (CENTO) olarak adlandırılan bu paktla Türkiye, Irak, İran ve Pakistan bir ortak savunma örgütünde birleşti. Avrupa'da da etkin bir politika izleyen Dulles, Avusturya'nın 1938'den önceki sınırlarını güvence altına alan ve Almanya ile Avusturya'nın gelecekte birleşmesini engelleyen Avusturya Devlet Antlaşması'nın (1955) son biçimini almasında ve Trieste'nin İtalya ve Yugoslavya arasında bölünmesini öngören Trieste Antlaşması'nın (1954) imzalanmasında belirleyici bir rol oynadı. Dulles'ın dış politikasını belirleyen başlıca etkenler komünizme karşı beslediği büyük nefret, kamuoyuna yön verme tutkusu ve antlaşmaların değerine duyduğu güçlü inançtı. Avusturya Devlet Antlaşması görüşmeleri sırasında, SSCB'nin görüşmeleri yarım bırakmasından çekinen Avusturyalıların ricalarına karşın, bazı küçük noktalarda bile uzlaşmayı reddetmişti. Aynı uzlaşmazlığı zaman zaman, ABD'nin müttefiklerine karşı da göstererek önemli sorunlara yol açtı. Avrupa Savunma Topluluğu'nun (EDC) kurulması konusundaki ısrarı, Batı dünyasında kutuplaşma tehlikesi yarattı. 1953'te Fransa'nın EDC'yi onaylamaması durumunda bunun ABD ile Fransa arasındaki ilişkilerin "acı verse deyeniden değerlendirilmesiyle" sonuçlanacağını açıkladı. Paris'te bulunduğu bir sırada SSCB'nin herhangi bir saldırısına ABD'nin topyekûn nükleer misilleme ile yanıt vereceği biçiminde sert bir demeç verdi. Gözdağı vermeye yönelik bu ifadeleri, kendisinden sonra da ABD dış politikasının değişmez öğeleri oldu. Temmuz 1956'da Mısır cumhurbaşkanı Cemal Abdünnasır'ın Assuan Barajı'nın inşası için yardım isteğini kaba biçimde reddetmesi, Orta Doğu'da ABD etkisini zayıflatan gelişmelerin başlangıcı olarak değerlendirildi.Buna karşı Süveyş krizinde İsrail, Fransa ve Birleşik Krallık'ın Mısır'a saldırısını engellemeye çalıştı. ABD 6. Filosunu Formoza boğazında tutarak, Vietnam'ın paylaşılmasını onaylayarak (Cenevre Konferansı, 1954) ve Lübnan'a müdahale ederek (Temmuz 1958) elde edilmiş durumunu korumakla yetinmek zorunda kaldı. Dulles görevi başındayken I. Çinhindi Savaşı'nda Viet Minh'e karşı Fransa'nın desteklenmesini savundu. Demokratik yöntemlerle işbaşına gelmiş olan İran'daki Muhammed Musaddık (Ajax Operasyonu, 1953) ve Guatemala'daki Jacobo Arbenz Guzmán Hükümetlerinin iktidardan uzaklaştırılmalarında büyük rol oynamıştır. Başkan Eisenhower, ABD'de ve yurt dışında Dulles'a yönelik eleştirilere aldırmayarak onu destekleyen bir tutum takındı. Birçok batılı devlet adamı da sertliğinin Soğuk Savaş açısından yararlı olduğunu savundu. Dulles kanser hastalığının ağırlaşması üzerine 15 Nisan 1959'da görevinden istifa etti, yaklaşık bir ay sonra da yaşamını kaybetti. Ölmeden kısa süre önce Özgürlük Madalyası aldı. Tan Taşçı Tan Taşçı, ya da bilinen adıyla Tan (d. 30 Ekim 1981, Hannover, Hildesheim), Türk pop müzik şarkıcısı, müzisyen ve besteci. Almanya'da, Selma ve Yusuf Taşçı'nın küçük oğlu olarak dünyaya gelen Tan, ilkokula Ankara'da, Arı Koleji'nde başladı. Lise eğitimini ise Rauf Denktaş Lisesi'nde tamamladıktan sonra polifonik korolarda uzun süre şarkı söyledi. Hacettepe Üniversitesi Devlet Konservatuvarı Yarı Zamanlı Korosuna katıldı. Bunun yanında şan dersleri de aldı. Daha sonra, Ankara Üniversitesi Devlet Konservatuvarı Opera ve Şan bölümüne girdi. Aynı zamanda halk müziği, sanat müziği gibi çeşitli korolarda ve devlet operasında görev aldı. Sahne dersleri de alan Tan, "Mürüvvetsiz Mürüvvet" adlı Türk filminde de rol aldı. Öğrencilik yıllarında da birçok gece kulübünde ve organizasyonlarda sahne alan Tan, 13 Mayıs 2005'te tümü kendi bestelerinden oluşan "Rica Ederim" adlı ilk albümünü çıkardı ve bu albümdeki slow parçalarla adını duyurdu. İki yıl süren ilk albüm promosyonunun ardından, Tan 2. albümü "Sözümü Tutamadım"ı Erol Köse imzasıyla sevenlerinin beğenisine sundu. Kendi şarkılarının yanında bir de Sezen Aksu ve unutulmaz besteci söz yazarı Onno Tunç eseri "Geçer"e de albümünde yer verdi. 24 Mayıs 2008 tarihinde "Yıldızlar Da Kayar" isimli sözü ve müziği Ferdi Tayfur'a ait olan şarkıyı yeniden yorumladı. 1 Haziran 2009'da ise "İşaret" adlı 4. albümünü çıkardı ve bu albümde de yine Ferdi Tayfur'a ait olan "Sanma Ki" adlı şarkıyı yorumladı. Sanatçı 2010 yılında Taş Yürek adlı 5. albümünü, 2011 yılında Serdar Ortaç'la beraber seslendirdiği Benim Gibi Olmayacak adlı single yayınlandı. Tan 2012 yılında "İlk" adını taşıyan albümünü müzik severlerin beğenisine sundu. Tan Taşçı 2008'de "Yıldızlarda Kayar", 2009'da "Sanma ki", 2010'da "Bu Şarkıların Gözü Kör Olsun" ve 2012'de de "İmkansız" adlı şarkıları başarılı şekilde cover yapar ve verdiği röportajlarda "Yapacağım her albümde yeni bir cover şarkı koymayı düşünüyorum." şekilde demeçler verir. 2013 yılında aranjör Yasin Keleş ile birlikte sözleri Aysel Gürele ait "Ara Ara" adlı şarkıyı yeniden yorumlar. Sanatçı "İlk" albümünden sonra 2014 yılında önce "Bırak Beni" ve sonrasında "Ağrılı Başımız" adında iki farklı single yayınlar. Yeni Sinema (dergi, 1966) Yeni Sinema 1966 - 1970 yılları arasında Türkiye'de yayımlanmış aylık sinema dergisidir. Türk Sinematek Derneği'nin yayın organı olan dergi önceleri aylık olarak çıkarken yayın hayatına bazen 3 ayda bir, bazen de iki sayı bir arada çıkmak sureti ile devam etmiş ve 5 yıl içinde 30 sayı yayımlanmıştır. Yayınına 10 yıl ara verdikten sonra 1980 yılında Nisan/Mayıs aylarına ait olan 31. sayısı, Ağustos 1980'de de 32. sayısı çıktı ve dergi bir daha çıkmamak üzere kapandı. Daha "Yeni Sinema" dergisi kapanmadan 4 ay önce, 5 Şubat 1970 tarihinde Türk Sinematek Derneği Filim 70 adında daha küçük boyutta ikinci bir yayın organını da devreye sokmuştu. 18 sayfalık küçük boyutlu bu aylık dergi de 1972 yılına kadar çıktı, yalnız adı her yıl değişerek önce Filim 71 sonra da Filim 72 oldu. 1965 tarihinde İstanbul’da Onat Kutlar'ın yönetiminde kurulan "Türk Sinematek Derneği" veya kısaca Sinematek faaliyete geçtikten bir yıl sonra, 1 Mart 1966'da kendi yayın organı olan "Yeni Sinema" dergisini yayın hayatına soktu. Dergi hem bayilerde ve kitapçılarda satılıyor hem de abone yolu ile elde edilebiliyordu. Bundan başka ilk yıllarda Türk Sinematek Derneği'nin işlettiği Bomonti'deki Kervan sinemasının fuayesinde de dergiye ulaşmak mümkündü. Önceleri aylık olarak yayımlanması planlanan dergi 20x27cm ebatlarında, 42 sayfa ve 2.hamur kağıda siyah beyaz olarak basılıyordu. Bazı özel sayılarında sayfa sayısı iki veya üç misli artabiliyordu. 29 sayı boyunca künyesinde 'ayda bir yayınlanır' ibaresi bulunmasına rağmen her ay yayımlanmamıştır. Bazen 3 ayda bir yayımlanırken bazı sayıların üzerinde iki veya üç sayıya ait rakamlar bulunmaktaydı (sayı 19/20 gibi). Fiyatı neredeyse tüm yayın süresi boyunca 4 TL olarak kalan derginin 28/29.cu sayısı 7,5 TL, 130 sayfa olan 1 Haziran 1970 tarihli 30.cu ve son sayısı ise 12 TL olmuştur. Bazı özel sayıları farklı fiyatlandırılmıştı. Ayrıca dergiyle birlikte "Sinematek Derneği"'nin aylık gösteri programları ayrıntılı açıklamalarıyla okuyuculara veriliyordu (insert). 8'er (bazen 4'er) sayfalık bu ince kitapçıklara da sayfa sırası verilmiş olması onların da biriktirilip ciltlenmek için tasarlandığı izlenimini vermektedir. Derginin künyesinde "Sinematek'in organı olarak ayda bir yayınlanır" ibaresinden sonra sahibinin sinematek adına Şakir Eczacıbaşı, yazı işleri sorumlu müdürünün de Hüseyin Hacıbaşıoğlu olduğu belirtilmiştir. Yazı kurulunda ise Onat Kutlar, Hüseyin Baş, Giovanni Scognamillo ve Jak Şalom'un olduğu yazılıdır. Derginin yazarları arasında Ali Gevgilili, Tuncan Okan,Sungu Çapan, Cevat Çapan, Abidin Dino, Sezer Tansuğ, Engin Ayça, Onat Kutlar, Giovanni Scognamillo, Jak Şalom, Atilla Dorsay ve Agah Özgüç yer almaktadır. Türk Sinematek Derneği İstanbul'da 25 Ağustos 1965’te Onat Kutlar başkanlığında faaliyete geçti. Bu dernek etrafında toplanan yazarlar o zamanın yerleşik sinema kültürüne (Başta Yeşilçam filmleri olmak üzere) alternatif bir akımı başlattılar. 1 Mart 1966 tarihinde yayımlanmaya başlayan derneğin yayın organı "Yeni Sinema" dergisinde de yazan bu grup yazılarında Türk sinemasının durumunu eleştiriyor ve sinemaya daha gerçekçi ve politik bir yaklaşımın ve Türkiye'de bir "sanat sineması"nın oluşturulmasının gerekliliğinden söz ediyorlardı. Sinematek'in işlettiği İstanbul, Bomonti'deki Kervan sinemasının eski salonunda o yıllarda sinemalarda gösterim şansı olmayan çağdaş sinemanın seçkin örnekleri ve sinema tarihinin önemli yapıtları gösterilmekteydi. Yeni Sinema dergisi hem burada gösterilen hem de sinemalarda gösterime giren filmlerin eleştirilerine yer veriyordu. Dergi ayrıca Türk sinemasının sorunlarına yer verirken dünya sinemasının önde gelen yönetmenleri ve önemli sinema akımları üstüne yazılar da basıyordu. Başlangıçta kuramsal arayışlar içinde olan bu dergi kısa sürede "Toplumcu Gerçekçi sinema anlayışı"nı benimsedi. Toplumcu gerçekçilik 27 Mayıs 1960 sonrasında göreceli fikir özgürlüğü ortamında çeşitlenen siyasal ve kültürel ortamın yarattığı bir kavramdı ve fikir ve edebiyat dünyasını olduğu kadar sinemayı da derinden etkilemişti. Sinemadaki karşılığı Yeşilçam'ın antitezi şeklindeydi, yani konuları gerçek hayattan alınmış ve toplumsal sorunları irdeleyen yalın anlatımlı Türk filmlerini işaret etmekteydi. Halit Refiğ'in kuramcısı olduğu bu akımın senaristlerinden biri Vedat Türkali, yönetmenleri de Metin Erksan Ertem Göreç başta olmak üzere Memduh Ün, Atıf Yılmaz ve Nevzat Pesen'di. Zamanla Toplumcu Gerçekçi sinema anlayışı,yerini yerli ve milliyetçi yorumlara bırakmış, Üçüncü Dünya Sineması, Devrimci Sinema ve giderek Sanat Sineması örneklerine Sinematek tarafından daha fazla ağırlık verilmeye başlanmıştı. Derginin yazarları arasında da polemikler oluyordu, Halit Refiğ, Sinematek’i ve sinema eleştirmenlerini halktan kopuk olmakla ve Türk Sinemasını hor görmekle suçluyordu. Aynı tarihlerde çıkmaya başlayan sol eğilimli "Genç Sinema /Devrimci Sinema" dergisi "Yeni Sinema" dergisini sağda durmakla suçlamıştır. Oysa sağ görüşlü olanlar da dergiyi solda olmakla suçluyorlardı. Yeni Sinema dergisi 1 Haziran 1970 tarihinde 30.cu sayısı ile birlikte yayınına son verdi. Dergi kapanınca Sinematek de önemini kaybetti. Ancak 10 yıl aradan sonra Nisan-Mayıs 1980 tarihli 31.ci sayısı ile kaldığı yeren yayınına devam etme kararı aldı, Ağustos 1980'de de 32. ve son sayısını yayımladıktan sonra '12 Eylül'le birlikte hem Sinematek kapatıldı hem de dergi bir daha çıkmadı. 1997 yılında yayın hayatına giren "Yeni İnsan Yeni Sinema" dergisi, ilk sayısında yaptığı açıklamasında, dergilerinin adını bir nevi saygı duruşu olarak 1960'lı yılların "Yeni Sinema" dergisinden aldıklarını beyan etmiştir. Kim Novak Kim Novak, 13 Şubat 1933 doğumlu Amerikalı oyuncu ve eski model. En önemli rollerinden birini Alfred Hitchcock'un Vertigo (1958) filminde oynayan Novak, 1950'lerin en ünlü oyuncularından biriydi. "Marilyn Pauline Novak" adıyla Çek asıllı bir ailenin iki kızından biri olarak Chicago, Illinois'ta dünyaya geldi. Annesi öğretmen, babası ise zamanında öğretmenlik de yapmış demiryollarında görevli bir memurdu. Novak, öğrencilik yıllarında kazandığı bir burs ile ünlü Chicago Art Institute'e girmeyi başardı. Lisenin ardından mankenlik yapmaya başladığı sıralarda kazandığı bir başka burs sayesinde, model okuluna girdi. Part-time mankenlik yaptığı bu dönemlerde tezgâhgtarlık, dişçi asistanlığı, asansör operatörlüğü gibi çeşitli işlerde çalıştı. Bir buzdolabı firması için "Bayan Derin Dondurucu" ("Miss Deepfreeze") adıyla mankenlik yaparken Los Angeles, Kaliforniya'ya taşındı ve modelliği orada sürdürmeye başladı. 1954 yılında The French Line filmi ile 21 yaşındayken sinemaya ilk adımı atmış oldu. Bu filmde pek fazla dikkat çekmeyen Novak, Columbia Pictures'ta çektiği bir deneme filminin ardından, -asi ve birlikte çalışılması bir hayli güç olan- Rita Hayworth' un yerine yeni bir yüz arayan stüdyo şefi Harry Cohn tarafından altı aylık bir kontrat ile işe alındı. Columbia Pictures'ın isteği ile sarışın olan Novak'ın ayrıca kilo vermesi ve parasını kendisinin ödemek zorunda kalacağı oyunculuk dersleri alması gerekti. O dönemde Marilyn Monroe' nun çok ünlü olması nedeniyle de "Marilyn Pauline Novak" olan adını değiştirmek zorunda kaldı. Novak, "Kit Marlowe" adında çok ısrar ettiyse de son olarak "Kim Novak" adında karar kılındı. Sinemada gerçek anlamdaki ilk rolü "Pushover" (1954) filmi ile oldu. Burada çok başarılı bir oyunculuk çıkaramamasına rağmen güzelliği derhal dikkat çekerek kısa zamanda bir hayran kitlesi edindi. Ardından Judy Holliday, Jack Lemmon ve Jack Carson ile birlikte rol aldığı ve bir "femme fatale"yi canlandırdığı "Phffft!" (1954) filminde oynadı ve eleştirmenlerden iyi yorumlar aldı. İzleyiciler yeni bir yıldız görmekten bir hayli memnundu ve Kim Novak sayısız hayran mektubu alıyordu. Başrolü William Holden ile paylaştığı "Picnic" (1955) filmi ile "Umut Vadeden Genç Oyuncu" olarak Altın Küre Ödülü' nü kazandı. Bu ödül aynı zamanda Shirley MacLaine'e de Trouble With Harry filmi ile kazandığı başarıdan dolayı verilmişti. Kim Novak bu ödülün ardından "En İyi Yabancı oyuncu" dalında BAFTA Ödülleri Ödülü'ne de aday gösterildi. Frank Sinatra ile rol aldığı United Artists yapımı "The Man with the Golden Arm" (1955) filmi gişede büyük başarı kazandı. Bu filmin başarısının ardından yine Sinatra ile Rita Hayworth'ın da rol aldığı "Pal Joey" (1957) filminde oynadı. Kim Novak' ın popülaritesi bu dönemde o kadar artmıştı ki 29 Temmuz 1957 tarihli Time Dergisi' ne kapak oldu. Aynı yıl haftalık $1,250 olan maaşını protesto edecekti. 1958 yılında, bir Alfred Hitchcock klasiği ve Novak' ın bugün en çok hatırlanacağı film olan Vertigo'da James Stewart' ın gizemli sevgilisi sarışın "Madeleine Elster" ve onun gerçek kimliği olan esmer tezgâhtar "Judy Barton" rollerini oynadı. Hitchcock aslında bu filmde Vera Miles' ı oynatmayı planlamış; ancak onun hamileliği ve yapımdaki çeşitli aksaklıkların yol açtığı gecikmeler nedeniyle buna fırsat bulamamıştı. Vertigo bugün kendi türünün en başarılı filmlerden biri olarak görülmekte ve Alfred Hitchcock' un başyapıtlarından biri olarak kabul edilmektedir. Buna rağmen, zor beğenir bir yönetmen olan Hitchcok, Kim Novak'ın performasından tam olarak memnun kalmamıştır. Vertigo' nun ardından yine James Stewart ve Jack Lemmon'la birlikte romantik bir komedi olan ancak gişede başarılı olamayan "Bell, Book and Candle" (1958) filminde oynadı. 1960'ta Kirk Douglas'la rol aldığı "Strangers When We Meet"' ile büyük övgü aldı. 1960'larda kariyerinde bir düşüş meydana geldiği düşünülmesine rağmen, bu yıllar boyunca onun popülaritesini arttırabilecek olan "seks bombası" rolüne uygun düşen film tekliflerini sürekli olarak geri çevirdi. Bunların dışında aralarında "Breakfast at Tiffany's", "The Hustler", "Days of Wine and Roses", and "The Sandpiper" gibi filmlerin de olduğu pek çok teklifi geri çeviren Kim Novak, 1962'de Jack Lemmon'la üçüncü ve son kez "The Notorious Landlady" filminde birlikte çalıştı. Bir Somerset Maugham draması olan "Of Human Bondage" (1964) filminde Laurence Harvey ile rol aldıktan sonra aynı yıl, Billy Wilder' ın yönetmenliğini yaptığı kült film "Kiss Me, Stupid" 'ta Ray Walston ve Dean Martin ile oynadı. 1965'te Richard Johnson ve Angela Lansbury ile birlikte çevirdiği "The Amorous Adventures of Moll Flanders" filminin ardından bir süre için Hollywood'daki film çalışmalarına ara verdi. Beyaz perdeye geri dönüşü 1968'de "The Legend of Lylah Clare" filmi ile oldu. Oscarlı oyuncular Peter Finch ve Ernest Borgnine ile çalıştığı bu filmde, genç oyuncu Elsa Brinkmann ve bir cinayete kurban giden eski film yıldızı Lylah Clare olmak üzere iki rolü birden canlandırıyordu. Kim Novak, "The Great Bank Robbery" (1969) filminin ardından dört yıl kadar sahnelerden uzak kaldı. 1973'te bir korku filmi olan "Tales That Witness Madness" filminde önemli karakterlerden biri olan Auriol Pageant' i oynadı. 1979'da bir Agatha Christie uyarlaması olan "The Mirror Crack'd" 'te Angela Lansbury, Tony Curtis, Rock Hudson ve Elizabeth Taylor ile birlikte rol aldı. Beyaz perdede son görünüşü 1991 yılında "Lillian Anderson Munnsen" rolü ile bir MGM yapımı olan "Liebestraum" filminde gerçekleşmişse de yönetmenle çıkan bazı anlaşmazlıklar sonucu filmdeki sahneleri çıkarılmıştır. Novak o tarihten sonra gelen sinema ve televizyon projesi tekliflerini reddetti. Kim Novak zaman zaman televizyon filmlerinde de yer almıştır. Bunlardan biri Gloria Joyce ile birlikte rol aldığı 1973 yapımı "The Third Girl From the Left" 'tir. Ayrıca "Satan's Triangle"' 'da "Eve" (1975), "Malibu" 'da (1983) "Billie Farnsworth", "Alfred Hitchcock Presents" 'ta "Rosa"(1985) gibi karakterleri canalandırmıştır. 1986-87 sezonu boyunca da televizyon dizisi "Falcon Crest" 'te bir zamanlar almak istediği sahne adı olan "Kit Marlowe" adıyla rol almıştır. Kim Novak, 1965 ve 1966 yılları arasında İngiliz aktör Richard Johnson 'la evli kalmış, 1976'da ise bir veteriner olan Dr. Robert Malloy ile evlenmiştir. Yönetmen Richard Quine ile de birlikte olmuştur. Eagle Point, Oregon' daki evini 24 Temmuz 2000'de bir yangın sonucu kaybetmiş ve eviyle birlikte pek çok hatıra eşyasını, Vertigo ve Picnic gibi rol aldığı önemli filmlerin senaryolarını ve yazdığı otobiyografisinin mevcut tek taslağını da bu yangında yitirmiştir. Novak sinemanın haricinde yağlı boya ve suluboya resim, fotoğrafçılık, heykeltıraşlık gibi sanat dalları ile uğraşmakta ve şiir yazmaktadır. Kasım 2007'de adı Kill.Kim.Novak (Kim Novak'ı Öldür) olan bir Alman müzik grubuna ismi nedeniyle dava açmış ve kazanmıştır. Grubun yeni adı andorra~atkins'tir. Wikipedia.en Kodori Vadisi Çatışması Kodori Vadisi Çatışması, Ağustos 2008 tarihinde Gürcü-Oset Savaşı sırasında Rus destekli Abhaz milisler ile Gürcistan Silahlı Kuvvetleri arasında gerçekleşen çatışmalardır. 9 Eylül 2008 tarihinde Gürcistan'ın hukuken bir parçası olan ama tıpkı Güney Osetya gibi fiilen bağımsız olan diğer bölge Abhazya'da savaşa dahil olmuştur. Abhazya hava ve kara güçleri 9 Ağustos 2008 tarihinde Kodor Vadisini bombaladıklarını duyurmuştur. 10 Ağustos 2008 tarihinde Rus uçaklarının bombaladığı Gürcistan'dan tek yanlı olarak ayrılan Abhazya'ya sınır kenti Zugdidi boşaltılmıştır. Abhazya lideri Sergey Bağapş, ""Yukarı Kodori Deresi'nden Gürcü birliklerinin çıkmasını"" istemiştir.Abhazya, Gürcistan ile barış görüşmelerini kesmiştir. 11 Ağustos 2008 tarihinde Rus güçleri Abhazya yakınındaki Zugdidi'ye ve Senaki'ye de girmiş ve polis karakolları ile Senaki'deki Gürcü askeri üssünü de ele geçirmişlerdir. 12 Ağustos 2008 tarihinde Kodor vadisinin üst kısmını ele geçirmek için askeri harekat başlatan Abhazya ordusu sabah saatlerinde Ajara köyünü ele geçirmiş, Abhaz bayrağını köye dikmiştir. 13 Ağustos 2008 tarihinde Abhazya kuvvetleri Kodor Vadisine havan topları ve uçaklarla saldırı düzenlemiş, Gürcistan kuvvetleri Kodor'dan çekildiklerini açıklamış ve bölge Abhazya Cumhuriyeti'nin kontrolüne geçmiştir. Raio Piiroja Raio Piiroja (d. 11 Temmuz 1979, Pärnu), Hollanda kulüplerinden Vitesse'de oynamakta olan Estonya millî futbol takımı futbolcusudur. Futbol kariyerine, Pärnu'da başlayan Piiroja, Teitur Thordarson'un vesilesiyle FC Flora Tallinn'e transfer olur ve burdan da Norveç ekibi Vålerenga IF'te kiralık olarak bir sezon forma giyer. 2004 yılında ise halen formasını giydiği yine Norveç Birinci Ligi temsilcilerinden Fredrikstad FK'a transfer olur. 2011 yılından beri Hollanda Eredivisie'deki Vitesse kulüpte oynar. 109 kez Estonya millî futbol takımı formasını giyen futbolcu, millî takım düzeyinde 8 gol kaydetmiştir. Sahada genel olarak Andrei Stepanov ile beraber defansın ortasında görev yapmaktadır. Domus Domus, Eski Roma'da özel konuta verilen ad. Küçük evlerden saray tanımına giren yapılara kadar çeşitli boyutlarda olabilirdi. Birçok ailenin barındığı kiralık ev bloklarından oluşan insula'nın tersine domus tek aile konutuydu; başlıca bölümleri atrium ve peristildi. Ailenin günlük yaşamı, kare ya da dikdörtgen planlı bir mekân olan atriumda geçerdi. Çevresinde sohbet etmek ve dinlenmek için kullanılan bölmeler bulunan atriuma sokaktan prothyrum adı verilen bir koridordan geçilerek ulaşılırdı. Atrium ile peristil arasında yer alan tablinum ise açık bir yaşam mekânıydı. Tablinum'un bir kenarında, peristile geçilen bir hol ("fauces") bulunurdu. Atrium, evin tümünün bir atriumdan oluştuğu Etrüsk konut mimarlığından gelen bir öğeydi; peristil ise MÖ 2. yüzyıl dolaylarındaki Eski Yunan konutlarından alınmıştı. Tipik bir örneği Pompei'deki Vetti Evi'nde görülen peristile, ailenin özel yaşamının geçtiği "oecus" (kabul odası), "cubiculum" (yatak odası), "ala" (özel konuşmalar için niş) ve "triclinium" (yemek odası) gibi mekânlar açılırdı. Pompei'deki Pansa Evi'nde yemek odalarında, her biri üçer kişilik üç sedir bulunuyordu, çünkü Eski Roma'da şölenlere en çok dokuz konuk çağrılırdı. Aynı evin atrium ve peristilinde çepeçevre üst kat odaları da vardı. Roma'daki Palatium Tepesi, üstünde yer alan saray gibi büyük evlerle ün yapmıştı. Domus Augustana, MÖ 55 dolaylarından kalma Domus Augusti (Livia Villası) ve sonraları imparatorların konut olarak kullandığı Domus Tiberiana (MS 80'de yıkıldı) bunlardan bazısıydı. Neron'un MS 65-68 arasında yapılan görkemli sarayı Domus Aurea da (Neron'un Altın Evi) bu tepedeydi. Mostar Sevdah Reunion Mostar Sevdah Reunion, Bosna-Hersek Mostar kökenli, sevdalinka ile Çingene müziğini birleştiren tarza sahip bir müzik grubudur. Grup, çingene şarkıcı Şaban Bayramoviç ile 2 ve Balkanların caz divası kabul edilen Ljiljana Buttler ile 2 olmak üzere toplam 7 albüm yapmıştır. 1998 yılında Dragi Šestić tarafından kurulan grup başta Paris, Londra gibi müzik devi şehirler olmak üzere Canarya Adaları, Madeira Adaları ve Avustralya gibi değişik yerlerde 200’ün üzerinde konser vermiştir. Bunların arasında Sarajevo Caz Festivali, International Roma Festival, Internationaler Filmfestival Frankfurt, Pavarotti Music Center - Blues Festival, London The Marquee Club, World Music Festival, Festival La Note di San Lorenzo gibi festivaller olduğu gibi grup 2004 yılında İstanbul CRR'de bir konser vermiştir. Grup 2002, 2003 ve 2004 yıllarında Davorin müzik ödülünü üst üste 3 yıl kazanarak ayrı bir başarıya da imza atmıştır. Ayrıca Grup hakkında 2 belgesel film yer almaktadır. Bunlardan biri ünlü yönetmen Pjer Žalica'nın MSR diğeri de Mira Erdevički'nin 2005 yapımı Sevdah the Bridge that Survived filmidir. Leticia Brédice Leticia Brédice (d. 26 Ağustos 1972), Arjantinli şarkıcı ve oyuncu. Oyuncu olmak isteyen Leticia Brédice, 12 yaşından 16 yaşına kadar Norman Briski'nin tiyatro okuluna gitti. Sonraki yıllarda dizilerde yer almaya başladı. Deneyimli bir oyuncu olduktan sonra tiyatro oyunlarında ve çeşitli sinema filmlerinde yer aldı. 2006 yılında "Playboy" ve "Rolling Stone" dergilerinin kapağınde yer aldı. İlk albümü ile MTV ödüllerine aday oldu. Abhaz-Gürcü ihtilafı Abhaz - Gürcü ihtilafı, eskiden özerk cumhuriyet, bugün kısmen tanınmış olan "de facto" Abhazya’da Gürcüler ile Abhazlar arasındaki anlaşmazlığı ifade eder. Daha geniş anlamda Gürcü-Abhaz ihtilafı, Kafkasya bölgesindeki jeopolitik ihtilafların bir parçası olarak görülebilir. Gürcü-Abhaz ihtilafı 20. yüzyılın sonunda, 1991’de Sovyetler Birliği’nin dağılmasıyla silahlı çatışmaya dönüştü ve 1992-1993 Abhazya Savaşı’yla sonuçlandı. Bu savaşın sonunda Abhazya fiilen Gürcistan’dan koptu ve Gürcüler etnik temizliğe maruz kaldı. Kırmançça Kırmançça veya Kırmancca veya Kırmanca (Kırmançça: "Kırmancki" / "Kirmanckî", "Kırmanci") Zazacanın bir diğer adıdır. Bu isimlendirme yeni kaynaklarda Zazacanın bir şivesi veya lehçesi olan Kuzey Zazaca için de kullanılmaktadır. Kırmançlar (büyük çoğunluğu Dersimli Alevi Zazalar) tarafından kullanılır. "Alevice", "Dersimce" ("Dersimki"), "So-Bê", "Zonê Ma" («bizim dil») olarak da bilinir. Diğer yörelerde ise Kırdki, Dımıli/Dımılki ve Zazaki gibi isimler kullanılmaktadır. Zazacanın lehçesi olan Kırmançça ile Kürtçenin lehçesi olan Kurmançça birbirine karıştırılmamalıdır. Kırmançada kendilerine "Kırmanc" ve diline "Kırmancki", güney komşusu olan Sünni Zazalara "Zaza" ve diline "Zazaki", Kurmanç Kürtlerine "Kırdasi" ve Kürtçenin Kurmançça lehçesine "Kırdaski", ve özellikle Sünni Kürtlere ise "Kur" ("Khur") denilmektedir. Dersim'de eski kuşak da "Dımılki" ve "Dımıli" isimleri de kullanılmaktadır. Ayrıca Sünni Zaza komşularına ise kendilerinden ayrılmış bir kol olarak gördükleri ve aynı dili konuştuklarından ötürü "Dereza" derler yani "amcaoğlu" denilmektedir. Kırmançça, Türkiye'de yaklaşık 140.000 kişi tarafından, Tunceli ilinin merkez, Hozat, Nazımiye, Pülümür ve Ovacık ilçeleri, Erzincan ilinin merkez ve Çayırlı ilçeleri, Elazığ ilinin merkez ve Karakoçan ilçeleri, Bingöl ilinin Kiğı ve Karlıova ilçeleri, Muş ilinin Varto ilçesi, Sivas ilinin Zara, İmranlı, Kangal ve Divriği ilçeleri, Erzurum ilinin Hınıs ve Tekman ilçelerinde konuşulmaktadır. Kuzey Zazacasının ağızları: Linguist List'e göre Kuzey Zazacası iki lehçeye ayrılır: Nora CÃ¡rpena Nora CÃ¡rpena, Arjantinli televizyon ve tiyatro oyuncusu. Bring Me to Life "Bring Me To Life" Evanescence'ın "Fallen" albümünden çıkan ilk teklidir. Şarkı 2004 Grammy Ödülleri'nde "En İyi Hard Rock Performansı" ödülüne layık görülmüştür. Tekli yayınlandığında B tarafında "Farther Away"'in albüm sürümü yer almasına rağmen, bu şarkı daha sonra Fallen'dan çıkarıldı ancak gene de tüm konserlerde söylendi ve Anywhere But Home'da da kendine yer buldu. Teklinin B tarafında bulunan Bring Me To Life'ın Bliss Mix'i ise Paul McCoy'un vokallerinin bulunmadığı ve daha önce Daredevil filminin albümü için yapılan orijinal sürümüydu. Teklinin Avustralya sürümünde 4. şarkı olarak Bring Me To Life'ın klibi değil, Missing yer alıyordu. Şarkı Fallen'da kullanılmamasına rağmen Anywhere But Home'da yer aldı. Teklinin Birleşik Krallık'ta çıkan bir DVD sürümü bulunuyor. DVD'de "Bring Me To Life"'ın video sürümü, albüm sürümü, canlı akustik sürümü, "My Immortal"'ın canlı akustik sürümü ve bir röportaj bulunuyor. Bring Me To Life'ın ayrıca iki tane demo sürümü bulunuyor. Bu şarkıların internetten indirilmesine Evanescence, Fallen albümü çıktıktan bir süre sonra izin vermişti. Bu iki demo sürümü Fallen'daki sürümünden farklı olarak Paul McCoy vokalleri ve piyano ile giriş içermiyor. Şarkılarda gitar soloları bulunuyor. Şarkının canlı performanslarında Amy Lee'ye gruptan ayrılmadan önce gitarist John LeCompt eşlik ediyordu. Ancak LeCompt gruptan ayrıldıktan sonra onun söylediği bölümler çıkarıldı ve Lee şarkıyı başka vokaller olmaksızın tek başına söylemeye başladı. Şarkı "Billboard"'ın 2000'lerin en iyi Rock şarkıları listesinde 73. sırada yer aldı. Listede Evanescence tek kadın vokalistli gruptu. Amy Lee, bir restoranda otururken başına gelen bir olaydan esinlenmiş ve bu şarkıyı yazmış. Lee aynı zamanda VH1'e verdiği röportajda da görüşlerini dile getirdi. The Open Door çıktıktan sonra "Amy Lee:Back In Black" başlığı altındaki röportajında şarkının eşi Josh Hartzler'la ilgili olduğunu da söyledi. Şarkı başlangıçta Hristiyan listelerinin tepesindeydi, çünkü şarkı sözlerinde İsa'nın yeni hayatının çağrışımı yapıldığı şeklinde yanlış bir düşünce vardı(Sözler açık bir şekilde İncil'deki söz sanatlarına benzerdi.). Ancak Amy daha sonra grubun bir Hristiyan rock grubu olmadığını, bunun Ben'le ilgili olduğunu söyledi. Ayrıca şarkıdan bazı sözler John Tesh'in ilahi albümü olan "A Deeper Faith II"'nun kapağında kullanıldı. Bring Me To Life'ın videosu Ocak 2003'te Philipp Stölzl tarafından Romanya'da çekildi. Klipte yer alan yapay binanın yanında yeşil arka planla bina sanki şehrin ortasındaymış gibi yansıtıldı. Amy'nin binadan düşüşünün gösterildiği sahnelerde iplerle tutulan Amy aşağıdan yansıtılan rüzgarla sanki aşağı düşüyormuş gibi gösterilmeye çalışıldı. Binadan atladığı sahnede ise Amy dublör kullanmadı. Klipte şarkıda olduğu gibi gruba Paul McCoy eşlik etti. Şarkıda Amy onu hayata döndürecek olan sevgilisine ulaşmaya çalışıyor. Onu hayata döndürmesini istiyor. Bu sırada arkada yer alan görüntülerde birbiriyle hiç konuşmayan bir çift ve partide eğlenen maskeli insanların yanında maskesini çıkarıp ağlayan bir kız gösteriliyor. Amy sevgilisine ulaşıyor ancak dengesini kaybedip düşüyor. Sevgilisi onu tutmaya çalışsa da Amy düşüyor ve uyanamıyor. Klibin sonunda da Amy uyurken gösteriliyor. Şarkı ilk olarak "Daredevil:The Album" adındaki Daredevil soundtrackında yer aldı. Evanescence albümde iki şarkısı bulunan tek gruptu. Albümde bulunan ikinci Evanescence şarkısı ise "My Immortal"'dı. Bu versiyon şarkının klip sürümü değildi. Filmin anahtar sahnelerinden biri "My Immortal" eşliğinde söyleniyordu. "Bring Me To Life" yayınlandığı anda birçok reklam ve filmde kullanılmaya başlandı. Şarkı "Without A Trace" ve" " dizilerinin reklamlarında kullanıldı. Ayrıca Birleşik Krallık'ta yayınlanan "Emmerdale" adlı dizi sırasında, bir Hint "Mitsubishi Lancer" reklamında ve "CSI: Miami" dizisinin "Under The Fluence" adlı bölümünde yer aldı. "Pimp My Ride" adlı MTV dizisinin 2. sezonunda Kierah'ın Ford Escort'unun arabası şekillendirildi. Şovun başında arabanın içindeki vaziyeti kontrol eden Xzibit, yıpranmış bir kâğıttan "Bring Me To Life" adlı cümleyi okudu. Ancak kâğıttakileri yanlış okuyan Xzibit, şu sözleri söyledi:"How can you see into my eyes like open doors? Leading you down into my core. Wake up inside of me." Şarkı ayrıca; VH1'de tüm zamanların en iyi 83. hard rock şarkısı seçildi. Bir dövüş organizasyonu olan WWE No Way Out 2003'ün resmi şarkısıydı. Rock Band adlı video oyununun indirilebilen şarkılarından biri oldu. Band Hero adlı video oyunu sırasında çalınan şarkılardan biriydi. Şarkı Evanescence'ın ilk uluslararası hiti. ABD'de Billboard Hot 100'de 5 numaraya kadar ulaştı ve Modern Rock Tracks listesinde iki hafta boyunca zirvede kaldı. Mainstream Rock Tracks listesinde ise 11 numaraya kadar çıkabildi. Birleşik Krallık'ta şarkı listelerin tepesindeydi ve dört hafta boyunca zirvedeki yerini korudu. Avustralya'da şarkı altı hafta boyunca aralıksız 1 numaraydı. Şarkı dünyadaki hemen hemen tüm listelerde ilk 10'a girmeyi başardı ve halen grubun en başarılı şarkısı. Hasdrubal Barca Hasdrubal Barca (ölüm MÖ 207), Hamilcar Barca’nın ikinci oğlu ve II. Pön Savaşında Kartaca komutanlarından. Hannibal ve Mago Barca’nın kardeşi. Hasdrubal’ın gençliğiyle ilgili çok az şey bilinmektedir. Hasdrubal Kartaca birlikleri, Hispania’da Acre Luce’de pusuya düşürüldüğünde oradadır. O ve ağabeyi Hannibal kaçabilse de babaları Hamilcar Jucar Irmağında boğulacaktır. İtalya’ya doğru sefere çıkan Hannibal Hispania’da 13.000 asker, 2.550 süvari ve 21 savaş fili bırakır. MÖ 218 yılında Hannibal oradan ayrılınca Hispania’daki birliklerin komutası ona geçer. 6 yıl boyunca Roma Cumhuriyeti konsülleri Publius Cornelius Scipio ve Gnaeus Cornelius Scipio Calvus kardeşlere karşı savaşır. Gnaeus Scipio’nun MÖ 218 yılındaki beklenmedik saldırısı sonucunda Cissa Savaşında Kartaca birliklerini yenen Roma ordusu Tarraco bölgesine yerleşirler. Hasdrubal hızlı bir karşı saldırıyla Roma birliklerine kayıplar verdirir, Roma donanması da bu saldırıdan olumsuz etkilenir. MÖ 217 baharında Hasdrubal Romalılara saldırmak için kuzeye hareket eder. Donanmayla eşgüdüm halinde hareket eden Hasdrubal Ebro Nehrinin denize döküldüğü yerde kamp kurar. Gnaeus Scipio burada Kartacalılara saldırarak Kartaca donanmasını yenilgiye uğratır. Hasdrubal savaşmadan geri çekilir. MÖ 216 yılında Hispania’daki yerel kabileler ayaklanır, Hasdrubal bu isyanların bastırılmasıyla uğraşır. Aynı yıl Kartaca Senatosu ona 4.000 asker ve 500 süvari göndererek İtalya’ya ilerlemesini ister. Kartaca şehri Cartagena’da sorumlu olarak Himilco’yu bırakan Hasdrubal Ebro Nehrine doğru yürür ancak MÖ 215 yılında Dertosa Savaşında ağır bir yenilgi alır. Bu yenilgi yüzünden Hannibal, İtalya’da üstün durumdayken destek alamaz ve üstünlüğünü yavaş yavaş kaybeder. Bu yenilgiden sonra Hispania’ya ordularıyla beraber Mago Barca ile Hasdrubal Gisco gelecektir. MÖ 215-212 yılları arasında Romalı Scipio kardeşlere karşı çetin savaşlar verilir ve Kartaca toprakları korunur. Roma ile müttefik olan Numidya kralı Sypax MÖ 213-212’de Kartaca’nın Afrika’daki topraklarına saldırınca, Hispania’daki durumun görece güvenli olduğunu değerlendiren Hasdrubal birlikleriyle Afrika’ya geçer ve Syphax’ı 30.000 Numidyalının öldürüldüğü savaşta bozguna uğratır. Roma tarafından eğitilen ordusu dağılan Syphax Moritanya’ya kaçar. Kartaca saflarına geçen Numidya prensi Masinissa 3.000 süvarisiyle beraber Hasdrubal’a katılır. MÖ 212 yılında Hasdrubal, Mago Barca ve Hasdrubal Gisco ile koordineli şekilde savaşarak Baetis savaşında Roma ordularını yener ve iki Scipio kardeşi de öldürür. Zaferden sonra Kartaca Ebro Nehrine kadar egemenliklerini pekiştirilir. Ancak komutanlar arasındaki yetersiz haberleşme yüzünden savaştan kurtulan 8.000 Romalı asker Ebro Nehrine kadar kaçmayı başarır. Bu askerler Kartaca saldırılarını püskürtür ve önce MÖ 211 yılında Claudius Nero ile gelen 10.000 asker ile, daha sonra ise MÖ 210 yılında Afrikalı Scipio ile gelen 10.000 askerle birleşirler. Kartaca orduları MÖ 209 yılında yerel kabilelerin isyanlarını engellemek için Kartaca hakimiyetindeki Hispania şehirlerine dağıtılır. Bu durumdan yararlanan Afrikalı Scipio MÖ 209 yılında Cartagena şehrini ele geçirecek ve Hasdrubal’ı Baecula savaşında yenecektir. MÖ 209 yılında Hasdrubal kardeşinin yanına gitmek üzere İtalya’ya gider. Scipio’ya yakalanmadan Pireneleri geçti ve MÖ 208 yılı kışında Galya’da olur. Alplerden İtalya’ya geçmek için MÖ 207 yılının baharını bekler. Hannibal’in Alpleri önceden geçerken inşa ettiği geçiş yolları sayesinde hızla ilerler. Rahat geçişinin bir etkeni de önceden Hannibal’e saldıran Galyalıların artık korktukları Kartacalılara saygılı davranmalarıdır. Hatta Kartacalılara sorun çıkarmak bir yana birçok Galyalı savaşçı Kartaca ordusuna katılır. Hasdrubal Hispania’daki eğitimli savaş fillerini de Alplerden sorunsuz bir şekilde geçirmeyi başarır. Ancak kardeşi Hannibal ile orduları birleşemeden İtalya’da olduğu Roma tarafından öğrenilir ve üzerine gönderilen iki Roma ordusu tarafından Metaurus Savaşında bozguna uğratılır. Hasdrubal bu savaşta öldürülür, kafası kesilerek Hannibal’e gönderilir. Hasdrubal’in askeri yeteneklerini değerlendirmek güçtür, kazandığı savaşlardan çok kaybettikleri hakkında bilgimiz bulunmaktadır. Hannibal ve Scipio ölçeğinde olmasa da Pön Savaşlarında savaşan birçok Romalı ve Kartacalı komutandan daha başarılı olduğu açıktır. Eurico Gaspar Dutra Eurico Gaspar Dutra (18 Mayıs 1885 - 11 Haziran 1974), Brezilyalı asker ve siyasetçi. 1945-1950 yılları arasında Brezilya Devlet Başkanı olarak görev yaptı. Yönetimi sırasında anayasal demokrasiye geri dönüldü. 1910'da süvari teğmeni oldu ve ordu içinde düzenli bir biçimde yükseldi. Her zaman devrimci hareketlere karşı yönetimin yanında yer aldı.1930'da bir darbeyle yönetimi ele geçiren Getúlio Vargas'a karşı çıkmakla birlikte, sonradan onu desteklemeye başladı ve 1932'de Sao Paulo'daki ayaklanmanın bastırılmasına yardımcı oldu. Estado Novo (Yeni Devlet) adıyla otoriter bir yönetim kurulmasını sağlayan 1937 Anayasası'nın hazırlanmasında önemli rol oynadı. Vargas'ın Ekim 1945'te seçimleri engellemeye kalkışması üzerine, başarılı bir darbeyle yönetime el koydu. İki ay sonra Sosyal Demokrat Parti ("Partido Social Democrático" - PSD) desteğiyle devlet başkanı seçildi. Kırsal kesimdeki işçilerin yanı sıra, Vargas aracılığıyla Brezilya İşçi Partisi'nin ("Partido Trabalhista Brasileiro" - PTB) desteğini kazandı. Yönetimi sırasında Estado Novo öncesindeki düzene geri dönülerek demokratik hak ve özgürlükler tanındı. Amerika Devletleri Örgütü (OAS) aracılığıyla ABD ile de ilişkilerini geliştirmeye çalıştı. Fakat mali politikaları yürütmedeki yetersizliği huzursuzluklara yol açtı ve 1951 seçimlerini Vargas'a karşı kaybetti. ReÅŸat Mater Reşat Mater, (1911, Üsküp - 22 Haziran 1989), Türk asker. 1933 yılında Topçu Asteğmen rütbesi ile Harp Okulu'ndan mezun oldu. 1934 yılında Topçu Okulu'nu bitirdi. 1936 yılında da Hava Okulu'nda pilotaj eğitimi gördü. 1949 yılında Hava Harp Akademisi'nden mezun oldu. 1959 yılında Tuğgeneral rütbesine terfi etti. Tuğgeneral rütbesi ile Hava Harp Akademisi Öğretim üyeliği, Hava Harp Akademisi komutanlığı, 3. Hava Kuvveti Komutan vekilliği yaptı. 1961 yılında Tümgeneral rütbesine terfi etti. Tümgeneral rütbesi ile 3. Hava Kuvveti Komutanlığı, Genelkurmay Lojistik Başkanlığı, Hava Kuvvetleri Kurmay Başkanlığı yaptı. 1962 yılında Korgeneral rütbesine terfi etti. Korgeneral rütbesi ile Hava Kuvvetleri Komutanlığı Kurmay Başkanlığı görevine devam etti. 1967 yılında Orgeneral rütbesine terfi etti. Orgeneral rütbesi ile Hava Kuvvetleri Komutanlığı yardımcılığı yaptı. 18 Ağustos 1968 tarihinde Hava Kuvvetleri Komutanı oldu. 29 Ağustos 1969 tarihinde atandığı Yüksek Askeri Şura üyeliği görevinde iken 30 Ağustos 1970 tarihinde emekli oldu. Evli ve 2 çocuk babasıdır. Volha Havartsova Volha Havartsova (Beyaz Rusça: Вольга Гаварцова, 23 Ağustos 1988, Minsk) Beyaz Rus profesyonel bir tenisçidir. WTA sıralamasında 35'inci sıradadır.Tennessee'de oynadığı ilk WTA finalinde Lindsay Davenport'a yenilmiştir. İstanbul Cup 2008'de çiftlerde Jill Craybas ile eşleşmiş,finalde Marina Erakovic & Polona Hercog çiftini yenerek çiftlerde kupaya uzanmıştır. Going Under "Going Under" Evanescence'ın "Fallen" albümünden çıkan ikinci single parçadır. Başlangıçta ilk tekli olması planlanırken, "Bring Me To Life"'ın başarısından sonra ikinci tekli olmasına karar verilmiştir. Teklide şarkının albüm sürümü, canlı akustik sürümü ve video sürümü bulunmaktadır. Ayrıca Nirvana'nın "Heart Shaped Box" adlı şarkısının akustik sürümü bulunmaktadır. Şarkı "Fallen" albümü için yazılan son şarkıdır. Aynı zamanda Amy Lee'nin albümdeki favori şarkısıdır. Şarkının videosu Mayıs 2003'te Berlin'de Philipp Stözl tarafından çekilmiştir. Lee'nin klipte giydiği iki giysi, suyun altında ve sahnede, de kendisi tarafından tasarlanmıştır. Amy kıyafetleri Los Angeles'ta otel odasında hastayken tasarladı. Lee'nin klipte giydiği kırmızı korse 2500 dolara mal oldu. Videoda oynayan kişiler bilgisayar tekniğiyle zombi ve diğer şeytani şeylere dönüştürüldü. Şarkı sözlerine geçen "drowning in you" yani "içinde boğuluyorum" cümlesinden yola çıkılarak Amy Lee suyun altında arkasındaki deniz analarıyla birlikte bir deniz anası kılığına büründü. Şarkı 2006 yılında çıkan "Tristan & Isolde" adlı filmin fragmanında kullanıldı."Enter The Matrix" adlı video oyununda da bulunan şarkı, " Angel" ve "The Grid" adlı dizilerin reklamlarında kullanıldı. Daryl Hannah Daryl Christine Hannah (d. 3 Aralık 1960; Chicago, Illinois, ABD), Amerikalı oyuncu. Daryl Hannah Splash (1984) filmindeki deniz kızı rolünde ünlü oldu. Bu film sayesinde Saturn Ödülünü kazandı. Hannah ayrıca Kill Bill vol.2 filminde en iyi dövüş dalında MTV Film Ödülü'nü kazandı. Daryl Hannah sol el işaret parmağı bir kısmı eksik olduğundan filmlerinde protez parmak takıyor. Hannah'ın ayrıca açık alanda kalma fobisi vardır. Oyunculuk kariyerini etkileyebilir diye yıllarca bunu saklamıştır. My Immortal "My Immortal" Evanescence'in "Fallen" albümünden çıkan üçüncü teklidir. "Going Under"ın ardından 3 Aralık 2003 tarihinde Wind-up üzerinden yayınlanan bu parça, Amy Lee ve Ben Moody tarafından yazılmıştır. Bunu izleyen tekli "Everybody's Fool"olmuştur. Şarkı 2004 yılının en çok satan teklileri listesinde yedinci sırada yer almaktadır.Teklinin 2009 itibarıyla toplam satışı 500.000'dir. My Immortal ayrıca 2005 Grammy ödüllerine en iyi pop grup vokal performansı dalında aday gösterilmiş ancak ödülü alamamıştır. Şarkının Evanescence EP hazırlanırken yapılan bir demo sürümü bulunuyor.Origin albümünde ve Mystery EP'de de şarkı Amy Lee'nin yeniden bestelediği ve sözlerini değiştirdiği şekliyle yer almıştır.Ayrıca şarkının bazı bölümlerinde farklı sözlere yer verilen bir piyano-vokal sürümü vardır. Şarkının Fallen çıktıktan sonra yapılan band sürümü(klip sürümü) de Fallen'ın daha sonraki sürümlerine eklenmiştir.Şarkı ayrıca Daredevil filminin soundtrackında Bring Me To Life'la birlikte kendine yer bulmuştur.şarkının videosu Barcelona'da eski bir meydanda çekilmiştir. "My Immortal"'ı Ben Moody yazdı ve köprüyü Amy Lee ekledi.Amy Lee'nin belirttiği şekilde "..."My Immortal" Ben'in şarkısıydı."Şarkının sözleri Moody'nin yazdığı bir hikâyeden temel alınarak yazıldı.Şarkı ruhun ölümden sonra hayattaki kişiyle kalmasını, onu sık sık ziyaret etmesini ve o ruh gidene kadar onu yalnız bırakmadığını anlatıyor.Ben Moody ayrıca Fallen kitapçığında şarkıyı büyükbabası Bill Holcomb'a adadığını söyledi. My Immortal'ın klibi Barselona'da Barri Gotic denilen Plaça St. Felip Neri adındaki meydanda David Mould tarafından siyah-beyaz olarak çekildi.Plaça St. Felip Neri ise adını 16. yüzyılda yaşayan bir azizden alıyor. "Rock Sound"'un yaptığı röportajda Lee videoyla ilgili şunları söyledi: Everybody's Fool "Everybody's Fool", Evanescence'ın "Fallen" albümünden çıkan dördüncü teklidir. "My Immortal"ın ardından 7 Haziran 2004 tarihinde Wind-up üzerinden yayınlanan bu parça; Amy Lee, David Hodges ve Ben Moody tarafından yazılmıştır. Bunu izleyen tekli sadece radyolarda tanıtım amaçlı satışa sunulan "Imaginary" olmuştur. Evanescence'ın albümden çıkan üçüncü teklisi "My Immortal" yayınlandıktan sonra etrafta birçok dedikodu çıktı ve grubun yeni teklisinin "Imaginary" olduğu ve grubun bunun üzerinde çalıştığı söylendi.Daha sonra teklinin yayınlanma tarihi defalarca değişti ve sonunda grup sürpriz yaparak "Everybody's Fool"'u yayınladı."Imaginary" yerine "Everybody's Fool"'un yayınlanma nedenleri arasında grubun plak şirketi Wind-up'ın istekleri de yer alıyor. Everybody's Fool'un ayrıca Evanescence'ın 2001-2002 demosunda da yer alan iki tane demo verisyonu bulunuyor.Bu versiyonlarda daha çok mekanik bir şekilde çınlayan ve ara sıra bozulan vokaller yer alıyor. Şarkı MTV2'nin ilk bölümünde "Video Mods"'ta yayınlandı ve "BloodRayne" adlı video oyununda ana karakter "Rayne" tarafından canlandırıldı. Şarkıda Amy ünlü yıldızları taklit ederek onların reklam için nasıl vücutlarını sattıklarına, nasıl yanlış görüntülere sahip olduklarına dikkat çekiyor. Şarkının çıkış hikâyesi ise Amy'nin kızkardeşinin bu yıldızlara özenmesiyle başlıyor.Amy'nin kızkardeşi Carrie, 8 yaşındayken popstarlar Britney Spears ve Christina Aguilera'dan etkilenmiş ve onlar gibi giyinmeye başlamış.Bu olaylar Amy Lee'yi çok kızdırmış ve sonucunda "Everybody's Fool" şarkısı ortaya çıkmış. Şarkının videosu "Going Under"'ın da yönetmenliğini yapan Philipp Stözl tarafından 2004 Nisan ayının ortalarında Los Angeles'ta çekildi.Videoda Amy gerçekten mutsuz olan çekici bir süperstarı canlandırıyor."Lies" (Yalanlar) adındaki bir firmanın ürünlerini(pizza,enerji içeceği,oyuncak bebek) tanıtıyor.Klibin sonlarına doğru "Lies"'ı satmak için onu hayatının tamamı haline getirmesinden duyduğu derin üzüntüyü dile getiriyor. Marina Erakovic Marina Erakovic (Hırvatça: Marina Eraković, d. 6 Mart 1988, Split,Hırvatistan) Hırvat asıllı Yeni Zelandalı profesyonel tenis oyuncusu. 6 yaşındayken ailesiyle birlikte Hırvatistan'dan Yeni Zelanda'daki Auckland şehrine taşındı. 27 Şubat 2012 itibarıyla WTA sıralamasında 46. sıradadır. Ania DÄ…browska Anna Monika "Ania" Dąbrowska (d. 7 Ocak 1981, Chełm), Polonyalı soul-caz sanatçısıdır. Müzikal açıdan 50 ve 60'ların Polonya müziğinden esinlenmiş ve kendi tarzını oluşturmuştur. Müzik eğitimine küçük yaşlarda başlayan şarkıcı, bir müzik okulunda brass bölümünü bitirmiştir. Çeşitli şarkıcıların albümüne katkılar sağladıktan sonra şansını Polonya'nın televizyonlarda gösterilen popüler müzik yarışmalarında denemiştir. 2002'de "Pop Idol"e katılmış ancak burada ilk 10'a kalmış olmasına karşın, 8.olarak elenmiştir. Şubat 2004'te ilk stüdyo albümü "Samotność Po Zmierzchu"yu çıkarmış ve albüm kısa zamanda büyük bir ilgi görmüştür. Albümdeki şarkılardan "Tego Chciałam", orijinali bir A Camp şarkısı olan "Charlie, Charlie" ve otistik bir kızın hikâyesinin anlatıldığı "Inna" ön plana çıkmış ve single olarak piyasaya da sunulmuştur. Aynı yıl içerisinde Opole'deki Polonya Ulusal Müzik Festivali Şarkı Yarışması'nda "Glory" isimli bir parçayı seslendirmiş ve daha sonra bu şarkı albümden bağımsız olarak bir single olarak da piyasaya sürülmüştür. İlk albümüyle elde ettiği başarılardan sonra çeşitli ödüller kazanmış ve bir sonraki albümü için Andrzej Smolik, Krzysztof Krawczyk ve ünlü Myslovitz grubundan Artur Rojek ile çalışma fırsatı yakalamıştır. İlk albümün başarısından sonra, 2006 yılında şarkıcının ikinci stüdyo albümü "Kilka Historii Na Ten Sam Temat" çıkmıştır. Albüm retro müzik olarak tabir edilen bir tarzda, daha geleneksel şarkıların olduğu bir konsept albümü olmuştur. Şarkıcı, "Trudno Mi Się Przyznać"ın videosuyla da bu tarzı albümün promosyonuna da dahil etmiştir. En başarılı şarkı ise "Czekam" olmuş ve bu şarkı ile beraber bir Platin ödülü sahibi olmuştur. 2008 yılının yaz aylarında piyasaya çıkan W Spodniach Czy W Sukience ile tekrar ilgiyi üzerinde toplayan şarkıcı, ilk single "Nigdy Więcej Nie Tańcz Ze Mną" ile ülkesi Polonya'da büyük bir başarı elde etmiş, şarkı Euro 200 Listesi'nde de Ania'nın en önemli liste başarısı elde eden single'ı olmuştur. Polona Hercog Polona Hercog (20 Ocak 1991, Maribor) Sloven profesyonel bir tenis oyuncusudur. İstanbul Cup 2008'de Marina Erakovic ile eşleşmiştir. Beraber finale kadar yükselmiştir.Fakat finalde Jill Craybas & Olga Govortsova çiftine 6-1 ve 6-2'lik setlerle yenilerek kupayı kaçırmıştır. KÃ¶k dizin Kök dizin, bilgisayar dosya dizgelerinde hiyerarşideki en üstteki veya ilk gelen dizine denir. Bir ağacın kökü gibi düşünülebilir. Diğer dizinler ona bağlanır. Pek çok Linux veya Unix tabanlı işletim dizgelerinde bir de /root (Türkçesi: kök) dizini bulunur. Bu dizin kök dizin ile karıştırılmamalıdır, süper kullanıcının (yönetici) ev dizinidir. Geceyarısı Çocukları Geceyarısı Çocukları (İng. "Midnight's Children"), Hint asıllı yazar Salman Rüşdi'nin romanıdır. Hindistan'ın bağımsızlığına kavuştuktan sonra yazılan yapıt, Hindistan yazınında bu özelliğinden dolayı önemli bir yer tutar. İlk baskısı 1981 yılında gerçekleşmiştir. Yazar romanın yazılışından 25 yıl sonra yeni bir önsöz eklemiştir. Hindistan'ın bağımsızlığıyla yakın tarihinin işlendiği yapıt ilk basıldığı yılda Man Booker Ödülü'nü kazanmıştır. "TIME" dergisi tarafından 1923'ten beri yayımlanmış en iyi 100 İngilizce roman arasında gösterilmiştir. "Geceyarısı Çocukları", 15 Ağustos 1947'de bağımsızlığına kavuşan Hindistan'ın bağımsızlığının öncesinde ve sonrasında olan olayların yerine bir biçimde işlenmesidir. Yapıtın kahramanı ve anlatıcısı olağanüstü bir burnu ve uza duyum yeteneği olan Salem Sinai'dir. Romanın ilk bölümü Sinai ailesinin köklerine özgü olayları ve Hindistan'ın bağımsızlığına değin gerçekleşen olayları irdeleyip, bunları yazınsal ve yerine bir biçimde birbirlerine bağlar. Salem Hindistan'ın bağımsızlığına kavuştuğu "anda" doğmuştur. Daha o andan başlayarak, Salem Sinai, ortak doğum günü olan ""ikizi"" Hindistan'ın ve kendisinin yaşadıkları olaylar arasındaki göz ardı edilemez koşutlukları dile getirir. Yaklaşık on yaşlarındayken, Salem, kendisi de olmak üzere, 15 Ağustos 1947 geceyarısı ile sabah bir arasında doğan tüm çocukların özel güçlerle donanmış olduklarını keşfeder. Salem çocukluk yıllarının büyük bir bölümünü benzer güçleri olan öteki çocuklarla bağlantıya geçip, onların iletişmelerini olanaklı kılan bir kurultayı toparlamaya çalışarak geçirir. Her ne kadar Geceyarısı Çocukları Kurultayı'ndaki tartışmalar çocukların olağanüstü yeteneklerini yarıştırmalarını konu alsa da, Hindistan'ın bağımsızlığının ilk yıllarında yüzleştiği kültürel, dinsel, dilsel ve politik çatışmalarını da göz ardı edilemez bir biçimde yanında getirir. Salem bu kurultaylarda, uza duyum özelliklerini kullanarak değişik coğrafyalardan gelmiş tüm çocukları düşünsel düzeyde bir araya getirip, bu olağanüstü yeteneklerin anlamını irdelemeye çalışır. Salem'in müslüman ailesi bağımsızlıktan yıllar sonra Pakistan'a göç eder. Hindistan-Pakistan savaşı sırasında ailesinin büyük çoğunluğunu bir hava saldırısı sonucunda yitiren Salem, belleğini kaybetmesine neden olan bir kaza geçirir ve kendisini Pakistan ordusunda köpeği andıran bir biçimde koku yoluyla iz bulabilen bir çaşıt konumunda çalışırken bulur. Burada da, Salem'in yaşamı Hindistan'ın tarihini etkilemekte ve 1971 Doğu Pakistan-Batı Pakistan savaşını biçimlendirmektedir. Pakistan ordusundayken Salem belleğine geri kavuşup, bağımsızlığını yeni kazanan Bangladeş'e gider, ve burada çocukluk arkadaşlarıyla ve artık büyümüş birkaç Geceyarısı Çocukları'yla karşılaşır. Bunlardan biriyle yasal olmayan yollarla Yeni Delhi'ye dönüp, kentte sokak göstericileri ve komünistlerin yaşadığı yoksul kenar mahallelerinden birine bu arkadaşıyla karısı olarak yerleşir. Bu sıralarda Hindistan'ın politik dengesizlikleri sürmektedir, ve İndira Gandhi yönetiminin ilân ettigi olağanüstü hal sonucu Salem ve oğlu Sanjay "temizlik" amacıyla tutuklanır. Hindistan'ın rejimine karşı gözdağı olarak nitelenen tüm geceyarısı çocukları tutuklanıp olağanüstü yeteneklerinin sonraki kuşaklara aktarılmasını önlemek için tek tek kısırlaştırılır. İndira Gandhi rejimi gerçekte de nüfus düzenlemesi çerçevesinde birçok kısırlaştırma ameliyatını düzenlemiştir. Yazar, yapıtında gerçeklerle olan bu benzerlikleri su yüzeyine çıkararak taşlama yapmaktadır. Salem'in tutukevinde yatarken aktardığı görüşler yalnız İndira Gandhi'nin rejimine iğneleyici eleştiriler yöneltmekle kalmayıp, ayrıca kahramanın, Salman Rüşdi'nin okuyucularına "tanrı gücüyle çatışma" olarak betimlediği çabalarını da işlemektedir. Olağanüstü halin son bulmasıyla Salem gibi tüm Geceyarısı Çocuklarının da yetenekleri son bulmuş, ve Salem'in Hindistan'ın tarihiyle ilgili yapacak, onu yönlendirecek bir amacı kalmamıştır. Bunun üzerine Salem kendi (ve ikizi Hindistan'ın) yaşamını yazmaya koyulur ve bu yapıtını gelecekte (kendisinin tıpkı geçmişte olduğu gibi) Hindistan'ın tarihiyle özdeşleşeceğine inandığı oğluna adar. Yazarın öbür romanlarında da ağır basan büyülü gerçekçilik kavramı yapıta yön verir; Hindistan'ın tarihi büyülü bir biçimde romanın kahramanı Salem Sinai'nin yaşamındaki olaylara koşut olarak ilerler. Yapıtın anlatısal çatısı, Salem'in yaşam öyküsünü sözlü bir biçimde gelecekteki karısı Padma'ya aktarmasını içerir. Kahramanın kendini birinci ağızdan anlatması, yerli Hint kültürünü çağrıştırıp, Binbir Gece Masalları'ndaki anlatım biçimini andırır. Binbir Gece Masalları'yla olan bir başka benzerlik de, tıpkı ilkinde olduğu gibi Geceyarısı Çocukları'nda da baş gösteren büyülü gerçekçiliktir. Yapıt aynı zamanda, yazarın kendi çocukluk yıllarını, Bombay'a olan duygulanımını ve Hindistan'ın keşmekeş ortamını da içinde barındırır. İngilizce'yi olağanüstü bir yaratıcılıkla işleyip, bunu yerli Hint dilleriyle iç içe geçirebilen yapıt, geleneksel Hint-İngiliz yazınından kendini ayırabilmiştir. Hindistan kültüründeki yapıtlarda yer alan ""Bir varmış, bir yokmuş"" gibi kalıpları, ""Radha ile Krişna, Rama ile Sita, Leyla ile Mecnun; ayrıca (Batı'dan etkilendiğimizi göz ardı edemeyeceğimiz icin) Romeo ile Jülyet, ve Spencer ve Tracy ve Katharine Hepburn"" biçiminde dillendirerek Geceyarısı Çocukları Hindistan'ın ve Batı Kültürünün öğelerini (Hindistan'daki dini ve öykü sanatını, Batı'daki dramı ve sinema sanatını) âdeta birbirleriyle örer. Rüşdi böylece yerli ve yabancı kültürlerin bağımsızlığını yeni kazanmış Hindistan'ın üzerindeki etkilerini de açığa vurmuş olur. Salman Rüşdi, kitabın ilk basılmasından 25 yıl sonra yapıta yeni bir önsöz eklemiştir. Bu önsözünde kitabın ilk yazılmasının ardından türlü yayımcıların yapıt üzerindeki eleştirilerine yer verir. Yazarın aynı zamanda bir arkadaşı da olan yayımcı Liz Calder yapıtın ilk taslağını okuduktan sonra Rüşdi'ye uzun romanlardan önce, kısa öykü yazma üzerinde çalışmasını önermiştir. Bunun gibi sert eleştirilerin yanında, yazar ayrıca daha yapıcı eleştiriler de almıştır. Yine aynı yayımcı Liz Calder, yazarın kendisinin "'iki büyük yanlışlık"" olarak nitelendirdiği iki öğeyi değiştirtmiştir. İlki, yapıtta Salem Sinai'nin anlattıklarını yazarak kaydeden "Padma" kişiliği dışında, yaşam öyküsünün ikinci bir dinleyicisi olan gazeteci bir kadın da bulunmaktaydı. Liz Calder ve çalışma arkadaşları bu ikinci dinleyicinin gereksiz olduğuna karar vermişlerdir. İkinci öğe ise, yazar romanını ilk yazdığında, 1965 yılındaki Hindistan-Pakistan savaşını anlatırken bir anda Bangladeş savaşının sonlarına atlamıştır, ve sonrasında bu savaşa geri dönüp Salem Sinai'nin bu çatışmadaki oynadığı rolü işlemiştir. Yayımcı Liz Calder, yapıtın bu bölümlerinde zaman dizinindeki atlamaların okuyucunun romanı anlamasını çok güçleştireceğini düşünmüş ve yazardan romanın bu bölümlerini yeniden düzenlemesini istemiştir. Yazar bu iki büyük değişiklik için Liz Calder'a çok teşekkür borcu olduğunu bildirip, yayımcıların bir romanın izlenimini oluşturmada ne denli önemli payları olduğunu da vurgulamıştır. Yazar önsözünde ayrıca bu yapıtını yazmadan önce bir telif hakları şirketinde çalıştığını, ve yapıtına daha çok süre ayırmak için şirketten ayrılmak durumunda kaldığını da belirtmiştir. İstifasını verirken işvereni ona ""zam mı istiyorsun?"" diye sorduğunda, hayır yanıtını verip, amacının ilerde bir yazar olmak olduğunu söylemiştir. Yapıt Man Booker Ödülü'nü kazandığında, eski işvereni ona çektiği telgrafta ""içimizden birisi başardı"" demiştir. Yazar önsözünde romanının Hindistan'da ve Batı'da ne denli değişik biçimlerde karşılandığını da vurgulamaktadır. Batı okuyucuları yapıtı daha çok bir fantezi olarak algılarken, Hindistan'daki okuyucu kitle ise yapıtı oldukça gerçekçi ve bir bakıma Hindistan'ın yakın tarih kitabı olarak nitelemiştir. Yapıtın ilk baskısından üç yıl sonra İndira Gandhi, romanda geçen tek bir tümceden dolayı yazara dava açmıştır. Bu tümce yapıtın 28. bölümünde yer almaktaydı: Bayan Gandhi'nin oğlu Sanjay'in, annesini, boşlamalarından dolayı babasının ölümünden sorumlu tuttuğu; ve bunun, onun annesinin üzerinde kırılamaz bir baskı yapmasına neden olup, böylece annesinin ondan hiçbir şeyi esirgeyemeyecek duruma geldiği çoğu kez söylenmiştir. Yapıtın basımından önce, yayınevinin avukatları romanda bunun gibi İndira Gandhi'yi konu alan eleştirilerden duydukları kaygıları yazara bildirmiş, ve yazardan kendilerine bu eleştirileri açıklayıp destekleyebilen bir mektup yazmasını istemişlerdir. Yazar, romanda bu tümce dışındaki Gandhi ile ilgili tüm öteki eleştirileri destekleyebilmiştir. Ancak bu cümleyi de bir "dedikodu" havasında yazdığını açıklayarak savunmuştur. Bunlara karşın dava hiç yargıevine kadar gelmemiştir. Gandhi yazardan yalnızca bu tümceyi romanından çıkarmasını istemiş, ve bu tümce dışında yapıttaki başka hiçbir söz üzerine yasal işlem başlatmamıştır. Yazar, yapıtın bu tek tümce dışında olağanüstü hal ile ilgili içerdiği yüzlerce cümleye Gandhi'nin tepki vermemesini de değerlendirerek bu tümceyi çıkarmayı kabul etmiştir. 1978 UEFA Avrupa 21 Yaş Altı Futbol Şampiyonası 1978 Avrupa 21 Yaş Altı Futbol Şampiyonası, iki yıla yayılan (1976-78) 24 takımın katıldığı turnuvadır. Yugoslavya şampiyonayı kazanmıştır. 24 ülkenin takımları sekiz gruba ayrıldı. Grup birincileri kazananı belirlemek için aralarında iki aşamalı maç yaptılar. Finaller turnuva şeklinde yapılmamıştır. Üçüncülük maçı da bu yüzden yapılamamıştır. Primorski KrayÄ± Primorski Krayı ( / "Primorski kray"), Rusya'nın Uzak Doğu Federal Bölgesi'nde Japon Denizi sahilinde bulunan kray. Krayın idarî merkezi Vladivostok şehridir. Kuzey Kore-Rusya sınırı bu şehirde yer alır. Bryansk OblastÄ± Bryansk Oblastı (Rusça: Брянская область; "Bryanskaya oblast"), Rusya'ya bağlı oblasttır. Merkez Federal Bölgesi'nde yer almakta ve Ukrayna ile Beyaz Rusya'ya sınırı bulunmaktadır. Oblastın idarî merkezi Bryansk şehridir. Oblast, Doğu Avrupa Ovası'nın batı bölümünde yer almaktadır. Kuzeyinde Smolensk Oblastı, batısında Beyaz Rusya'nın Homyel ile Mahilyov illeri, doğusunda Kaluga ile Oryol Oblastı ve güneyinde Kursk Oblastı ile Ukrayna'nın Çernihiv ve Sumy Oblastı vardır. Oblast'ın büyük bir bölümü ormanlık olup marşında da adı geçen Bryansk Ormanı, II. Dünya Savaşı'nda gerillalara sığınaklık yapmıştır. Bryansk Oblastı, Moskova Zaman Dilimi'ndedir. (MSK/MSD). UTC'e göre saat farkı +0300 (MSK)/+0400 (MSD). Gossip Girl karakterleri Bu sayfa, Amerikan gençlik - drama dizisi "Gossip Girl" karakterleriyle ilgili bilgi içerir. Dizi Cecily von Ziegesar'ın aynı adlı popüler kitap serisine dayanır. Dizi Manhattan Yukarı Doğu Yakasında yaşayan Serena van der Woodsen'ı (Blake Lively) ve en iyi arkadaşı Blair Waldorf'u (Leighton Meester), Blair'ın erkek arkadaşı Nate Archibald'ı (Chace Crawford) ve Nate'in en iyi arkadaşı Chuck Bass'ı (Ed Westwick) tanıtarak başlar. Brooklyn'li Dan (Penn Badgley), Jenny Humphrey (Taylor Momsen) ve Vanessa Abrams (Jessica Szohr), ana karakterlerin yaşamlarına dahil olmalarına rağmen Yukarı Doğu Yakası sakinlerinden daha farklı bir hayat tarzları vardır. Diğer ana karakterler, bir sosyetik ve Serena'nın annesi olan Lily van der Woodsen (Kelly Rutherford), eski rock yıldızı, Dan ve Jenny'nin babası Rufus Humphrey (Matthew Settle)'dir. Dizi görünüşe göre her şeyi bilen karakter, "Gossip Girl" (Kristen Bell) tarafından anlatılır. Sainte-Pulchérie Fransız Lisesi Resmî adı Özel Sainte Pulcherie Fransız Lisesi (Fransızca: "Lycée Français Privé Sainte-Pulchérie"), İstanbul'un Beyoğlu ilçesinde bulunan özel bir Fransız lisesidir. Okul, adını Roma İmparatoriçesi Azize Pulcheria'dan almaktadır. Fransızca ve Türkçe eğitim vermektedir. İngilizce 2. yabancı dil olarak öğretilmektedir. 15 Haziran 1846'da Şefkat Rahibeleri ("Fransızca: les sœurs de la Congrégation Filles de la Charité") tarafından kurulmuş, Saint-Vincent de Paul isimli okul ilk defa eğitim öğretime kapılarını açmıştır. Taksim'de Fransız Konsolosluğu'nun yakınında, Fransız Hastanesi'nin bulunduğu binada faaliyete geçti. Okulun kurulmasından 7 sene sonra öğrencilerin gürültüsü, hastaları rahatsız ettiğinden, bir yer değişikliği söz konusu oldu. 1884 yılında okul yine hastaneye ait olan bir başka binaya taşındı. Okul ardından Rahipler Beyoğlu Bursa sokağı 33 numaraya taşındı. I. Dünya Savaşı'nın başlamasıyla 1914 yılında rahibeler gider ve Bursa sokağındaki bina harap olur. O yıl 554 kız öğrenciden ve 15 rahibeden oluşan bir kadro mevcuttur. Rahibeler savaş bittikten 1 yıl sonra geri döner. Bıraktıkları hiçbir şey yerinde değildir. Lazarist rahiplerin o bölgeye çok yakın bir erkek ortaokulları vardı. 1890'da İtalyan Cizvit papazları tarafından bir bina inşa edilmişti. Lazarist rahipleri bu binayı rahibelere tahsis ettiler ve savaştan sonra çok zor şartlarda da olsa eğitim-öğretim faaliyeti tekrar başladı. O dönemde 5 rahibe vardı. Okulda 630 öğrenci bulunuyordu, ancak rahibe sayısı bu öğrenci mevcudu için yeterli değildi. Yapının ön cephesindeki bezemeli üçgen alınlıkta yer alan dairesel kadranlı saat 1890 yılında binaya eklenmiştir. Günümüzde etkin olmayan saat 8:47'yi göstermektedir. 1927'de okul, Türk hükûmeti tarafından tanındı. O dönem öğrenci mevcudu 740 idi. 1998 yılında çıkan ilköğretim yasasıyla orta okul kademeli olarak kapanırken Millî Eğitim Bakanlığı'nın özel izniyle statü değiştirip lise olarak öğretimine devam etme hakkına sahip oldu. Lise bölümünün açılması 2000 yılını bulmuştur. Eskiden kız ortaokulu olan lise, 2000'de ilk defa erkek öğrenci kabul etmeye başlamıştır. Sainte Pulchérie tıpkı Fransızca eğitim yapan Türkiye'deki diğer liseler gibi, 1992 yılında kurulmuş olan Galatasaray Üniversitesi'nde özel bir kontenjana sahiptir. Günümüzde toplam 380 öğrencisi olan okul, her yıl Özel Yabancı Ortaöğretim Okulları Sınavı ile 100 öğrenci almaktadır. Sainte-Pulchérie günümüzde 1 yılı Fransızca hazırlık ve 4 yılı lise olmak üzere toplam 5 yıllık bir eğitim kurumudur. Okulun şimdiki müdürü, 2012 yılı itibarıyla Alexandre Abellan'dır. 1994 yılından beri Türk Müdür Başyardımcılığı görevini ise Sainte-Pulchérie Kız Ortaokulu 1979 mezunu Minâ Akçen yürütmektedir. Okul mezunları Sainte Pulchérie'liler Derneği ("Association Sainte-Pulchérie", kısaca "SP'liler Derneği") çatısı altında örgütlenmişlerdir. Mezunlar 2006'dan bu yana her yıl mayıs ayının ikinci cumartesi günü düzenlenen Peynir Günü'nde bir araya gelmektedir. Okulun bilgisayar öğretmenleri tarafından Uzaktan eğitim (e-learning) - "eSPrit" programı geliştirilmiştir. "eSPrit" uzaktan eğitimin lideri Moodle’nin (Modular Object-Oriented Dynamic Learning Environment) bir türüdür. "eSPrit" öğrencilerin online olarak ders kaynaklarına ulaşımına, sınavlara daha etkili bir şekilde hazırlanmalarına ve öğretmenleri ve sınıf arkadaşlarıyla fikir alışverişinde bulunmalarına imkân veren bir platformdur. 2008-2009 Okul başarı grafiği Şapel olarak inşa edilmiş gösteri salonu Ocak 2014'te 160 kişi
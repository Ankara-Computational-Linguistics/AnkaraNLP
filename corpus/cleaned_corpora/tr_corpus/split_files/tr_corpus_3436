başaramadan mutluluğa erişmenin imkansız olduğuna inanırsın. Bu noktadan sonra bir tek sen ve kaderin vardır, tıpkı Bekir’in yaşadığı gibi. Bekir’in hikayesinin beni en çok etkileyen yönü gerçekliği... Batılılaşmamış, bayağılaşmamış, tamamen bizim şehirlerimize ait olan bir gerçeklik. Sokaklarda, dersliklerde, milli piyango kuyruklarında, pavyonlarda, otobüs duraklarında, köşe başı kıraathanelerinde, her yerde Bekir gibiler var. Bir hayalin peşine tutunmuş, bu yolda kendini sorgulamayı bırakmış, pes etmiş, ne olacaksa olsun diyen kaderine boğulmuş sayısız insan. Kaderi yüzünden kaybedip, her kaybettiklerinde kaderine daha büyük bir teslimiyetle sarılıyor bu insanlar. İşte bu trajedi, Zeki Demirkubuz kadrajının kendine özgü puslu filtresinden öyle bir sergileniyor ki, iki saat boyunca Bekir olup göğsünde bir sızıyla izliyorsun filmi. Fotoğraf: 1 http://www.intersinema.com/kader-Filmi izledikten sonra, uzun bir süre filmi-resimleri/resim-4/kendime gelemedim ve Bekir olmayı düşündüm, Bekir olmaktan korktum. Çünkü anladım ki, bir an çıkagelip seni bütün boşluklarından vurabilir, seni bir hayale inandırıp, kaderinin esiri yapabilir. Bazen bir kadın, bazen bir adam, bazen zengin olma arzusu, bazen intikam duygusu. Sıradanmışçasına yaşadığımız ve alıştığımız bu hayatımızı tepetaklak yapabilir. Bu tehlikeyi asla sezemeyiz ve tahmin edemeyiz. Bekir de babasının mobilyacısında Uğur’a halı satmaya çalışırken bilemezdi; bir sabah, bir muavinin omzuna vurup “Kalk abi, Kars’a geldik.” diyeceğini. Kaderinle tanıştığında ve onun karşı konulmaz etkisi altına girdiğinde, herkes için yaşadığın hayatını bırakıp tek odaklı bir yaşama başlıyorsun. İşini gücünü, okulunu, hatta evliliğini çabandan mahrum bırakabilirsin, bunu zorunda kaldığın için de yapmazsın. Sen kaderinin peşinde, Bekir’in deyişiyle usul usul, yürürken; birçok şey senden çekip gitmiş olur zaten. Bu adil değildir, bu mantıklı değildir, bu senin için hiç mi hiç iyi değildir ama içinden yükselen saplantılı sesi sorgusuz sualsiz dinlersin. Buna bir aptallık durumu da diyebiliriz, öyle bir aptallık ki mükemmel bir konsantrasyondan kaynaklı, kaderine mükemmel bir şekilde bağlanmandan. Dünyada ne oluyor ne bitiyor, bu yaptıklarının sana zararı ne, ailen ne düşünür hiç umursamazsın. Umursamak aklına dahi gelmez. Çünkü bir yol vardır yürünmesi gereken, seni uyuşturan, seni yepyeni biri yapan. Bir süre sonra o yorgun hayalini elde edeceğine olan umudun da azalır, yalnızca bu yolda yürüyor olmaya razı olursun. Hatta kaderinin sebebi olan öznenin yalnızca seni oyunun içinde tutması için bile yalvarabilirsin. İşte bu durumda kaderinin son durağı. Artık sana dair bir şey kalmamıştır, evet; anlatılacak bir hikayen vardır ama ötesi yoktur. İşte böyledir kaderinin tutsağı olmak, bir şeye inanmak, yenilmek, ve kendine dair olan her şeyi kaybetmek. Bu tehlikeyi sezemeyip, aldanıp, peşinden koşan herkes gibi, bütün kaybedenler gibi, filmin sonunda Bekir kaybetti, ve ekranda bir yazı çıktı “Hep denedin. Hep yenildin. Olsun. Gene dene. Gene yenil. Daha iyi yenil.” Samuel Beckett’ın bu sözünü hayat hakkında birçok olaya uyarladığımızda ilham verici bir anlamı olsa da bu söz Bekir ve Bekir gibilerin hayatı için aynı olumlulukta değil. Çünkü eğer kaderin seni etkisi altına aldıysa ve yenildiysen, bir an bile olsa soluk alacak vaktin varsa vazgeçmelisin. Çünkü daha iyi bir yenilgi daha büyük acılar ve yokluklara sebep olur. Hiçbir hayalimiz bir saplantıya dönüşüp benliğimizi yok edecek kadar beslenmemeli. Israrlı yenilgiler yepyeni bir hayalin yoluna çıkmamızı imkansız hale sokar, bu sebeple yenildim ve vazgeçiyorum diyebilmek en büyük kurtuluş olabilir. Aksi takdirde, kaderin dolambaçlı, puslu ve uyuşturucu sokaklarında sahip olduğumuz her şeyi ve geleceğimizi kaybedebiliriz. Bu durum aynı filmde geçtiği gibi korkutucu ve hafife alınacak cinsten değil. İşte bu sebepler yüzünden, Zeki Demirkubuz’ un Kader’i izlenmeli ve Bekir gibi olmanın bedelleri iyi öğrenilmeli, yeni bir hayalin yoluna çıkmadan önce... Çünkü, bence gerçek bir kaybediş bir ömrün kaldıramayacağı kadar ağır olabilir. En romantik duygularımız hayatımıza dair en ağır gerçeklere sebep olabilir. Kaynakça "Samuel Beckett." BrainyQuote.com. Xplore Inc, 2016. 4 Ekim 2016 Demirkubuz, Zeki. Kader. 2006. Mavi Film - Inkas Film. Film. Deniz ÖZATAY Narcissus: Gençlik, Güzellik ve Yanılgı Birkaç sene önce Roma’ya gittiğimde Antik Sanat Ulusal Galerisi’ni (Galleria Nazionale d’arte Antica) gezerken incelediğim eserler arasında beni en çok etkileyenlerin başında İtalyan ressam Michelangelo Merisi da Caravaggio’nun “Narcissus” isimli tablosu olmuştu. Barok dönemde eserler veren Caravaggio, bu muhteşem tabloyu yaparken hem geçmişte hem de gelecekte tüm insanların düştüğü yanılgıları ve erdemli olmanın önemini bu kadar güzel yansıtabileceğini düşünmüş müydü acaba? Bilemiyorum... Doğal ışık ve gölge oyunlarıyla süslenmiş bu tabloya ilk baktığımda, içimde beni tablonun derinliklerine çeken bir duygu oluştu. Eser, kanvas üzerine yağlı boya ile yapılmış. Yer belirsiz. Yeni yetme bir genç, önündeki suya eğilmiş ve sudaki yansımasını hayranlıkla seyretmekte. Gencin bir eli toprağı tutarken, diğer eli suya yakın. Yansımasından o kadar etkilenmiş ki genç, sanki biraz sonra suyun içerisine düşerek kaybolup gidecekmiş gibi bir hisse kapılıyorum tabloyu seyrederken. Ve hemen aklıma Yunan mitolojisindeki Cephissus isimli nehir tanrısı ile peri kızı Liriope’nin oğlu olan ve güzelliğiyle bilinen Narcissus geliyor. Narcissus’un da, sudaki yansımasına vurgun olup suya düşüp nergis çiçeğine dönüşmesini hatırlıyorum. Siyahın ustalıkla kullanıldığı bu tabloda, genç aydınlık olarak yansıtılırken, genç dışında her şeyin karanlık olması dikkatimi çekiyor. Sanki dünya sadece gencin kendisinden oluşuyor; bu genç, kendisini hayranlıkla seyrederken, etrafında olup bitenlerden habersiz gibi. Gencin etrafını bir bilinmezlik, karanlık ve bu karanlığı umursamazlık sarmış olduğunu düşünüyorum. Gözümün önünde, sadece gencin kendisinden ve sudaki yansımasından oluşan kırılmaz bir çember oluşuyor. Caravaggio’nun resminde oldukça dikkatimi çeken diğer bir unsur ise, gencin sanki bir sahnede rol yapan tiyatro oyuncusu gibi etrafının karanlık, kendinin ise aydınlık olması. Gencin tamamen odağımda olduğunu hissediyorum. Sanki uzatsam elimi, onu suya düşmekten kurtarabilirmişim gibi. Bu bana, aslında aydınlık ve güzel olan bir şeyin, bir anda kötülük ve karanlıklar dünyasına karışabilmesinin an meselesi olduğunu düşündürtüyor. Her şeyin iç içe geçmiş olduğu bir dünya. Sahi, insanoğlu Caravaggio’nun resmindeki gibi böylesine duyarsız olup hazin sonunu hazırlayacak kadar kendini beğenebilir mi? Karanlık ve aydınlık ile iyilik ve kötülük birbirine bu kadar yakın mıdır? Sadece yansımalar hayatımızı yönlendirebilir mi? Hani etrafında olup bitenlerden habersiz, sadece kendini ve kendi ihtiyaçlarını düşünen gençler var ya, tüketen ve üretmenin güzelliğini bilmeyen bir dünyada yaşarlar. Gelecekleriyle ilgili bir plan yapmadan, sadece günü yaşayan ve ailelerinin ve kendilerinin sahip oldukları maddiyattan haz alan gençler. Akılları sanki bir kutuya konmuş, gözleri ise kapalı. Tıpkı Caravaggio’nun resmindeki gencin gözlerinin tamamen gölgeli olması gibi. Caravaggio’nun resmi bana onları bir daha hatırlatıyor. Bütün gençler böyle mi? Tabii ki hayır. Bizler, üniversiteye yeni başlamış gençler olarak, zamanın hızla geçtiğini bilmeli, öğrenmenin ve çalışmanın verdiği zevki keşfetmeliyiz diye düşünüyorum. Evet, güzellik, gençlik gibi geçici kavramlara aldanmadan, yaşadığımız günün bir önceki günümüzden daha bereketli ve üretken geçirmenin hazzını hissederek. Evet, sahip olduklarımıza sevinmeli ama sadece onlarla yetinmemeliyiz. Daha iyisini aramalı, daha güzelini üretmeliyiz. Tabii ki bizden tecrübeli olanları dinleyerek, onlara da sorarak yolumuzu çizmeliyiz. Hani derler ya "gençler bilebilse, yaşlılar yapabilse. " Gençlik ve güzelliğinin geçici olduğunu, asıl olanın başarı, paylaşma ve ahlaki değerlere sahip çıkma olduğunu unutmamalıyız. Dün sadece genç ve güzel olmakla yetinenlerin, yarın ellerinde genç ve güzel zamanlarının hatıralarından başka bir şey kalabilir mi? Caravaggio’nun resmindeki gencin kendini kurtaramadığı çemberin etrafımızı sarmasına izin vermeyelim, günü boş geçirmeyelim, kendimizi ve ülkemizi yarınlara hazırlamak için var gücümüzle çalışalım. Öyleyse, hadi! Daha iyi bir toplumda yaşamak için el ele! Rana Kaplan Her Açıdan Umut Hepimizin hayatında yaşadığı olaylarda karşısına çıkan bir duygu vardır. Yaşanılan şeyin daha iyi olacağını ummak demek olan umuttur bu duygu. Çevremizde, hayatın birçok zorluğuyla karşılaşmış, hastalıklarla, hüzünlerle boğuşan insanları gördüğümüzde onlara söyleyebileceğimiz en güçlü şekilde “Umudunu yitirme” diyerek en içten hislerimizle söyleriz. Manevi olarak güçlü hissetmek isteyen herkesin duymaya ihtiyacı olan bir cümledir "Umudunu yitirme". Peki, umut her zaman acıyı dindirir mi? Herkesin birbirinden bu kadar farklı olduğu bir dünyada bir duygunun herkeste aynı etkiyi yaratmasını beklemek kadar yanlış bir şey yoktur. Elbette genel olarak pozitife eğilimi olan insanlar gibi, çoğunlukla negatife eğilimli insanların sayısı da yadsınamayacak kadar çoktur. Bugüne kadar umut duygusuna tamamen at gözlüğüyle bakarak umudu tamamıyla tozpembe gören insanlara perspektif kazandıran Yazar Terry Eagleton, bu hassas duygunun aslında insanları psikolojik çöküşe kadar götürebileceğini derinlikli bir şekilde anlatmıştır. Çok istediğimiz bir şeyin gerçekleşmesini beklemek ummaların en güzellerinden biridir. Peki ya gerçekleşmesi imkânsız bir şeyin ısrarla olmasını ummak, sonunda karşı karşıya kalacağımız üzüntünün ve hayal kırıklığının derecesini arttırmaktan başka ne işe yarar? Bütün çocukluğu boyunca peri olmayı dileyip kanatlarının çıkacağı günü heyecanla bekleyen küçük bir kız çocuğunun asla sihir yapamayacağını fark ettiği anki boğaz düğümlenmesi, umudun aslında her zaman iyi bir şey olmadığının en büyük göstergelerinden biridir. Savaşın ortasına doğmuş bir çocuğa ya da tüm sevdiklerini toprak kavgası uğruna kaybetmiş bir adama umut nasıl anlatılabilir? Birilerinin dünyası başına yıkıldığında bizim dünyamızın dönmeye devam ettiğini nasıl söyleyebiliriz? Maalesef ki hayat hiç durmaksızın akmaya devam ediyor. Keşke dünyayı durdurup zamanı geri alabilme ve tüm kötü olayları düzeltip kırılan kalpleri onarma şansımız olsa. İşte o zaman umut en güzel duyguların başında gelir, çünkü, gerçekleşme garantisi vardır. Yaşanılan nahoş olayların izlerini yok sayabilirsek eğer, güneş daha da parlar bizim için. Umut fakirin ekmeğidir derler. Günde on kilogram üreten biri anca bir kilogramını tüketebilir. Dokuz kilogramı kalsın patrona, bir kilosu da yaşayabilmen için sana. Bu oran için dökülen alın terinin karşılığında hep umutla yaşamak vardır. Çoğu kişi elde var sıfırla ömrünü tamamladığında söylenebilecek tek bir şey vardır, “Elbet bir gün umut kazanacak.” İşte buradan yola çıkarsak, umutla yaşamak güzeldir ama umudun yollarını açmak ve ilerlemek bizim elimizde. Umudu halkalardan oluşmuş bir zincire benzetirsek, her halka tanesi umudun bir parçası olur. Neresinden başlayıp ilerlemeye çalışırsak çalışalım başa döneriz. Bu bakımdan umudun her zaman acıyı dindirmediğini, bazen sadece bizi yerimizde saydırdığını anlarız. Yazar Terry Eagleton’ın kitapta felsefi ve dini birçok metinle örnekleyerek çeşitli yönlerden ele aldığı umut, ne tamamen pozitif ne de tamamen negatif bir olgudur. Aslında umut pozitif ve negatifin, iyinin ve kötünün tam ortasında yer alır. Doğru açıdan bakıldığında, umut, tıpkı yaşam gibi, yaşanılan olaylarla birlikte şekil değiştirmektedir. Umut her zaman, herkes için aynı anlamı taşımayabilir, fakat, herkes için kesin olan tek bir şey vardır, o da umudun yaşamımızın genelinde ihtiyaç duyduğumuz bir duygu olduğudur. Öyle ya da böyle, kötü olaylar karşısında yılmamak ve hayata tutunmak için daha güzel günlerle karşılaşacağımızı ummaktan başka çaremiz yoktur. Güzele, iyiye ulaşmak ancak onları çağırmakla mümkündür. Tüm kalbimizle, ruhumuzla umarak, inanarak… Sonuç olarak, yaşamı sadece üç kelimeyle tanımlayabiliriz "Bir umuttu yaşamak." Tabii yaşamdan ne anladığımıza bağlı. Kaynakça • http://www.edebiyathaber.net/iyimser-olmayan-umut-veya-umut-uzerine-dusunme-gerekliligi-emek-erez/ • https://www.ayrintiyayinlari.com.tr/kitap/iyimser-olmayan-umut/1093 The Godfather film duvar kağıdı, Wallpapercave.com. Yağız Küçükturan HER ŞEYDEN ÖNCE İnsanoğlu dünyaya tamamen savunmasız olarak gelen bir varlıktır. Yeni doğmuş bir bebek yemek yiyemez, su içemez, ihtiyaçlarını karşılamak için bir yerden başka bir yere gidemez, isteklerini başkalarına iletemez. Kısacası tek başına birkaç günden fazla hayatta kalması mucize olur. Fakat durum şöyledir ki, zamanında bizlerin hayatta kaldığı gibi yeni doğan bebeklerin büyük bir çoğunluğu hayatta kalmayı başarabilmektedir. Nasıl mı? Gözlerini açtıklarında yanlarında birilerini görerek, duyarak ve hissederek... Annemiz, babamız, anneannemiz, teyzemiz, amcamız vs. birçok birey bize “Dünyaya hoş geldin!” demek için oradadırlar. Kutlamalar yaparlar, topluluklarına yeni bir birey katıldığı için eğlenceler düzenlerler. İşte bizlerin hayatta kalmasında tartışmasız en önemli rolü oynayan bu topluluğun diğer adı ailedir. Ailemiz hayatımızın her anında yanımızda olmuş, kimi zaman bizi desteklemiş, kimi zaman hatalarımızı sertçe yüzümüze vurmuş ama bunların hepsini bizlerin iyiliği için yapmış, aslında topluluktan öte daha çok bir değer haline gelmiştir. Düşeriz, kalkarız, üzülürüz, mutlu oluruz, her şey bitti dediğimiz anda yeniden ayağa kalkarız… Yaşadığımız her şeyi aslında ailemizle birlikte yaşarız. Sevgilimizle kavga edip eve döndüğümüzde karşımızda mutlu bir tablo görüp kendimize geliriz; sınavdan kötü not aldığımızda bir dahaki sınava daha sıkı çalışmamızı söyleyen annemiz sayesinde hırslanırız; futbol maçında attığımız golü “aslanım benim” diye tebrik eden babamız sayesinde gururlanırız… Bunlar ve bunlar gibi binlerce örneği küçüklüğümüzden beri hepimiz en azından bir defa tecrübe etmişizdir. Ailemizin bizim için değeri ölçülemeyecek kadar büyüktür. Ne kadar onlara kızdığımızda bağırsak, çağırsak, nefret söylemleri sarf etsek de dakikalar sonra vicdan azabı ve pişmanlıkla gidip onlara sarılırız. Kötülüğümüzü istemediklerini biliriz ama varoluşsal olarak işlerimize ve doğrularımıza karışılmasından da hoşlanmayız. Bizleri en iyi tanıyanlar onlar olsalar bile belli bir yaştan sonra insanın hayatına ailesi kadar yakın gördüğü dostlar ve belki gelecekte birlikte aile kuracağı bir sevgili girer. Durum böyle olunca da ailemize ayırabildiğimiz vakit azalır, bazı insanlarla ailemizden daha fazla vakit geçirmeye başlarız. Bu insanlarla bir şeyler paylaşır, en özel sırlarımızı anlatır, en kritik kararlarımızı verirken onlardan yardım isteriz. Fakat bir noktadan sonra fark ederiz ki, kurduğumuz bu ilişkilerin bir kısmı aslında geçicidir. Kimiyle aramız bozulur, kimiyle uzak şehirlerde yaşarız, kimiyle iletişimimiz kopar ama bir şekilde geçer gider. O zaman fark ederiz ki paylaştığımız onca şey aslında bir bakıma boşa gitmiştir, artık o kişi yanımızda değildir. Bu tarz bir durum yaşadığımızda fark etmemiz gereken şey geçici olmayan tek şeyin aile olduğudur. Evimize döndüğümüzde her zaman sırrımızı dinlemeye hazır, desteğe ihtiyaç duyduğumuzda yanımızda olacağını bildiğimiz biri bizi bekler. The Godfather film içi görüntü, Amc.com. Ailemizin bizden ayrıldığını düşündüğümüz anda kalbimize bir ağrı saplanır, içimizde derin bir sızlama hissederiz. Geçici olmadığına emin olduğumuz tek değerin bizden koparılması dayanılmaz bir acıya karşılık gelmektedir. Birkaç dakikalığına durup bunu düşündüğümüz zaman gidip onlara sarılma isteğine kapılırız. Onların geçici olmaları fikrinden doğan endişeyle yine gider onlara sığınırız. Her şeyimiz, annemiz, babamız, kardeşimiz olan ailemiz sayesinde hayata tutunuruz. Onlar sayesinde öğrenir, kişiliğimizi oluşturur, hayata atılırız. Bir hiç olarak geldiğimiz dünyada yararlı, elle tutulur işler yapan bir birey haline gelmemizi sağlayan tahmin edin kimlerdir? Sıkı sıkıya bağlanmamız gerekir ailemize, iyi günde kötü günde onları bırakmamamız gerekir. Çünkü herkes gider, aile kalır, her şeyden önce aile gelir. Enes Çelik HAYAT ERTELEMEK İÇİN FAZLA KISA Ömrümüz geleceğe yönelik hayallerimizle, çeşit çeşit plan yapma çabalarımızla kayıp gidiyor elimizden. Gelecek kaygısı sarıyor tüm aklımızı, fikrimizi. Sessiz usulca şimdiden çalıp; yaşanmamış, belki de hiç yaşanmayacak günlere ekliyoruz hislerimizi. Yarınlara gösterdiğimiz ilginin asıl sahibinin yaşadığımız an olduğunu unutuveriyoruz. Ve bu hayat tarzını ilmek ilmek işlemişiz yaşamımıza. Peki, soruyorum şimdi size; yaşadığımız dakikaların, belki de saniyelerin hayatımızın son demleri olduğunu bilseydik eğer, bu kadar hayal kurar mıydık gelecek adına? Dert edinir miydik kendimize henüz gelmemiş olan zamanın onca bilinmezini? Bu sorularıma cevap beklemiyorum, çünkü biliyorum ki hiçbirinin cevabı değişmeyecek bana, size yahut başkasına göre. Öyleyse, bütün ömrümüz boyunca neden tam zıttı ile meşgul ediyoruz kendimizi, bilmiyorum. Her gece uyumadan önce umut etmiyoruz ki güneşin doğuşunu görmeyi, bundan emin olarak uyuyoruz. Bırakın yarının gelişini kesin olarak görmemizi, ihtiyarlamış halimizle kullanmayı düşündüğümüz bastonu bile tasarladığımız oluyor kafamızda. Nasıl da hiçbir şüphe duymadan inanabiliyoruz daha yaşanacak 70-80 senemizin olduğuna? İnancımız, planlarımızın öngördüğümüz şekilde gerçekleşmesi yönünde. Geleceğe olan bağlılığımız da en az bu inancımız kadar kuvvetli ve bir o kadar hayatımız üzerinde söz sahibi, maalesef. Sevdiklerimize onları ne kadar çok sevdiğimizi söylemeyi ertelediğimiz çok olur. Sonralara bırakırız bu tür cümleleri. Bazen farkında bile olmayız; bazense sadece başka zaman söylerim diyerek geçiştiririz kendi hislerimizi. Gerçekten, tüm benliğimizle istediğimiz onca şeyi kenarda bırakıyoruz zaman zaman. Ufak bir öpücüğü çok görüyoruz sevdiğimize. İki üç kelimelik bir sevgi cümlesini kurmaktan alıkoyuyoruz kendimizi. Ailemize, gönül verdiklerimize vakit ayırmıyoruz gerektiğinden fazla. Yeteri kadarını ayıralım, gerisini sonra da yaparım deyip başka sefere atıyoruz içimizdekileri. Kalbimizdekileri dökmüyoruz kelimelere. Aklımızdan geçenler yine aklımızda kalıyor sadece bir düşünce olarak. Çoğu zaman, kalbimizin bize çizdiği arzularımızla dolu o güzelim yoldan vazgeçip basitleştirebildiğimiz kadar basit bir hale getiriyoruz hayatımızı. İliklerimize kadar hissedip, bir bütün olarak yaşayabileceğimiz çoğu şeyi ileriye bırakıp el sallıyoruz uzaktan. Bırakıyoruz zamanın kucağına doyasıya tadabileceğimiz aşklarımızı, tutkularımızı ve daha bizim olmaya yakın pek çok mutlulukları, buğulu bir camın öteki tarafını görmeden. Tek tek vazgeçebilmek gerek içini hislerimizle dolduramadığımız her türlü uğraştan. Çünkü biliyorum, bizi biz yapan, bizi hayata bağlayan heyecanlarımızı bıraktığımızı unutuyoruz her geçen gün. Ardından zaman çalıyor onları bizden ve saklıyor, göstermiyor birçoğunu. Vakit ilerliyor, tutkularımız kayboluyor, biz ise tutsak kalıyoruz gündelik hayatın önümüze koyduğu ufak tefek uğraşlar arasında. Hâlbuki asıl arzuladıklarımızla işlese saatimiz, ne zaman alıp gidebilir onları bizden ne de ölüm. Ahmet Altan Yabani Manolyalar isimli eserinde, okuyucularına bu konudan şöyle söz etmiş: “İnsan, zamanın kendisiyle birlikte götüremediği, zamanın içine sığmayan bir şeyler yaptığında doğanın efendisi oluyor.” (101) Geçirdiğimiz her saniyenin sahibinin kendimiz olduğunu hatırlamak gerek, bir daha asla geri gelmeyecek zamanın sahibi olduğumuzu. Ancak böylesi bir sahiplikle istediğimiz biçimde yontmayı başarabiliriz akıp giden zamanı. Daima şikâyetçiyiz yapamadıklarımızdan, içimizde kalanlardan. Buna rağmen değişiklik için bir şeyler yapıyoruz muyuz? Hayır, erteliyoruz tekrar tekrar. Ne zaman gelecek bu aklımızda kurguladığımız bu “sonra” ya da gelecek mi? Gelmeyebilir, bunu biliyoruz, bunun farkındayız. Yazımın başında da bahsettiğim gibi, ya emin olsaydık gelmeyeceğinden, peki ya bilseydik önümüzdeki beş dakika, son beş dakikamız. O beş dakikamız ömrümüzün en hayat dolu, en yaşanılası anı olurdu. Gelecek kaygısıyla sarılı olmazdı bütün aklımız. Boş hayaller kurmakla vakit kaybetmenin ne kadar saçma olduğunu işte o zaman anlardık. Ve anlardık, asıl gerçekleştirmek istediğimiz hayalleri sonralara bırakmanın mantıksızlığını. Tıpkı Ahmet Altan’ın da belirttiği gibi “Hayatı, son beş dakika gibi, her bir dakikanın kıymetini bilerek yaşamak istediğimizde, saklamaya çalıştığımız, bastırdığımız bütün duygular ayaklanır. ‘Geniş zamanlarda’ gizli yerlere kapatılmaya razı olsalar da bu kadar ‘dar ve kıymetli’ bir zamanda yaşanmak, hissedilmek isterler. Hayati o son beş dakika gibi yaşadığımızda, hayatın son beş dakika olduğuna karar verdiğimizde anlarız aslında kiminle olmak istediğimizi.” (21) Hiç yumurtasından yeni çıkan bir su kaplumbağası erteler mi ay ışığına dönüp suya koşmayı? Hiç gördünüz mü bir günlük ömrü olup baharın tadını yaşamayan kelebeği? Tıpkı onlar gibi ne istersek, aklımızda, kalbimizde ne varsa yola koyulurduk bir an bile durup düşünmeden, duraksamadan. Sıyrılırdık, içine kendimizi oturttuğumuz çeşit çeşit kalıptan. Kendi benliğimizi kendimizden saklamaktan vazgeçerdik anında. Gizlemezdik kimseden, dışarı vurmaktan çekindiğimiz bütün duygularımızı. Sevdiklerimize kalbimizden gelen pıt pıtları anlatmaya çalışmaktan bitap düşerdik. Küçük çocukların kollarını sonuna kadar açıp annelerine “Anne seni bu kadar kocaman seviyorum.” dedikleri gibi haykırırdık içimizdeki sevgimizi. Madem bunun bilincindeyiz, madem ömrümüzün en değerli beş dakikasını tüm bunlarla doldurmak gelirdi içimizden; öyleyse neden aynısını şimdi uygulamıyoruz hayatımıza? Neden şimdi en sevdiğimiz duyguları, neşe dolu anları yaşamıyoruz ve ertelemekten geri kalmıyoruz? Bıraksak ya gelecek planlarının peşinde koşmayı. Hiç olmadığı kadar sımsıkı tutunsak ya içinde bulunduğumuz kum saatimizin ufak tefek kum tanelerine. Sarılsak ve hiç bırakmasak tüm sevdiklerimizi. Ömrümüzün bütün bir kısmını son dakikalarımız gibi yaşasak ya! Keşke yaşasak, keşke yaşayabilsek. Kaynakça: Altan, Ahmet. Yabani Manolyalar. Everest Yayınları, 2017. MASUMİYET ÜZERİNE Çok güzel bir uykudan uyanmıştım. Mutlu, huzurlu ve dinç başladığım günlerden biriydi. Daha o gecenin akşamı son şiiri okuyup uyumuştum. Bir hafta boyunca güzel rüyalar görmeme aracı olan bir kitap dolusu sevgili, tarih, göç şiirleri... Yer yer içimdeki huzursuzluğu tetikleyen, ancak hiç mi hiç abartılı bulmadığım, aklıma yatan düşünceleri en anlamlı sözcüklerle bu kısa şiir kitabında harmanlamıştı John Berger. Şiirlerini okurken ya sevgilisi oluyordum ya da hiç kimsenin tanımadığı bir mülteci. Bazen fakirleşiyordum, bazen de aptallaştırıyordu beni şiirlerinin içinde. Büsbütün bir dram olan hayatını hissettiriyordu. Yaşadığı şeyleri bir bir keşfediyordum mısralarında. En çok da düşündürüyordu. Dünün ve bugünün insanını, etik anlayışını didikliyordum. O kendini ve sistemi suçladıkça ben de hayatımı ve içinde bulunduğum düzeni sorguluyordum. Bir şiiri vardı ki, besbelli haykırıyordu insan hayatının ne kadar değersiz, sahipsiz, tesadüfi olduğunu. Çaresiz ve kabullenmişti. Ben de öyleydim. Her şeyin farkında... Umutsuz, bıkmış ve yaşamış. En az onun kadar gerçekçiydim. ... " Bir gün daha sağ kalabilmek için her sabah gerekli kırıntıları aramak ve bulmak. Uyandığında bu yasal sahrada hak hukuk diye bir şey olmadığını bilmek. Geçen yıllar boyunca hiçbir şeyin iyiye gitmeyip tersine kötüleştiğini bizzat yaşayarak anlamak. Nerdeyse hiçbir şeyi değiştirememenin utancını duymak ve bunun seni başka bir çıkmaza sürüklemesi. Seni ve yakınlarını umursamazca hiçe sayan binlerce vaadi dinlemek. Altında kaldıkları toz dumana boyun eğmeyenlerin örneği. Öldürülen yakınlarının üzerine çöken ağırlığı ve sayıları o kadar çok ki onların masumiyetin sonsuza kadar yok olması bu yüzden. " ... (Berger 24) Çok şükür ki fiilen bir savaş ortasında kalmadım. Bu yüzden kaybettiğim bir yakınım da olmadı. Yıllardır yaşadığım yeri bir gecede de terk etmedim. Ancak Berger’in anlattığı şeyler yaklaşan bir felaketin habercisiydi benim için. Şiiri öyle güzel bir kronolojiye oturtmuştu ki, belki de bundan etkilenmiştim. Anlatmak istediği her olayı satır satır hissedebiliyor, istemsizce yaşadıklarım ile bağdaştırıyordum.Uyandığında bu yasal sahrada hak hukuk diye bir şeyin kalmamış olması, her geçen yılın bu kavramda giderek kötüleştiğini görmek, bizzat yaşamak ve binlerce dalga geçercesine yayınlanan vaadi takip etmek artık alışkanlık olmuştu. Kanıksamıştım. Kabullenmek ve ortaya atılanları takip etmekten fazla yapılacak bir şey yoktu. Kendi doğrularımı savunacak ve bu düzeni değiştirecek bir gücüm olduğuna inanmıyordum. Bir nevi boyun eğmekti bu, ancak başka alternatif bulamıyordum.Tüm bu yakarışları ve haksızlıkları sindirmek istemeyen o boyun eğmeyenlere gelirsek, kendileri hep vardı. Her zaman aktif azınlıklardı, ancak beni peşlerinden gitmeye hiçbir zaman ikna edememişlerdi. Neydi onlarda olup bende olmayan şey? Cesaret miydi? Umut muydu? Yoksa kaybedecek bir şeyleri mi yoktu? Canları benimkinden fazla mı yanmıştı? Açıklaması zor. Bunların hepsi eş olasılıkla mümkün olabilir. Tıpkı Berger gibi umutsuzum. Ancak yorgun değilim, inandığım doğrular için hiç bir zaman fiilen savaşmadım. Cesur olmadığımdan mı? Aksine, kafama koyduğum şeyleri başarmak için canım pahasına savaşmayı severdim. Ufacık bir kıvılcımla geçtiğim yerleri yakacak azim vardı içimde. Sadece kıvılcıma ihtiyacım vardı. Eli yakan, canı acıtan, gözle görülür bir kıvılcım...Azınlık olarak inandıkları için savaşıp istediği düzeni sağlayabilenleri çok okudum. Ama hiçbir zaman tanık olmadım. Bu yüzdendir ki harekete geçmek için bir motivasyonum olmadı. Peki kabulleniş ve hayata kaldığın yerden devam etmek miydi çözüm? Masumiyetin gene de bir yerlerde bulunacağına nasıl ikna olacaktık? Hiçbir şeyi değiştirememenin utancıyla çıkmazlara sürüklenmek tam da buydu. Masumiyet bundan sonra var olmayacaktı. Bu düzen içinde yeni doğan bebek de masum olmayacaktı, yaşadığının farkında olmayan bir at, bir çiçek de. Bunun sonu ya da çözümü olmaması da beni asıl utandıran şey olsa gerek. Dünya gözüm de büsbütün böyle bir yerdi. Kontrolün kimin elinde olduğu bilinmeyen, bir gün daha sağ kalabilmek için yaşadığın bu dünyada sadece hayatını devam ettirebileceğin en güzel sahrayı aramak... Sen bu arayışa çıktığın zaman ise, senden yüzyıllar önce yaşamış ötekilerin, çoktan senin adına kurduğu düzenler, yaptırımlar, verdiği yanlış vaadlerdi masumiyetin sonsuza kadar yok olması. Berger, John. Gökyüzü Mavi Siyah. Umutsuzluğun yedi yüzeyi. Çev. Cevat Çapan. İstanbul: Ayrıntı Yayınları, 2016. Ceylin Zeybek Ayça Sert 21802061 YİRMİNCİ YAŞ GÜNÜ Çocukken doğum günlerinin anlamı hediyelerle sınırlıydı. Ne kadar fazla hediyeniz varsa, ne kadar çok kişi tarafından doğum gününüz kutlanıyorsa ve isteklerinizin ne kadarı yerine getiriliyorsa o kadar çok sevildiğinizi düşünürdünüz. O zamanlar yirmili yaşlar biz çocuklara uzak görünürdü. Oysa şimdi yaşım yirmi eşiğine dayandı dayanacak. Yetişkinlik ve çocukluk çatışmasının gürültüsünü zihnimde hissedeceğim yıllara ayak basmak üzereyim. Derler ya hep “Belli bir yaşa geldik artık,” diye, şimdilerde o yaşın yirmi olduğunu düşünmeye başladım. Bu yaş kapısının eşiğine adımımı attığım gibi yirminci yaşın kalan yaşamımızın bir provası olduğu hissiyatına kapılıyorum. Büyümek denen bu çıkmazı da şu sözlerle anlatıyor bize Murakami: “Ben henüz yaşam denen şeyi tam olarak kavramış değilim. Gerçekten de. Yaşamın nasıl işlediğini tam anlayabilmiş değilim,” (Murakami, 2019, s. 47). Bir genç kızın yirmi yaşına girdiği akşam başına gelen ilginç bir olayı konu edinen bu kısacık öykü yüreğime azıcık da olsa su serpemeye yetiyor ve doğum günlerinin gerçek anlamını yüreğimizde değiştiren bir büyü yapıyor sanki Murakami. Doğum gününü enteresan kılan şey evrensel bir konu olmasıdır. Bu dünyada doğum günü olmayan bir kişi bile yoktur. Doğum gününü bilmeyen, doğum günü kayıtlara geçmeyen insanlar da olabilir fakat, elbet bir gün doğmuş olduklarını biliyoruz. Bu yüzden “Bugün benim doğum günüm olsun,” diye karar verdiklerinde kimse onlara karşı çıkmaz. Birisi de çıkıp “Sen o gün doğmadın ki o günü doğum günün seçemezsin,” diye itiraz edemez. Doğum günlerinin güzelliği budur işte, Adaletsiz ve acımasız zihniyetli insanların yaşadığı bu dünyada herkese eşit bir şekilde dağılan ve herkesin empati kurmayı başarabildiği tek şey olarak kalmasıdır. Dünyada adil olan nadir şeylerdendir. Doğum günleri renk, din, ırk, cinsiyet ayırmadan tüm insanlar için o yirmi dört saati özel kılar. Zengin de olsanız fakir de olsanız, sadece o günden bir tane sahip olabilirsiniz. Ünlü de olsanız tanınmayan bir kişi de, o gün sizin için sadece bir kere kutlanılabilecektir. Doğum günleri aynı zamanda bağışlayıcıdır da. İyi de olsanız kötü de Ayça Sert 21802061 olsanız sizi bu özel günden mahrum etmek istemez asla. Herkese bu “özel gün” adaletli olarak, herkes için sadece bir gün olacak şekilde eşitçe dağıtılmıştır. Bu durumun bu kadar adil olması muhteşem bir şey değil midir? Doğum günümü kutlamayı oldum olası sevmezdim. Çünkü ortada kutlamaya değer bir şey olmadığını düşünürdüm ve bu gün için çıkan yaygaraya asla anlam veremezdim. Oysa bir yaştan gün alıp almamak ya da yaşınızın artması değil konu. Çünkü kutlanan aslında yaşınız değil ya da bugüne kadar hayatta kalabildiğiniz için bir tebrik kutlaması değil. Konu dünyadaki varlığınızın başlangıcını kutlamaktır, yani kutlanan varoluşunuzdur. Eğer doğmamış olsanız, sizi tanıyanların varlığını algılayamadığınız için onlar sizin için asla doğmamış olacaktı ve eğer ki onlar doğmamış olsaydı sizin varlığınızı, varoluşunuzun başlangıcı olan doğumunuzu kanıtlayan tek bir ipucu bile olmayacaktı. Aslında doğum günleri bu basit nedenden dolayı kutlanıyor: Sizi tanıyanlar varoluşunuzu, siz de onları algılamış olmayı kutluyorsunuz. Klişeleşen bu geleneğin temelinde “Evet, buradasın ve iyi ki beraber var olabiliyoruz!” heyecanı yattığını anladığımız zaman doğum günlerinin enteresan dünyasının kapısını aralayabiliyoruz. Bu kapıdan içeri adımımı attığım zaman Murakami’nin bana o günün benim için gerçekten özel bir gün olduğunu ve bu güzel eşitliği kutlamamız gerektiğini düşündüğünü fısıldadığını şimdiden işitiyor gibiyim. Doğum günlerini konu edinen öyküleri içeren bir seçki oluşturmaya karar vererek çıkar bu yola Murakami ancak kitabın eksik kaldığını düşünüp bir tane de ben yazayım der. Bir yazarın seçkileri okurken faydasını gördüğü şeylerden biri de budur. Bir tema üzerine seçkiler okunurken sizin de zihninizde âdeta bir ışık yanar. O yüzden Murakami büyülü değneğini yüreğime dokundurunca ben de bir tane yazıvereyim diyorum. Son ana dek o akşam büyük bir değişim olmasını bekleyen doğum günü kızı gibi ben de o günümü hatırlanabilir kılacağım. Sahi, peki siz yirminci yaş gününüzü hatırlıyor musunuz? Ayça Sert 21802061 Kaynakça: Murakami, Haruki. Doğum Günü Kızı. Çev., Ali Volkan Erdemir. İstanbul: Doğan Kitap, 2019. Merve SAĞYATANLAR Somurtan Çehreler Hiç yolda bir an durup da çevrenizdeki insanları gözlemlediniz mi? Ya da otobüste, metroda giderken yanınızda oturanlara dikkat ettiniz mi? Ben ettim, ediyorum da. Bunun en büyük nedeni, çevremdeki ayrıntıları incelemeyi sevmem. Ayrıca insanların yüzündeki ifadeleri çözümlemeye çalışmak da bence bayağı eğlenceli. Dediğim gibi, eğer çevrenizin biraz farkındaysanız bunu siz de gözlemlemişsinizdir. İnsanların yüzünde tek bir ifade var. Bu ifadeyi mutsuzluk olarak mı tanımlamak doğru olur? Yoksa hoşnutsuzluk mu? Aslında tam karar veremedim. Büyük ihtimalle birçok bağlamda bu iki kavram yakın anlama gelebilmekte. Bu yüzden çok da takılmak istemiyorum kavramsal tanımına. Ancak şundan eminim ki, kimse memnun değil. Direkt akıllarda “Neyden memnun değil bu insanlar da somurtuyor ?” sorusu belirecektir. Memnuniyetsizlik yüzlerinden akıyor bu insanların, tabiri caizse. Gelelim memnuniyetsizliğin kaynağına. Tabii ki sorun, çözümü içinde barındırıyor. Tek bir yüz ifadesi olduğu gibi suretlerinde, tek sorun da kendilerinde. Farkında mısınız bilmem ama birçok kişi, çözümün bir parçası olmak yerine çoğunlukla sorunun bir parçası olmayı tercih ediyor. Hatta bana kalırsa sorunun parçası olmak yerine direkt sorunun kendisi oluvermek daha kolay geliyor o kişilere. Biz çünkü memnuniyetsizliği, yakınmayı ve kayıtsız daha doğrusu gamsız olmayı üzerimize kat kat geçirmişiz. Normalde süslenmenin tanımıdır kat kat giyinmek, fakat hal böyle olunca bu “süs” maskesinin ardına saklanmak, bizi güzel kılmıyor. Onun yerine daha da sıradanlaşıyoruz ve takdir edersiniz ki yaşamamız da bizimle beraber sıradanlaşıyor. Çevremizi gözlemlemeyi bırakıyoruz, insanlara iyi davranmayı unutmamızı geçtim, onları aşağılamayı maharet sayıyoruz. Başka kişilerin görüşlerine saygıdan bahsetmiyorum bile, çünkü artık ondan eser kalmamıştı son baktığımda. Diyelim ki yolda, parkta ya da herhangi bir yerde insanların çehrelerine bakmıyor ve onları anlamlandırmaya çalışmıyorsunuz. (Bu durum da günümüzdeki başlıca sorunlardan biri bana kalırsa çünkü artık kimse karşısındakiyle konuşurken o kişinin gözlerinin içine bakmasını geçtim, kimse kimsenin yüzüne bakmıyor). O halde size bir özet geçeyim, çevrenizdekiler siz fark etmeseniz de bir bıkkınlık içindeler. Sanırım, Kayıtsızlık Şenliği’ndeki Ramon da benim gibi çevresine dikkat kesiliyor çünkü tam olarak da şöyle bir durum yaşamış: ...Ramon yüzündeki gülümsemeye engel olamadı, kendilerini muhtemelen hoş bir biçimde özgür hisseden, etrafları, gezinenlerin zarif kayıtsızlıklarıyla çevrili bu mütevazı dâhiler bahçesindeki avare gezintisine devam etti; kimse heykellerin yüzlerine bakmak ya da kaidelerin üzerindeki yazıları okumak için durmuyordu. Ramon, bu kayıtsızlığı teselli veren bir dinginlik gibi soluyordu.(Kundera, 2015) Belki de Ramon’dan tek farkım, bu kayıtsız insanların beni teselli edemiyor oluşudur. O belki toplumun bu sıradanlığını ve çevresinin bu kadar kayıtsız kalmasına alışmış, bunu içselleştirmiş olabilir. Ancak ben mutsuz, kayıtsız çevresinden bir haber insanlar görmekten bıktım. Ki günümüzde – bunu sadece ülkemin insanları ile sınırlandırmayacağım- tüm insanlık, kayıtsızlığın dayanılmaz ağırlığı altında ezilmiş durumda. Kayıtsızlığın dayanılmaz ağırlığı demişken, bu ağırlığı taşırken biz, bazı değerlerimizi yere saçıyoruz örneğin bu durum, en başta hayret duygusunu alıp götürüyor. Buna bir örnek vermeden geçemeyeceğim, fark ettiniz mi bilmem ama artık dünyada olan olaylara şaşırmıyoruz. Tamam belki bu durumu genellemem çok doğru olmadı o yüzden size sorayım. Siz televizyonu ya da sosyal medyayı açıp, haberlere göz gezdirdiğinizde hayrete düşüyor musunuz? Ben dehşete düşüyorum, çünkü hepsi birbirinin aynısı ve eskiden şaşkınlıkla inceleyeceğimiz bir haber bile olsa, artık bir nevi “olağan” bizim için. Bu durum gerçekten birçok şeyi sorgulamama neden oluyor. Neden insanlar keyifli değil hiçbir zaman? Ya da neden artık her şeye sıradan gözüyle bakıyoruz? Birazcık da olsa çevremizin farkında olsak fena mı olur? Kendime ve topluma yönelttiğim sorular eminim ki yakın zamanda sonuç bulacak. Fakat bazen soruların cevapsız kalması daha iyidir derler. Çok uzun zaman boyunca insanların yüzündeki memnuniyetsizlik devam edecek, kimse kimsenin yüzüne bakmak için efor sarf etmeyecek. Biz yine televizyonu açtığımızda şaşırmayacağız ve Ramon, sen de bil ki uzunca bir süre kimse o güzelim heykellerin anlattıklarını dinlemeyecek. Lakin bir zaman gelecek ki , büründüğümüz kıyafetler artık bizi boğmaya başlayacak ve o gün hepsini üzerimizden atıp benliğimize geri döneceğiz. Mutlu mu mutlu çehreler saracak etrafımızı, kayıtsızlığımız sonsuzluğa gömülecek ve bizler çevremizin yani hayatın farkına varmanın dayanılmaz hafifliğini tüm benliğimizle hissedeceğiz. KAYNAKÇA: Kundera, M. (2015). Kayıtsızlık Şenliği. İstanbul, Can Sanat Yayınları. Geçidin Öte Tarafı (“Tanıdık Bir Yüz” adlı kitap üzerine düşünceler) Ayşe Pınar Bozdoğan Uyku ve uyanıklık arasındaki geçitte sıkıştım, böyle kısacık bir an. Bakışlarımı o kapkaranlık, soğuk boşlukta bir uçtan diğerine doğru kaydırırken umutsuzca bir arayış hâlindeydim; bu hiçlikte gözlerime çarpacak herhangi bir detay için. Sonunda beynime saplanan o ızdırap verici ağrıya minnettar kalacağım aklıma gelmezdi, boşluğunda kaybolmaktan çekindiğim bu apayrı dünyada bana var olduğumu hatırlattı. Adımlarımı nereye attığımı bilmeden ilerlediğim o yolda, boğuk da olsa kulağıma bir melodi çalındı. Notaların ahengine eşlik ettikçe gözlerimin önündeki sis perdesi hafifçe aralanıyordu, ta ki bilinmeze olan bu yolculuğum ayağıma çarpan kaldırım taşıyla ufak bir sekteye uğrayana kadar. Sanki üzerinde durduğum yol ayrımı beni bir karar almaya mecbur bırakıyordu. Öyle ki adımımı sola doğru atsam çıkışı korkunun sarmaşıklarıyla örülmüş derin bir çukurda mahsur, sağa doğru atsam yüzleşmek zorunda bırakılmadığım kaygılarımdan beyaz bir güvercin gibi azade kalacaktım. Zehirli olduğuna inanılan sarmaşıklara teslim olmaktansa güvercin metaforuna ayak uydurmak ilk bakışta daha cazip gelebilir. Ancak imkânsızlığın duvarlarına çarpmayacağım tek âlemde, rüyalar âleminde çekincelerimden soyutlanmak bana ne kadar zarar verebilirdi ki? İşte o an bir karar verdim; aklımda bir tek bu düşünceyle verilmiş, bilinç dışı bir karar. Yüzleşecektim. Ne yalan söyleyeyim, o an klişeleşmiş beyaz bir ışık huzmesi için bekledim ancak gerçeklik filmlerde bize yansıtılan kadar sığ değilmiş. Bilinçaltımda yıllardır gizlenen korkularımla yüzleşmek; verdiğim kararla bir ihtimal olmaktan çıkmış, ete kemiğe bürünmüş bir şekilde karşımda duruyordu. Artık geçidin öte tarafına çoktan ulaşmıştım, benim için başka bir seçenek yoktu. Birkaç adım ileride bir kız çocuğu gördüm, ellerinde bir kuru gül dalıyla. Onu avuçlarında öylesine sıkıca kavramıştı ki dikenlerin battığı o minik ellerinden yükselen sızıyı hissedebiliyordum. Ancak şaşkındım, yoksa benim devasa kaygılarım küçük bir kız çocuğunun avuçlarına mı sığdırılmıştı? Çocuğun yanına geldiğimde donuk suratındaki iri yeşil gözleri tek bir noktaya, bana kilitlenmişti. Bir refleks hâlinde ona dokunduğum an, tuhaf bir irkilmeyle sanki başka bir dünyada buldum kendimi; hatta rüyanın içinde rüya gördüğümü sandım. Ancak aslında ruhlar âleminden çıkmış, çoktan maddesel ortama geçiş yapmıştım. Şimdi düşünüyorum da hayatımın o günü bir “Rick and Morty” bölümünden farksızmış. Neyse, insanın hayatını çiğ bir şekilde kabullenip yaşamaya boyun 1 eğmesi ne kadar sağlıklı olabilirdi ki zaten? (Göle, 71) Ben de bu sıradanlıktan biraz olsun uzaklaşmak, kendi özüme ulaşmak istediğim bir yolculuktaydım işte. “Ondan kurtul!”, böyle demişti o küçük kız bana. Bu çağrı zihnimi derinlemesine yoklamaya davet ediyordu beni; zira o güne kadar kale dahi almadığım, üstesinden gelmek yerine hep halının altına süpürmeyi tercih ettiğim bir problemler silsilesi beni uykumda rahat bırakmıyordu. Peki, içimdeki bu sese kulak vermeli miydim? Kulak versem gösterdiğim şey cesaret mi olacaktı, hesapsızlık mı? Bildiğim tek şey, bu durumu yalnızca bir rüya deyip geçiştiremeyeceğimdi. Çünkü bazen bir rüya ruhunun derinliklerine öyle bir işler ki o an dua etmeye başlar insan, bu gördükleri gerçek olmasın diye. Aslında onu tedirgin eden şey gördüklerinin niteliği değil, basit bir illüzyon olmaktan çıkması ihtimalidir. Hatta belki de görmezden geldiği zaman yok olduğunu zannettiği sorunlarının aslında görünür olduğu, savunmasız kaldığı herhangi bir an onu ele geçirebileceği düşüncesinden korkuyordur; olamaz mı? Nasıl bu kadar emin konuştuğumu sormayın, ben bunları bizzat yaşadım ne de olsa. Geceler boyu gözlerimin önünde beliren kaygılarımdan kaçıp kan ter içinde uyandığım, kalın fon perdemi aralayıp içinde bulunduğum dünyanın gerçekliğini sorguladığım günleri henüz unutmadım. Oldum olası utangaç bir çocuktum. Hayır, ezilmedim; ailem beni hep el üstünde tuttu. Ancak hep korkulu gözlerle baktım dünyaya, gerçekçilik adı altında hayallerime siyah fırça darbeleri vurdum. Âdettendir, çocuklara büyüyünce hangi mesleği icra etmek istediği sorulur. Elbette ki bu soru bana da soruldu, ancak verdiğim cevap hiçbir zaman arkadaşlarımın “dünyayı kurtarma planlarını uygulayabilecekleri türden” meslek seçimleri gibi değildi. Kendimi bu sebeple bile eksik hissedebiliyordum, hatta o küçük yaşımda içten içe verdiğim kararları sorguluyordum. Çocuk aklımı zorladıkça zorluyor, mükemmeli arıyordum kendi çapımda. Belki içimde o tedirginliği hâlâ taşıyorumdur, hatta ruhumun ardındaki eksiklik hissi saklandığı yerden çıkmayı bekliyordur, kim bilir? İşte ben, her şeyden şikâyet eden ancak bir çözüm öngöremeyen o çocuk, karamsarlıklardan kurtuluşumu anlattığım yazıda tekrar karamsarlığa düşüyorum. Avuçlarımda sıkıca tuttuğum kaygılarım, kuru bir gülün taçyaprakları gibi… Gözlerimi bir yabancıya dikmiş, sanki bir şeyler anlatmaya çalışıyorum ona. O yüz bir yandan o kadar tanıdık, ama aynı zamanda bana o kadar uzak ki… Herkes bilir esasında; bizlere bazen bir ömür gibi gelen, benim de paragraflarca anlattığım o anlar gerçekte birkaç saniyelik görüntülerden ibarettir. Zira kaderin cilvesi dediğimiz şey tam da budur aslında, gecelere sığmayan 2 filmlerden çıkarmaya çalışıp başaramadığımız dersleri bilinç dışı faaliyetler sonucu hayat mottomuz hâline getirebiliyoruz. O sabah alnım kaşlarımı çatmaktan kırış kırış olmuş bir şekilde o rüyadan uyandığımda yalnızca kendime değil, kuramadığım bütün hayallere söz verdim. Toz pembe olmaları gerekirken onları gri bulutlarla çepeçevre sardığım, hatta kısıtlayıp hayal olmaktan çıkardığım için. Kaybolduğumu sanıp aslında kendi gerçekliğime ulaştığım o günden sonra, boşluktan süratle düşüp okyanusun diplerine doğru çekildiğim herhangi bir rüyaya bile mana atfeder oldum. Olsun, rüyalar buna değer. Kaynakça Göle, Münir. “Tanıdık Bir Yüz.” İstanbul : Alakarga Yayınevi, 2018. 1. Baskı. 3 Defne Çağlar SANAT VE BİREY Geçtiğimiz günlerde, Bilkent Oda Müziği Günleri: “Ayhan Erman Anısına” isimli bir etkinliğe katılma şansı buldum. Klasik müziği kendimi bildim bileli çok sevmişimdir, benim için asalet ve zarafeti temsil eder. Daha ilk andan itibaren, tüm salona yayılan notaların kusursuz uyumu ile kendinizi öyle bir kaptırıyorsunuz ki konserin sonuna nasıl geldiğinizi anlayamıyorsunuz. Ben en çok, müzisyenin çaldığı esnada yüzünü izlemeyi severim. Ezgilerin onda yarattığı duygular, aylardır verdiği emeklerin karşılığını alabilmek için verdiği çaba yüzüne yansır. Zor bir eserse dikkatini yoğunlaştırdığını gözlemlersiniz, çok sevdiği bir eserse bir tebessüm yayılır yüzüne. Sonra da nasıl çaldığını izlerim. Doğru zamanda doğru notayı çalmak, yanındakilerle uyum içinde ilerlemek onları izlerken ne kadar da kolay ve rahat görünüyor. Peki, göründüğü gibi olabilir mi? Tabii ki de sanatçı olmak göründüğü gibi değil. Sanatçıların haftalarca, hatta aylarca hazırlandıkları bu günler için verdikleri emeklerin tarifi olamaz. Mükemmele ulaşmak ve kusursuz çalmak onların en büyük amacıdır. Hayatlarını adadıkları bir şey uğruna bunca zaman çalışmak elbette zordur, ancak bu onlara yük gibi gelmez çünkü günden güne geliştiklerini fark etmek onlara devam etme gücü verir. Kimse yarım yamalak, takılarak çalan bir kişiyi dinlemek istemez, değil mi? Ama konu sanatçıların verdiği emeklere geldiğinde, herkesin yeterince inandığını ve önemsediğini söyleyemeyeceğim maalesef. Sanat öyle bir şeydir ki hayatınıza kattığınız anda sizi her alanda geliştirir ve ruhunuzda monotonlaşmış hayatınızın açtığı boşlukları doldurur. Sanatın insanlara sunulmasında ise en büyük iş, sanatçıya düşüyor. Sanatı insanlara tanıtmak onların başlıca görevi ki sanat, paylaştıkça çoğalsın. Başarılı olmak için varını yoğunu ortaya koyduğu, yıllarını çalışarak ve çabalayarak geçirdiği düşünülürse dinleyicisinin karşısına mükemmeliyeti hedefleyerek çıkar. Tek amacı o da değildir, bunca zaman kendini yetiştirip, eksiklerinin üstüne gidip kendini geliştirip, sonunda neler başardığını gördüğündeki mutluluğu ve gururu tarifsizdir bana kalırsa. İşte bu yüzden sanatçılar karşısında şapka çıkarmamak, sabırlarına ve emeklerine saygı göstermemek mümkün değil. Elbette bu benim şahsi görüşüm, herkesin aynı kanıda olmayacağı kesin. Sanata ve sanatçılara yeterince önem verildiğini düşünmüyorum. Örneğin, insanların hayatlarını bir müzik enstrümanını çalmaya adamalarını yetersiz bulup, bunu bir meslek olarak kabul etmeyip, “Ne var ki bunda, bu kadar çalışsam ben de çalarım.” gibi yorumlarda bulunanları mutlaka duymuşsunuzdur. Ancak herkes sanatçı olamaz, bazıları doğuştan yetenekli doğar, bazıları müzik kulağına sahiptir ve bunu sabır ve çalışma ile birleştirir. Bu cümleleri kuran insanların sandıklarının aksine sanatçılar, başarıya bıkmadan, yılmadan, pes etmeden, ne kadar uzun sürerse sürsün devam ederek çalışmaları sayesinde ulaşırlar. Günümüzde insanların birer robot gibi monoton yaşamlar sürdürdüğünü düşünürsek sanatçılar onların hayatlarına ışık tutacak insanlardır. Sanat, insanları girdikleri bu döngüden çıkarır. İç dünyalarını zenginleştirir. Kişiye sakinlik ve huzur verir ki bu da birçok konuya yaklaşımlarında ve bakış açılarında büyük rol oynar. Sakin ve birçok açıdan düşünmesini bilen, mantığının sesini dinleyip bir yandan da güzel duygularını doya doya yaşayan insanlardan oluşan toplumlarda mutluluk, barış ortamı hâkimdir. O yüzden zaman bulabildikçe klasik müzik dinleyin, konserlere, sergilere gidin. İlginiz varsa çalmayı öğrenin. Bırakın çocuklarınız ne isterse onu yapsın. Herkes mühendis, doktor, öğretmen olacak diye bir kaide mi var? Bizim sanatçılara da ihtiyacımız var. Eğer yeteneği varsa ona sanatçı bir ruh ve eşsiz bir müzik zekâsı bahşedilmişse onu destekleyin, ”Ödevlerine yetişemez, zaten çok dersi var.” demeyin. Küçük yaşta müzik aleti çalmaya başlayan çocuklar derslerinde de başarılı olur, hayata bakış açıları da gelişir. Siz siz olun, sanattan kopmayın ve sanatçılarınızı benimseyin. Sanat içimizdeki boşlukları doldurur, ruhun yorgunluğunu alır, toplumları uygarlaştırır, zihninizden negatif düşünceleri uzaklaştırır. Kendinizi kaptırdığınızda size bambaşka bir dünyanın kapılarını açar. Hayatınızdan sanatı eksik etmeyin. Sanat toplumun körelmesini engeller, onu aydınlığa çıkarır. Ne demiş ulu önder Mustafa Kemal Atatürk, “Sanatsız kalan bir milletin hayat damarlarından biri kopmuş demektir.” Furkan Vefa KURT DENİZ BENİM KARDEŞİM Kim istemez özgürce yaşamayı, istediği an, istediği şeyi yapmayı, genç olmayı ve gençliğin tadını doya doya çıkarmayı? Ben isterdim doğrusu, duygularımı dilimin ucuna getiremeyen ben aslında, içinizde en çılgınınız olmak isterdim. Koşmayı, gülmeyi, unutmayı, sarhoş olmayı ya da yürümeye korktuğum o yollarda cesurca yürümeyi isterdim. Belki de Deniz Benim Kardeşim’ de anlatıldığı gibi, denizlere açılmak ve sonunu bilmediğim bir yolculuğa, tanımadığım insanların elinden tutarak adım atmak isterdim. Sabaha karşı hiç bilmediğim bir denizin kıyısında, hiç bilmediğim bir belediyenin bankına oturarak ayılmak isterdim ve keyfine göre canımı yakan kim varsa keyfime göre canlarını yakmak isterdim. Özgür olmak aslında ne kadar olağan bir şey gibi görünüyor oysa elde etmesi ne kadar zor. Başım ağrıdan çatlarken, bacaklarımın her bir yeri sızım sızım sızlarken ödev yapan özgür bir bireyim ben, dinlenmesi için özgürlük tanınmayan bir birey. Sınırsız bir özgürlük istemek biraz tuhaf olabilir ama sınırsızlık bana cazip gelen bir şey. Her şey bir anda nasıl bırakılır, mesela bir anda çalışma masamı bırakıp başka bir ülkeye ve kim olduğunu bilmediğim insanlarla birlikte gidebilir miyim? Sınırsız bir özgürlüğü arzulasam da, yine de soruya cevabım gidemem olacak ama bunu yapabildiğim bir gün gelecek inanıyorum ve ben o zaman kendimi özgür bir insan olarak görebileceğim ama o gün gelene kadar evde kös kös oturmayacağım. Şimdilik yapabileceğim şeyler var mesela okuldan eve kadar koşmak ve koşarken en sevdiğim şarkıyı söylemek ya da arkadaşlarımla dışarı çıkmak, eğlenmek ve yeri geldiğinde beni üzen insanlara hesap sormak. Tüm bunların yanında, kendimi sevebilmek aslında en büyük özgürlüğüm olacak. Kendimi sevmek, hatalarımı, zamansızlıklarımı, tutarlılıklarımı ve gerçekten ben olarak gösterdiğim hareketleri sevmek en büyük özgürlüğüm. İçi içine sığmayan, deli dolu hayatı yaşayan biri gibi görünüyorumdur belki oysa dışarıdan bakıldığında tek eğlencesi yanlış park eden arabaları eleştirmek olan emekli bir amca gibiyim. Ne çok arkadaşım var ne de çılgınlık yapacağım bir ortam. Dışarıdan içine kapanık görünmem içimde patlayan volkanlara mani değil elbette ama biraz da insan canlısı olmak gerekiyor diye düşünüyorum. İzlediğim hiçbir filmde tüm o aşırı eğlenceli arkadaş grupları arasında yüzü asık birinin kalıcı bir üye olarak durduğunu görmedim. Filmleri bir kenara bırakıp gerçek hayata baktığımda da genelde suratı asık insanların, yani benim gibilerin yalnızlığa mahkûm olduğunu tecrübelerime dayanarak söyleyebilirim. Yalnızlık bazen iyi gelse bile, ruhum artık canlılık istiyor ve daha çok içimde olup biten duyguları paylaşmak istiyor. Ruhumun isteklerine kolay kolay cevap veren biri değilimdir aslında ama kitabı okurken sıkça dürttü isteklerim beni ve bu isteklere tahammül etme gücüm çok zayıfladı. Bundan birkaç yıl önce, deniz kenarında oturmak ve burnuma hafif tuzlu o deniz kokusunu çekmek beni çok mutlu hissettirirdi hatta dünyadaki en mutlu insan gibi hissettirirdi. Denizle olan yakınlığım aslında bir arkadaşa, dosta olan yakınlığım gibi. Tüm dertlerimi anlattığım, içinden güneşe baktığım denizin sessizliği ben büyüdükçe büyüdü. Sadece ben değil, dertlerim de büyüdü. Belki de bu yüzden içimden gelen her sese yanıt vermek ve doya doya yaşımı yaşamak istiyorumdur. Elbette suskunluğunu bozamayan bir dost, diğer birçoklarına göre daha vefalı ama karşımda beni anladığını düşündüğüm ve hatta bana acı çektirebileceğini düşündüğüm birine içimi dökmeye ihtiyacım var. Yıllarca yalnızlıktan aldığım keyfi paylaşacak biri bile yok çevremde ve ben artık içimden gelen her şeyi beni anladığını söyleyen ama bazen anlamayan insanlarla paylaşmak, özgürce konuşmak istiyorum. Zeynep Güven GERÇEK TANRI VE SAHTE TANRILAR Din, hayatlarımızı şekillendiren en önemli etmenlerden, aynı zamanda da çoğu insanın en hassas noktalarından bir tanesidir. Bu hassasiyet zamanla dini konuşmaktan, sorgulamaktan çekinilen bir olgu haline getirmiştir insanlar için. Sorgulamadan inanmak körü körüne bir inanışa ve bu inancın zayıflığı da gerçek Tanrı’dan uzaklaşmamıza, sahte tanrılara inanmamıza yol açmıştır. Din ile aldatmak ve aldatılmak pek çok toplumda var olan fakat farkına varılmayan bir sorundur. Aamir Khan, PK filmi ile insanlara bu farkındalığı kazandırmayı amaçlamış ve anlatmak istediklerini çok çarpıcı bir örnekle gözler önüne sermiş bence. Filme de ismini veren PK’in keşfetmek için geldiği dünyamızda onu gezegenine geri götürecek cihazı arayışı sırasında karşılaştıkları PK’i dünyalıların Tanrı’sını aramaya itiyor. Onun Tanrı’yı arayışı sırasında yaşadıkları ise biz izleyicilere farkında olmadığımız birçok şeyi düşündürüyor. PK bu süreçte birçok din, birçok ibadethane ve birbirinden çok farklı ibadetlerle karşılaşıyor. Tek bir Tanrı’ya ulaşmak için insanların izlediği bambaşka yolları görüp bir karmaşanın içinde buluyor kendini. Dinler arasındaki bu farklılıklar bana da hep garip gelir ve aslında farklılıkların dinlerde değil de onların insanlarca şekillenmiş hâllerinde olduğunu düşünürüm ben. Özünde dinlerin hepsinin amacı insanların iyi bir hayat düzeni kurmalarını, içlerindeki iyiliği ortaya çıkarıp iyilikle davranmalarını ve Tanrı’ya yaklaşmalarını sağlamak değil midir? Özünde diyorum çünkü dinlerin yaşanış biçimleri özlerinden çok uzakta. Böyle olmasının nedeni bence insanların birçok konuda oldukları gibi konu din olduğunda da yalnızca şekle önem vermeleri ve gerçekten anlamaya çalışmamaları. Atasından gördüklerini uygulamak pek çok insana okumaktan, düşünmekten, sorgulamaktan yani Tanrı’yı gerçekten anlamaya çalışmaktan daha kolay geliyor. Hatta bazı insanlar din hakkında konuşmayı, yorum yapmayı, sorgulamayı yanlış buluyor. Fakat hayatlarımızın düzenini oluşturan en temel olgulardan biri olan din hakkında düşünmeyeceksek, tartışmayacaksak bizi diğer hayvanlardan ayıran düşünme kabiliyetimiz neden var ki? Bana göre bizi Tanrı’ya yaklaştıracak olan tek şey onu anlamak için gösterdiğimiz çabadır. Duyduklarımıza, gördüklerimize körü körüne inanmak farkında olmadan bizi Tanrı’dan uzaklaştırır. Tanrı’dan uzaklaşan insanlar kötü niyetli insanlar için kandırılması en kolay olanlardır. Onlar gerçek Tanrı’yı içlerinde bulamaz ve onu daha somut yerlerde aramaya başlarlar. Sahte tanrı ile demek istediğim şeyi bir örnekle açıklamak istiyorum. Bana göre nazar boncuğu da bir sahte tanrı. Bizi gerçekten koruyan Tanrı’ya güvenmeyip o boncuğa güvenmek gibi geliyor bana onu taktığında kendini güvende hissetmek. Bizim ülkemizde oldukça yer etmiş bir alışkanlık olmasına rağmen bence bu çok yanlış bir şey. Alt tarafı bir boncuk diye düşünebilirsiniz fakat etkileri bence o kadar da az değil. Bizi her şeyden koruma gücüne sahip olan, en zor anımızda yardım dilediğimiz Tanrı’dan uzaklaştırmaktan daha kötü ne yapabilir ki bize bir boncuk? Nazar boncuğu diye bir şeyin hiç olmadığını ve boncuk üreten bir fabrikanın insanların zaafını fark ederek ürettiği yeni bir boncuğu bu şekilde pazarlamaya başladığını düşünün. Bu boncuğun Tanrı’nın gücüyle insanları hastalıklardan, kötülüklerden koruduğunu duyan birçok insan çareyi onda arayıp gidip alacaktır. Bundan âlâ yalancılık olur mu sizce? Etrafımızda böyle pek çok örnek olmasına rağmen biz farkına varmıyoruz. Dini kullanarak insanları boş vaatlerle aldatan, bu yoldan para kazanan pek çok insan var. Filmde de insanları sahte bir Tanrı ile aldatan bir din adamının gerçek yüzünü ortaya çıkarıyor PK ve kız arkadaşı. Parası olana öncelik veren, insanlara yalan söyleyerek para kazanan, gerçek Tanrı’nın adını kullanarak onun üzerinden din ticareti yapan sahte bir din adamı bu. İşte insanlar böyle sahte Tanrılar yaratıyorlar ve onlara inanıyorlar gerçek Tanrı’yı aramak yerine. İnsanların bu sahte tanrılardan korunabilmesi gerçek Tanrı’ya olan yakınlıklarına bağlı bana göre ve bu da yalnızca onu anlamaya çalışarak mümkün olabilir, onunla ilgili düşünmekten kaçarak değil. Aamir Khan, daha önceki filmlerinde olduğu gibi PK filminde de birçok toplumun sorunlarından bir tanesini çok etkili bir şekilde ve çok geniş bir bakış açısıyla incelemiş. Teması din olan bir filmin hiçbir inanca hakaret etmeden, kimseyi incitmeden, bu kadar tarafsız bir şekilde incelenebilmesi büyük bir başarı. Dilerim ki tüm insanlar bu filmi izler ve PK’in mesajını anlayıp içselleştirebilir. Kendi yarattığımız sahte tanrılardan kurtulduğumuzda ve bizi yaratan Tanrı’yı anlamaya başladığımızda mutluluk, iyilik ve barış dolu bir dünyamız olacağına inanıyorum. Umuyorum ki bir gün bunu başarabiliriz. Kaynakça: KHAN Aamir (Yön.), PK, Hindistan 2014. Konuşmanın Öznelliği Bir yazar düşünün ki size karşılıklı bir konuşmanın sürdürülebilmesinin imkânsız olduğunu öne sürsün1. Üstelik bunu yüz binlerce canlı türü arasında kelimeleri kullanarak iletişime geçebilen tek tür için söylesin. Eğer varsayımını doğru kabul edersek benim, kitabı yazarın anlaşılmasını istediği gibi anlayamadığımı; hatta sizin, bu yazıyı benim anlamınızı istediğim gibi anlayamayacağınız anlamına geliyor. Yani kendi içinde bir paradoksa sürüklüyor bizi. Bu da bizi “iletişimsizlik” sorununa götürüyor. Öncelikle belirtmek isterim ki, iletişim konusu günlük hayatta pek de önem verildiğini düşündüğüm bir konu değil. Örneğin sabahları birine "günaydın" dediğimizde ya da herhangi birine "iyi günler" dediğimizde, gerçekten kelimelerin anlamlarına uygun bir şekilde mi söylüyoruz; yoksa sırf o kelimeyi söylenmesi gereken zaman ile bağdaştırdığımız için söylüyoruz? Şahsen tamamen istemsiz bir şekilde söylediğimizi düşünüyorum bu ve bunun gibi kelimeleri. İstemsiz bir şekilde gerçekleştiği için de konuşmaların karşılıklı bilgi aktarımından çok formalite icabı olduğunu gözlemliyorum. Verdiğim örnek nispeten önemsiz bir diyalog için geçerliydi tabii. Ama bu durum daha önemli konuşmalar için geçerli olduğunda iletişimsizliğin daha ciddi olarak boy gösterdiğini görüyorum. İletişimsizliği yanlış anlaşılmaktan ziyade anlamamak, anlayamamak, bir nevi körlük olarak görüyorum. Çünkü karşımızdaki kişinin söylediği kelimeleri bizim zihin süzgecimizden geçirdiğimizde kişinin anlatmak istediğini “anlıyoruz” zannediyoruz. Hâlbuki bana göre işler hiç de öyle değil. Gerçekte de böyle mi bilmiyorum ama bana göre kelimeler; onlara karşılık gelecek bir simge, resim, anı şeklinde zihnimizde tutuluyor. Mesela aklınıza “mutluluk” kelimesini getirin. Tahminimce sizin için önemli bir yeri olan, daha da önemlisi mutlu olduğunuz bir anınız aklınıza geliyor. Çünkü bana kalırsa beyin kelimeleri tanımlarıyla tutulmasını kolay bulmuyor. En basitinden, şapka kelimesinin tanımının yapılması; şapka resmi hayal etmekten çok daha zor değil mi? Kelimelerin resimler ve anılarla hafızada tutulması da konuşmanın öznelliğine temel atmış oluyor aslında. Çünkü bahsettiğim bu imgeler kişinin deneyimlerinin bir ürünü bana göre. Yazarın varsayımına geri dönelim. Konuşmayı sürdürmenin imkânsız olduğunu düşünmek ilk bakışta mantıklı gelmeyebilir. Nitekim kitabı okurken ben de mantıklı olduğunu düşünmemiştim. Ama neden mantıklı olduğunu müzik üzerinden örneklendirerek göstermek istiyorum size. Müziğin herkes tarafından aynı şekilde algılanmadığı çok kez söylenir. Çünkü ritmin ve notanın insanın duygularını tetiklediğini düşünmüşümdür hep. Peki, neden kelimeler için de aynı şey geçerli olmasın? Bana göre müzikle bir farkı yok mesela. Örneğin, biri bana notlarımın “iyi” olduğunu söylese, bu “iyi” kavramı hangi ölçüte göre alınmalı? Bunun için kelimeleri birer nota olarak, diyalogları da birer parça olarak düşünebiliriz bence. Bu varsayıma göre kelimeler de tıpkı notalar gibi evrensel bir ifade ama karşımızdaki kişiye bağlı olarak bu kelimeler dizisinin, yani diyaloğun bin bir çeşit yorumu yapılabilir bence. Biraz önce bahsettiğim konuşmanın öznellikle ilişkisi, neden başkalarına içimizi dökmemiz gerektiğini de açıklıyor olabilir belki. Belki içimizi dökerken karşımızdaki kişinin bizim gözümüzden hissettiklerimizi görmesini sağlıyoruzdur. Yani benim anlayışıma göre gerçek anlamda bizi “anlamasını” sağlıyoruzdur. Anlaşıldığımızı anlamak da yoğun hislerin yatışmasını sağlıyor olabilir. Bu da anlamayı, anlaşılmayı değerli kılıyor bana göre. Sonuç olarak, anlamanın ve anlaşılmanın önemini kavramanın; iletişimsizliğin önüne geçmek için gerek ve yeterli bir yöntem olduğunu düşünüyorum. Unutmamalı ki konuşma tek taraflı bir iletişim yöntemi değil. İki tarafın da birbirlerinin gözünden bakmak gibi bir özveriyi gerektiriyor. Çakmakçı bunu 1 Çakmakçı, Osman. Konuşmanın İmkânsızlığı Üzerine Bir Diyalog. İstanbul, İş Bankası Kültür Yayınları, 2016 (s.3). kişilerin karşılıklı zırhlarını açması olarak görüyor2. Dolayısıyla diğer hayvanlarda konuşma eyleminin görülmemesi, yeterli özveriyi verecek gelişmişliğe sahip olmadıkları içindir belki. Kim bilir… Berk Tınaz 2 (s. 62) Berrak Müftüoğlu Sözde Farklı İnsanlar Her insan kendine özgüdür, birdir, tektir. Peki, gerçekten öyle miyiz? Toplum bize olmamız gerekeni söylerken ne kadar kendimize özgü, ne kadar diğerlerinden farklı olabiliyoruz? En ufak bir aykırılığımız herkes tarafından, ailemiz tarafından bile ayıplanıyorken ne kadar kendimiz olabiliyoruz? Diğerlerinin ne düşündüğü önemli değil diyoruz ya, gerçekten diğerlerinin ne dediğinin önemsemeden hareket edebiliyor muyuz? Bu düşüncelerimizin de davranışlarımızın da hepsini daha küçükken ailemizden öğrenmiyor muyuz, peki niye kendimiz olduğumuzda en çok tepkiyi ilk onlardan alıyoruz? Bunlar Rainbow Rowell’in Eleanor&Park kitabını okurken aklıma gelen soruların bazıları, tabii ki kitabı okudukça soru sayısı bu kadarla sınırlı kalmadı, cevabına ulaşamadığım bir sürü soru oluştu kafamda. En mutlu olduğumuz, kimseyi dert etmediğimiz zamanlar bebeklik zamanlarımız sanırım. Yapabileceğin şeyler zaten motor becerilerin gelişmediği için sınırlı, onları her yaptığında da çevredekiler seni alkışlıyor. Küçücük bebekten ne kadar ne beklenebilir ki bir şeyi yapamıyoruz diye eleştirsinler. “anne” demeyi öğreniyoruz ,“baba” demeyi öğreniyoruz, ilk adımlarımızı atıp ilk defa koşuyoruz ve hepsi için alkışlanıyoruz. Sonra azcık daha büyüyoruz, bebeklikle çocukluk arası bir yerde alkışlar kesilmeye, yerini “Ben sana yapma demedim mi!” sözleri almaya başlıyor. Kızların etek giyip bebeklerle oynaması, erkeklerin sokaklarda koşuşturan yaramaz çocuklar olması bekleniyor. Kendi hayal dünyamızda olanları anlatmaya, yaşamaya çalıştığımızda “Öyle şeyler gerçek değil, normal davran.” deniyor, kendimize özgü hareketlerimiz oluşmaya başladığında “Neden diğerleri gibi değilsin.”. Biz daha farkına varacak yaşa gelmeden bu yargılar aklımıza işleniyor. Zamanla aslında herkesle aynı olan, sözde farklı kişilere dönüşüyoruz. Eleanor öyle değildi; evet, o da herkes gibi bu sözlerle büyümüştü ama belki yeterli durumları olmadığından belki de kendi istemediğinden herkesle aynı olmuyordu, o kızıl saçlı, kilolu ve tuhaf giyinen kızdı. Hepimizin etrafında en az bir tane bulunan o tuhaf kız. Kitabı raflarda ilk gördüğümden beri “Klasikleşmiş aşk hikâyesidir, okumam çok da gerekmez” deyip duruyordum, listede adını görünce de fikrim çok değişmemişti ancak o sıralar uzun zamandır kitap okuyamadığım için “klasik aşk hikâyesi okumak iyi gelir, yazısını yazmasam da olur.” diye düşündüm. Kitap tıpkı düşündüğüm gibi ortama uyum sağlayabilen oğlanın yeni gelen tuhaf kız Eleanor’la olan ilişkisini anlatıyordu. Yine de bu ilişkinin yanında tuhaf kızın tuhaflıklarının da oğlanın ilk birkaç asiliğinin de çevrelerinden aldıkları tepkileri görebiliyorduk. Demin dediğim gibi “tuhaf kız” Eleanor herkesle aynı değildi, ne görünüşü ne de aile yapısı buna izin veriyordu. Çevrenin tepkilerini gerçekten umursamadan, ya da umursamıyormuş gibi yaparak, hayatına bir şekilde devam ediyordu. Belki de hepimizin yapması gereken şey bunu yapabilmek, kimseyi umursamadan kendimiz olabilmek. Ben o kadar umursamaz olabilir miyim diye düşünüyorum, daha soruyu kafamda tamamlamadan içimdeki sesler susturuyor bu soruyu. “Peki, hayatımdaki en sivri kişi bu kadar rahat bir şekilde kendisi oluyor mu?” diyorum, onun bile “İstiyorum ama yapmayalım, tuhaf olur.” dediği zamanları hatırlıyorum. İşte o anlarda, başkalarının düşüncesi kendi isteklerimin önüne geçtiği anlarda “Madem herkesin davranışlarını çevre belirliyor, biz nasıl kendimiz olabiliriz ki.” diyorum. Kitabı okuduğumdan beri hepimizin kendimize özgü insanlar olduğumuza inanmıyorum. Sadece aynı kişinin birbirinden biraz farklılaşmış varyasyonlarıyız. O çocukluğa geçiş zamanlarımızda belirleniyor kimliğimiz ve yeni yeni ne yaptığımızı öğrenir halimizle bizim pek bir söz hakkımız olmuyor bu konuda. Hiç birimiz Eleanor kadar tuhaf olup, kendimiz olup, kimseyi umursamıyorum diyerek yaşayamıyoruz; ne yaparsak yapalım o birilerinin diyecekleri hep aklımızda oluyor. “ben umursamıyorum” diyenlerimizin bile öyle ya da böyle içine işlenmiş oluyor bu algılar. Ne yaparsak yapalım “sözde farklı” olmaktan daha ileriye gidemiyoruz. Kaynakça Rowell, Rainbow. Eleanor-Park. İstanbul: Pegasus Yayınları, 2015. Zehra Demirhan21803449Güzel RuhUyanıp kitabımı elime aldığım anda, beni Hindistan’dan Londra’ya, oradan da GüneyAfrika'ya sürükleyecek olan acı dolu bir barış arayışının beklediğinin farkında değildim.Pembe kapaklı üzerinde barış ve adaletin öncüsü olan Gandhi’nin bulunduğu bir kitap birinsanı ne kadar sarsabilir, etrafını sorgulatabilirdi ki? Şiddet, adaletsizlik ve acı içindeetrafımda dönen dünyam ilk kez bu kitapla yavaşlamış hatta durma eşiğine gelmişti. Kafamı kendi iç dünyamdan kaldırmamı; başka kıtaların, denizlerin ve ruhların gerçekliğine açılan ilkkapıyı aralamamı her satırını yutkunarak okuduğum bu kitaba borçluydum. Artık ruhumunmahkûmiyet yılları bitmiş, dış dünyaya ve onun getirdiği çıplak gerçekliklere belki de ilk kezmaruz kalmıştım. Satırlarda geçen her şiddet kelimesi ruhuma bir tokat, adaletsizlik tanımlarıise beni acımın merkezine sabitleyen birer pranga haline gelmişti. Acizdim. Bu dünyaya yeniydim ve kitabımın sayfalarını çevirmeye devam etmeliydim. İlk sayfa, ikinci sayfa ve sonra kocaman bir dünya…Bu dünyada yüzleştiğim ilk gerçeklik galiba şiddetin vahşi ve ilkel yüzüydü. Şiddet her şeyin çözümü ve her şeyin gerekçesi olarak yabancısı olduğum bu dünyada yer edinmişti. Hayır deme gücünü, direnme kuvvetini kaybetmiş her ruhun biricik dayanağı haline gelmiş, her an ve her yerde varlığını somutlaştırmıştı. Yeni yeni tanıdığım insanlar, onların o hırs doluyüzleri nasıl olmuştu da şu ana kadar hiç dikkatimi çekmemişti? Neden hiç bu evrensel ve bir o kadar da ilkel olan bu hissiyatı kendime yol edinmemiştim? Gözlerimi yeni açtığım bu acı dünyada Gandhi ile, barışın ve adaletin öncüsüyle, sorularıma cevap buluyordum. Onun şefkate ve iyiliğe attığı her adım benim ruhuma atılan bir adım, tuttuğu her oruç benim ruhumu doyurmaya olan bir çaba haline geliyordu. Çevirdiğim her yaprak şiddet karşıtlarınınayak sesleriyle titreşir, her ruh sevginin sıcaklığıyla tatmin olur hale gelsin istiyordum. Gandhi bütün dünyayı, kuşları, ağaçları duyduğu gibi beni de duyuyor ve cevap veriyordu: “Biz deniziz, gülümseyerek, hiçbir şeyi bırakmadan hayır diyen o Hint Denizi.” Bu satırlar benim için insanlığın şiddetin karşısında sevgiyle ayakta durabileceğinin, bir ruhun denizlerkadar hırçın ve engin olup şiddetin ilkel yüzüne karşı koyabileceğinin en somut kanıtı oluyordu.Sayfalar benim alevle yanan ve susmak bilmeyen vicdanıma inat çok sessizlerdi.Yandaşların adalete giden yolda, zulmün beşiğinde uyuyan bir bebekten farksız, masumtavırları dünyanın bildiği tek yol olan şiddeti hayrete düşürüyordu. Yabancısı olduğum,karmaşanın ve eşitsizliğin yüksek duvarlarına çarpmaktan yorulduğum bu dünyada, bu sessizve masum direnişin varlığı ruhuma su serpiyordu. Böylece bu direniş, insanladeğiştirebileceği yazgısının yollarının kesişmesinin simgesi haline gelmişti benim için. Tüminsanlık bu huzurlu ritimle dünyanın dışında yaşasak, cenneti bulmuş olmaz mıydık? Ama hırs, şiddet isteği her yerde ver her anda fark ediliyordu. İnsanlık kan istiyor, sessizliği teslimiyet olarak adlandırıyorlardı. Kitap boyunca bana eşlik eden Mahatma’nın “güzel ruh”un buna elbette bir yanıtı oluyordu: “Şiddetsizlik boyun eğmek değildir; bir varlığın, birhalkın ruh gücünü bir tiranın iradesinin karşısına koymaktır.” Bu satırlar ruhumun tüm çalkantılara rağmen beni tekrardan kendine hayran bırakmaya yetiyordu. Ben de onlarlasusmak için can atıyor, “boyun eğip” hor görülenlerden olmak istiyordum.Gecenin karanlığı çökmüştü, artık kitabımın o masum pembe yüzünü zar zor seçiyordum. Bir hayat, insanlık hikâyesi odamdan bana ait olan her şeyi yerle bir ederekgeçmişti. Hüzün, pişmanlık ve acının harmanlandığı kalbim yeni bir dünyanın tadına bakmafırsatını bu kitapla bulmuştu. Gandhi’nin cinayete kurban gittiği o hain kurşunlar birer birergözümün önünden geçmiş, kitabımın arka yüzüne saplanmış, bana ulaşamamıştı. Hayatınatanık olduğum bu güzel ruh bütün insanlığı sevme ve koruma görevini üstlenmişti âdeta. Busevginin ruhlardan silinmemesi için onlarca belki de yüzlerce Gandhi lazımdı çünkü şiddetleve nefretle kazanılacak bir zafer asla nihai amaç olamazdı.KaynakçaPortillo,Chantal. Şiddete Hayır Gandhi. İstanbul: Alfa Kitabevi, 2019.Ömer Yiğit AKTUNA 21301765 TURK 101-21 25.09.2014 YILANI ÖLDÜRSELER'DE AHLAK Yılanı Öldürseler, Türk Edebiyatı'nın değerli yazarlarından Yaşar Kemal tarafından yazılan, Çukurova insanını ve o halkın yaşama bakış açısını, ahlak çelişkilerini anlatan değerli bir romandır.Yapıt şiirsel bir dille ele alınmış ve betimlemeler okuyucuyu kolayca Çukurova köylerine ve ormanlarına götürür. Romanda her ne kadar Çukurova insanı üzerinden bütün roman işlense de genel olarak Anadolu'nun köy halkının zihniyetini, değer yargılarını, kadına bakış açısını ve ahlak kisvesi altında yaşanılan ahlaksızlıkları göstermektedir. Namus, bireysel ve tam anlamıyla şu anki dünyamızda da yer edinememiş bir kavramdır. Namus bahanesi çok açık bir şekilde cinayeti halka kabullendirici bir unsur olarak görülmektedir. Bu durum kitabın tamamına yayılmıştır ancak eğer örneklemeye başlarsak kitabın ilk başlarında gözümüze çarpan ahlaki çelişki kitapta çok net bir şekilde "köyün alanına bir ölü getirdiler attılar" (14) sözleriyle açıklanır. Devamında ise İslam inancına sahip olduğunu bildiğimiz romandaki Çukurova halkı İslamiyet'in en temel ahlaki kabullerinden olan ölene saygı göstermeyi umursamamaktadır. Kitabın bu bölümünde göze çarpan tek ahlaki yozlaşma Çukurova halkına ait değildir. Devlet erklerinin de konu namus olduğunda suça göz yumması çok net gözükmektedir. "anası yerde tozlar içerisinde sürükleniyordu. Candarmalar, candarma yüzbaşısı durmuşlar onu böylece seyrediyorlardı." (15) sözleriyle aslında ahlaki çöküntünün sadece Çukurova'nın eğitimsiz köyünde değil tüm Anadolu'da hatta eğitimli nüfus içinde de görülebileceğini vurgulamıştır. Kadının toplumdaki yeri romanda sürekli değişim içindedir. Ana karakterlerden Esme zorla evlendirilmiş bir kadındır. Esme'nin işlemediği bir cinayet yüzünden köy halkının baskıları sonucu öz oğlu hayatına son vermiştir. Bunun yanında diğer kadın figürü olan Babaanne ise ailenin diğer erkek üyelerine söz geçirebilen bir mevkidedir. Bu durumdan romandaki her yaştaki kadının ikinci sınıf olduğunu çıkaramamakla birlikte kadının önemli bir yer tuttuğunu ve kadın dayanışması olduğunu söyleyemeyiz. Kadın konusunda da ahlaksızlıklar had safhadadır. Esme'ye tecavüz eden Halil'in annesi kadın Esme'nin tecavüze uğramasını kabullenmiş ve hatta durumu mağdurun üzerine atmaktadır. Bu durumu kitapta çok acı bir anlatımla görebiliriz; Babaannenin Halil'le konuşması sırasında " bu o***** yetmez sana yetmez Halil"(29) buradan da anlayacağımız çok açık bir suç olan tecavüz, bir kadın tarafından bile onanmıştır. Bu durum aslında güçlü erkek figürü olan "ağa" Halil'in işlediği suçların ve yaptığı yanlışların kabul görmesi olarak da yorumlanabilir, Babaannenin de bu durumu tasvip etmesi ağa ile fikir ayrılığına düşmek istememesidir. Bir farklı bakış açısıyla da Babaannenin yaşı gereğince erkeğe saygı duyma küçüklüğünden beri içine işlemiş ve bu tür aşırı ahlaki sapmalara neden olmuştur. Yazarın da okuyucuya vermek istediği simgesel olarak ikisinin de kadın olduğu olmayabilir. Babaanne ve Esme arasındaki fark Esme'nin tam bir kadın figürü olması yanında Babaannenin yaşından ötürü simgelediği unsur kadınlıktan çok; gelenek, görenek ve yöredeki ahlak kurallarıdır. Kitapta en çok ahlaksız olduğu iddia edilen Esme aslında tecavüz sonrası zorla evlendirilmesine, hakaretlere uğramasına rağmen aralarında bulunan ahlaki değerleri en yüksek karakter olarak simgelenmiştir.Örnek olarak Esma'nın asıl sevdiğine evlendikten sonra, tabiki korkunun etkisiyle de sevdiği olan Abbas'la ilişkisini kesmeye çalışmıştır. Bu çabanın korku haricinde ki bir diğer dayanağı ise Esme'nin iyi bir anne olma çabasıdır. Bu çaba kitapta Abbas ile konuşmasından çıkarılabilir; " Git Abbas, dedi. Bak çocuğum tam yedi yaşında. Bana acı, dedi. Seni de beni de öldürürler bunlar."(28) Bu alıntı aslında Esme'nin o ortamın ahlaki inancına tamamen de uyduğunu söyleyemeyiz. Bunun sebebi ise kitabın devamında Abbas'la görüşmeye devam etmiştir. Ancak yine de o köydeki insanlardan hem o günün hem de bu günün toplumsal normlarına en çok uyan kişidir. Sonuç olarak Yaşar Kemal her zamanki gibi Anadolu'nun ataerkil toplum yapısını çok çarpıcı sembollerle anlatmıştır. Bu semboller ahlaksızlıkları gerçekten güzel ve akıcı bir dille okuyucuya aktarabilmiştir.Ahlaki çelişkiler, ahlaksızlıklar ve toplum baskısı en sonunda köy halkının küçücük bir çocuğu cinayet işletmeye sürüklemiştir. Ne yazık ki bugünün modern (!) Türkiye'sinde de bu seviyede ahlaki çelişkiler bulunmaktadır. Köylüsü şehirlisi hala namus adına insanları hayattan ve sevdiklerinden koparmaya devam etmektedir. Yazarın kitabında eleştirdiği ahlaki çarpıklıkları yargılamamın sebebi ise bu gün ile o gün arasında çok fark göremememden kaynaklanmaktadır. Bir de kitabın sonlanmasıyla ilgili olarak Hasan bu cinayeti işleyerek geride kalan tek ebeveynini öldürmüştür, böyle bir sonuçtan sonra okuyucu çocuğun psikolojik tahlilinin betimlenmesini beklemektedir ancak sonuç okuyucunun beklentisinin altında kalmıştır. KAYNAKÇA Yaşar Kemal Yılanları Öldürseler Kitabı http://tedprints.tedankara.k12.tr/397/1/Selenge_Biset_Eker.pdf http://www.kafkaokur.com/2014/03/ahlakn-onemine-isk-tutan-ylan-oldurseler.html MEMLEKETTE BİR GÜNDEN GERİYE KALANLAR Hem baba tarafından hem anne tarafından Aydınlıyım. Bayramlarımı da ailemle birlikte Aydın’da geçiririm. “Aydın” deyince aklınıza ya “Kuşadası” ya da “Didim” geliyordur. Fakat biraz daha iç kısımda kalıyor benim memleketim. Baba tarafından Yenipazar, anne tarafından Bozdoğanlıyım. İkisini de duyduğunuzu zannetmiyorum. Bir ihtimal duyduysanız da meşhur pideleri sebebiyle duymuşsunuzdur. Memlekete gittiğimizde genellikle tatilimizin yarısını Bozdoğan’da yarısını Yenipazar’da geçirmeye çalışırız. Ben de Yenipazar’da kaldığımız süre boyunca dedemle geçirebildiğim kadar fazla vakit geçirmeye çalışırım. Sadece dedemle değil, genel olarak yaşlı insanlarla vakit geçirmek, onlarla sohbet etmek çok keyiflidir benim için. Ayaklı kitap gibidir onlar. 1960’ların Türkiye’sinde yaşayan bir kimsenin hayatıyla ilgili bilgi edinmek istediğimde, kütüphaneden bir kitap bulup okumak yerine oturur dedemle sohbet ederim. Anılarını dinlerim. Ya da TRT’nin tek kanal olduğu zamanlarda televizyonda hangi programların yayınlandığını anneannemden öğrenirim. Kitap okurken yapamadığım bir şeyi daha yapabilirim onlarla sohbet ederken. Aklıma takılan, anlamadığım yerleri de sorabilirim. Bu şekilde geçmişe yolculuk yapma fırsatı yakalamış olurum. Dedemin her gün sabah ve akşam olmak üzere iki defa gittiği, meyve ve sebzelerini yetiştirdiği ve hayvanlarına baktığı bir bahçesi var. Ben de her gidişimde en az bir defa onunla birlikte bahçeye giderim. Bahçeye gidişimde aklımda beliren ilk düşünce, şehirde doğmuş ve büyümüş birisi olarak, her gün marketten alıp yediğim şeylerin, aslında ne kadar uzun ve emek gerektiren bir süreçten geçtiği düşüncesidir. Şehirde yaşayan insanların gün boyunca gördüğü tek şey duvarlar. Evden çıktığımızda sağ tarafımıza bakıyoruz, uzun bir rezidans; sol tarafımıza bakıyoruz, büyük bir otel. Artık yeşil rengini, neredeyse sadece yeşil renkli binalarda görebiliyoruz. Kısacası doğadan uzaklaşıyoruz ve bilinçsizleşiyoruz. Bunun sonucunda da doğadan önümüze gelen şeylere hak ettikleri değeri vermiyoruz. Marketten aldığımız meyve sebzeleri beğenmediğimiz için kolayca çöpe atabiliyoruz. Halbuki o meyvenin ya da sebzenin yetiştirilme surecinden haberdar olsak acaba bu kadar kolay olur muydu onları çöpe atmak? Tarlaların nasıl sürüldüğünü, nasıl gübrelendiğini, tohumların nasıl atıldığını bilsek… Bu yalnızca meyve-sebzeler için değil, hayvansal gıdalar için de geçerli. Dedem her gün sabah ve akşam olmak üzere iki defa bahçeye giderek hayvanlarını yemler, sular. Onlara tabiri caizse çocukları gibi bakar. Kırsalda yaşayan insanlar için hayvanlar o kadar önemlidir ki dedem bahçeden eve geldiğinde babaannem ona ilk olarak “Nasılsın?” değil “Hayvanlar nasıl?” der. Bu besinleri önümüze getiren insanlar için baktıkları hayvanlar bu kadar önemliyken, o hayvanlardan elde ettiğimiz ete, süte biz ne kadar değer veriyoruz? Bende oluşan bu düşünceleri dedem bir şekilde sezmiş olmalı ki bahçedeki bitkileri teker teker gösterip ne olduklarını bana sordu. Ben
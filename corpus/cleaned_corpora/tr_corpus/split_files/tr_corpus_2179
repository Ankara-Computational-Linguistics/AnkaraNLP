uzak durmamız gerektiğini söylediler. Askeri lise öğrencilerini ışık evlerine çekerek beyinlerini yıkayabilmek için illegal bir şekilde disiplinli bir çalışma yapmışlardır. Bu bir örgüt çalışmasıdır. Bu öğrencilere maddi imkânlar da sağlayarak kendilerine bağlamışlardır. 1- Oluşturmuş olduğu büyük sermaye imparatorluğu, 2- Son yıllarda dozajını gittikçe artıran ve zaman zaman teşekküle yardım boyutlarına ulaşan siyasi destek, Kısa bir sürede oluşan sermaye imparatorluğu örgüte bağlı bütün okul, yurt, dershane ve sair kuruluşların finansmanını yaparken, siyasi destek sayesinde devlet kadrolarındaki örgütlenme sağlanmakta ve örgütün önüne çıkacak engeller bertaraf edilmek istenmektedir. Tarikat okullarını övmek son zamanlarda moda haline gelmiştir. Oysa yukarıda belirttiğimiz gibi bu okullarda yetişen kadrolarla siyasi Islam'ın iktidar yapılması hedeflenmektedir. Bu itibarla tarikat okullarına destek verenler Atatürkçü olamazlar. Neden, müritlerine O kuvveti temsil edeceğiniz şeyleri elinize alacağınız ana kadar, Türkiye'deki devlet yapısı ölçüsüne göre bütün Anayasal müesseselerdeki güç ve kuvveti cephenize çekeceğiniz ana kadar her adım erken sayılır demektedir. Neden, Mülkiye, Adliye ve Askeriye başta olmak üzere devlet kadrolarında teşkilatlanma isterken, ayrıca Bu açıdan bizim ister bu dairede, ister diğer dairede arkadaşlarımızın korunması çok önemlidir. Bu koruma mevzuunda işte arz ettiğim gibi belki işin esnekliğinden istifade edilebilir, Yani sivrilmeden, mevcudiyetinizi hissettirmeden, çok ilerlere gitmek, işte bu iki müessesede olduğu gibi hayati dinamik bir kısım müesseselerde sözkonusudur. Ta ilerilere gitme, böyle can damarları içinde dolaşma ve eğer dönülüp gelinecekse yara almadan hissettirmeden dönüp geriye gelme meselesi geleceğimizin adına çok esaslı hususlardır, Türkiye'de önünüzü kestiler. Yürüyemiyoruz, orada durgun sular gibi gölleşme imajı uyandıracaksınız. Zorlayacaksınız, yerinde yürüyor gibi yapacaksınız. Talimatları vermektedir. Neden, Arapça eğitimin kaldırılmasını, devletin bir yanılgısı olarak kabul etmektedir. Neden, kitaplarında İslamcı silahlı çeteler gibi tebliğ ve cihad konuları üzerinde hassasiyetle durmaktadır. Neden, oluşturduğu ışık evlerinin medrese, tekke ve zaviyelerin fonksiyonlarını ifa ettiklerini defalarca söylemekte, 30 Kasım 1925 tarihinde kapatılan bu kurumların özlemini çekerek Atatürk devrimleri ile ters düşmektedir. Neden, Cumhuriyet dönemini kötülemekte ve bu dönemi kendi tarihi olarak kabul etmemektedir. Neden, Mahmut Efendi'nin görevi, sarığın, şalvarın, cüppenin propagandasını yapmaktır. Sen de emniyet teşkilatına girecek Vali ve Kaymakam olacak insanları yetiştir demektedir. Neden, Türkiye'de Atatürk düşmanlığının simgesi haline gelmiş bulunan ve Büyük Atatürk'e Deccal demek küstahlığını gösteren Said-i Nursi'nin yolundan gitmektedir. Aynı zamanda Kürt Teali Cemiyeti'nin mensubu olan bu şahıstan Bediüzzaman diye bahsederek bu şahsın ve risalelerinin yoğun bir şekilde propagandasını yapmaktadır. Bütün bu faaliyetlerin hedefi İslam Devletini kurmaktır. Esasında bu hedef 1996 yılı baskılı Çağ ve Nesil 5 isimli kitabın önsözünde M.Garip isimli kişi tarafından ifade edilmiştir. Ancak bu ülkenin uyanık bekçileri buna fırsat vermeyecek, Laik Cumhuriyet ve Atatürk ilkeleri ilelebet yaşayacaktır. 12.04.1991 tarihli 3713 sayılı terörle mücadele kanununun 1'nci maddesinde Terör, baskı, cebir ve şiddet, korkutma, yıldırma, sindirme veya tehdit yollarından biri ile Anayasada belirtilmiş Cumhuriyetin niteliklerini, siyasi, hukuki, sosyal, laik, ekonomik düzenini değiştirmek, devletin ülkesi ve milletiyle bölünmez bütünlüğünü bozmak, Türkiye Devleti'nin ve Cumhuriyetin varlığını tehlikeye düşürmek, devlet otoritesini zaafa uğratmak, yıkmak veya ele geçirmek, temel hak ve hürriyetleri yok etmek, devletin iç ve dış güvenliğini, kamu düzenini veya genel sağlığı bozmak amacıyla bir örgüte mensup kişi veya kişiler tarafından girişilecek her türlü eylemdir. denilmiştir. denilmektedir. Yine bu illegal yapılanmaya bağlı olarak yurtiçinde ve yurtdışında legal görünüşlü şirket, okul ve vakıflara sahip bulunmaktadır. Bu legal ve illegal yapılanması ile büyük ve güçlü görünüm arz eden örgüt halk üzerinde bir manevi cebir ve baskı yaratmaktadır. Bu itibarla örgütün 3713 sayılı kanunun 1'nci maddesi delaletiyle aynı kanunun 7'nci maddesi kapsamı içinde ele alınması gerekmektedir. Bu iddianame ile örgütün başı hakkında dava açılmış olup örgütün illegal ve legal yapılanması hakkında soruşturma sürdürülmektedir. 22.08.2000 Büyük Ortadoğu Projesi kapsamında Fethullah Gülen lehine ortam yaratılması ve ülkeye dönme zemininin hazırlanması konuları, bu yazının dışındadır. Yazının konusu, anılan kişinin hukuksal konumudur. Yayınlarda, örgüt yerine cemaat kavramı kullanıldığından, öncelikle bu kavramın içeriği ortaya konulmalıdır. Cemaat, sosyolojik ve hukuksal boyutu olan bir kavramdır. Sosyolojik yönden, bir din ya da soybağından gelen topluluk anlamındadır. Uluslaşma süreciyle düşünüldüğünde ise genelin dışında, bir din ya da soydan gelen kişileri kapsamaktadır. İslam'da, cemaat, tüm İslam topluluğu yani ümmet demektir. Dar anlamıyla İslam'da cemaat ise bir imamın arkasındaki topluluk ya da bir din âliminin yorumunu benimseyerek genelden ayrılan gruptur. Osmanlı İmparatorluğu dini İslam olan bir devletti. İslam'ın, ümmete, bütüncüllüğe dayanması nedeniyle, Müslümanlar tek bir cemaati oluşturmaktaydı. Müslüman olmayıp aynı din ya da soybağından gelenler ise ayrı ayrı cemaat kabul edilip bunlara 19. yüzyılda birtakım haklar da tanınmıştı. BM Kişisel ve Siyasal Haklar Sözleşmesi (KSHS), Ulusal Azınlıkların Korunmasına ilişkin Çerçeve (Avrupa) Sözleşme ve diğer uluslararası belgelerde, azınlık için etnisite, din ya da dil yönünden farklılık aranmaktadır. Türkiye Cumhuriyeti yönünden kimlerin azınlık olduğu, 1923 tarihli Lozan Antlaşması ve 1925 tarihli Bulgaristan Dostluk Antlaşması ile saptanmıştır. İmzalanan öbür sözleşmelere konulan çekince ya da beyanlarda da, azınlıkların bu antlaşma hükümlerine göre yorumlanacağı belirtilmiştir. Lozan Antlaşması'na göre Türkiye'de yaşayıp Türk vatandaşı olan, ancak Müslüman olmayan gruplar yani cemaatler, azınlık sayılmıştır. Antlaşma hükümlerinde değişiklik, özel bir yönteme bağlıdır. O yönteme uyularak değişikliğe gidilmedikçe, Türkiye yönünden azınlık kavramı değiştirilemez. Buna göre Türkiye'de yaşayan, Türk vatandaşı ve Müslüman olanlar, azınlık olarak nitelendirilemez . Türkiye Cumhuriyeti'nde, yazılı olmayan hukuka göre yürürlükten kaldırılamayan ve anayasanın 174. maddesindeki devrim yasaları arasında sayılan 30.11.1925 tarih ve 677 sayılı Tekke ve Zaviyelerle Türbelerin Seddine ve Türbedarlıklar ile Birtakım Unvanların Men ve İlgasına Dair Yasa'nın 1. maddesinin ikinci fıkrasıyla, İslami ilke ve kurallara dayalı adı tarikat olsun ya da olmasın tüm oluşum ve sıfatlar yasaklanıp, Alelumum tarikatlarla, şeyhlik, dervişlik, müritlik, dedelik, seyitlik, çelebilik, babalık, emirlik, nakiplik, halifelik, falcılık, büyücülük, üfürükçülük ve gaipten haber vermek ve murada kavuşturmak maksadıyla nüshacılık gibi unvan ve sıfatların istimaliyle bu unvan ve sıfatlara ait hizmet ifa ve kisve iktisası memnudur hükmü getirilmiş dördüncü fıkrasıyla da, bu oluşum liderleri için hapis cezası öngörülmüştür. Tarikattaki şeyh-mürit gibi cemaatteki hoca-talebe sıfatları da bu madde kapsamında kalmaktadır. Bir parantez açarak, yazının konusunu oluşturan örgüt lideri için, (aynı zamanda sistemde de yer bulan) hoca , hocaefendi sanlarının genel kabul görerek kullanıldığını da belirtmek gerekmektedir. Ümmetin (İslam cemaatinin) reddedilip ulusçuluğa dayanılması, İslami kural ve ilkelere göre gruplaşmanın (bu kapsamda dar anlamda cemaatlerin) ve o gruplardaki sıfatların yasaklanması, Lozan Antlaşması paralelinde cemaat ile azınlıkk kavramlarının eşdeğer duruma gelmesi karşısında hukuksal yönden cemaat, ulus kavramını oluşturan bütün unsurları bünyesinde barındırmayan, ancak ülkemizde de yaşayan gruplar yani azınlıklar anlamındadır. Lozan Antlaşması'yla sadece cemaatlere (gayrimüslümlere) azınlık (ekalliyet) statüsü verilmesiyle, ülkemizde hukuksal yönden azınlık ve cemaat kavramları eşdeğerdir. Nurculuk yani önce Said Nursi'nin halen Fethullah Gülen'in liderliğini yaptığı oluşumun hukuksal konumu nedir. Şurası kesindir ki, Nur örgütü bir cemaat (ya da azınlık) değildir, olması da hukuken düşünülemez. İç hukukun tanıdığı İslami cemaat yoktur. AB'nin 2004 yılı tavsiye raporunda Türkiye'de dinsel azınlıkların bulunduğu belirtilip, Aleviler bu kapsamda gösterilmiş ise de, bir fanteziyi geçmeyen bu nitelendirmeye Türkiye'de kimse itibar etmemiştir. Nur örgütüne yakıştırılan cemaat kavramı ise hiçbir tepki toplamamaktadır. Bu örgüt, devletin laik anayasal düzenini uzun vadede silah olmadan da değiştirmeyi amaçlamaktadır. uyarınca verilen ve Askeri Yargıtay 3. TCY 163. madde ise, Yıldırım Akbulut başkanlığındaki 47. hükümet döneminde, 12.4.1991 tarih ve 3713 sayılı Terörle Mücadele Yasası ile yürürlükten kaldırılmıştır. çıkarılan 21.12.2000 tarih ve 4616 sayılı yasa uyarınca, Gülen hakkındaki davanın kesin hükme bağlanması ertelenmiştir. yer alan yine emniyet müdürlüğünün 18.3.1999 tarih ve 1820, yine 21.4.1999 tarih ve 2456 sayılı gibi birçok evrakında da belirtildiği üzere) Gülen örgütünün Demokratik yollardan (ve ılımlı İslam söylemiyle) devlet kademelerinde kadrolaşarak, Atatürk ilke ve devrimlerini ortadan kaldırıp, uzun vadede devletin anayasal düzenini değiştirerek şeriat esaslarına dayalı bir devlet kurmayı ve bunu takiben dünya İslam birliğini gerçekleştirmeyi hedeflediği belirtilmiştir. Örgüt ise Nurculuk olarak nitelenen, daha sonra lideri nedeniyle Fethullahçılık adını alan ışık tarikatı dır. Bu grup kendileri için Fethullahçı ya da tarikat kavramlarını özellikle kullanmamaktadır. Tarikatlar mutlaka geçmiş yüzyıllardaki görünümle karşımıza çıkmalıdır gibi bir yoruma gidilemez. Demokratik yöntemleri kullanan tarikat nitelikli bir örgüt de diğer örgütlerden farklı olmak durumundadır. Bu hukuksal gelişmelerden sonra, Recep Tayyip Erdoğan başkanlığındaki 59. hükümet döneminde 19.6. 2003 tarih ve 4903 sayılı olarak çıkarılan, Cumhurbaşkanı tarafından veto edilmesi üzerine 15.7.2003 tarihinde 4928 sayı ile tekrar kabul edilen yasa ile 3713 sayılı yasanın 1. maddesindeki örgüt tanımı değiştirilerek, örgüt sayılabilmek için korku, baskı, sindirme gibi yöntemler yeterli görülmemiş, mutlaka cebir ve şiddete başvurmak unsuru aranmıştır. maddesinde yapılan değişiklikle örgüt propagandası, şiddet veya terör yöntemlerine başvurma halinde suç sayılmıştır. Böylece manevi cebri esas alan İslami taban, kural ve ilkelere dayanan oluşumların, örgüt tanımından çıkması ve eylemlerinin de suç olmaması amaçlanmıştır. Adalet Bakanı 12.7.2003 tarihli demecinde Gülen'in ülkeye dönmesinde yasal yönden hiçbir engel ve hukuksal sorun bulunmadığını belirtmiştir. Bu beyan ‘dava açmama' emri veya isteği niteliğinde yorumlanabilir ki, böyle bir beyanın Cumhuriyet Başsavcılıkları yönünden bağlayıcılığı yoktur. maddesi gereğince, siyasi partiler için kapatma nedeni oluşturmaktadır. Böyle bir yaptırım için eylemin mutlaka suç oluşturması gerekmez. Bu durum Sonuç O halde laikliğe aykırı ve İslami bir düzeni hedefleyen Gülen örgütü, 3713 sayılı yasa kapsamından çıkartılsa bile, buna destek sağlayan siyasi parti için, destek niteliğindeki eylem 2820 sayılı yasanın belirtilen maddeleri kapsamında kalmaktadır. 677 sayılı yasayla yasaklanan unvan ve eylemler hatırlandığında, kendisini yasada açıkça sayılmayan, cemaat olarak niteleyen bir grup ve lideri, kuşkusuz eylemlerine bakıldığında, bu yasanın kapsamındadır. Bu maddesi kapsamında değerlendirilmelidir. Temel yasalarda yapılan hızlı değişiklik sonrasında, 765 sayılı TCY'de olan bir hükmün, yeni TCY'ye taşınmaması sonucunda, özel maddesinde üst sınırı gösterilmeyen hapis cezalarının üst sınırı beş yıldan yirmi yıla çıkmıştır. Bu bağlamda 677 sayılı yasadaki suç ağır cezalık yaptırımının üst sınırı ise yirmi yıl hapis olmuştur. İşte Gülen'in hukuksal yönden konumu böyle. Yorum okuyucunundur. (Ömer Faruk Eminağaoğlu, 17 Ocak 2005Cumhuriyet) 14 Aralık 2014 tarihinde yapılan operasyonun ardından Fethullah Gülen hakkında yakalama kararı çıkartılmıştı. İstanbul 1. Sulh Ceza Hakimliği'nin kararında tıpkı Nuh Mete Yüksel'in iddanamesinde olduğu gibi Terörle Mücadele kanununa atıf yapılmıştır. 1. Bu kişilerin isimleri soruşturma dosyasında var, ancak buraya yazılmasını uygun görmedim. Merdüm-î dîdeme bilmem ne füsûn-etdi felek Giryemî kıldı füzûn-eşkimi hûn-etdi felek Şîrler pençe–i kahrımda olurken lerzân Beni bir gözleri âhûya zebûn-etdi felek Selîmî (Yavuz Sultân Selîm) (1470-1520) Şems-i asr-îdi, asrdâ şemsin Zıllı memdûd-olur, zamânı kasîr Tâc-ü taht–île fahr–eder beyler Fahr–ederdî anında tâc-ü serîr[1] Şeyhulislâm Kemâlpaşa-zâde Ahmed Şemseddîn Efendi (14681534) Eflâkden, o dem ki peyâm-î kader gelir Gûş-î cihâna velvele-î bâl-ü per gelir Rûy-î zemîn'i tâbi-i fermânı kılmağa Sultan Selîm Han gibi bir şîr-i ner gelir Tekbîrlerle halka ıyân-oldu tûğlar Sahrây-ı Üsküdãr'a revân-oldu tûğlar ... Tebrîz'e doğru çıkdı sefer şâhrâhına Ervâh peyrev-oldu Cihan Pâdişâhı'na Hengâm-ı rezmi bildiren-âvâz-ı hâtifî Aks-etdi her tarafda cibâlin cibâhına Sahrây-ı Çaldıran'da gazâ vardır-erteye Ey berk, müjde ver feleğin mihr-ü mâhına ... Seyr-eylesin felek kaderin şehsüvârını Feth-etdi bir seferde nebîler diyârı'nı ... Bir gün çalındı nevbet-i takdîr rıhlete Ukbâ'da yol göründü Hudâ'dan bu dâvete Durdukca doldu gözleri eşk-î firâk-ıle Kudretlü pâdişâh vedâ etdi millete Yer yer misâl-i bîd-i hazân-oldu tûğlar Sultan Selîm'e girye-künân-oldu tûğlar Yahyâ Kemâl Beyatlı (18841958) Önsöz Yavuz Sultân Selîm (1470-1520 1512-1520), Dünyâ târîhinin mîmarlarından biridir. 8 yıllık kısa saltanatında Orta Doğu'ya gelecek asırlar için yön vermiştir. Bugünki Türkiye'nin Anadolu sınırlarını çizmiştir. Orta Anadolu'ya kadar uzanacak bir Şîî Türkmen İran devletinin oluşmasını önlemiştir. Gerçi Arab ülkelerine ilk ayak basan Osmanoğlu'dur, fakat bu hususta Selçuklular'ın bıraktığı yerden devâm etmiştir. Arab ülkelerini bir çatı altında toplamaya başlamıştır. Mûsul'dan Cezâyir'e, Haleb'den Yemen'e ve Sûdân'a kadar Arab âlemini Osmanlı çatısına almış, halefi olan oğlu Kaanûnî Sultân Süleymân, bu hususta babasının eserini tamamlamıştır. Hilâfet-i İslâmiyye'yi Arablar'dan Türkler'e, Abbâsîler'den Osmânoğulları'na alarak, İstanbul'u, İslâm âleminin merkezi hâline getirmiştir. Kızıldeniz'e, Hind sularına, Barbaros Kardeşler vâsıtasiyle Batı Akdeniz'e çıkmış, dedesi Fâtih'in Boğazlar'ı ve Karadeniz'i Osmanlı tekeline alan deniz politikasına devâm etmiş, oğlu Kaanûnî'ye Basra Körfezi'ne ve Ummân Denizi'ne çıkışı hazırlamıştır. Gerçi Osmanlı Türkiyesi, 1447'den beri Dünyâ'nın en kudretli devleti idi. Fakat 1517'de Mısır'ın fethi ile Osmanlı Türkiyesi'ni Cihân Devleti (Fr. Puissance mondiale, Alm. Weltreiches) hâline getiren, Yavuz Sultân Selîm'dir. Cihân Devleti, Arz'a hâkim olan devlet demek değildir, zâten târihte böyle bir devlet yoktur. Mutâbakatı olmaksızın Dünyâ politikasında kapital bir değişiklik yapılamıyacak güce erişmiş Devlet demektir. Osmanlı Türkiyesi, 1683'e kadar bu durumu, 1771'e kadar da 1. Dünyâ Devleti durumunu muhâfaza etmiştir. Yavuz, târîhin gördüğü fenomen şahsiyetlerden biridir. Şaşırtıcı işler yapmıştır. Onu târih sahnesine çıkartan, doğudan gelen Şâh İsmâîl'in Şîî Türkmen tehdîdidir. asır metinlerinde geçen adı Türkmen Devleti'dir. Şâh İsmâîl'in Anadolu'dan kopartıp büyük imtiyazlar vererek İran'a götürdüğü birkaç yüz bin Türkmen tarafından kurulmuştur. Bu iş 1500 yılında olmuştur. 30 yaşında ve Şâh'ın yanı başında, Trabzon'da bulunan Şehzâde Sultân Selîm-Şâh, bu oluşmanın şâhididir. Bu oluşmayı teessürle seyretmiş, genç İsmâîl'in yüz binlerce Anadolu göçerini mezheb değiştirterek, müfrit bir Şîî mezhebin çatısına aldığını, kendisini âdetâ mâbûd hâline getirdiğini, esefle tâkîb etmiştir. Bu oluşmayı Şehzâde üzüntüyle izlemiş, İstanbul ve Osmanlı üzüntüyle izlemiş, ancak İkinci Bâyezîd Türkiyesi çâresini bulamamıştır. Şehzâde Selîm, bu çâreyi bulduğuna ve düğümü kılıcıyle çözeceğine Ordu'yu ve milleti inandırdığı için tahta yükselmiştir. Babası İkinci Bâyezîd, öyle fazla ihtiyar falan değildir. 60'ını ancak geçmiştir. Ama derde devâ olamadığı için tahtı kaybetmiştir. Yavuz'un hayatta bulunan iki ağabeyi şehzâde vardır. Onlar, düğümü çözebilecekleri husûsunda inandırıcı olamadıkları için tahttan mahrum kalmışlardır. Yavuz'un pan-İslâm Şark politikası, halefi Kaanûnî Sultân Süleymân tarafından tâkîb edilmemiş, Osmanlı Türkiyesi'nin geleceği Doğu'ya değil Batı'ya teveccüh etmiştir. 1520'de babasının yerine geçen Sultân Süleymân ilk 3 seferini, Batı'ya yapmış, ancak 4. seferinde İran üzerine yürüyerek Irâk'ı İran'dan alıp Basra Körfezi'ne çıkabilmiş, bu müddet içinde Şîî Türkmen Safevî rejimi İran'da kökleşmiştir. Daha açık ifâdeyle, Şâh İsmâîl'in Sünnî Türkmen Akkoyunlular'dan aldığı İran'ı, Sünnî'liğe döndürmek mümkün olmamıştır. İran, çevresinde kendisini tehdîd eden Türkiye, Türkistân, Hindistân gibi üç çok kudretli Sünnî Türk imparatorluğuna rağmen, hayâtiyetini devâm ettirmiştir. Kafkas Türklüğü'nü Şîî'leştirmiştir. Sünnî Türkiye ile Sünnî Türkistân'ın arasını kesmiş, Türkistân'ı dışa kapalı bir ülke hâline getirmiştir. Türklük büyük zarar görmüştür. Doğu Türk âleminin Rus tahakkümüne düşmesinin uzak temellerini atmıştır. Şâh İsmâîl derecesinde Türk'lüğe zarar veren hiçbir Türk'ü târih kaydetmiyor. Yavuz'un halefi ve tek oğlu Sultân Süleymân'ı babasının radikal Doğu politikasını Osmanlı Devleti'nin ikinci derecede meselesi hâlinde telâkkî etmeye zorlayan sebep, Avrupa'da Charles-Quint'in zuhûrudur. İspanya kralı Charles-Quint'in, önce Almanya imparatorluğunu ele geçirerek Avrupa'nın yarısına hâkim olması, Fransa'yı ezmesi, İngiltere'yi tehdîdi, Charlemagne'ın Batı Roma imparatorluğunu gerçekleştirmesine ramak kalmasıdır. Ve Sultân Süleymân'ın Avrupa politikası olmasa idi bunu gerçekleştirecekti. Bu durumda Osmanlı Türkiyesi'nin bir Avrupa Devleti olarak hayâtiyetini muhâfaza edebilmesi ve Akdeniz'de hâkimiyetini devâm ettirmesi, imkânsız hâle gelirdi. Kaanûnî'nin fetihleri, babası Yavuz'unkinden az değildir, fakat fazla elde tutulamamış, büyük kısmı daha 18. asır girmeden tasfiye edilmiştir. Yavuz'un fetihleri ise kalıcı olmuştur. Anadolu'daki fetihlerini Türkiye her zaman muhâfaza etmiştir. Fethettiği Arab ülkelerindeki Osmanlı hâkimiyeti ise 1918'e kadar 4 asır devâm etmiştir. Yavuz, dedesi Fâtih'in planladığı Cihân Devleti'ni gerçekleştirmiş kişidir. Ancak Fâtih'in planladığı ve 49 yaşında ölümü ile gerçekleştiremediği Cihân Devleti, daha fazla Batı'ya dönüktür. Yânî Kaanûnî politikasına paraleldir. Yavuz ise mecbûren Doğu'ya dönmüştür. Belki İran'da Sünnî Akkoyunlu Türkmen hâkimiyeti devâm etse, Şâh İsmâîl zuhûr etmese, Yavuz da Batı politikası izliyecekti veyâ bir denge kuracaktı. Kaanûnî'yi Batı politikasına nasıl Charles-Quint'in beklenmedik zuhûru sevk etti ise, babası Yavuz'u da Doğu politikasına mecbûr eden, Şâh İsmâîl'in beklenmedik zuhûrudur. Ve iki zuhûr arasında 20 yıl kadar bir müddet vardır. Vaktiyle müfrit Şîî Fâtımîler, İslâm âlemini ikiye bölmüşlerdi. Salâhaddîn Eyyûbî haklarından gelmişti. Şimdi İslâm'a ayni oyunu Şâh İsmâîl adlı Türkmen şeyhi oynuyordu. Kürdler, Tebrîz'deki Şâh ile İstanbul'daki Pâdişâh arasında kaldılar. Hepsi Şâh'ın tebeası idiler. Fakat Sünnî'likten ayrılamadılar ve Pâdişâh'ın tarafına geçtiler. Zîrâ Şâh, Türkmen beylerine verdiği akıl almaz imtiyazları, Kürd beylerine tanımamıştı. Jeopolitik bir mücâdele olduğu ortadadır. Ancak mânevî bir mücâdele olduğu da gerçektir. Şâh İsmâîl'in törenle Ebû-Bekr, Ömer, Osmân, Âişe gibi İslâm büyüklerine lânet ve küfr ettirmesi, öz annesi dâhil Şîî olmayı reddeden Sünnîler'i öldürtmesi, kılıç ve kan siyâseti, Müslümanlar'ı müteessir etmişti. Büyük tepki doğurmuştu. Babacığım diye riyâkârca yaltaklandığı Sultân Bâyezîd'in topraklarını çiğnemesi, Anadolu'da ihtilâller çıkartması, Anadolu halkını Şîa'ya ve kendisini imâm tanımaya dâveti, mağrur Osmanlı'yı alt üst etmişti. Yavuz, ulemâ meclisini 1514'te topladı. Şeyhulislâm Zenbilli Alî Efendi, Şâh'ı tekfîr etti. Kazasker Sarıgürz Nûreddîn Hamza Efendi, ünlü fetvâyı kaleme aldı. Bu fetvâda şöyle deniyor Tâife-i Kızılbâş ki reîsleri Erdebîloğlu İsmâ'îl'dir, Peygamberimiz'in şerî'atını, ve sünnetini, ve dîn-i İslâm ve Kur'ân-ı mübîni istihfâf etdikleri, ve Allâhü Ta'âlâ harâm kıldığı günâhlara helâldir dedikleri ve mushafları ve kütüb-i şerî'ati tahkıyr edip oda yakdıkları ve mescidleri yıkdıkları ve dahi reîsleri la'îni (Şâh İsmâîl'i) mâ'bûd yerine koyup secde etdikleri ve dahi Hazret-i Ebû-Bekr'e ve Hazret-i Ömer'e sövüp hılâfetlerini inkâr etdikleri ve dahi Peygamberimiz'in hâtûnu Hazret-i Â'işe anamıza iftirâ edip sövdükleri ve dahi Peygamberimiz'in şer'ini ve dîn-i İslâm'ı götürmek kasdin etdikleri mâ'lûm ve zâhir olduğu sebebden fetvâ verdik ki, zikr olunan tâife kâfirlerdir ve mülhidlerdir. Bunları kırıp cemâ'atlerin dağıtmak cem'-i Müslümânlar'a vâcib ve farzdır. Müslümânlar'dan ölenler sa'îd ve şehîd ve Cennet-i â'lâdadır ve anlardan ölenler hôr ve hakıyr, Cehennem'in dibindedir, bunların hâli kâfirler hâlinden eşeddir... . Yavuz'un Çaldıran seferi için yaptığı hazırlık ve masrafların, dedesi Fâtih'in Otlukbeli seferi için yaptıklarının iki katı olduğu biliniyor. Otlukbeli'nde İran'ın Türkmen şâhı Sultân Uzun Hasan Bey, Osmanlı'yı Anadolu'dan atmak için, bütün Avrupa devletleri ile ittifâk etmişti ki, Avrupalılar da Osmanlı'dan Rûmeli'ni almak istiyorlardı. Uzun Hasan, Şâh İsmâîl'in –annesi tarafından- büyük-babasıdır (annesinin babası). Ama Sünnî-Hanefî'dir. Binâenaleyh onun 40 yıl önceki tehdîdi, Osmanlı düzenini yıkmak, Türkmen aşîret beyleriyle Anadolu'yu yönetmek, Türkiye'yi gene Orta Çağ'a döndürmek şeklindedir. Anadolu'yu Şîîleştirmek gibi bir tehdid yoktur. Zîrâ İran'ın çoğunluk mezhebi de o dönemde Sünnîlik'tir. Ancak Uzun Hasan'ın 20 kadar Hristiyan Avrupa devleti ile Osmanlı Türkiyesi aleyhine ittifâk etmesi, durumu ve tehdîdi ağırlaştırıyordu. Yavuz, Safevî tehlikesini bertaraf ettikten sonra, başka bir Türk imparatorluğuna, Memlûkler'in üzerine döndü. Dedesi Fâtih'in Memlûk politikasını daha radikal biçimde izlediği gibi, babası Sultân Bâyezîd'in Memlûkler karşısındaki başarısızlığının öcünü de alacaktı. Haleb yakınlarında Merc-i Dâbık'ta Memlûk ordusunu sultânları ile berâber imhâ ve Memlûk ordusunda bulunan Abbâsî halîfesi Üçüncü Mütevekkil'i esîr etti. Haleb'e girince Ulu Câmî'de halîfe olarak adına hutbe okuttu. O andan îtibâren resmî vesîkalarda Halîfe-i Rûy-i Zemîn , Hazret-i Zıll'ullâh , Pâdişâh-ı Cihânpenâh halledet hılâfetehü , Hılâfet tahtının sultânı , Halîfetü'r-Rahmân gibi tâbirlerle anıldığı görülür. Kaahire'nin fethinden sonra da Melik Müeyyed Câmii'nde iştirâkiyle kılınan Cum'a namâzında Hâdimü'l-Haremeyni'şŞerîfeyn, Sultân-ı Arab ve'l-Acem, Pâdişâh-ı İslâm diye anıldı. Hılâfet sıfatına, Şâh İsmâîl'in imamlığını îlânı münâsebetiyle ehemmiyet vermiştir. Haremeyn (Mekke ve Medîne şehirleri) yoksullarına 200.000 altın sadaka göndermiş, Kaahire, Mekke ve Medîne'deki bütün şürefâ, sâdât ve ulemâya ağır hediyeler yollamıştı. Hılâfetine hiçbir taraftan îtirâz edilmedi. Ünlü müsteşrik-türkolog Wilhelm Barthold'ün 1912'de yayınladığı bir makalede Yavuz'un hılâfetini şüpheli göstermesi, politik bir manevradan ibârettir. Balkan Savaşı sırasında Osmanlı Devleti'nin dîğer İslâm ülkelerince desteklenmesini önlemek için, Türkiye hâkaanının hılâfet sıfatının üzerine gölge düşürmeye mâtûftur. Barthold'ün târihçi olarak şöhreti, birçok zihinlerde ve hılâfetin Osmânoğulları'nda bulunmasından çekinen Batı ve kıskananDoğu çevrelerinde akisler yapmasına zemin hazırladı ki, esâsen maksad da bu idi. Barthold'ün makalesinden sonra geniş Bununla berâber, Cihân Devleti yıllarında Osmanlı hâkaanının halîfe sıfatını, birçok sıfatı arasında kullandığı, Devlet geriledikçe bu sıfata ağırlık verildiği de bir gerçektir. 1774 Küçük Kaynarca Muâhedesi'nde Rusya, pâdişâhın halîfe sıfatını resmen kabûl etmiştir. Bununla berâber halîfe sıfatını ağırlıkla kullanan ve hâkan (pâdişâh) sıfatıyle eşdeğer sayan hükümdârları görmek için Sultân Abdülazîz, hattâ İkinci Abdülhamîd devrine kadar inmek gerekiyor. Ancak İkinci Abdülhamîd'in halîfe sıfatını, hâkan sıfatıyle eşdeğer şekilde kullandığı tesbît edilebiliyor. Barthold'ün iddiası doğru olsa idi, 1517'de son Abbâsî halîfesinin Yavuz tarafından İstanbul'a götürülmesinden birkaç yıl sonra oğlu Kaanûnî eski halîfeyi açıkça ve ağırlıklı şekilde sâhib çıkmalarına kadar, Hılâfet-i İslâmiyye makamının boş tutulduğunu kabûl etmek gerekir ki, ünlü müsteşrikın oluştumaya çalıştığı hava da bu idi. Zîrâ 20. yüzyılın başlarında İkinci Abdülhamîd'in hılâfet politikası İngiltere, Fransa, Rusya, Holanda gibi on milyonlarca Müslüman'ın yaşadığı ülkeleri sömürgeleri hâline getiren Batılı emperyalist devletleri çok korkutmuştu. Bu korkunun, 1920 yılları başlarına kadar devâm ettiği, bilhassa İngiltere resmî vesîkalarının binlercesinde görülür. Gerçekte 632'de Peygamber'in vefâtından 1924'te hılâfet-i islâmiyye'nin ilğâsına kadar hılâfet tahtı, hiçbir dönemde velev kısa müddet için olsun boş kalmadı. 1924'den îtibâren ise tamâmen boşaldı ve sona erdi. Yavuz'un 50 yaşında ve kısa bir saltanattan sonra ölmesi, dedesi Fâtih'in 49 yaşında –fakat uzun bir saltanattan sonra- ölmesine benzer. Politikaları tamamlanamamıştır. Yavuz, 1470 yılının ilk aylarında, babası Ulu Şehzâde (İkinci) Bâyezîd'in sancak beyi bulunduğu Amasya şehrinde, Dulkadıroğlu Alâeddîn Bozkurd Bey'in kızı Ayşe Hâtûn'dan doğdu. Fevkalâde yüksek bir tahsil gördü. 1481'den önce dedesi Fâtih tarafından İstanbul'a çağırıldı. Çok küçük çocuktu. Dedesinin kendisini kucağına alıp sevdiğini, o sırada derin saygısından dedesi Fâtih'in yüzüne kucağında iken ancak bir ân için başını kaldırıp bakabildiğini, sonradan pâdişâhlığında anlatmıştır. Bir müddet İstanbul Sarayı'nda terbiye görüp Amasya Sarayı'na babasının yanına iâde edildi. 1481'de Fâtih ölüp İkinci Bâyezîd tahta geçince, Şehzâde Selîm de, 11 yaşında olduğu hâlde, 3 ağabeyi ile berâber İstanbul'a geldi. 1487'de 17 yaşında iken Trabzon sancak beyliğine tâyîn edildi. Trabzon'a, annesi ile berâber gitti ve annesi Trabzon'da öldü. Sert karakteri dolayısıyle Yavuz denen Şehzâde Sultân Selîm-Şâh Hân'ın 24 yıl süren Trabzon Vâlîliği, onu politikanın ve askerî hayâtın içine attı. Trabzon, serhad idi. Kafkasya'ya ve İran'a karşı serhad. 1500'e kadar Kafkasya ve İran'da Sünnî Türkmen Akkoyunlular hâkimdi. Osmanlı Devleti ile bir problemleri yoktu, Uzun Hasan Pâdişâh'ın vasıyyeti mûcibince 1473'ten sonra bir daha aslâ Osmanlı ile karşı karşıya gelmemeye dikkat etmişlerdi. Ama 1500'de Şâh İsmâîl, yıldırım darbesiyle –ana tarafından mensûb bulunduğuAkkoyunlu hânedânını yıktı ve dedesi Uzun Hasan'ın vasıyyetini kulak ardı ederek Osmanlı ile uğraşmaya, derinlemesine (Antalya ve Muğla'ya kadar) Anadolu'ya hulûle çalıştı. Bu durum, Şehzâde Selîm'in, İkinci Bâyezîd'in 8 oğlu arasında(ki 4. 'leri idi) parlamasına zemin hazırladı. 1500'de Şehzâde Sultân Selîm, 30 yaşında, yaşça ve tecrübece Şâh İsmâîl'den olgun, sert bir askerdi. Bu ândan îtibâren Yavuz'un biyografisini, Osmanlı ve zaman zaman Dünyâ târîhi çerçevesinde vermeye çalışacağım. Kitâbımın sonunda, İkinci Bâyezîd ve Yavuz âileleri üzerinde etraflı bir şecere bahsi vardır. Burada o çağın bütün Osmânoğulları, şehzâdeleri ve sultânları ile, görülecektir. Birinci Bölüm Bu, Yakın Doğu'da siyâsî durumu altüst eden mühim bir hâdise oldu. Üç büyük imparatorluğun, Türkiye, İran ve Mısır'ın mütekâbil siyâsî durumları karmakarışık oldu. Hâdisenin en ehemmiyet arz eden cephesi şu idi ki, Safevîler, Şîî mezhebindendiler. İran imparatorluğunun Şîî, hem de çok mutaassıp ve müsamahasız bir şekilde Şîî olan bir hânedâna geçmesi, Türkiye kadar Mısır'ı ve Türkistan'ı, hâsılı bütün Sünnî Müslümanlar'ı tehdit eden bir vakıa idi. Safevîler, aslen Sünnî çok ünlü ailesinden iniyorlardı. Sonradan olmuşlar, hem de Akkoyunlu ve imparatorluk hânedânları ile sıkı bir şeyh hem Şîî Trabzon akrabalık bağları kurmuşlar, siyâsî hayâta atılmışlardı. 1501'de nihâyet imparatorluk tâcını giymeye muvaffak olan Şâh İsmâîl Safevî, ana tarafından Sultân Uzun-Hasan'ın torunu idi. Bu genç imparator, nihâî derecede harîs idi ve kazandığı muvaffakıyetlerle sarhoş olmuştu. Asker, devlet, siyâset, ilim ve edebiyat adamı olarak, UzunHasan'dan yüksek bir şahsiyetti, fakat Timur derecesinde değildi. Şâh İsmâîl, Türkiye'yi doğudan tehdîd eden üçüncü ve sonuncu büyük tehlikedir. Bu üç tahdîdin de gayesi, Türkiye imparatorluğunu yıkmaktı. Safevî tehdidi, Akkoyunlu (Uzun-Hasan) tehdidinden daha kudretli idi. Fakat Timur'unki derecesinde değildi. Şimdi Osmanlı Türkleri, Diyâr-ı Bekr ile Taşkent arasında uzanan, kan ve ateşle Sünnîler'i sindirip Şîî mezhebini hâkim kılmak istiyen Şâh İsmâîl ile karşı karşıya idiler. Şâh İsmâîl, Hazreti Alî'nin neslinden indiğini iddia ediyor, imamlık, yâni Şîî mezhebinin başkanlığını taslıyordu. Daha 1 yaşında iken babası Şeyh Haydar Safevî, Şirvan-Şahlar tarafından öldürülmüş, İsmâîl, tam bir hayat mücadelesi ve bitip tükenmek bilmez hayat korkusu içinde yaşamıştı. Türk ve İslâm tarihinin bu pek seçkin simasının, bütün dünya çapında şahsiyetler gibi, çeşitli cepheleri vardı. Tam bir harb ve siyâset adamı olduktan başka, dehâ sahibi bir şâirdi. Şiirlerini Farsça'dan çok Türkçe söylüyordu. Çünki hitap ettiği kitlelerin dili Türkçe idi. Türkçe şiirleri de, klasik ve halk tarzında olmak üzere ikiye ayrılır. Halk tarzında söylediği şiirler (nefesler, ilâhîler) o kadar açık bir Türkçe ile yazılmıştır ki, bugün bile bunları anlamıyacak hiçbir Anadolulu köylü yoktur. Şâh İsmâîl, Sultan Bâyezîd'in insanî cephesine mâlik değildi. Sultân Bâyezîd kadar büyük bir âlim değildi, onun insan cephesine de mâlik değildi. Fakat enerjisi ve kitleleri tesiri altına almaktaki başarısı, onu daha da büyük muvaffakıyetlere namzet kılıyordu. Onunla, ancak Şehzâde Selîm çapında ve karakterinde bir şahsiyet başa çıkabilirdi. Sultân Bâyezîd, Türkiye'nin Fırat-Toroslar sınırını tutabilmek için, İran'ın elinden Doğu ve Güneydoğu, Mısır'dan da Orta-Güney Anadolu'yu almanın jeopolitik bir zarûret olduğunu şüphesiz görmüştür. Fakat işi idare-i maslahatla yürütmek istiyordu. Şehzâde Selîm gibi cezrî (radikal/kökten) bir harekete teşebbüs edemedi. II. Bâyezîd, kızı Ayn-i Şâh Sultân'ı, esâsen ana tarafından Fâtih'in torunu olan Akkoyunlu sultânı Ahmed Göde Bey'e, Sultân Cem'in kızını, Memlûk Sultânı'na vererek, Avrupa'da olduğu üzere, akrabalık yoluyla Türkiye'nin yüksek menfaatlerini korumak yoluna gitmişti (Hammer, IV, 50). Fakat bunlar, kifâyetsiz tedbirlerdi. Hele ortaya Şâh İsmâîl gibi bir şahsiyet çıktıktan sonra. 1507'de Kemal Reis, Mısır'a ikinci defa bir dostluk ziyâretinde bulundu. Esasen İran'da Şîî'lerin iktidara gelmesi, Türkiye ile Memlûkler'i yaklaştırmıştı. Kemal Reis, Kahire'de Sultân Kansu tarafından merasimle karşılandı ve Osmanlı teşkilâtında rütbesinin ancak bahriye sancakbeyi (tümamiral) olmasına rağmen, pek ağır şekilde misafir edildi. Şâh İsmâîl ise, Akkoyunlular'ı cihan haritasından silmekle meşguldü. Üst üste üç darbeyle Akkoyunlular'ı Tebrîz'den, Bağdad'dan ve Âmid'den (Diyarbakır), yâni bütün taht şehirlerinden ebediyen kovmuştu. Son Akkoyunlu imparatoru Sultân Murâd Bey, İstanbul'a gelmiş ve kederinden 25 yaşında ölmüştü. 1496-1498 arasında II. Bâyezîd'in hem yeğeni, hem dâmâdı olan Sultân Ahmed Göde'nin sallantıda olan Akkoyunlu imparatorluğunu, Osmanlı devlet sistemini tatbik ederek canlandırmak istemesi, feodallerin, şehzâde ve devlet adamlarının işine gelmemiş, Sultân, hayâtını kaybetmişti. Sultân-zâde Dâmâd Sultân Ahmed Göde Bey'in oğlu Zeynel Mirza (ki II. Bâyezîd'in torunu idi), 1504'te aynı şeyi yapmak istemiş, fakat o da muvaffak olamamış, Tebrîz'i Şâh İsmâîl'den geri alamamıştır. Ümitler, Trabzon sancakbeyi ve II. Bâyezîd'in hayattaki 3. oğlu Şehzâde Selîm-Şâh'ta toplanıyordu. Şehzâde Selîm, ana tarafından Dulkadıroğlu idi. Faaliyetleri, tamamen dâhiyâne bir gösterişte idi. Stratejik ve siyâsî görüşlerinin derinliği, şimdiden şöhret bulmuştu. Safevîler'in ve Gürcü prenslerinin hareketlerini, dikkatle tâkip ediyordu. Vaktiyle Yıldırım tarafından fethedilmiş ve bir ara Fâtih tarafından da alınmış olan Erzincan'ı, yeniden fethetmişti. Gürcü prensi Mirza Çubuk'u mağlûb etmiş, İspir kasabasını almıştı. Bagrat'ı da yenmiş, Gürcistan'ın Tiflis'ten sonraki en büyük şehri Kütayis'i fethetmişti. Gürcü prensleri, Şehzâde Selîm'e vergi vermeye başlamışlardı. Gürcistan'ın metbûu olan Safevîler için bu hâdisiler, haysiyet kırıcı idi. Şehzâde'nin Gürcistan içlerine kadar girerek Güney Kafkasya'yı tehdid etmesi, Şâh İsmâîl'i endişeye düşürüyordu. Ancak şimdilik Osmanlılar'la silâhlı bir çatışmaya girişmek istemiyor, bu zemini hazırlamak için bütün enerjisini kullanıyordu. 1508'de Gürcistan'ın en mühim kısmı, Osmanlılar'ın, daha doğrusu Şehzâde Selîm'in yüksek hâkimiyetini tanımış bulunuyordu. Şehzâde'ye tâbî olan Gürcü hükümdarlarının en mühimmi, Mirza Çubuk (1502-1516) idi. Bu prens, Erzurum, Kars, Ardahan, Iğdır illerinin tamamı ile Bayburt'a hâkimdi (44.000 km2). Kuzeyde, II. Bagrat'ın Gürcü devleti başlıyordu ve burası da Şehzâde Selîm'in nüfuz ve kontrolünde idi. Şâh İsmâîl'in zuhûru, Timur'un ve UzunHasan'ın zuhûrları gibi Türkiye ile başa çıkmaktan tamamen âciz olan Avrupa'da büyük yankılar uyandırmıştı. Papa bir mektubunda bu hâdiseyi, Türkler'e karşı büyük ölçüde bir harekete geçmek için ilâhî fırsat şeklinde selâmlıyordu (Zinkeisen, II, 558). Papa, Gırnâta'nın düşmesinden büyük ümitlere kapılmıştı. Batıda olduğu gibi, doğuda da Müslümanlar'ın Avrupa kıt'asından çıkarılabileceği ümidlerini ızhâr ediyordu. Artık en büyük Hıristiyan hükümdârı durumunda bulunan İspanya kralı Katolik Fernando'ya Şerefsiz Türkler'e karşı Almanya, Fransa, İspanya, Portekiz, İskandinavya devletlerinin derhal birleşmesi lâzımdır diyordu (Zinkeisen, II, 558). Şâh İsmâîl, asıl büyük rakîbinin Osmanlı devleti olduğunu çoktan görmüştü. Daha 1501'de, yânî Tebrîz'e yerleşir yerleşmez Kahire'ye elçiler göndermiş, Memlûkler ile Osmanlılar'a karşı birleşmek istemişti. Şüphesiz Osmanlı kudreti Memlûkler'in yardımı ile yıkılınca, Mısır, Şâh İsmâîl için, olgun bir meyve derekesine düşecekti. Avrupa'da siyâset dünyasının merkezi olan Venedik'te de bu mevzuda faaliyetler geçiyordu. Şâh İsmâîl'in elçileri 1508'de Türkiye'nin amansız düşmanı ve rakîbi olan Haşmetlû Cumhuriyet'in başkentini de ziyâret ettiler ve aynı mealdeki tekliflerini yaptılar. Venedik, daha 6 yıl önce Türkiye ile sulh yapmıştı. Şu sıralarda Türkiye, bütün Avrupa ile sulhu devâm ettirmek için âzamî gayretini esirgemiyordu. Doğudan gelen tehlikenin azameti, İstanbul'ca malûmdu. Osmanlı cihan devletini, ancak başka bir Türk devleti yıkabilirdi. Şâh İsmâîl, açıkça bu emelde olduğunu birçok kereler göstermişti. Venedik, Şâh İsmâîl'in Türkiye'ye derhal savaş açılması teklifini kabulü göze alamadı. Ancak Şâh İsmâîl harbe girerse yardım edeceğini müphem bir sûrette vaad etti. Şâh, Venedik'in deniz gücünden faydalanmak istiyordu. Çünki donanması yoktu. Deniz gücüne sahip olmıyan bir devletin ise, karada ne derecede kudretli olursa olsun Türkiye'yi sarsması imkân hâricinde idi. II. Bâyezîd, Şâh İsmâîl'in bu teşebbüslerine, Kemal Reis'le Mısır'a külliyetli miktarda top, topçu mütehassısı, stratejik harb malzemesi ve bahriye levazımı göndermekle mukabele etti. Şâh İsmâîl'in Şîî'liği, Fâtımîler'in hâtırasının unutulmadığı Mısır'da, Memlûkler'i, Osmanlılar'dan fazla korkutuyordu. Şu noktayı unutmamalıdır ki, Memlûk imparatorluğunun bünyesi, ezici Türk çoğunluklarına dayanan Türkiye ve İran imparatorlukları gibi değildi. Mısır'da bir avuç Türk, milyonlarca Arab'ı idâre ediyordu. Şîî propaganda makinası, muntazam işliyordu. Velîahd-Şehzâde Ahmed'in oğullarından Şehzâde Murâd'ın bile bu mezhebi kabûl ettiği rivayetleri dolaşıyordu. 7 Eylül 1506'da Hersek-zâde Ahmed Paşa azledilmiş ve Ali Paşa, 2. kere vezîr-i âzam olmuştu. Ali Paşa, Anadolu'da Şîî propagandasını önlemek için birçok tedbirler aldı. Şâh İsmâîl, güzel görünüşlü, pek fazla boyu olmakla beraber mütenasip vücutludur... Geniş omuzludur... Sakalı yoksa da bıyığı vardır... Çok yakışıklıdır... Açık renkli ve zayıf bir adamdır. Sakalı ve bıyığı kızıldır (Ramusio, Navigationi, 90a ve 73a). İran'da o zamana kadar Sünnî mezhepler, Hanefîlik, ikinci derecede Şâfiîlik ekseriyette idi. Şîî mezhepler azınlıktı. Şâh İsmâîl'in vicdan hürriyeti tanımaması, o zamana kadar kardeşçe yaşamış olan Sünnî ve Şîîler'i birbirine düşürdü. Türkmenler'in büyük kısmı Şîî oldu. Sünnî kalanlar, Anadolu'ya göçtü. Kan ve ateşle, İslâm dininin mezhep coğrafyası değiştirildi. Şâh İsmâîl'in emelleri pek genişti. Vaktiyle Fâtımîler'in muvaffak olamadıkları birşeyi, İslâm dünyasını Şîî mezhebi altında birleştirmeyi tasavvur ediyordu. Osmanlı barajı yıkılırsa, Mısır ve Türkistan'daki Türk imparatorluklarının artık Safevî kudreti önünde tutunabilmeleri bahis mevzuu olamazdı. Şâh İsmâîl'in Dulkadır Seferi (1507 – 1508) Şâh İsmâîl'in 1507-8 Dulkadır Seferi, Yakın Doğu tarihinde mühim bir hâdisedir. Safevî Şâhı, bu hâdise ile, müstakbel hareketlerinde Türkiye ve Mısır'ın gösterecekleri tepkinin derecesini ölçmüştür. Seferin zâhirî (görünüşte) sebebi ise, Dulkadıroğlu Alâüddevle Bozkurt Bey'in, Şîî olan Şâh İsmâîl'e kızı Beğli Hâtûn'u (İkinci Bâyezîd'in baldızı olur) vermeyi reddetmesidir. Şâh İsmâîl, Osmanlı topraklarını çiğniyerek, Kayseri'nin güneydoğusundan Dulkadır topraklarının kuzeybatısına girmiştir. Alâüddevle Bey, yenilmiş ve kaçmıştır. Şâh İsmâîl, Alâüddevle Bey'in bir oğlu ile 2 torununu ele geçirip öldürtmüştür. Sonra Maraş'a ve Elbistan'a girmiş, Dulkadıroğulları'nın hânedân mezarlarını yaktırmak derecesinde vahşet göstermiştir. Maraş'tan Diyarbakır'a dönen Şâh İsmâîl, zarûrî olarak Osmanlı topraklarından geçtiği için özür dileyen bir mektubu II. Bâyezîd'e göndermek yüzsüzlüğünde de bulunmuştur. Bu mühim hâdisenin İstanbul'da ve Kahire'de tepkileri ne olmuştur. Senelerden beri Dulkadır beyliğinin kendi toprakları olduğunu iddia edip, birbirini yiyen Mısır ve Türkiye imparatorlukları, bu hâdise karşısında İran'a harb açmaktan çekinmişler, yâni pasif kalmışlardır. Bu, Şâh İsmâîl'e Anadolu'da muazzam bir prestij kazandırmıştır (Hammer, IV, 93). Yalnız Şehzâde Selîm, dünyanın en muhteşem iki imparatorluğunun göstermekten çekindikleri tepkiyi göstermiştir. Şâh İsmâîl, Şehzâde Selîm'in bir dayısı ile 2 dayı oğlunu fecî şekilde öldürtmüştü. Alâüddevle Bozkurt Bey, Şehzâde Selîm'in ana tarafından büyük babası idi. Kayın pederinin ve tâbiinin ezilmesini seyreden II. Bâyezîd'in bu hâdise ile nasıl istikbâli kararmışsa, gösterdiği tepki de, Şehzâde Selîm'in başına devlet kuşunun konmasını sağlamıştır. Şehzâde, Âzerbaycan'a kadar İran topraklarını çiğneyen bir akında bulunmuş, Şâh İsmâîl'in kardeşi İbrahim Mirza'yı esir alıp Trabzon'a getirerek, Şâh İsmâîl'in öldürttüğü dayısının intikamını almıştır (Hammer, IV, 94). Bu hâdise, bütün nazarların Trabzon tahtında oturan Şehzâde Selîm-Şâh'a çevrilmesine sebeb olmuştur. Bununla beraber, II. Bâyezîd, büsbütün gâfil davranmamış, Orta Anadolu'ya büyük kuvvetler yığmıştır. İhtimal bu kuvvetlerden çekindiği içindir ki, Şâh İsmâîl, Osmanlı topraklarında derinlemesine ilerlemeye cesâret edememiş, çekilip gitmiştir. Ankara'da Anadolu beylerbeyisi Karagöz Paşa, büyük ordusunu Çubuk Ovası'nda toplamıştı. Dâmâd Yahyâ Paşa ise, 70.000 kişi ile Kayseri-Sıvas arasına geldi. Şehzâde Şehenşâh, 10.000 askerle Konya'dan Aksaray'a yürüdü. Amasya'da Velîahd-Şehzâde Ahmed, 12.000 askerle emir bekliyordu. Hepsine başkumandan tâyin edilen Karagöz Paşa, 23.000 asker alıp Çubuk Ovası'ndan Kayseri'ye geldi. Bu 115.000 kişilik yeryüzünün birinci ordusunu gözü kesmiyen Şâh İsmâîl, II. Bâyezîd'e Şanlı yüce babam. diye hitâb eden bir mektup yazıp, Âmid'e (Diyarbakır) gitti. Şâh İsmâîl, 1508'in ilk aylarında Dulkadır-İli'nden çekilmişti. Bütün 1508 yılı boyunca 115.000 kişilik Osmanlı ordusu, hazır bekledi. Fakat Şâh'ın tecâvüze niyeti olmadığı anlaşıldığı için, sonunda yerlerine dağıldı. Gerçekten Şâh İsmâîl, Anadolu'da Şîî propagandasını olgun hâle getirmeden dünyanın bir numaralı ordusuna çarpacak akılsızlardan değildi. Bu propaganda ise, her yıl yeni sahalar kazanıyordu. Orta Anadolu'dan Batı Anadolu'ya geçmiş, Rumeli'ne atlamak üzere idi. Safevî ordusunun ezici çoğunluğu atlı olup, tamamen Türk'tü, Şâh İsmâîl'in saray erkânı da Türk idi. İranlılar ancak bürokrasi işlerinde kullanılıyorlardı. Ordu, saray dili, resmî dil Türkçe'nin Âzerî lehçesi idi. asırdadır ki, Safevî imparatorluğu İranlı'laşmaya başladı. Etrafındaki Sünnî Türk imparatorluklarına karşı mezhebini ve varlığını ancak bu sûretle koruyabildi. Bununla berâber bilindiği gibi, 1925'e kadar İran'da iktidar, Türkler'de kalmıştır. Şehzâde Yavuz Sultân Selîm – Şâh Hân'ın Gürcistan Seferleri Şehzâde Sultân Selîm, 29 yıl Trabzon sancağını idare etti (1481–1510). 11 yaşına kadar babası ile beraber Amasya'da yaşamış, esasen Amasya'da doğmuş, arada dedesi Fâtih çağırınca İstanbul'a gitmişti. Trabzon'da Doğu (İran ve Kafkasya) meselelerini çok iyi inceledi. Osmanlı devletinde Safevî tehlikesini ilk teşhîs eden politikacı odur ve bu teşhîs erkenliği, onu tahta yükseltecektir. 1501'de Şâh İsmâîl Safevî, Akkoyunlular'ı Tebrîz imparatorluk tahtından kovarak, Fırat'la Taşkent arasında uzanan İran Türk imparatorluğuna el koydu. Sünnî Akkoyunlular'ın yerine Şîî mezhebini getirdi. Akkoyunlu şehzâdeleri, soyluları, adamları, aşîretleriyle, Osmanlı topraklarına akmıya başladılar. Bunlara en iyi muâmeleyi Şehzâde Selîm gösterdi. Herkesi derecesine göre bir yere iskân etti. Trabzon'la Rize, bilhassa Sürmene ile Rize arasındaki araziyi Akkoyunlu Türkmen boylarıyle doldurdu. Bu sûretle bölgede nüfus çok arttı. Güneye doğru Trabzon'la Maçka arası araziyi de bunlara verdi. Şehzâde Selîm'in teyzesi olan Dulkadırlı Türkmen prensesi ile evli olduğu için eniştesi bulunan son Akkoyunlu imparatoru Sultân Murâd (Uzun-Hasan'ın torunu ve Şâh İsmâîl'in dayı oğludur), Trabzon'a sığındı (Trabzon'da Murâd Hân-zâdeler, ondan inmektedir). Murâd Hân'ı, sancak beyi olarak Osmanlı hizmetine aldı ve oğulları (Yavuz'un da teyze oğulları) Yâkub ve Hasan Mîrzâlar'ı da maiyetine kabûl etti (Yâkub Mîrzâ'nın büyük oğlu Murâd Paşa, Kanûnî devrinde Osmanlılar'ın Irâk-ı Acem = Hemedân beylerbeyisi olacak ve küçük oğlu da Trabzon'daki âilenin atasını teşkîl edecektir) (Şâh İsmâîl, bu Sultân Murâd'ın kızkardeşi Tâclı Beğim ile evlenmiştir ki, bu prenses, 1514'te Çaldıran'da Yavuz'a esîr düşecektir). Şehzâde Selîm, hakkında masallar anlatılan bir destan kahramânı hâline gelecek sür'atli ve azimli akınlarıyle, Safevî İran'a karşı hareketlerde bulundu. 3 defa Gürcistan seferine çıktı. 1508 Kütayis seferi, en meşhurlarıdır. Trabzon – Kütayis kuşuçuşu 280 kilometre ise de, sarp dağlar arasından geçen kara yolu, bunun iki mislidir. Daha evvel Atabeyler'in idaresindeki Şavşadistan'ı Osmanlı'ya tâbî kılan Şehzâde, bu seferiyle, İmeret (Açıkbaş) Gürcü prensliğini de (Bagrad Hânedânı), tâbiiyetine almıştır. Bu sûretle Akkayonlular'a tâbî olan bu iki Gürcistan devleti, Sâfevîler'e değil, Osmanlı'ya tâbî olmuşlardır. Bu da sadece Şehzâde Selîm'in şahsî teşebbüsüyle gerçekleşmiş, İstanbul'dan böyle bir emir almamış, hattâ İstanbul, Şehzâde'nin bu hareketine kızmış ve ona kınayan bir mektup gönderilmişti. Zira devlet emri olmaksızın sefer açmak, şüphesiz devlet mefhumuna çok uygun bir davranış telakkıy edilmemiştir. 1508 yılı bahârının son ayında yapılan ve Kütayis'in işgali ile neticelenen bu Osmanlı seferi, bu sırada 38 yaşında bulunan Şehzâde Selîm'in şöhretini pek çok arttırmış, pek çok ülkeye duyurmuştur. Bu seferde Şehzâde Selîm, Hopa'nın az kuzeydoğusundaki dağa (1.441 metre) çıkarak oradan Acaristan'ı seyretmiş ve o günden günümüze kadar dağa Sultân Selim Dağı denmiştir. Ordugâhını, bu dağın eteğindeki –Hopa ile Muratlı arasında- Abıslah köyünde kurmuştur. Muzaffer ve fâtih şehzâde hakkında Yürü Sultân Selîm, devrân senindir. nakaratlı türküler, halk arasında söylenmiye başladı ve İstanbul'a kadar terennüm edildi. Bâzı yerleri doğrudan doğruya sancağına katan Selîm Hân, bu sûretle 2 Gürcü prensliğini, imparatorluğa bağlamış oldu Şavşadistan (ki bunun başındaki hânedân, Gürcü'leşmiş Türk'tür Atabeyler) ve Osmanlı terminolojisinde Açıkbaş denen İmeret. Yarım asır sonra Müslüman dinini kabûl ederek Türk'lüğe dönen Atabeyler'in yurdu, büyük kısmı bugünki Türkiye topraklarında kaldığı için, Yavuz'un hizmeti büyük olmuştur (bugün Kars'ın Posof, Hanak, Çıldır, Göle ilçeleri, Artvin'in Şavşat, Ardanuç, Artvin merkez, Yusufeli ilçeleri ve Ardahan ili ile cem'an 15 Türkiye ilçesi). Atabey yurdunun Ahıska ve Ahılkelek kesimi ise 1877'de Ruslar'a bırakılmıştır, şimdi Gürcistan'dadır ve ekseriyetle hâlâ Türkler'le meskûndur. Bu bölge asırlarca Atabey ailesine sancaklar hâlinde tevcîh edilerek idâre edilmiştir. Merkezi Kütayis olan İmeret prensliği, bunun kuzeyinde uzanmaktadır ve Batı Gürcistan'dır (Fâtih devrinde fethedilen sahil kısmı hâriç). 3 Gürcistan seferi dışında Şehzâde Selîm-Şâh, Anadolu'da Akkoyunlular'dan Safevîler'e geçen toprakların bâzılarını da ele geçirdi. Bu sûretle Sünnî Türkler'in minnetini kazandı (Akkoyunlular, Osmanlılar gibi Sünnî, Safevîler ise Şîî idiler). Bayburt, Erzincan ve Kemah'ı aldı. İspir'le Kemah, Gümüşhâne ile Çemişkezek (Tunceli) arasındaki eski Akkoyunlu topraklarına el koydu. Şâh İsmâîl'in kardeşi İbrahim Mîrzâ'yı esîr aldı. Şâh İsmâîl, bizzat Erzincan üzerine gelerek kaleyi geri almak istedi. Şehzâde Selîm, daha Safevî ordusu yolda iken durumu haber almış, yanında 12 yaşındaki tek oğlu Şehzâde Süleymân (Kaanûnî) olduğu halde, yıldırım gibi güneye inerek Trabzon'dan Erzincan'a gelmişti. Bir gece baskınıyle Şâh İsmâîl'i bozdu ve kaçmaya mecbûr etti. Sonra Erzincan kalesine daha büyük ölçüde asker koydu. Dünyanın 2. devletinin imparatoru olan, Taşkend ile Diyarbekir arasında hükmeden Safevî Şâhı, Osmanlı padişahının oğluna bizzât yenilmiş, kardeşini esir vermiş, prestiji bozulmuştu (1507 yazı). İstanbul'a, II. Bâyezîd'e, dehşetli tehditler taşıyan bir protesto gönderdi. Akkoyunlular'ın meşrû vârisi olduğunu (zira Uzun-Hasan'ın kızının oğlu idi), Akkoyunlu topraklarını padişahın oğlunun elinden almıya hakkı olmadığını, Osmanlı ve Safevî devletleri arasında savaş bulunmadığını, Şehzâde'nin cezalandırılmasını, Trabzon'dan alınmasını, işgal ettiği toprakların iâdesini bildirdi. Şehzâde Selîm, başta Erzincan olmak üzere bu toprakların atası Yıldırım Bâyezîd tarafından fethedildiğini, vaktiyle meşrû Osmanlı toprağı olduğunu ileri sürdü ve dünyanın birinci devletinin şu veya bu zamanda ele geçirdiği bir toprağı bırakmasının, birinci devlet olma iddiası ile zıd düşeceğini îmâ etti. Ama Dîvân-ı Hümâyûn, Bayburt, Kemah, Erzincan ve İspir'in Safevîler'e geri verilmesini, Şehzâde'ye emretti ve II. Bâyezîd oğluna ancak sancağını muhâfazaya meşgul olup ziyâdeye tecâvüz eylemiyesin. ihtârını taşıyan bir ferman gönderdi. Bu ferman, Şehzâde Selîm'in kesin şekilde tahta çıkmak kararını vermesine sebeb olmuştur. Gerçi itaat ederek bu toprakları Safevîler'e iâde etti. Fakat bu menfi durumu hazmedecek mizaçta değildi. 1509 sonbahârında Kefe sancağına getirilen oğlu Süleymân'ı görmek, gerçekte kayınpederi Mengli Giray Han'dan yardım dilemek üzere, Trabzon'dan Kefe'ye geçti (1510 sonbahârı). İstanbul'da Orduy-ı Hümâyûn da Safevîler'e toprak iâdesini iyi karşılamamıştı. Fakat asıl Şâh İsmâîl'in Amasya-Tokat bölgesinde Osmanlı teb'ası Alevî Türkmenler'i, devletlerine karşı, ajanlar göndererek ayaklandırması ve Velîahd-Şehzâde (Ulu Şehzâde) Sultân Ahmed'in bu ihtilâlle başa çıkamaması, Ordu'yu fena halde sinirlendirdi. Bütün ümitler Şehzâde Selîm'e bağlandı ve taht yolu ona açıldı. Çorlu'da babasına yenildikten sonra Kefe'ye dönen Sultân Selîm, artık Kırım'da sadece tahta dâvet edilmesini bekliyebilirdi. Ortam o derecede olgun hâle gelmişti. Şâh İsmâîl, % 95'ten fazla nisbette Türkmen ve bunun yarısından fazlası Anadolu Türkmeni olan bir orduya dayandı. Bu sûretle Anadolu'da nüfus zayıfladı. Zira on binlerce Türkmen'i propaganda ile Alevî yapıp Anadolu'dan bugünki İran'a götürdü ve İran'ın her tarafına (bilhassa kuzey-batısına) iskân etti. Onun için İran Türkleri'nin ehemmiyetlice bir kısmı, XV. asrın ilk yıllarında Anadolu'dan giden Türkmenler'dir. Şâh İsmâîl'in ayartıp Anadolu'dan İran'a götürdüğü bâzı Türkmen boyları şunlardır Erzincan'dan Ustaçlı boyu, İçel'den Varsak boyu, Sıvas'tan Rûmlu boyu, Maraş'tan Dulkadırlı boyu, Arabgir'den Şamlı boyu, Van'dan Afşarlı boyu, İspir'den İspirli boyu (Ahsenü't-Tevârîh, 41). Asırlarca Safevî devletinin hemen bütün han denen beylerbeyileri ve sultan denen sancak beyleri, alay beyleri, bütün subayları ve erleri, bu Türkmen boylarından çıktı. Şehzâde Korkut Meselesi (1509) II. Bâyezîd'in 8 oğlu ve pek çok kızı olmuştur. Oğullarından en büyüğü Velîahd-Şehzâde Dâmâd Abdullah, babasının tahta geçmesinden az sonra, yâni çoktan, pek genç yaşında ölmüştü. Şimdi hayatta yaş sırasıyla Velîahd-Şehzâde Ahmed, Şehzâde Korkut, Şehzâde Selîm (veya SelîmŞâh) ve Şehzâde Şehenşah bulunuyorlardı. Hepsi olgun yaşa gelmişler, 40 yaşlarına yaklaşmışlar veya geçmişlerdi. Şehzâde Sultân Selîm Hân, Dulkadıroğlu Alâüddevle Bozkurt Bey'in kızı Ayşe Hâtûn'dan doğmuştu. Trabzon'da sağlam şekilde yerleşmiş ve Kuzeydoğu Anadolu'da hükümdarca bir nüfuz edinmişti. Velîahd-Şehzâde Ahmed, Amasya'da idi. Şehenşah, Konya'da Karaman Tahtı'nda oturuyordu. Bunların üçünün de erkek çocukları, yâni şehzâdeleri vardı. Yalnız Şehzâde Ahmed'den sonra gelen Şehzâde Korkut'un şehzadesi yok, kızları vardı. Bu şehzade, 1509'da tam 40 yaşında idi. Önce Manisa sancakbeyi olarak Saruhan Tahtı'nda otururken, sonra Antalya'ya, Teke Tahtı'na gönderilmişti. Şehzâde Korkut, büyük bir âlim, bestekâr ve şâirdi. Safevî krizinin taht üzerindeki tesirlerini biliyordu. Hele babası gibi, tekrar iktidar mevkıine gelen Vezîr-i âzam Ali Paşa'nın da Amasya'daki ağabeyi Velîahd-Şehzâde Ahmed'i tuttuğunun farkında idi. İstanbul'daki her hangi bir hâdise üzerine derhal taht şehrine yetişebilmek için, kendisine eskisi gibi Manisa sancağının verilmesini istedi. Bu isteği, reddedildi. Bunun üzerine Şehzâde Korkut, babasının gözünü korkutup Manisa sancağına yerleşebilmek için, amcası Sultân Cem'i taklit etti. Hacca gideceğini söyleyip, 37 kişilik maiyeti ve 8 gemi ile 1509 mayısının ilk haftasında Antalya'dan hareket etti. İskenderiye'ye gitti. Şehzâde Korkut'un -ileride izah edileceği gibi- Türk denizcileri üzerinde fevkalâde nüfuzu vardı. Bu nüfuzdan faydalanmak istiyeceği açıkça görülüyordu. 29 Mayıs'ta Şehzâde Korkut, Sultân Kansu tarafından Kahire'de muhteşem bir şekilde karşılandı. Memlûk Sultanı, Fâtih'in sevgili torunu ve maiyeti için günde 50 koyun, 2.000 piliç, 5 ton şeker, 5 ton bal, 2.000 kaz vs. tahsis etti (Hammer, IV, 97). II. Bâyezîd gibi Türk devlet adamları da Şehzâde Korkut'un Mısır seyahatinden kuşkulanmışlardı. Cem meselesinin başlangıcına benziyordu bu iş. 28 yıl sonra aynı şey tekrarlanacak mı idi. Hayır. Şehzâde, babasının ve Ali Paşa'nın gözünü korkutmak istemişti, o kadar. Fakat maksadına, yâni Manisa sancağına nâil olamadı. VelîahdŞehzâde Ahmed'in Amasya'dan yaptığı tazyik fazla idi. II. Bâyezîd, gerçi oğlunu affetti. Fakat Şehzâde Korkut'a tekrar Teke ve Hamîd (Antalya ve Isparta) sancakları verildi. Şâh İsmâîl'in Yakın Doğu'da her arzusunu empoze eden bir prestij derecesine yükseldiği bugünlerde Türkiye ile bozuşmak istemiyen Sultân Kansu, II. Bâyezîd nezdinde, Şehzâde Korkut için şefaat etti. Sultân Bâyezîd'in oğlu ile mesele çıkarmak için hiçbir niyeti yoktu. Fakat şehzâdelerin, babaları ve birbirleri ile mesele çıkarmaya hazır ve teşne oldukları, her hareketlerinden belli oluyordu. Şehzâdeler Kavgası Hâd Safhaya Giriyor Şehzâde Selîm'in hareketleri ölçülü, adımları kararlı idi. Fakat azminden ölüm bahasına dahi dönmiyecek çok sert bir karaktere mâlik olması, kardeşleri gibi babasını ve devlet adamlarını da ürkütüyordu. Şehzâde Korkut, nisbeten yumuşak ve mûtedildi. Çok da muktedir bir adamdı. Fakat erkek çocuğu olmadığı için taraftar toplıyamamıştı. Esâsen görünüşe göre tahta ya Şehzâde Ahmed geçecekti, çünki meşrû velîahd, büyük şehzâde idi ya da Selîm hâkanlık tâcını kapacaktı, çünki şahsiyetinin kudreti pek ağır basıyordu. Şehzâde Selîm'in de endişeleri derindi. Ağabeyleri, Amasya'daki Ahmed olsun, Antalya'daki Korkut olsun, hattâ küçük kardeşi Konya'daki Şehenşah, hepsi, İstanbul'a Trabzon'da bulunan kendisinden daha yakındılar. Bir defa tahta oturan bir şehzâdeyi ise oradan söküp atmak, hemen hemen imkânsız bir şeydi. Nice kudretli prensler, daha zayıf rakîplerine taht ve tac kaptırmışlardı. Şehzâde Selîm'in tahttan vazgeçebilmesine imkân ve ihtimal yoktu. Senelerden beri, tahta oturduğu takdirde yapacağı büyük işleri kafasında planlamıştı. Bu projeleri, ne bahâsına olursa olsun tatbik edecek, cihangir olacaktı. Şehzâde Selîm, ilk taşını oynadı. Oğlu Şehzâde Süleymân, 14 yaşına gelmişti (1509). Bülûğ yaşına gelen şehzâdelere sancak verilmesi kanundu. Selîm-Şâh, babasından, oğlu için Bolu sancağını istedi. Şehzâde Süleymân, Şebinkarahisar sancakbeyi idi. Karahisâr-ı Şarkıy denen Şebinkarahisar, Şehzâde Selîm'in bulunduğu Trabzon'a tâbî idi. Bolu ise, müstakil bir sancaktı. İstanbul – Trabzon deniz yolu üzerinde hârikulâde bir de mevkıi vardı. Şehzâde Selîm'in arzusu yerine geldi. Şehzâde Süleymân, Şebinkarahisar'dan Bolu'ya nakledildi. Ancak Velîahd-Şehzâde Ahmed, kendisine Amasya-İstanbul yolunu tıkayan yeğenine fevkalâde kızıyor – Bu oğlan benim yolum üzerinde n'eyler. diyordu. İstanbul'a o derece baskı yaptı ki, Şehzâde Süleymân'ı Bolu'dan kaldırmak îcâb etti. Ağabeyi ile başa çıkamıyacağını anlıyan Şehzâde Selîm, stratejik dehâsını gösterdi. Akla gelmiyecek bir sancağı, Kırım'daki Kefe sancağını, oğlu için istedi. Sonunda Şehzâde Süleymân, 1504 yılında ölen amcası Şehzâde Mehmed'in sancakbeyliği yaptığı Kefe'ye gitti. Kefe, doğrudan doğruya İstanbul'dan idâre edilen, Kırım Hânı ile alâkası olmıyan ve Kırım'ın doğu tarafında, Sinop'un karşısında, Karadeniz'in mukabil tarafında, yarımadanın üçte birinin merkezi bir liman idi. Artık burada nüfuz, İstanbul'a değil, Trabzon'a Şehzâde Selîm-Şâh'a ait olacaktı. Sırasıyla Ahmed, Korkut, Selîm ve Şehenşah arasında çok az yaş farkı vardı. Şehzâde Selîm ile Korkut, birbirlerini çok severlerdi. Ancak araya taht ve tâc meselesi girmişti. İhtimal ağabeyi Korkut'u taklit etmek istiyen Şehzâde Selîm, 1511'de ansızın Trabzon'dan gemiye bindi. Büyük bir maiyetle Kefe'ye gitti. Gûya kayınpederi Kırım hânı Mengli Giray'la oğlu Şehzâde Süleymân'ı görecekti. Bu tarihte Şehzâde Süleymân 16, babası Selîm 41, Korkut 44, Ahmed ise 45 yaşında idi. Şehenşah, 40 yaşında idi. Şehzâde Selîm'in maksadı, kayınpederi olan Mengli Giray'la taht için sıkı bir işbirliği yapmak ve oğlu Süleymân'a mahrem tâlîmat vermekti. Bu maksat malûm bir şeydi. Fakat II. Bâyezîd, oğlunun zâhirde haklı gözüken sebeplerini kabûl ile, ona Kırım seyahatine müsaadeden başka bir çâre görememişti. Aksi halde Selîm, babasının müsaadesi olmaksızın da aynı şeyi yapardı. Gürcistan ve Âzerbaycan'a yaptığı pek başarılı seferleri için İstanbul'dan izin almamıştı. Velîahd-Şehzâde Ahmed, Kırım hânı Mengli Giray'a bir mektup gönderdi. Kardeşi Selîm'e yardımdan vazgeçmediği takdirde, padişah olduğu zaman, Kırım tahtından ümîd kesmesini yazarak açıkça tehdit etti. Kırım hükümdarlarının en büyüklerinden olan ve dâmâdını candan destekliyen Mengli Giray, bu tehdide kulak asacak adam değildi. Ancak Velîahd-Şehzâde, babasını tazyik edip Hân'ı azlettirebilirdi. Kayınpederini müşkil mevkide bırakmak istemiyen Şehzâde Selîm, Kırım'ı terketti. Rumeli'ne geldi. Şehzâde'nin Trabzon'a dönecek yerde Rumeli'ne ayak basması, işleri eskisinden çok daha geniş ölçüde karıştırdı. Şehzâdeler mücadelesi, hâd safhasına girdi. Selîm'in Kırım'a geçmesinden az sonra Şehzâde Korkut, babası üzerindeki tazyikıni arttırarak, nihâyet emeline nâil oldu ve kendisine Manisa sancağı verildi. Şimdi İstanbul'a en yakın şehzâde, Korkut idi. Anadolu, müthiş bir Safevî propagandası ile çalkalanıyordu. Bu vaziyette II. Bâyezîd, oğullarına karşı askerî bir harekete geçmeyi düşünmüyordu. Esâsen çocuklarına karşı şefkati vardı. Tatlılıkla meseleleri halletmek tasavvurunda idi. Bu sefer Şehzâde Selîm, artık Trabzon'a dönmiyeceğini, kendisine Rumeli'nde sancak verilmesini bildirdi. Şehzâdelere Rumeli'nde sancak verilmesi, kanuna aykırı idi. Daima Anadolu sancaklarına tâyin edilirlerdi. Yalnız Şehzâde Mehmed'le yeğeni Şehzâde Süleymân, Kırım'a Kefe'ye gönderilmişlerdi. Şimdiye kadar âdet olan, şehzâdelere Manisa, Amasya, Konya, Trabzon, Antalya, Bolu, Kastamonu, Aydın, Şebinkarahisar, Kütahya, Beyşehir, Balıkesir gibi sancakların verilmesi idi. Velîahde ekseriya Manisa, yahut Amasya sancağı verilirdi. Şehzâdelere beylerbeyilik de verilmezdi. Ancak Karaman ve Trabzon gibi beylerbeyilik merkezleri de, buraları yeni fethedildiği ve halkını Osmanlı idâresine ısındırmak için, şehzâdelere verilegelmişti. Meselâ uzun zamandan beri Konya'da Karaman Tahtı'nda oturan Şehzâde Şehenşah'ın anası Kahramanoğlu idi. Bundan dolayı onun Konya'da oturması siyâsî bir gayeye hizmet ediyordu. Bununla berâber ordu tarafından pek sevilen Şehzâde Selîm'e, maalmecburiye Semendire ve Vidin sancakları verildi. Tuna üzerindeki bu sancaklar, son derece mühim, geniş, tımarlı sipahi ve akıncısı bol, zengin vilâyetlerdi. Şehzâde Selîm'in pozisyonu, kardeşlerinkilerden üstün görünüyordu. Fakat II. Bâyezîd ve Vezîr-i âzam Ali Paşa, kesin şekilde Velîahd-Şehzâde Ahmed'i tutuyorlardı. Acaba son söz onların mı olacaktı. 2 Temmuz 1511'de ana tarafından Karamanoğlu olan Şehzâde Şehenşah'ın 40 yaşında eceli ile ölümü, taht rakîplerinin sayısını azalttı, 3'e indirdi. Şehzâde Şehenşah, Konya'da çok sevilmiş ve görevinde pek muvaffak olmuştu. Bunu nazar-ı itibara alan İstanbul, yerine 23 yaşlarındaki oğlu Şehzâde MehmedŞâh'ı Karaman Tahtı'na tâyin etti. Bunda şüphesiz Mehmed-Şâh'ın babaannesinin Karamanlı prensesi olmasının da rolü vardır. Anadolu'da Şahkulu İhtilâli (1511) Şâh İsmâîl'in Anadolu'da Şîî ve Safevî propagandasına memur ettiği halifelerinin başı, Şahkulu adını taşıyan adamdır. Antalyalı (Teke Türkmenleri'nden) olan Şahkulu, Anadolu'da büyük başarı kazandı ve Şîî propagandasına birçok kimseyi avladı. İran'dan da kıyafet değiştirerek Anadolu'ya binlerce Türkmen sokuluyordu. Bu durum, Anadolu'nun İran hâkimiyetine geçmesi ihtimalini, Osmanlılar'ın akılları başlarında olanlarına ihtar ediyordu. Bu aklı başında olanlar, Şehzâde Selîm'in azim ve dehâsına mâlik bir hükümdarın başa geçmesinden başka bir çâre göremiyorlardı. Gerçekten Şahkulu, Anadolu eyâletinin merkezi olan Kütahya'ya kadar sokulmuştu. Bu şehrin kapılarında Osmanlı kuvvetlerini dağıtmıştı. II. Bâyezîd, bu hâdiseden ve sevgili oğlu Şehenşah'ın ölümünden pek müteessirdi. Dedesi II. Murâd gibi tahtını büyük oğlu Ahmed'e bırakmak istiyordu. Tahttan feragati yıllardan beri düşünmüştü. Şimdi bu işi gerçekleştirme safhasını ele alabilirdi. Fakat bu husustaki fikrini açtığı Vezîr-i âzam Ali Paşa, buna rızâ göstermedi. Velîahd-Şehzâde Ahmed'in şiddetli taraftarı olan Ali Paşa, Şahkulu'nu yok etme görevinin Velîahd'e verilmesini istedi. Böyle bir başarı kazanacak olan Şehzâde Ahmed, kardeşlerinden fazla prestij sâhibi olacak ve cülûsu (tahta oturması), impatarorlukta, nisbeten daha zayıf itirazlarla karşılanacaktı. Bu sıralarda Anadolu beylerbeyisi Karagöz Paşa'yı yenen ve öldüren Şahkulu, Kütahya'ya girmişti. Bunun üzerine Velîahd Şehzâde Ahmed, Amasya'dan çağırıldı. Kendisine başkumandanlık verildi. Vezîr-i âzam Ali Paşa da yanına katıldı. Şahkulu üzerine gönderildi. Ali Paşa, muktedir bir kumandan ve devlet adamı idi. Kayseri ile Sıvas arasında Osmanlı ordusu, Şahkulu kuvvetlerine rastladı. Gökçay meydan muhârebesinde (1511 temmuzunda) Osmanlılar, Kızılbaş dedikleri Şîî Türkmenler'i yendiler. Şahkulu öldürüldü. Fakat Paşa da şehîd düştü (Tâcu't-Tevârîh, II, 162-72). Bu mühim bir muvaffakıyetti. Anadolu'da Safevî tehdidini şimdilik ortadan kaldırmıştı. Fakat Şâh İsmâîl'in muntazam kuvvetleri, Osmanlı İmparatorluğu'nun bünyesinin zayıflamasını ve karışmasını bekliyordu, pusuda idi. Ali Paşa, 2 kerede 7 yıl iktidarda kalmıştı. Yerine üçüncü defa olarak Dâmâd Hersek-zâde Ahmed Paşa tâyin edildi. Ancak birkaç ay sonra yerini Koca Mustafa Paşa'ya bıraktı. Koca Mustafa Paşa, II. Bâyezîd'in son sadrâzamı oldu. Şimdi Velîahd-Şehzâde Ahmed'in vaziyeti Şahkulu muvaffakıyetinden dolayı biraz daha tahkim edilmiş görünüyordu. Fakat kudretli taraftarı Ali Paşa'nın ölümü, gerçekte Velîahd'ın durumunu son derece sarsmıştı. Ordunun ve halkın hayran olduğu Şehzâde Selîm'in değil, Şehzâde Korkut'un bile vaziyeti daha şanslı görünüyordu. Ancak erkek çocuğunun olmayışı, Şehzâde Korkut'un tahta geçmesi için ciddî bir mâni sayılıyordu. 45 yaşında olan Şehzâde'nin bundan sonra bir şehzâdesinin dünyaya geleceği sanılmıyordu. Şehzâde Korkut, Türk denizcilerini himaye etmekle, büyük bir şöhret yapmıştı. Düşman elinde bir Türk esiri görmeye tahammül edemez, ne yapar yapar, onu esaretten kurtarırdı. Bu bakımdan da binlerce kişinin minnettarlığını kazanmıştı. Onun sancakbeyi olarak Güneybatı Anadolu'yu idare ettiği yıllarda, Rodos Şövalyeleri'nin elinde pek az Türk esîri kalmıştır. Cebinden fidyelerini ödeyip her yıl Türk esirlerini kurtarır ve Türkiye'ye getirir, evlerine, barklarına gönderirdi. Üstelik işleri olmıyanlara iş de verirdi. Türk donanmasını, bilhassa karadaki akıncı sınıfının mukabili olan korsan sınıfını ve Türk deniz ticâretini her fırsatta himaye ederdi. Daha uzak ülkelere de adamlarını yollar, Türk esirlerinin fidyelerini ödetip Türkiye'ye getirirdi. Oruç Reis, kardeşi Hızır Reis, genç Turgut Reis, -ileride anlatılacağı üzere- Şehzâde Korkut'un himâye ve lûtufları ile yetişmişler, şan ve şöhret sâhibi olmuşlardı. Nihayet Korkut, Fâtih'in en sevgili torunu olarak mâruftu. Büyükbabasının sarayında İstanbul'da büyük ihtimamlarla yetiştirilmişti. Bir Türk için, Fâtih'in sevdiği her şey kutsaldı. Gerçekten Korkut, pek iyi yetişmiş, büyük bir bilgin ve san'atkâr olmuştu. Şiirleri okunuyor, besteleri çalınıyor, ulemâ arasında yazdığı eserler pek makbûl sayılıyordu. Üstelik Korkut, babası Amasya'dan İstanbul'a gelinceye kadar, büyükbabası Fâtih'in ölümünden sonra, kısa bir müddet saltanat nâibliği de yapmış, taht ve tâcın lezzetini almıştı. Şehzâde Selîm'in Tahtı Ele Geçirmek İçin Son Teşebbüsleri (1511 – 1512) 1511 Temmuzu'nda Şehzâde Selîm, Vidin'den Edirne'ye geldi. Bu mühim şehri işgal ettikten sonra, Çorlu'ya vardı. Fakat 3 Ağustos'ta babası II. Bâyezîd tarafından karşılandı. Şehzâde, birkaç dakikalık bir vuruşmadan sonra mağlûp oldu. Ancak bu Uğraşderesi mağlûbiyeti, Şehzâde Selîm'in azmini kıramadı. Karabulut adındaki meşhur atının yürüklüğü sâyesinde kaçıp hayâtını kurtardı. Şehzâde kaçarken, adamlarından –sonradan vezir olan- Ferhâd Bey, tâkip kuvvetlerini meşgul ediyordu. Şehzâde'nin gemileri, Bulgaristan sahilinde Ahyolu limanında bekliyordu. Muhtemel bir mağlûbiyeti hesaplıyan Selîm, ihtiyatı elden bırakmamıştı. Böyle bir mağlûbiyetten sonra Vidin ve Semendire'ye dönemezdi. Artık âsî olmuştu. Derhal tevkif edilip İstanbul'a gönderilirdi. Ahyolu'nda gemiye binen Şehzâde Selîm-Şâh, Kefe'ye oğlu Süleymân'ın yanına gitti. Ferhâd bey, Şehzâde'ye sâdık adamları toplayıp, Moldavya, Ukrayna ve Kırım'dan geçerek Kefe'ye geldi, Selîm-Şâh'a ulaştı. Uğraşderesi (veya Sırtköyü) muharebesinde Şehzâde, 2.000 kişi kaybetmişti. Bu hâdise Şehzâde Selîm'e ders oldu. Orduyu elde etmeden, kaba kuvvetle babasının tahtına oturamıyacağını iyice aklı kesti. 21 Ağustos 1511'de II. Bâyezîd'in, bir emrivâkî ile tahta geçirmek üzere dâvet ettiği büyük oğlu Velîahd-Şehzâde Ahmed'in Maltepe'ye kadar gelmesi ile, İstanbul'da Şehzâde Selîm'e taraftar olan birlikler, baş kaldırdı. Bunun üzerine Şehzâde Ahmed, İstanbul'a gelmemiş ve Maltepe'den geri dönmüştür. Şehzâde'nin İstanbul'a dâveti Vezîr-i âzam Hersek-zâde Ahmed Paşa'nın üzerine yıkılarak azledilmiş, yerine Koca Mustafa Paşa getirilmiştir. Şehzâde Ahmed, Amasya'ya döneceğine Konya'ya gitmiş, yeğeni Şehzâde Mehmed-Şâh'ı oradan kovmuş ve Konya'da saltanatını ilân etmiş, babasının orduya söz geçiremediği iddiasında bulunmuştur. Sultân Ahmed'in açıkça müddeî sıfatını takınması üzerine ordunun ve ulemânın tazyikı ile Sultân Bâyezid, Şehzâde Selîm'e Semendire sancağını tekrar vermiştir. Selîm, derhal Kefe'den Semendire'ye gelmiştir. Şehzâde Korkut'un ansızın İstanbul'a gelmesi, işleri bir kat daha karıştırmıştır. Şehzâde, ağabeyinin açıkça isyanı üzerine saltanat ümidine düşmüştü. Orduyu elde etmek istemiş, generaller, Şehzâde'ye büyük saygı göstermişler, fakat Sultân Bâyezîd'in henüz hayatta olduğu gerekçesi ile, Korkut'u desteklememişlerdir. Babası ile de görüşen Şehzâde Korkut, tahttan ümîdini kesmiştir. Bu sûretle, iki büyük kuvvetin, ordu ve ulemâ'nın, Şehzâde Selîm'den başkasının tahta oturmasına rıza göstermiyeceği, kesin şekilde belli olmuştur. II. Bâyezîd'in, büyük babası II. Murâd gibi tahttan çekilme kararı kesindi. Bu işi, büyük oğlu Ahmed lehine daha yıllarca önce yapmaya hazırdı. Fakat Şehzâde Selîm'in Kızılbaşlar'a karşı kazandığı devletin onurunu koruyan başarılar ve şahsiyetinin azameti ile herkesi büyülemesi, buna engel olmuştu. 1511 sonlarında artık vaziyet öyle bir durum almış ve zemin o kadar hazırlanmıştı ki, Şehzâde Selim'in yeni bir teşebbüsü, tahtı ele geçirmesi için kâfi gelecekti. Nitekim öyle oldu. 1512'nin ilk günlerinde Anadolu'daki Kızılbaşlar, Nûr-i Ali adlı Safevî halifesinin etrafında toplanıp Amasya ve Tokat'ta büyük kargaşa çıkardılar. Sultân Ahmed'in Amasya'dan çekilmesi, bu bölgede büyük bir boşluğa yol açmıştı. O, şimdi Konya'da bulunuyordu. Kızılbaşlar'ın çıkardığı büyük kargaşa, İstanbul'da kötü akisler yaptı. 6 Mart'ta Kapıkulu Ocakları, İstanbul'da kalabalık bir nümâyiş yaptılar. II. Bâyezîd, Sultân Ahmed'i desteklemekte devâm ettiği takdirde kan döküleceğini anladı. Küçük oğlu Selîm'in saltanat arzusunu ve iktidarını da biliyordu. Bunun üzerine, onun lehine tahttan feragate karar verdi ve bir nâme yazarak, Semendire'deki Şehzâde'yi İstanbul'a dâvet etti. Edirne yoluyla Şehzâde Selîm, 19 Nisan'da İstanbul'a vâsıl oldu. II. Bâyezîd'in Tahttan Ferâgati (24 Nisan 1512) Şehzâde Sultân Korkut, İstanbul'da bulunuyordu. 3 yaş küçük kardeşi Selîm'i karşıladı ve padişahlığını tebrîk eyledi. Korkut'un Selîm'i padişah olarak tanıması üzerine, ortada müddeî sıfatıyla yalnız Sultân Ahmed kalıyor demekti. Artık II. Bâyezîd de Sultân Ahmed'e tahtını terketmeyi düşünmüyordu. Velîahd-Şehzade'nin Orta Anadolu'yu Kızılbaşlar'a karşı koruyamaması ve Konya'da hükûmete baş kaldırması, Sultân Bâyezîd'i îkaz etmişti. Kızılbaş meselesini kökünden halle muktedir tek şahsiyet, Şehzâde Selîm idi (bu anda Selîm 42, Korkut 45, Ahmed 46, II. Bâyezîd 62 yaşlarında bulunuyorlardı). 24 Nisan günü II. Sultân Bâyezîd, oğlu Selîm nâmına tahttan ferâgat ettiğini resmen bildirdi. 5 gündür İstanbul'da bulunan Şehzâde Selîm, halkın bitmek tükenmek bilmez tezâhürlerine muhâtab olmuştu. Sultân Selîm, hasta babasının elini öptü ve tahta oturdu. Selîm, babasının İstanbul'da şimdiki Üniversite'nin yerinde Fâtih'in Topkapı Sarayı'ndan önce yaptırdığı, sonra beğenmeyip oturmaktan vazgeçtiği Eski Saray'da ikametini istiyordu. Fakat Sultân Bâyezîd, Dimetoka Sarayı'na çekilmek arzusunu gösterdi. Sultân Selîm, bunu kabûl etti. Uzun zamandır tahttan ayrılmayı düşünen II. Bâyezîd, Dimetoka Saray-ı Hümûyûnu'nu tâmir ettirmişti. Emrine verilen Rumeli beylerbeyisi Yûnus ve Kasım Paşalar ile berâber, seyahat hazırlığını yaptı. Kendisine kalabalık bir maiyet refakat edecekti (Tâcü'tTevârîh, II, 205). 24 Nisan'da Sultân Selîm cülûs merasimi için Topkapı Sarayı'na giderken, Sultân Bâyezîd de Eski Saray'a çekilmişti. Sultân Selîm, babasını Eski Saray'ın kapısına kadar bizzat götürmüştü. II. Bâyezîd, 11 gün sonra Dimetoka'ya hareket etmek üzere Eski Saray'dan ayrıldı (Hammer, IV, 122). Vezir Yûnus ve Defterdar Kasım Paşalar'la beraber seyahate çıkan sâbık hâkanı, Sultân Selîm, yaya yürüyerek uğurladı. Hasta olan II. Bâyezîd, ata binememiş, taht-ı revanla gidiyordu. Birkaç kere Sultân Selîm'e artık geri dönmesini söyledi. Sultân Selîm, İstanbul sûrlarına varınca, atına bindi. Bir müddet de atlı olarak babasının taht-ı revanı yanında gitti. Bu sıralarda Sultân Bâyezid, oğluna devlet işleri üzerinde mühim nasihatlerde bulunuyordu (Hammer, IV, 123). Nihayet Sultân Selîm, babasının hayır duasını rica etti, oğluna dua eden Sultân Bâyezîd, elini öptürerek veda etti. Her ikisi de ağladı. Maiyetlerinde bulunanlar da çok üzgündüler. Türk tarihinin bir safhası kapanmıştı, yeni bir safha açılıyordu (Tâcü'tTevârîh, II, 206). Sultân II. Bâyezîd'in Ölümü ve Şahsiyeti Sultân Bâyezîd Dimetoka'ya varamadı. İstanbul'dan hareketinden 1 ay, 2 gün sonra, 26 Mayıs 1512'de, Edirne'nin güneydoğusundaki Havsa (Hafsa) kasabasının Abalar köyünde öldü (Tâcü't-Tevârîh, II, 207). Oğlu Yavuz tarafından zehirletildiği rivâyeti zayıf görünmektedir. Zira İstanbul'dan ayrıldığı zaman çok hasta ve bitkin olduğu, atına binemiyecek, taht-ı revanla seyahat edecek derecede yorgun bulunduğu malûmdur. II. Bâyezîd'in cenâzesi İstanbul'a getirilmiş, kendi yaptırdığı Bâyezîd Camii'ndeki türbesine gömülmüştür. II. Sultan Bâyezîd'in saltanatı 31 seneden 9 gün eksiktir. En kuvvetli rivayete göre ölümünde 62 yaşında idi. Fakat birkaç yaş fazla gösteren kaynaklar da vardır. II. Bâyezîd, babası Fâtih'ten sonra bütün Osmanoğulları'nın en bilginidir. Çok mükemmel bir tahsil görmüştü. Türkçe, Farsça, ve Arapça'yı edebiyatlarıyla öğrenmiş, İslâmî ilimler, felsefe, matematik ve mûsiki tahsil etmişti. Türkçe'nin Çağatay lehçesini ve Uygur alfabesini de bilirdi. Bestekâr, hattat ve şairdi. Dîvânı vardır. Mahlâsı Avnî idi. Bestelediği eserlerden yalnız bâzılarının notası zamanımıza kadar gelebilmiştir. Bunların hepsi saz eseridir. Bilginler ve sanatkârlar için hususî bir bütçesi vardı. Kendisine takdim edilen bütün eserleri okurdu. Değerli bulduklarını teşvik ederdi. Dalkavukça yazılmış eserlerin müelliflerine yüz vermezdi. Merhametli, vefâkâr ve kadirşinastı. Meziyetlerinden dolayı, ölümü, İslâm âleminde büyük teessürle karşılandı. Gerçekten dünyanın en büyük devletinin pek faziletli hükümdarı olarak, hayatında büyük hürmet görmüştür. Kahire'de ölümü işitilince, başta Sultân Kansu olduğu hâlde, bütün halk, gaaib cenâze namâzı kıldı. İslâm âleminin başka yerlerinde de gaaib namazı kılınmıştır. Babası zamânındaki Türk Rönesansı'nın devâmını te'mîn etti. Devrinde büyük fetihler olmadı. Fakat Fâtih'in büyük fütûhâtı, bu devirdedir ki iyice hazmedildi. Babası gibi İtalya'nın iç işlerine fiilen müdahale ederdi. Venedik tarafından esir tutulan Mantua Dukası'nın serbest bırakılması hususunda Cumhuriyet'i tazyik etmiş ve Venedik'i, Duka'yı memleketine iâdeye mecbûr etmiştir (Hammer, IV, 104). İtalya'da itibarı pek yüksekti. Batı (Osmanlı) ve Doğu (Timurlu) Türk rönesansı, II. Bâyezîd devrinde parlaklıkla devâm etti. II. Bâyezîd'in Asya ve Kuzey Afrika ülkelerinde şöhreti ve itibârı, Avrupa'dakinden az değildi. Timurlular ülkesinde ve Hüseyn Baykara himâyesinde yaşıyan çok büyük İran şâir ve mutasavvıfı Câmî (Molla Abdurrahman Câmî), II. Bâyezîd adına kasîdeler ve Silsiletü'zZeheb adlı eserini yazmıştır. II. Bâyezîd, İtalya'ya olduğu gibi Türkistan'a, Horasan'a, Arabistan'a ve başka ülkelere de entelektüel bakımdan ilgi gösteriyordu. Her yıl Herât'taki Câmî'ye 5.000 ve Buhârâ'daki Nakşbendî tarîkatinin başı olan şeyhe kezâ 5.000 akça gönderiyordu. Sonradan doç, yâni Venedik cumhurreisi olan Cumhuriyet'in o zamanki İstanbul balyozu (büyükelçisi) Andrea Gritti, II. Bâyezîd hakkında Senato'ya yolladığı bir raporunda şöyle demektedir Boyu ortadan yüksektir... Hiç içki kullanmaz. Az yer. Ata binmekten pek hoşlanır... En sevdiği şey, av eğlenceleri ve atlı sporlardır. Dinî merasimlere pek riayet eder ve pek bol sadaka dağıtır. Felsefe ve astronomi ile meşgul olur... Tettebbû ve mütalâaları dışında, ordusunun ıslâhı ve tensikı ile uğraşmaktadır.... Yeniçeriler'in sayısını arttırdığı gibi, askerini, modern silâhlarla da teçhiz etmiştir. Bilhassa topçu ve süvâri teşkilâtı ve top nakliyatını, ciddî ıslâhata tâbî tutmuştur. Fâtih'in ölümünde İmparatorluk, 2.214.000 km2 kadardı. Bunun 511.000 km2'si Asya'da, 1.703.000 km2'si Avrupa'da (Balkanlar ve Kırım Hanlığı) idi. II. Bâyezîd'in ölümünde İmparatorluk, takriben 2.373.000 km2 bir büyüklük göstermektedir. Anadolu'daki topraklar 596.000 km2'yi bulmuştur. Bu yeni topraklar, Şehzâde Selîm'in devlete tâbî kıldığı Kars, Erzincan, Erzurum ve Batı Gürcistan'daki mahallî devletciklerdir. Avrupa'da ise, Otranto ve Kefalonya adası kaybedilmekle berâber, Koron, Modon, Navarin, İnebahtı ve Draç limanları, Venedik'ten fethedilmiştir. Bu sıralarda Kasım Hanlığı'nın başına da Kırım Hânedânı geçtiği için, 75.000 km2 kadar tutan bu hanlık da, dolayısiyle İmparatorluk camiasına dâhil olmuştur. Bu sûretle Türkiye'nin Doğu Avrupa'daki sınırları, Moskova varoşlarına iyice yaklaşmıştır. Nihâyet Türkler'in Bucak dedikleri Moldavya'nın Prut ile Dniestr arasındaki Karadeniz sahilleri, Boğdan beyliğinden koparılarak, doğrudan doğruya devlete bağlanmıştır. Bilhassa Dniestr'in denize döküldüğü koyun güneyindeki Akkirmân (Akkerman) limanını fethi, stratejik bakımdan mühimdir. II. Bâyezîd'in 7 vezîr-i âzamı, aşağıda zikredilmiştir. Bunların içinde Koca Dâvud Paşa, 15 yıl (1482-1497) süren uzun iktidarı ile, padişahın ilk saltanat devresinin bâriz siması olmuştur. İkinci devrede bâriz sima, 2 kerede 7 yıl (1501 – 1503 + 1506 - 1511) iktidarda kalan ve Kızılbaşlar'a karşı şehîd düşen Hadım Ali Paşa'dır. Hersek-zâde Ahmed Paşa da 3 kerede 4 yıl iktidarda kalmıştır (1497-1498 + 1503-1506 + 1511). Hersek-zâde, Yavuz devrinde de 2 kerede 3 yıl iktidara getirilmiştir. Nihâyet Çandarlı-zâde II. Halil Hayreddin Paşa'nın oğlu II. İbrahim Paşa'nın bir yıllık (1498-1499) iktidârı, karakteristiktir ve bu zât, ölümüyle iktidardan düşmüştür. İbrahim Paşa'nın oğlu Çandarlı-zâde Îsâ Paşa da, II. Bâyezîd'in son ve Yavuz'un ilk nişancısı olmuştur. Bunlar dışında II. Bâyezîd'in vezîr-i âzamları, İshak Paşa (14811482) ile Hacı Mesih Paşa'dır (1499-1501). Mesih Paşa, bir yangında kazaen ölerek iktidardan düşmüştür. II. Bâyezîd'in şeyhulislâmları şunlardır Molla Gûrânî (1480-1488 = 8), Molla Abdülkerîm (1488-IV.1495 = 7), Alâeddin Molla (IV.1496II.1503 = 6,10) ve Zenbilli Ali Efendi (II.15031526 = 23). O zaman bu makama yapılan tâyinler kaydıhayat şartıyla olduğu için, bunların hepsi ölümleri ile makamlarından çekilmişlerdir. Molla Gûrânî, Fâtih'in meşhur baş hocasıdır ve II. Bâyezîd'e Fâtih devrinden intikal etmiştir. Zenbilli Ali Efendi ise, Osmanlı şeyhulislâmlarının en büyüklerinden olup, meşîhati, bütün Yavuz devrini kaplamış ve Kaanûnî'nin ilk yıllarına kadar devâm eylemiştir. Kendisinden ileride bahsedilecektir. II. Bâyezîd'in kapdân-ı deryâlarının en uzun müddet vazifede kalanı Küçük Dâvud Paşa'dır. 2 kerede (1493-1502 + 1503 – 1506) 12 yıl bu makamda kalmış ve kapdân-ı deryâ olarak ölmüştür. Ondan sonra bu makama Hersek-zâde Ahmed Paşa getirilmiş ve vezîr-i âzam oluncaya kadar (temmuz 1511), 5 yıla yakın bu vazifede kalmıştır. Yerine sonradan paşa olan İskender Bey getirilmiştir. II. Bâyezîd'in ilk kapdân-ı deryâsı olan müstakbel vezîr-i âzam Hacı Mesih Paşa, Fâtih'in son yılından başlıyarak, Türk deniz kuvvetlerinin başında 12 yıl kalmıştır (1480-1492). Diğer kapdân- ı deryâlar, Güveği Sinan Paşa (1492-1493) ile Kara Nişancı Vezir Dâvud Paşa (1502-1503)'dır. İkinci Bölüm Bâyezîd'in 8 oğlundan ancak 3'ü hayatta bulunuyordu 42 yaşındaki Yavuz, 45 yaşındaki Ebu'l-Hayr Mehmed Korkut ve 46 yaşındaki Ahmed. Yavuz, 3 kardeşin en küçüğü idi. Bunlardan Ahmed'in, müteaddit şehzâdesi vardı. Korkut'un yalnız 2 kızı bulunuyordu. Yavuz'un bir tek oğlu Süleymân (ki şimdi velîahd-şehzâde olmuştu) ile birkaç kızı vardı. Fakat II. Bâyezîd'in ölen oğullarının çoğu, arkalarında şehzâdeler bırakmışlardı. Yavuz'un bu yeğenlerinden bâzılarını yaşları yirmiyi geçiyordu, hepsi yetişmiş şehzâde idiler. II. Bâyezîd'in bereketli nesli arasında Yavuz'un padişahlığını tanımıyan ve açıkça saltanat iddia eden, eski velîahd-şehzâde Sultân Ahmed idi. Tabiî onun oğulları da, amcaları Yavuz'u tanımıyorlardı. Sultân Korkut ve Yavuz'un diğer yeğenleri, Sultân Selîm'i padişah tanımışlardı. Yavuz, cülûsu sırasında İstanbul'da bulunan, kendisini tebrik ve kendisine bîat eden 3 yaş büyük sevgili ve pek değerli ağabeyi Sultân Korkut'a kıyamamıştı. Korkut'un İstanbul'dan ayrılmasına müsaade etti. Korkut, kardeşi Sultân Selîm'den, Anadolu'da istediği sancakların kendisine verileceğine, bu sancakların iç idaresi hususunda hiç kimsenin müdahalede bulunmıyacağına, bu sancakların gelirinden başka paraya ihtiyacı olursa, onun da İstanbul'dan padişah hazinesinden gönderileceğine dâir bir senet istedi. Yavuz, ağabeyine bu senedi verdi. O da Yavuz'a onun padişahlığına karşı hiçbir harekette bulunmıyacağına dâir bir senet tevdî etti. Ancak Korkut'un Anadolu'ya geçtikten sonra sözünde durmak niyetinde olmadığı, başına lüzumundan fazla büyük kuvvetler toplamasından anlaşıldı. Önce ağabeyine kıymayı aklından geçirmiyen Yavuz, Sultân Korkut'un ordusunun her gün büyümekte devâm ettiği hakkındaki haberlerin ardı kesilmeyince, son bir tecrübede bulunmaya karar verdi. Birtakım devlet adamlarının ağzından, Sultân Korkut'a gûya kendisini saltanata dâvet eden mektuplar yazdırdı. Yaptığı yemin mûcibince bu mektupların, Sultân Korkut tarafından, Yavuz'a gönderilmesi lâzımdı. Fakat böyle olmadı. Mektuplara inanan Korkut, büsbütün saltanat hevesine düştü. Kendisine mektup yollayan İstanbul'daki ricale, müsbet cevaplar veren ve yardımlarını istiyen nâmeler gönderdi. Bunun üzerine Yavuz, Marmara'yı geçti, Anadolu'ya geldi. Yavuz, İran üzerine sefere çıkarak Türkiye'nin istikbalini karatan Safevî meselesine son vermek azmindeydi. Trabzon'da iken Safevîler'le yıllarca savaşmış, mücâdele etmiş, büyük muvaffakıyetler kazanmış, devletin yüzünü ağartmış, bu faaliyetleri, kendisine taht yolunu açmış, ordunun, ulemâ'nın ve halkın istekleri, Selîm üzerinde toplanmıştı. Kendisine Yavuz deniliyordu. Anadolu'da bir sürü saltanat müddeîsi varken böyle uzun ve tehlike dolu bir sefere çıkmanın imkânı yoktu. Böyle bir teşebbüs, yıkımla neticelenebilirdi. Sultân Korkut, kardeşinden Manisa sancağı, yâni Saruhan Tahtı'ndan başka Midilli adasını da istemiş, her iki arzusu da yerine getirilmişti. Denizcilikle büyük alâkası olan Korkut,
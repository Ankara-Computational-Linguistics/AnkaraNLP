bilgiye sahip olmadığımız için çabuk etkilenebilen ve yönlendirilebilen bireyler olmamıza neden oluyor. Eğer bireyler olarak bu kötü özelliğimizi törpüleyemezsek din ve siyaset gibi can alıcı sayılabilecek konularda özgün karar verme yetimizi kaybedebiliriz. Bunların dışında kitabı okurken bir kadın olarak üzerine düşündüğüm diğer konu ise Ezidi kadınlarının gördüğü vahşi muamele idi. Kitapta anlatılanlar çok yakın bir tarihi kapsamasına rağmen kadınlara ve kız çocuklarına yapılan muamele bana bu olaylar iki yüzyıl öncesinde yaşanıyormuş izlenimi uyandırdı. Kadınların hiçbir değer görmeden sadece objeleştirilmesi, yapılan tecavüzler, tecavüzlerden doğan bebekler, işkenceler ve sapkın düşünceler beni o kadar rahatsız etti ki okuduklarımın gerçekliğini uzunca bir süre kabullenemedim. Geçmişte yapılan Boşnak katliamı ya da Yahudi katliamı ile IŞİD’in yaptığı Ezidi katliamı arasında hiçbir fark yok. Maalesef ki günümüzde de Batı’ya nazaran törenin, dinin ve namusun her şeyden üstünde tutulduğu gelişmemiş Ortadoğu ülkelerinde bu vahşetler günbegün yaşanmaya devam etmekte ve dünya buna sessiz kalmaktadır. Hayatta doğacağımız coğrafyayı ya da ailemizi seçemeyiz. Sırf o topraklarda doğmadık diye yapılan bu katliamları göz ardı ederek hayatlarımıza devam etmek bizi de cani varlıklara dönüştürmez mi? İnsanların saygı duyulmak yerine farklılıkları yüzünden ayrıştırıldığı bu toplumlarda buna maruz kalmayan insanlar ses çıkartmadığı sürece katliamlar toplumun kanayan yarası olmaya devam edecektir. Kaynakça Livaneli, Z. (2017). Huzursuzluk. İstanbul: Doğan. . GÜLCE ÖZKER 21600897 Naz Özarı RÜZGAR NEREYE BİZ ORAYA Live the moment. Carpe diem. Anı yaşa!!! Bunlar size ne ifade ediyor? İçinde yaşadığımız toplumun getirdiği düzen kavramının ya da bu kavramın ne gibi temeller üzerine kurulduğunun eleştirisini yapmayacağım bu yazıda. Yalnızca merak ettiğim bir konu var. Hayatı boyunca hiç plan yapmamış, tabiri caizse rüzgar nereden eserse o yöne hareket etmiş birileri var mı aramızda? Varsa lütfen ses versin. Sizi duyamıyorum!!! Yok mu??? Ben de öyle tahmin etmiştim. Yani hayatımızın pek çok aşamasında plan yaptığımız ve bu plana göre hareket ettiğimiz konusunda hem fikiriz. Daha biz doğmadan ailelerimiz bizim için en iyisinin ne olacağını planlamaya başlıyor. Bu doğrultuda, sabah erkenden kalkıp okullara, kurslara gönderiliyoruz, gençliğimiz seçtiğimiz meslekte başarılı olmak bir yerlere gelmek için çalışarak geçiyor. Peki ne uğruna? Bizim için en iyisinin bu olduğunu nerden biliyoruz. Tutturmuşuz bir toplumda yer edineceğim kaygısı, neyi neden yaptığımızı sorgulamıyoruz bile. Mutluluk illa çok çalışmanın getirdiği başarı ve saygıyla mı gelir bize? Yoksa insan kendini hayatın akışına bırakırsa mı çıkar asıl fırsatlar insanın karşısına? Bu fırsatları sorgulamadan değerlendirirsek bir gün başkalarına anlatacak muhteşem bir hikayemiz olur belki. Kim bilir? Çok akıllı olmak da gerekmez bunun için. Hatta belki de aklımızı daha az kullanmak faydalıdır bizler için. Böylece kuralları veya karşımıza çıkan fırsatları sorgulamayız, olduğu gibi kabul ederiz. Zaten hep üstüne fazla kafa yorup olabilecek her türlü olumsuz ihtimali hesapladığımızdan ıskalamaz mıyız hayatı? Ne diyordu Forrest Gump’ın annesi: “Hayat bir kutu çikolata gibidir. İçinden ne çıkacağını asla bilemezsin.” Haklıydı. Forrest’ın hayatı pek çok beklenmedik sürprizle doluydu. Karşısına çıkan her öneriye “Evet.” diyen Forrest “Hayır.” cevabını kullansaydı belki de okulundan sporcu bursu kazanamayacaktı. Askere gitmeyip Vietnam Savaşı’nda üstün başarı gösteremeyecek ve bir şeref madalyasına layık görülmeyecekti. Can dostu Bubba ile tanışmayacak, Bubba Gump karides şirketini kurmayacak ve bir milyarder olmayacaktı. Pinpon konusunda ne kadar yetenekli olduğunu keşfedemeyecekti. Çocukluk aşkı Jenny ile tekrar karşılaşmayacaktı ve gerçek aşkı tadamayacaktı. Eğer canı isteyince koşmaya başlamasaydı ve üç yıl, iki ay, on dört gün, on altı saat koşmasaydı, başkalarına ilham veremeyecekti. Batmakta olan şirketleri kurtaramayacaktı. Pek çok ünlü politikacıyla tanışamayacaktı. Yani sıradan, hatta ortalamanın oldukça altında, herkes gibi bir hayat sürecekti. Sistemin içinde kaybolup sönecek ve başkalarına anlatacak müthiş ve ilham verici bir hikayeye sahip olmayacaktı. İnanılmaz bir hikayeniz yoksa yaşamanın ne anlamı var? Dünyaya bir iz bırakamıyorsak neden varız? Şimdi ben diyorum ki bir dakika arkanıza yaslanın ve hayatınız hakkında kısa bir değerlendirme yapın. Bugüne kadar “hayır” kelimesinin hayatınızı nasıl baskıladığını bir düşünün. Sonu ne olur diye düşünerek kaçırdığınız her şeyi… Henüz on sekiz yaşında pek çok şeyi deneyimlememiş bir genç olsam da hayatın sürekli endişelenmek için çok kısa olduğunun farkındayım. Bir daha hiçbir zaman bugünkü kadar genç olmayacağımın farkındayım. Mutluluğun kovalanarak yakalanacağının farkındayım. Fırsatların akışına bırakınca beni bulacağının farkındayım ve eğer karşıma çıkan fırsatları değerlendirmezsem ve bazen akışına bırakmazsam hayatı bir gün çok geç olacağının farkındayım. Belki de artık rüzgara direnmek yerine onunla birlikte hareket etme zamanı gelmiştir. Elimize kocaman bir rüzgar gülü alıp onun hareketini izleme, rüzgarı da ardımıza alıp koşma zamanı şimdi. Hadi bakalım. Hep birlikte kalkalım yerimizden şöyle bir silkelenelim. Verelim sırtımızı rüzgara. Savrulmanın keyfini çıkaralım. Rüzgar nereye biz oraya! Narı 1 Celal Yasin Narı 21202566 TURK 101 Neşe Çetiner 20 Nisan 2015 YANSIN KİTAPLAR, YAŞASIN CAHİLLİK! Fahrenheit 451 son zamanlarda okuduğum en ilginç kitaplardan birisiydi. Kitaptaki bir çok öğe günümüzde de çok rahat karşılaşabileceğimiz türlerdendi. Özellikle itfaiyeciliğin sadece kitapları yakmak için var olduğu bir dünya ile karşılaşmam beni şu an yaşadığımız hayat üzerine düşünmeye sevketti. Günümüz dünyasını düşününce aklıma çok önemli bir soru geldi : Acaba hepimiz birer kitap yakan itfaiyeciler miyiz? Bu sorunun cevabını bulmak için öncelikle kitaptaki olaylar ile kendi dünyamızı karşılaştıralım. Kahramanımız Montag kitap yakan bir itfaiyecidir ve Montag’ın dünyasında yazıya dair her şey gerek yazılması , gerek okunması kapsamında yasaktır. Baktığımızda yazı insanların düşünmesi ve üretmesi için birinci adımdır. Yani yazıyı engellediğimizde , aslında insanların düşünüp yeni şeyler üretmelerini veya bir şeylerin yanlış gittiğini anlamalarını engellemiş oluruz. Günümüze baktığımızda bana göre yazıya vurulan sansürler de bu amacı gütmektedir. Gazetecilerin tutuklanması veya devlet eliyle gazetelerin kapanması ve sansür yemesi , insanların düşünüp bir şeylerin yanlış gittiğini anlamalarını engellemek içindir. Gerçi bu durum her zaman böyle olmuştur diyemeyiz , mesela cumhuriyetin ilk yıllarında Mustafa Kemal Atatürk’ün sergilediği kitap okuma ve yazı yazma ahlakı güzel bir örnektir bizler için . Kitap okursan ve ya yazı yazarsan yeni şeyler üretebilirsin. Şimdi sorumuzun bir cevabını burada verebiliriz. Evet bizler kitap yakan itfaiyecileriz çünkü mevcut engellemelere inat daha fazla okumayı ve Narı 2 daha fazla yazmayı kendimize misyon edinemedik. Ne Atatürk’ün öğretilerini devam ettirebildik ne de kendimiz yeni bir şeyler katabildik. Bu yönden bizler kitap yakan itfaiyecileriz. Kitabın devamına baktığımızda kahramanımız Montag , Clarisse adındaki komşusu ile tanışır. Clarisse Montag’a hayatını sorgulatacak bazı sorular sorar. Burada özellikle bir soru üzerinde düşünmemiz gerektiğine inanıyorum. “Mutlu musun, Montag?” . Evet bizler bu soruyu aslında her zaman kendimize sormamız gerekiyor. Acaba bizler kitap yakmaktan , cahillikten , baskıya boyun eğmekten mutlu muyuz? Şu devam eden kavgacı ortamdan , lüzumsuz sözlerden , savaş ortamından memnun ve mutlu muyuz? Zannediyorum vicdanı olan herkes bütün benliğiyle kocaman bir “Hayır!” cevabı verecektir. İlk sorumuza dönecek olursak evet bizler kitap yakan itfaiyecileriz fakat mevcut durumdan hoşnut değiliz. Keşke bizlere yön gösterecek bir şeyler olsaydı da bu durumdan kurtulabilseydik diyoruz. Aslında bu yön gösterici şeylerin ne olduğunu kitabın devamında anlayabiliyoruz. Kitabın devamında Montag Clarisse’in sorularından etkilenip hayatını sorgulamaya başlıyor ve daha sonra yakacağı kitaplardan birkaç tane ayırıp okumaya başlıyor. Bu gelişmeden sonra aslında öğrenmesi gereken ne kadar da çok şey olduğunu anlıyor. Fakat burada yetkililer işe el koyup onu cezalandırmak istiyorlar. Şimdi tam burada hikayeyi kendi dünyamıza çekelim. Bizler hayatımızı sorgulamaya başladığımızda yapmamız gereken şeyler neler diye düşünürken karşımıza kitaplar yani yeni bilgiler çıkıyor. Yapmamız gereken hem kendimizi hem ulusumuzu en üst seviyeye çıkaracak şekilde okumak , yazmak ve yeni şeyler üretmektir. Şu gök kubbe altında daha söylenecek ve öğrenilecek çok şey var ve bu durum bizim tek azim kaynağımız olmalıdır. İşin en önemli kısmı ise yetkililer işe el koymaya kalkışacağı zamanlarda bile daha çok azme gelip , daha çok okumalı ve daha çok yazmalıyız. Yoksa bizler kitap yakan birer itfaiyeciler olarak kalacağız. Narı 3 Kitaplar yeni bilgiler öğrenmemiz için birer hazinelerdir. Okumak ve yazmak bizlerin yaşadığının göstergesidir. Aksi halde cahil kalıp sadece yaşama içgüdüleriyle hareket eden hayvanlardan farkımız kalmaz. Bu yüzden kitap yakan itfaiyeci olmaktansa kitap yazan hakiki insanlar olmalıyız. Bu durumdan hoşnut olmayanlar , okumamızı ve yazmamızı engellediği zamanlar direnmezsek ve daha çok okumaya yazmaya gayretlenmezsek eğer o zaman kaybedenlerden oluruz ve sloganımız şöyle kalır : YANSIN KİTAPLAR, YAŞASIN CAHİLLİK! Celal Yasin Narı SICAK VE HÜZÜNLÜ BAŞKENT SARAYBOSNA Anlatılacak o kadar çok şey var ki aslında Saraybosna hakkında, cümleleredökmek istiyorum ama kelimelere sığdıramıyorum. Osmanlı Dönemi'nden kalmış Başçarşı'daki o havayı, Gazi Hüsrev Bey Cami'nin insanı derinden etkileyen muhteşem mimari yapısını, Saraybosna sokaklarını kaplayan kahvekokularını... Saraybosna öyle bir şehir ki, insan burada vakit geçirirken kendini başka bir ülkede imiş gibi hissetmiyor. Bu şehir, insanlarının güler yüzü ve sıcak davranışlarıyla sizi hemen etkisi altına alıyor.Osmanlı'nın Avrupa'da kurduğu en büyük kent olan Saraybosna'da halen Osmanlı döneminin izlerini görebilmek mümkün. Bu sebeptendir ki ben; Saraybosna sokaklarında dolaşırken kendimi yurdumda gibi hissettim. Özellikle Başçarşı'daki sıralanmış bakırcı dükkanları bana, Gaziantep Bakırcılar Çarşısı'nı anımsattı. Başçarşı'nın içinde bulunan ve Mimar Sinan'ın 1531 yılında inşa ettiği Gazi Hüsrev Bey Cami ise; Saraybosna'daki Osmanlı dokusunun parçası gibi duruyor ve caminin içindeki çeşme de hem mimari yapısıyla hem de suyunun lezzetiyle camiden bağımsız bir üne sahip. Öyle ki;şehrin insanları çeşmenin suyu için; 'Bir kez içerseniz, bir daha gelirsiniz' diyor. Bütün bunların yanında, bu büyüleyici şehrin bana çok sıcak ve samimi gelmesinin bir diğer sebebi ise, Türk mutfağını andıran lezzetli yemekleri. Tabii bunlardan en meşhurları hemen hemen herkesin Bosna denildiğinde ilk aklına gelen Boşnak böreği ve kendine özgü lezzetiyle insanı cezbeden Boşnak kahvesi. Bu iki lezzet bizim damak tadımıza çok uyuyor. Boşnak kahvesinin Türk kahvesine benzemesinin yanında, kahvenin çok ayrı bir tadı da var. Boşnak böreği ise hem lezzetiyle hem de görüntüsüyle Türkiye'de çoğu insanın beğenisi toplamış Bursa kol böreğini andırıyor. Ayrıca; Boşnakların bize, Türk olduğumuzdan ötürü gösterdikleri samimiyet ve misafirperverlik, bu lezzetlerin daha da tatlanmasına yol açıyor.Oldukça sıcak bir atmosferi olan Saraybosna'ya bir de hüzün hakim. Burada Osmanlı Dönemi'nin mimari yapısını ve izlerini görebildiğimiz gibi, Bosna Savaşı'nın da izlerini görüyoruz. Ülkeyi Sırplaştırma amacı güden Sırpların, Bosna-Hersek'teki Boşnak ve Hırvat nüfusuna karşı 3 yıldan fazla süren bir savaş başlatmalarıyla bu savaş, ülkede 200.000 kadar insanın ölümüyle ve yine birçok insanın ülkelerini terk etmesiyle sonuçlanıyor. Bu kadar ağır bir savaşın izleri, şehirde birçok duvarda, kurşun izleriyle göze çarpıyor. Özellikle duvarlardaki kurşun izlerinin fazlalığı, yapılan katliamın büyüklüğünü ve acımasızlığını gözler önüne seriyor. Tabii bunun yanında bir de, gördüğümde daha da hüzünlenmeme yol açan ve şehre yukarıdan bakanbir şehit mezarlığı var. Saraybosna'daki en eski mezarlıklardan biri olan bu mezarlığın adı Kovaçi Şehitlik Mezarlığı. Şehrin tepesinde yer alan bu mezarlık bana çeşitli duygular yaşatıyor. Bir yandan bembeyaz mezar taşlarıyla ve manzarasıyla beni büyülerken, diğer yandan ise içimi hüzünle dolduruyor. Mezarlığın ortasında bulunan kubbe şeklinde bir alan dikkatimi çekiyor ve bu kubbenin altında yatanın Aliya İzzetbegoviç olduğunu öğreniyorum. Bilgi birikimiyle kendisine 'Bilge Kral' unvanı takılan ve Bosna-Hersek'in ilk devlet başkanı olan Aliya İzzetbegoviç, bağımsızlık yolunda Boşnaklara liderlik etmiştir. Aliya İzzetbegoviç önderliğinde 1995 yılında imzalanan Dayton Antlaşması ile Bosna-Hersek, bağımsızlığını korumayı başarmıştır.Bosna-Hersek için çok ayrı bir değeri olan bu devlet başkanının kabrinin, burada bulunması da, şehre nüfuz eden hüznün bir diğer sebebi gibi görünüyor. İşte; savaştan kalma şehre çöken bu hüzün ve Saraybosna'nın Türk kültürü ile uyuşan bu sıcak havası, bana bu şehir için; 'Sıcak ve hüzünlü başkent Saraybosna' dedirtiyor.Hafsa Ebrar YILDIRIMDEMOKRASİ İÇİN MANİFESTO:DİREN!Mehmet Çağan YURTCAN 21601617İçinde bulunduğumuz şu son yüzyılda Amerikalılar, Avrupalılar uzaya çıkmakla, orada bir koloni oluşturmakla uğraşırken maalesef biz elimizden alınmaya çalışan demokrasimizi vermemek için uğraşır olduk.İşte bu durum bizi Atatürk’ün çok öncelerden bahsettiği ‘‘muasır medeniyetler seviyesi’’nden oldukça uzaklaştırdı.Bizler henüz kendi içerimizdeki temel sorunları çözemezken bir de bunları çözme uğraşlarına engel olunuyor.Örnek vermek gerekirse; başımızda bulunan hükümet kendisine zarar verecek doğruların ortaya çıkmasına hiçbir koşulda izin vermiyor.Bunu 29 Mayıs 2015 Cumhuriyet Gazetesi’nde Can Dündar ve Erdem Gül imzalı ‘MİT tırları’ ile ilgili yazı sonrasında verilen demeçlerde, bu iki gazeteci hakkında yapılan yerli yersiz suçlamalarda açık ve net şekilde görebiliriz.Bu iki gazeteci tüm demokratik toplumlarda görebileceğimiz gazeteci olarak haber yapma haklarını kullandılar ama sonrasında gördükleri muamele ise ‘terörist bunlar’ oldu.Sonra bunları savunan insanlara hükümet tarafından ‘sizler de teröristsiniz’ demeci geldi.Bu cümlelerden sonra insanların çoğu yaptığı eylemlerden vazgeçti ve hükümet bir kez daha ,biz direnmediğimiz ve eylemlerimizi üstelemediğimiz için, üstün konuma geçti.Hani yasalar vardı ve insanlar bu yasalar çerçevesinde ‘özgürce’ yaşayabilirdi.Bakın şimdi n’oldu? Bu ülkenin Başbakan’ı çıktı ‘‘Bedelini ağır ödeyecekler’’ dedi, sonra Can Dündar ve Erdem Gül 92 gün hapis yattı neden, çünkü hükümet partisi bu olayı yine kendisine karşı bir tehdit olarak gördü ve o iki gazetecinin sahip olduğu ‘demokratik’ hakkı yoksaydı.Bizler gerekli başkaldırıyı gerekli ölçülerde yaptığımızdan mıdır bilinmez ama bu davaların bir bağlantısı olarak haberin fotoğrafını sağlayan Enis Berberoğlu’na bir anda 25 yıl hapis cezası verildi.Sonra şaşırtıcı ama belki de birçok kesimin desteklediği ‘Adalet Yürüyüşü’ ortaya çıktı muhalefet parti tarafından.İşte tam da bu kitabın ana ﬁkrini destekleyecek bir olay olarak alabiliriz.Çünkü bu yürüyüş sadece bu davada verilen cezalara gösterilen bir tepki değildi, bu yürüyüş Türkiye’de son üç dört yılda gittikçe artan haksızlıklara, demokrasiyle bağdaşmayan uygulamalara ve son olarak referandum rezaletine karşı bir propaganda niteliğindeydi.Başından sonuna kadar adaletsiz ve demokrasilerde görülmeyecek kararları protesto etmek ve bunun yanında insanlara haklarına sahip çıkmaları konusunda bir bilinç kazandırma amacıyla çıkılan bu yürüyüş kesinlikle insanları öyle ya da böyle etkilemiştir.Ayrıca demokrasi için demokratik yoldan bir başkaldırı olarak nitelendirilmelidir.Zaten bu etkiyi de ilk olarak yürüyüşün bitişini gösteren Maltepe Mitingi’nde gördük.Milyonlarca insanın sadece adalet ve demokrasi için toplanması başlı başına önemli bir olaydı.Direnme kavramını milletimiz sanıyorum sadece olaylar kötüye gittiğinde ya da zarar verebilecek boyuta geldiğinde hatırlıyor.Nisan referandumu böyle ﬁyasko ile sonuçlanmasaydı ve bu tutuklama kararları çıkmasaydı sanıyorum ki sessiz kalmaya devam edecektik.Zaten insanların daha önceleri sessiz kalmaları dahi başlı başına tartışılması gereken bir konu.Çünkü demokrasi dediğimiz zaman sadece eşitlik ya da özgürlük kavramları aklımıza gelmemeli ki zaten bizim ülkemizde bunlar dahi aklımıza gelemiyor artık.Olması gereken ise sessiz kalmayarak herkesin eşit ölçüde ﬁkrini beyan etmesi ve ortaya ona göre bir sonuç çıkmasıdır.Ama ne var ki yaklaşık 15 senedir böyle bir döngü söz konusu değil ve bundan sonra da olması pek mümkün görünmüyor.Referandum sonrasında ülkemizi demokrasi yolundan çıkmış bir ülke olarak yorumlayabiliriz çünkü oylatılan sistem ile haklarımız ve eşitlik kavramları suistimal edilmeye oldukça açık hale geldi.Bana kalırsa bunun temel sebebi sessizliğimiz ve uysallığımız oldu.Böyle tepkinin gelmediği bir ortamı kim bulsa her istediğini aynen bu şekilde yaptırabilirdi zaten.Kitapta Emre Kongar’ın yazdığı ve bu saatten sonra milletimizin sahip olması gereken bir felsefe var o da şu:’’Ya, yasalar çerçevesinde, barışçı yöntemlerle, demokratik olarak, demokrasi için: DİRENECEĞİZ... Ya da uçurumdan aşağı yuvarlanıp, ‘Demokrasi Ruhuyla’ birlikte yok olup gideceğiz!”.(Giriş, s.9-10)(Ben felsefe diye adlandırıyorum ama tabii sizler farklı isimler de kullanabilirsiniz)Artık bir şekilde uyanmanın, kendimize gelmenin zamanının geldiğine inanıyorum.Aksi takdirde 1923 yılında binbir zorlukla kurulan bu güzel cumhuriyetimiz yerini bir padişahlığa bırakmaya hazırlanıyor olabilir. ALLEGRO, PİYANO, FORTE, KREŞENDO Notaların isimlerinin nereden geldiğini biliyor musunuz? Bilmiyorsanız size söyleyeyim: Notaların isimleri Ut queant laxis isimli bir 8. yy İtalyan ilahisinin ilk yedi cümlesinin ilk heceleridir. Klasik müzik de aynı notalar gibi, eski kilise ilahilerinden doğmuş ve 8. yüzyıldan günümüze kadar geçen zaman boyunca değişmiş ve gelimiştir. Klasik müzik, bu değişimini sayısız besteci ve yorumcunun elinden geçmesine borçludur. Bu sonu belirsiz yolda klasik müzik, her durakta kendine yeni bir şey katmıştır ve yolculuğu aynı hızıyla devam etmektedir. Sadece 20. yüzyılda bile yüzlerce müzisyenin elinden geçmiş klasik müzik, diğer yüzyılları da eklersek kim bilir kaç yüz hatta bin müzisyenin elinde şekillenmişti. “Dünyanın en derin çukuruyla yarışacak deriniliğe sahip bir müzik türü!” İşte, Filiz Ali tarafından yazılmış Müzisyen Portrelerini okudukça kafamda beliren düşünce bu idi. Sizi bilmem ama ben bu çukurda dalış yapmayı dalmayı çok seviyorum. Onun içinde gezmeyi, onu keşfetmeyi, onu hissetmeyi... Muazzam bir seyahat, adeta müze gezmek gibi. Kocaman, içi çeşitli dönemlerden binlerce eserle dolu bir müze. Pek de zahmetli gezmesi, malum içindeki her eser özel ilgi istiyor. E hal böyle olunca, gez gez bitmiyor. Dürüst olmak gerekirse zaten bitmesini de istemiyorum. Aslında, benim klasik müzikle inişli çıkışlı bir ilişkim var. Kendisiyle ilk, üçüncü sınıfta piyano dersi almaya başladığımda tanıştım. Bir sene kadar az bir zaman süren bu derslerde elbette belli bir temel oluşturdum ama ders almayı bıraktıktan sonra klasik müziğin yüzüne uzun bir süre pek de bakmadım. Arada Beethoven’ın, Mozart’ın ve Çaykovski’nin kültleşmiş eserlerini dinlemek dışında bir ilişkim yoktu. Sanırım daha kendisinin güzelliğini anlayabilecek bir durumda değildim. Klasik müzikle, Frederic Chopin’ın etütlerini dinlemeye başladığımda tekrar buluştuk. Bu seferki buluşmamız, kısa bir zaman sonra bitecek bir arkadaşlık değil aksine uzun bir zaman süreceği belli olan bir dostluk doğurdu. Kendisine artık büyük bir şevkle bağlanmıştım, öyle ki evde tozlanmaya terkedilmiş piyanomun kapağını seneler sonra tekrar kaldırdım. Frederic Chopin’ın Eugene Delacroix tarafından çizilmiş portresi Etütlerin tekniğinin sağlam ve notalarının kompozisyonun karışık olmasına rağmen notalar öyle ince işlenmişlerdi ki müzik teorisinden çok anlamayan, nota bilgisi kısıtlı ben bile notaların armonisine kapılıp gitmiştim. Ah, bir de o notaların arasına serpiştirilmiş duygu parçacıkları vardı. Parçanın teknik kısmınının yanında ışıldayan insanlık tanecikleriydi onlar, onlar olmazsa zaten parçalar donuk nota yığınlarından farksız olurlardı. Neyse ki, kağıt üstünde belki zıt görünen bu elementler, birbirlerini eksiksiz tamamlıyordu ve benim kulaklarımda bir müzik ziyafeti veriyorlardı. Benim zaten klasik müziğin en sevdiğim yanı da eserlerde bulunan tekniğin ve duygunun bu muhteşem uyumu. Besteci, akademiyi hiçe saymadan, notları demir işleyen bir zanaatkarmışçasına kağıda işler fakat eserler sadece bunlarla sınır değildir. Besteci, her bestesine kendinden bir şey katar. Bestelerkenki ruh hâlini yansıtmıştır belki de veya bir uzun zamandır hasreti çekilen sevgiliye yazılmış bir aşk sonatıdır ya da insanların neşe ile dans etmesi için sanatçının kendi mutluluğundan kopan bir valstir. Seçenekler uzar gider, tek olan her eserin bestecinin kalbinden kopan parçalara ev sahipliği yaptığıdır. Eserleri eşsiz kılan teknikten ziyade zaten bu duygu kırıntılarıdır. Klasik müzikten aldığım bu zevk, diğer müzik türlerinden aldığım zevklere kıyasla birkaç seviye üstte. Dinlemeden önce ciddileştiğim ve her ayrıntısına kadar anlamaya çalıştığım bir tür klasik müzik. Diğer şarkılara meze dersek, klasik müzik eserleri ana yemek görevi görüyor demek abes olmaz. Dönem veya akım fark etmeksizin her eserden aldığım tat alabildiğince eşsiz ve yoğun ve artık eminim ki ruhuma dokunan bu aroma hayatımdan bir daha silinmeyecek. Miran Özalp Kaynakça: Ali, Filiz. Müzisyen Portreleri. İstanbul: Yapı Kredi Yayınları, 2016. Frederic Chopin'ın portesi: https://media1.britannica.com/eb-media/27/12927-004-B584B52E.jpg Ezgi Kahraman Renkli Düşünceler Yaklaşık yedi milyar insanın yaşadığı bir dünyada, her insanın kaş renginden, göz şeklinden tutun, aile yapısı ve yaşadığı yerin iklim özellikleri birbirinden ne kadar farklıysa insanların düşüncelerinin de birbirinden farklı olması, yadırganacak bir şey olmasa gerek. Çünkü düşüncelerimiz sadece tek bir şeyden etkilenmez. Yaşadığımız yerden de okuduğumuz kitaplardan da ailemizden de pek çok şey öğreniriz, bazen onaylarız onları bazense onlara karşı çıkarız. Bunların bizde canlandırdığı imgelere göre düşüncelerimiz şekillenir. İnsanların deneyimleri birbiriyle örtüşebileceği gibi birbirinin tersi de olabilir. Ama yeryüzündeki tüm insanların düşüncelerinin aynı olması beklenemez. Peki zıt görüşlü insanlar nasıl aynı sınırlar içinde yaşayabilir? Karşılıklı saygı ile. Aynı zamanda sorgulayarak. Neden birbiriyle ters düştüğünü anlamaya çalışarak. Kendi fikirleriyle karşılaştırarak. Bir insanın her konuda haklı olamayacağını biliyoruz. Nitekim, farklı sesler işitmek, toplumun daha iyi bir statüye ulaşmasını sağlar çünkü sizin düşünemediğiniz bir şeyi bir başkası düşünür, siz de onların eksikliklerini tamamlarsınız ve herkes içinde bulunduğu toplumun bir ferdi olarak, toplumu daha ileriye götürmek için, daha güzel bir hayat yaşamak için katkı sağlamış olur. Buna olanak veren ise farklı düşüncelerdir. Herkesin yalnızca aynı şeyleri düşünebildiği bir toplumda herkes aynı yanlışları yapar, birinin düşünemediğini başkası da düşünemez. Böyle bir durumda daha iyi bir yaşamdan bahsedilebilir mi? Bir ressamın resim yapabilmesi için boyaya ihtiyacı vardır. Eğer sadece mavi renkle bir resim çizmek zorunda kalsa, okyanusu, denizi çizebilir ama ormanı, güneşi, çiçekleri yansıtabilir mi resmine? Peki biz insanlar, bu farklı renklerle yaşamayı başarabiliyor muyuz? Birbirimizi anlamaya çalışıyor muyuz, yoksa Ana’da olduğu gibi karşıt düşünceleri ayıklamaya, hatta yok etmeye mi çalışıyoruz? Kitapta bir grup gencin başkaldırısı anlatılıyor. Kimileri tarafından desteklenirken, kimileri tarafından tepki alıyorlar. Bu, sadece düşünceye verilen bir tepki olmanın ötesinde, o insanların varlığına tahammül edemeyecek bir nefrete dönüşüyor. Ve ne yazık ki 1906 yılında yazılan kitaptaki bu tepki günümüzde de devam ediyor. Biri bize doğru gelmeyen bir şey söylüyor ya da yapıyorsa o insana ister istemez bir antipati duyuyoruz. Oysaki insanların düşünce ve ifade özgürlüğü vardır değil mi? Çoğunluğun kabullendiği bir şeyi kabullenmek zorunda değiliz ama bunu ifade etmek pek kolay bir şey değil. İfade etme cesaretini gösterdiğimiz zaman ise çoğunluk tarafından hor görülme, küçümsenme ihtimalini göze almışızdır haberimiz olmadan. Onlar bize böyle davranabilir çünkü onlar çoğunluk, onlar güçlü olan taraf. Biz de ya çevremizde yaşananlara duyarsız kalırız, sesimizi çıkarmayız ya da ne olursa olsun inandığımız şeylerin peşinden gideriz. Pavel ve arkadaşlarının yaptığı tam olarak buydu. İnandıkları şeyin peşinden gitmek. Onlara sunulan sefil hayat, başka insanların cebini dolduruyordu ve yoksul işçiler bunun kaderleri olduğunu düşünüyorlardı. Üstelik düzenin değişebilme ihtimali akıllarının ucundan bile geçmiyordu. Pavel ve arkadaşlarının ise azınlık olarak başladıkları karşı çıkma girişimi, işçinin emeğini kullanan ama ona hak ettiğini vermeyen zihniyeteydi. Bu gençleri diğer insanlardan ayıran temel özellik ise kendi düşüncelerini yayma cesaretini göstermenin yanında, bunu yaparken kendilerine engel olacak insanlara da zarar vermek istememeleri. Onlar, insanlara ezilen kesimin de iyi bir hayat yaşaması gerektiği düşüncesini ulaştırmak isterken, bunu kabul etmeyen insanları incitmenin, onlara kin gütmenin, amaçlarının dışında bir girişim olduğunun bilincindeler. Ama yaptıkları şey bir mücadeleye dönüşüyor çünkü bu gençlerin düşüncesine ters düşen güçler, onları durdurmak için çabalıyorlar. Hâlbuki birbirimize karşı saygılı olmayı başarabilsek, yargılamadan önce dinlemeyi bilsek, sorgulasak neden bu insan böyle düşünüyor diye, belki hiçbir şey bu kadar karmaşık bir hâl almayacak. Sonra istemezsek yine kabul etmeyelim, yine karşı çıkalım. Sen yanlışsın, diyelim. Ama kavga etmeyelim, birbirimizin canına kastetmeyelim mesela. İnsanın kendi düşüncesini savunması veya bunu yaymak istemesi, başka insanlarla mücadele etmeyi gerektirecek kadar zor bir iş olamamalı. Böyle olunca konu amacından sapıyor ve mesele şiddet, nefret, kan dökme noktasına bile geliyor. Bu yüzden bize fikrini kabul ettirmek isteyene düşman gözüyle bakmayalım. Kendi fikrimizi kabul etmeyeni de farklı saflardaymışız gibi ayırmayalım. Aksine bir eksiğimiz olsa bizi o insanın tamamlayacağını ve bu şekilde bir bütün olabileceğimizi unutmayalım. Diyeceğim odur ki her bireyin özgün bir fikri vardır ve kimse bu düşünceleri değiştirmeye, küçümsemeye, yok saymaya çalışmamalıdır. Bizim fikrimize uysun uymasın saygı göstermeliyiz farklı fikirlere, farklı renklere, yoksa bir ressam nasıl güzel resim çizebilir ki? Biz yaşadığımız yeri nasıl daha iyi bir yer yaparız ki onu renklendirmeden? Biz Sevmeyi Ne Zaman Unuttuk? Bana hep maneviyatın maddiyattan daha önemli olduğunu söyleyip durdular. Bu cümleyi bana söyleyen insanlar; fikirleriyle, kişilikleriyle, dürüstlükleriyle veya insana dair her hangi bir şeyle var edilmemiş, büyük insanların(!) gölgesinde, ses tellerinin varlığını bile unutarak yaşamış insanlardı. Kendilerini sadece sermayenin artmasında bir araç olarak görmeye zorlanmış, kendi öz benliklerini bir iş makinesine feda etmiş, toplumun kallavi kesimlerinde adam yerine bile konmamış insanlardı. Bu insanlar, bizim yaşantımızın temelini oluşturuyorlardı. Ya biz? Biz de bu insanların acılarının altında, sevgisizlikten nasibimizi aldık mı? Önce kendini sevmeli bence insan. Kendini o kadar çok sevmeli ki, artık başkasına sıra gelmeli. Kendisinde var ettiği hisleri o kadar yoğunlaştırmalı ki, bu yoğun selin suyu değsin bir başkasına. Peki, nasıl yapsın bunu? Kafasının rahat olması gerekmez mi sizce? Cebindeki parası yüzünden ezilmemesi gerekmez mi örneğin? Haykırarak cevaplamak istiyorum kendi sorumu evet diye. Sınıf farkı artık insanın entelektüel birikimini gözetmeden oluşuyorsa, neden insan kendisini faydalı şeylerle var etmek istesin? Biz sınıf atlama sevdası yüzünden, sevmeyi çoktan unuttuk. Sevgiyi parayla sattık. Eskiden para bizim için araç iken, hırsımız yüzünden amaç haline geldi. Biz yirmi birinci yüzyıl gençleri bu furyanın içindeyiz artık. Sevgi ikinci planda kaldı. Orta hallimiz elindekini katlamak için gülücüklerle plazalarda gezdi. Yalan hobiler üzerine kurulu orta düzey hayatlarında yalandan birilerini seviyor gibi göründüler. Gezerken oralarda, bilinçaltlarında hep o kapitalistlerin koltuklarında oturabilmek olmadı mı? Koltukların sahibini seviyor gibi görünmediler mi? Öyle göründüler. Belki ben de öyle görüneceğim. Kimseye ait olmaması gereken tekdüze hayatı ben de sahipleneceğim. Ama biliyorum, bu sevgi olmayacak. Bu sadece ve sadece tahammül olacak. Sevgisizliğin asıl darbesini yiyen insanların var mıdır peki çaresi? Ezilen insanın doğasında yok mudur başkasını ezmek istemek? Efendisi olarak gördüğü insanlardan sevgi görmedikçe, nasıl sevgi göstersin bu insanlar başkalarına? Ezildikçe fabrikada konumu yüzünden, üzüldükçe köy kahvesinde topraksızlık yüzünden, nasıl gösterebilsin evdeki karısına, çocuğuna sevgisini? İçindeki bu aşağılanma duygusu, bütün hislerini nefrete dönüştürünce, bu karanlığın arasında nasıl bulsun sevgi duygusunu? Bunların hepsi bir yara açıyor işte. Farkında olmuyoruz belki ama bir kurşunun fiziğimizi delmesi gibi, bunların hepsi bizim düşünselimizi paramparça ediyor. Bütün ayrıştırmalar öyle ket vuruyor ki bizden başkasını sevmemize, kalbimizin odaları karanlıklar içinde kalıyor. Kişisel menfaatlerimizi silemiyoruz sonra. Başkalarının bizi küçük görmesini öyle şeylerle kapatmaya çalışıyoruz ki, en olmadık şeylerle bilge kılıyoruz kendimizi. En iyi dine sahip olma isteği, yaşayan onca ırkın arasından en ulusu, yücesi olma isteği… Bütün bunlar kalbimizin derinliklerinde yatan sevgi hissinin önüne geçiyor işte. Direnmek istiyorum bazen bütün bunlara karşı, sadece içimdeki sevginin yok olmaması için direnmek istiyorum. Aklıma yazarların, şairlerin sevgiyle ilgili sözleri geliyor. “…Öyle günler vardı ki, tanımadığımız birinin bir bakışı, bir göz kırpışı bizi kendimize getirip uçurumun kenarından geri döndürmeye yetiyordu. Her yerde, en bilgisiz veya karanlık gözlerde bile, katılmanın bize kaldığı bir insan sevgisinin ve bir masumiyetin gizli olduğunu biliyorduk…” diyor bir yazısında Cesare Pavese. Kendimi bu fikir girdabının içine soktuğumdan beri, olabilecek mi böyle saf bir sevgi? Hayatımda hak ettiği yeri, birinci sırayı verebilecek miyim bir sevgiliye bunca yalanın arasında? Çalışmaktan adaleleri büyümüş, elleri nasır tutmuş babamın anneme gösteremediği sevgiyi gösterebilecek miyim ben? Bilmiyorum. Ahmet Cemal kitabının son sayfasında soruyor annesine: "Söylesene anne, biz sevmeyi ne zaman unuttuk?". Soruların cevaplarını veremiyorum. Girdap olup uzaklaşıyorlar. Ardından kızdığım herkes gibi gündeliğin başıboş ayrıntılarında kaybolup gidiyorum. Nuri Can Süncer DOĞUġ AKBOĞA YALNIZLIĞIN DĠLEMMASI Ben kendimi bildim bileli içine kapanık ve derin düĢünen, bulunduğum durumdan çoklu anlamlar çıkarmaya çalıĢan biri oldum. Bu yüzden yalnızlık benim için tek baĢına öldürücü olmadı. Hatta zevk aldım bile denilebilir, etrafımdaki insan kalabalığının eksikliğinden. Çünkü bana göre bu kalabalığın büyük bölümü karĢılıksız iliĢkilerden anlamayan ve beynimi gereksiz sorularla yoran kirlilikten baĢka bir Ģey değildi. Sessizliğim ve yalnızlığım da hiç yardımcı olmadı bana. Bu yüzden diğerleri tarafından da hoĢ görülen biri olmadım. UzaylılaĢmak denilen Ģeyi tamamıyla benimsedim. Benim için zor olan doğru insanların arkadaĢlığını kazanmaktı sadece. Kocaman bir saman yığınının içinden hiç incinmemiĢ ve bükülmemiĢ tek bir buğday sapını bulup o gereksiz ve bozulmuĢ diğer çöplerin içinden çekip çıkarmak. Genelde, ya rüzgâr aldı onu benden ya da ne kadar narin olduğunu unutup ben kırdım onu. Benim hissettiklerimin tam tersini de hissedenler var tabii. Etraflarındakileri kaybetmekten korkanlar, onların yokluğunda depresyondan depresyona girenler. Her ne kadar bu insanlar dalkavuk, çıkarcı, duygusuz ve kendini beğenmiĢ olsalar da. Stefan Zweig’ın Bir Çöküşün Öyküsü kitabı da bu temada hayat bulur. Fransa’daki yöneticilik görevinden, Paris’ten uzak, taĢra bir bölgeye sürgüne gönderilen Bayan de Prie saray hayatını, kendi hayatıyla tek bir bütün olarak benimsemiĢtir. Tam bir burjuva hayatı sürerken kendi bakıĢ açısıyla kaba köylülerin arasında bulur kendini. Önceleri vicdanını rahat ettirmek için tatil gibi görür bu sürgünü, çocuklar gibi koĢar çayırlarda. Ancak ortadan kaybolmasının Paris’te hiçbir etki yaratmaması, kendini içten içe yemesine sebep olur. Ġntiharına kadar uzanan süreci de yalnızlık baĢlatır. Burjuva insanının sorunu da budur bence. Etrafındaki her bir insan parçasına anlamlar vermek, her iliĢkisinden farklı sonuçlar çıkarmak, küçük gördüğü insanların duygularıyla oynayıp, bir tanecik insan varlığına en ihtiyaç duyduğu sırada yüzsüzce yalakalıklar yapmak bu zavallı insanlara. Onların iliĢkileri hep karĢılıklı çıkardan doğar, saf arkadaĢlıktan baĢka hiç bir Ģey istemeyen insan fazla gelir onlara. Gerçek temeli olmayan bir iliĢkiler zincirinin halkalarını oluĢtururlar. Ve sergilemekten de çekinmezler. Hayatta kalmak için gereken temel kaynakların hiç eksik olmaması kendi yaĢamlarını bollukla bağdaĢtırmalarına sebep olur. Belki de hayattaki en anlamlı Ģeydir yalnızlık. Çünkü tekildir, herkesin yalnızlığı ayrı bir değer taĢır ve farklı duygular barındırır. Kendini dinler insan, yalnız kalınca; kendini tanır herkesten çok. Ancak baĢka insanlara anlamlar yükleme yalınlığı… ĠĢte bu sebep olur çöküĢe. Hayat enerjisi çekilir insanın, yataktan kaldıramaz kafasını. Ölümden baĢka bir Ģey düĢünemez olur insan. Çünkü ölüm ve yalnızlık uzun süredir evli bir çift gibidir. Yalnızdır ölüm tek baĢına. Bekler keĢfedilmeyi, boyunca karanlığın içinden. Belki de en ihtiyaç duyduğu Ģey insanın, baĢka bir insanın sıcaklığını hissetmesiyken, ölüm daha cazip görünür ona. Ölüm anını canlandırır kafasında tekrar tekrar. O tekilliği alıp kendi paralel evrenlerinde farklı tiyatrolarda gösterime sokar. ÇöküĢünü destansı bir finalle taçlandırmak, belki de unutturmak için; en önemlisi ise kendi yalnızlığını unutmak için yapar bunları. Gerçek yalnızlık; kendi ölümünü kabul etmektir. Seninle aynı duyguları baĢka insanların da paylaĢtığına inanmamaktır. Çünkü yalnızlık anında düĢünür insan duygularını. Kabul etmeliyim ki hiçbir zaman gerçek anlamda anlamayacağım bir duygu bu. Çünkü risk almak istemedim ve ben davet ettim yalnızlığı evime. Uzun süredir de misafirim. Ne zaman ki gerçek arkadaĢlığın sırrına eriĢirim, iĢte o zaman yalnızlık ayrılır evimden. Ve duygular yaĢatır beni. KAYNAK: Zweig, Stefan. “Amok KoĢucusu”. Çev. Ġlknur Özdemir. Bir Çöküşün Öyküsü. Ġstanbul: Can Yayınları, 2017. 11-52, 20. Baskı. Yalnızlığın İlk Engeli: Beynin Yalnızlığın lügatteki yeri; çevremizde insan olmaması durumudur belki somut olarak ancak kişinin kalbindeki yeri; insanın sevgiye olan açlığı ve muhtaçlığını temsil etmesidir. Günbegün etrafımızdaki insanlarla iletişim kurmaya, bizi yalnızlığımızdan uzaklaştırabileceğine inandığımız bir bağ kurmaya ve olan bağlarımızı da güçlendirmeye çalışıyoruz ki hepimizin kâbusu olan yalnızlık bizden korkup kaçsın. Yine de bu demek değil ki birçok insanla iletişim halinde olmak bizi yalnızlıktan uzak tutacak. İster yüz, ister bin kişi tanıyalım, bazı zamanlarda onların arasında bile yalnız hissetmek mümkün olabiliyor. O tanıdığımız insanların büyük çoğunluğu sadece "tanıdığımız" olarak kalıyor genellikle. Onların dışında da bir avuç insan oluyor yanımızda diyebileceğimiz, o da şanslıysak... Yoksa şu kocaman dünyada tek başımızayız. Sürüden ayrı düşmüş, tek başına yollarda dolanan, çaresiz bir koyun misali. Hani insana her şeyin yabancı geldiği bir an olur ya, o koyunun hissettikleri de pek farklı değil aslında. İşin en zor kısmı da burası zaten. Arıyoruz, buluyoruz belki, belki de bulamıyoruz istediğimizi ama bir yol seçip kendimize, ilerlemeye çalışıyoruz yalnızlığımızı bastırabilmek adına. Bulamadıkça da yalnızlık uçurumunun kenarına doğru ilerliyor seçtiğimiz yol. Aradığımız şey çok da zor bulunan bir şey değil aslında; belki derdimizi anlatabileceğimiz, içimizdeki ateşe bir kaşık olsun su dökebilecek bir dost, belki de gülen yüzünü gördüğümüzde içimizdeki sıkıntıyı uzaklara süpüren bir çehre. Bu bencil dünyanın bencil insanları arasında o insanı bulabilmek zaten en zor olan şey. Üzerinde yürüdüğümüz toprağın her santimetre karesinde çıkar temelli ilişkiler var. Bunun çözümü ise o kadar basit ki: Sevgi. İnsan öncelikle kendini saç telinin ucundan ayağındaki tırnağın ucuna kadar her şeyiyle sevmeli ki, dış dünyaya o sevgiyi yayabilsin. Dünya çok karmaşık bir ekosistem ve kendinden çok başkalarına değer veren insanlar ise bu ekosistemin en zayıf halkaları olabiliyor yanlış kişilerle bağ kurduklarında. “Hızlandıkça Azalıyorum” bugünün insanlarının çok sık karşılaştığı bir sorunu konu aldığı için okuyucuların kendilerini sürekli ana karakterin yerine koyması ve “Ben bu kadar çaresiz bir durumda mıyım?” demesi çok normal. Mathea kocasını kaybettikten sonra kendini dış dünyadan soyutlayan ve uzaklaştıran bir karakter. Onun da yaptığı gibi çok sık yapılan bir hata: Hayatta en ufak şeyin size dokunur hale gelmesiyle yıkıldığı düşünülen hayatı düzeltmek için çabalamamak… Öylece kabullenmek… Dış dünyadan kendini soyutlayıp o yerle bir olmuş, savaştan yeni çıkmış bir ülkenin harabe, yıkık dökük bir bina enkazının altında kalıp “İmdat!” diye bağırmamak, “Kimse yok mu?” diye sormamak öleceğin-yok olacağın anı beklemek gibi bir şey. “Hadi bir daha!” dememek… Evet, diyememek değil dememek… Hayattaki yaşanacak en kötü sonu yaşamaya evet demek… Ölmemek ama ölmekten beter hale gelmek, duyulacağın bir kalabalığın içinde bile fark edilmek istememek… Ve en sonunda bunu başarınca da yalnızlığınızdan şikâyet edip sanki kendi suçu değilmiş de insanlar yalnız bırakmış gibi dert yanmak en büyük hobimiz olmuş. Ama ilk başta etrafınıza ateş püskürüp yalnızlığınızın suçunu başkalarında aramak kendi iyiliğiniz için tüy dikmekten başka bir şey değildir. Yalnız kalmak karamsarlığı getiriyor beraberinde... Mathea yaşlandıkça dökülen dişleri gibi hayatının da giderek sona ereceğinden korkuyor o son dişin düşmesiyle. Kendisini hapsediyor beyninde oluşturduğu o daracık, karanlık hapishane hücresine ve kendisini doğduğu andan beri orada yaşadığına inandırarak çizdiği sınırları kabullenmeye çalışıyor son damlanın bardağa düşmek üzere harekete geçtiğinden habersiz bir şekilde. Bir gün bir marketten alacağı reçel kavanozu oluyor son damla ve bardak o kadar incelmiş ki artık o küçücük hapishane duvarları arasında, o kadar yaşlanmış ki, o son damlanın oluşturduğu ufacık şok etkisi bile yıllarca o kadar darbeye göğüs geren bardağı parçalamaya yetiyor ve Mathea sonunda hayatında daha çok ölüme yer vermesi gerektiğine karar veriyor. ATAHAN BAYIR 21501853 ( Jeff Widener- Tank Man)1 Ruhumun Asi Yüzü 1989 yılında Çin'deki bir protesto gösterisi sırasında Jeff Widener tarafından çekilen "Tank Adam" veya diğer adıyla "Meçhul Asi" yirminci yüzyılın en önemli fotoğraflarından biri olarak kabul edilir. Bu fotoğrafa neden bu kadar önem verildiğini anlamak hiç de zor değil. Arka arkaya dizilmiş tankların önünde onların geçişini engelleyen tek bir adam... Tanklar amaçları itibari ile karşılarına çıkan tüm engelleri yıkarak üstünden geçen zırhlı araçlardır. Peki, tonlarca metal yığınından oluşmuş bu savaş makinelerinin karşısına bir insan nasıl çıkabilir? Et ve kemikten oluşan bedeninin o tankların karşısında bir saniye bile dayanamayacağını bilen biri neden yine de onlara karşı koymak ister? İnanç, cesaret ve kararlılık: Bir işi başarmak için insanın ihtiyacı olan üç şey. Güce karşı gelmek, tank adamın en önemli özelliği. Çünkü birçok insan güce karşı koymak yerine güce tapar ve ona karşı boyun eğer. Tanklar, gücü ve aşması imkansız görünen engelleri temsil ediyorlar. Kimsenin sorgulamadığı, karşı gelmediği hatta birçoğumuzun görmezden geldiği kurallar, inançlar, dayatmalar... Bu durumlarda kimse sorumluluk almak ve öne çıkmak istemez. Bizler dalgalara karşı yüzmektense dalgayı arkamıza almayı, tank adam olmaktansa tanklardan biri olmayı tercih ederiz. Hiçbir sorumluluk ve risk almadan daha iyi bir hayatın hayalini kurarız. Neyse ki tarihte düzene karşı gelmiş, kendi sesini duyurmayı başarmış ve bu sayede bilime, sanata ve insanlığa katkıda bulunmuş birçok insan vardır. Örneğin Galileo Galilei kiliseyi karşısına alarak ve doğacak sonuçları kabullenerek dünyanın döndüğünü iddia etti ve tüm baskılara rağmen bilimle uğraşmaktan vazgeçmedi. Ayrıca Spartaküs Roma'ya karşı olan ayaklanmada kölelere önderlik etti. Sonucunda başarısız olsa da tarihe geçerek insanlara ilham kaynağı oldu. Dünyanın bu cesur, gözü kara insanlara her zaman ihtiyacı oldu ve olmaya da devam edecek. Tabii ki her tehlikeli olaya karışmak pek akıllıca olmasa da hayatımız, ideallerimiz ve geleceğimiz söz konusu olduğunda her türlü zorluğa direnmeliyiz. Herkesin hayatında olduğu gibi benim on dokuz yıllık hayatımda da bazı dönüm noktaları olmuştur. Bunlar hayatımızı şekillendiren yol ayrımlarıdır. Her zaman isteğimiz doğrultuda kararlar alamayabiliriz. Birçok faktör, bizi hayallerimizle zıt doğrultuya yönlendirir ve hatta o yöne doğru zorlar. O anda durumun vahametini, hayallerimizin ellerimizin arasından nasıl da kayıp gittiğini anlamayabiliriz. İşte bu gibi durumlarda içimizdeki Tank Adam'ı uyandırmalıyız. Fırtınada istemediğimiz yöne doğru sürüklenen hayat gemimizin dümenine geçmeli ve kontrolü ele almalıyız. Deniz ne kadar dalgalı hava ne kadar fırtınalı olsa da, hiçbir etkenin rotamızı değiştirmesine izin vermemeliyiz. Biliyorum, bunu yapmak hiçbir zaman söylendiği kadar kolay olmamıştır. Ben ve çevremdeki çoğu insan böyle büyük bir sorumluluk almayı istemeyiz. Yapacağımız şeyin doğuracağı büyük ve öngörülemez sonuçlarından çekinir ve hiçbir şey yapmamayı seçeriz. Geçmişe dönüp yaşamıma baktığımda cesur olup insanlara, dogmalara, kurallara, güce karşı durduğum hiçbir karardan pişman değilim. Fakat iyileşmek bilmeyen bir yara gibi beni sürekli rahatsız eden ve acı veren şey geçmişte cesaret edip yapamadıklarım. Yapmadığım, yapamadığım şeyler için şu an bile kendime kızıyorum. Eğer geçmişte daha cesur olabilseydim şu anki hayatımın çok daha farklı olacağı gerçeği insanın içini yiyip bitiriyor. İşte tam da bu yüzden, büyük zorluklarla karşılaştığımda, kendimi ne kadar güçsüz ve yalnız hissetsem de karşıma bütün dünyayı alsam da asla kolaya kaçmamayı ve cesaretimi kaybetmemeyi öğrendim. Çünkü Goethe'nin de dediği gibi: "Malını kaybeden, bir şey kaybetmiştir; onurunu kaybeden birçok şey kaybetmiştir. Fakat cesaretini kaybeden her şeyini kaybetmiştir."2 Burak Aydoğdu Kaynakça: 1Widener, Jeff. Tank Man. 1989. Beijing. 2"Johann Wolfgang Von Goethe." - Vikisöz. N.p., n.d. Web. 30 Nov. 2015. <https://tr.wikiquote.org/wiki/Johann_Wolfgang_von_Goethe>. NURULLAH ÖZDEMİR KALABALIKLARDAKİ YALNIZLAR İnsan, hayatının başlangıcından itibaren hep birilerine ihtiyaç duymuştur. Bu ihtiyaçlar insanı topluluğa itmiştir. Yaşamımızın en başlarında ihtiyaç olan topluluk ortalarında bizim için sadece bir alışkanlık olur çıkar. İlerisinde ise sadece bir fazlalık… Peki, neden insan yaşlandıkça yalnızlığı yeğler? Neden ona yalnızlık daha cazip gelir? Torun seven dedeler de bu gruba dâhil midir ki? Cevaplamaya son sorudan başlayayım. Evet, dâhildir çünkü torunlar, dedelerinin yalnızlıklarına bir engel değildir. Nasıl mı? Koca bir çınarın yanına dikilen bir fidan gibidir onlar. Evet, ordadırlar ve dedelerinden bir parçadırlar elbet, lakin koca çınarın dalları rüzgârda savrulurken, fidanlar alçakta bihaberdirler. Çınar da bu yalnızlıktan memnundur aslında. Bu memnuniyeti açıklamak için biraz geri, çınarın fidanlık dönemine kadar geri gitmek lazımdır. Evet, yalnızlık ihtiyacı çocukluktan başlar ama biz bunu anlamayız. Çünkü ihtiyaçlar sarmalı içine yeni gözlerimizi açmışız ve hiçbir şeyi bilmiyoruz, konuşmayı dahi. İşte bu ihtiyaçlarımızı gidermek için anneye ve babaya ihtiyaç duyarız. Biraz büyüyünce de arkadaşa, öğretmene ve nicesine... Biraz daha büyüyünce ise işler değişir. Bu sefer en büyük ihtiyacımız yalnızlık olur. Çünkü insan kendine zaman ayırmalıdır. Toplum bizi bizden daha iyi anlayamaz. Kendine ihtiyaç duyar yani insan. Kendisini de yalnızlıkta bulur. Nedir ki bu yalnızlık? Yenir mi acaba? Yalnızlık gecenin karanlığında yolu aydınlatan bir sokak lambasıdır. Hep aynı yerde durur o lamba. Gece olduğu için herkes ürkütücü bulur o lambayı fakat gece olmasının sorumlusu o değildir. Karanlığın hesabını ona sormak anlamsızdır. O sadece işini yapar ve yolu, yani seni aydınlatır. Güneşin ışığı da seni aydınlatır ama o ışık sana özgü değildir. Etrafındaki her şey aydınlık olduğu için kendinin farkına varamaz insan. İşte yalnızlık seni senle bu şekilde tanıştırır. Sen onu terk etmediğin sürece o seni terk etmez. Bu zamanda zor bulunur be böyle dost. Terk edileni de o dosta sığınır, onu ter edecek birini bulamayanı da. İnsan yalnızlığı sevmeye başladıktan sonra birey olur aslında. Hatta Cem Şancı “Yalnızlıkla barışmak, olgunlaşmaya uzanan yolda ilk sınavdır“ (1) der. Çok da güzel söylemiştir. Çünkü olgunlaşmak kendini tanımaktan, kendini tanımanın en kısa yolu ise yalnızlıktan geçer. Yalnızlık aynı zamanda hatırlamamıza da yardımcı olur. Unutmak gafletine düştüğümüz değerli dersleri hatırlatır bize. “Çünkü unutmak hayattan aldığımız değerli dersleri çöpe atmak demektir“ (Şancı 64). Yalnız kalmak sanıldığı gibi hayattan vazgeçmek de değildir. Aksine yaşamı değerli kılan bir lükse sahip olmaktır. Onu anlamlandıran bir objedir yalnızlık. Kalabalıkta yalnız kalmaktır değerli olan. Çünkü o zaman eşsiz olan siz olursunuz. O zaman muhtaç olan olmazsınız çünkü yanınızda kadim bir dostunuz var demektir. Klasik bir söz vardır: Başarılı, zengin, güçlü, zirvede fakat yalnız ve mutsuz. Hayır! Başarılı, zengin, güçlü, zirvede, mutlu çünkü yalnız! Sözün olması gereken hali işte budur. Yalnız kalmaktır asıl ilaç, kendisidir insanının asıl doktor. Evet, bize dayatılan toplumsal yaşamda ilacımızdan ve doktorumuzdan mahrum kaldık. Korktuk ilaçtan, zehir sandık onu. Çekindik doktordan, cahil sandık onu. Ne de yanlış yapıyormuşuz oysaki. Hep terk edildiğimizde, üzüldüğümüzde, ağladığımızda gittik yalnızlığa. Bu yüzden kötü bildik onu. Fakat bu durumlarda onun bir suçu yok. O sadece ağlayacak bir omuz, teselli edecek bir arkadaş oldu bizim için. O arkadaşa sahip çıkmak, onu yalnız bırakmamak lazımdır. Onu sevmek ise bizim yegâne görevimiz olmalıdır. Çünkü önünde sonunda ona varacağız. Tüm yollar yalnızlığa gider, kimisi uzundur kimisi ise kısa. Cem Şancı. Yalnızlık Doktorası. İstanbul: Remzi Kitapevi, 2014. Recep Dinç Rüyalardan Gerçeklere ‘’Rüya Dağıtan Çocuk’’ isimli kitabı seçtim çünkü sadece aşk teması üzerine kurulmuş sıradan roman değil. Çok önemli sosyal mesajlar veren; cinsiyet kavramı, ırkçılık gibi konulara değinen bir kitap. Aynı zamanda azim ve başarı kavramları da yoğun bir biçimde işlenmiş. Bu yüzden, bu şaheser Dünya hayatının gerçeklerini bana hissettirdi ve toplumcak nasıl ayrışmış olduğumuzu bir kez daha bana hatırlattı. İlk olarak baş karakterimiz Christmas kıvrak zekalı, mütevazi, cesur, tatlı bir oğlan. Annesi fahişe olduğu için, yeterli maddi gelirleri olmadığı için çok da bu dünyadan zevk alabilen birisi değil. Yinede, kendi kurdugu o hayal dünyasında dayanmak için çabalayan cesur mu cesur bir karakter. Christmas’dan öğrendiğim başlıca iki gerçek var. İlki ve bizim de hayatımızın her anında görebileceğimiz bir gerçek. Bazıları açlık çekerken bazıları açlığın ne olduğunu bile bilmiyor. Bu gerçeği ölçeğini küçülterek aynı apartmanda yaşan altlı üstlü komşularda da görebiliriz, biraz daha büyültüp aynı ülkede yaşayan ama şehir farkllılıklarından ötürü eziyet çeken insanlarda da görebiliriz veya en büyük ölçekle bakarsak, bazı ülkelerin durumları gayet güzel iken, bazı devletler savaş ile, açlık ile mücadele vermelerini çok rahat bir şekilde görebiliriz. Malesef, insanlık tarihinin başlangıcından beri bu olay devam ediyor. Bir grup insan yönetiyor, bir grup insan itaat ve hizmet ediyor. ‘’İnsan insanın kurdudur’’ sözü bu gerçeği destekler nitelikte. Devletlerin doğmasını da bu gerçeğe bağlayanlar var. Bir başka deyişle, insanlar tek başlarına kalırlarsa güçlü olanlar güçsüz olanları ezer ve kendi çıkarlarına göre onlara hükmederler. Güçsüz insanlar da toplanarak daha güçlü olmak istediler kendilerine eziyet edenlere karşı ve böylece ilk devletler oluşmuş oldu. Malesef devletler dışardaki zalimlere karşı az buçuk karşı koyabilselerde. Kendi içinde büyüyen zulumlere karşı kolsun bacaksız kalıp hiç bir şey yapamamışlardır. En demokratik diyeceğimiz yerlerde bile güçsüz olanın hakkının yendiği en aşikar gerçeklerdendir. Para kimde ise, güç kimde ise o hükmeder. Ve bu hükmedenlerin altında ezilecek güçsüzler her zaman vardır. İkinci gerçek ise hayatın bütün bu zalimliğine karşı insanların bunu değiştirecek gücü olmasıdır. Kitapta, acıdan sevgiye ve umuda giden yolun, herhangi bir sosyal statü farketmeksizin ulaşılabilirliği çok içten bir üslupla aktarılmış. Hayatın her anında eziyet çeken ve zulme uğrayan insanlar var. Geçmişte de böyleydi, şimdi de böyle ve gelecekte de böyle devam edecek. Bunun çözümü de devletlerin kuruluşu gibi, ezilenlerin bir araya gelip haklarını savunmasıdır. Nasıl ki ‘’Germinal’’ romanında da anlatıldığı gibi, 1860 yıllarında Fransa da maden işçilerine de aynı zulumler uygulanıyordu. Çok ağır çalışma şartlarında hayatta kalmaya çalışan maden işçileri cüzzi bir miktar para ile geçinmeye çalışıyordu. Bunun yanında maden sahipleri ise açlığın, zorluğun, fakirliğin ne demek olduğundan bihaberdarlardı. Büyün bunlar sonucunda işçiler grev başlattı ve haklarını almak üğrunda bir çoğu öldü. O grevde bir çoğu öldü ama onların ölümü toprağa atılmış bir fidandı aynı zamanda. Onların başlattığı akım, gelecek nesillerin daha güzel bir dünyada yaşamasına vesile oldu. İşte aynı bu örnekteki gibi haksızlıüa uğrayan insanların tek kurtuluş yolları kendilerinden vazgeçip gelecek nesillere ışık olmaktır. ‘’Rüya Dağıtan Çocuk’’ bana bu düşüneceleri fısıldadı. Ne kadar kör olduğumu tekrar hatırlattı. Sadece kendi küçücük hayatımla ilgilenen küçücük bir insan olduğum gerçeğini yüzüme vardı. Kendi rahatı için başkalarının hayatlarını mahveden insanlardan olmamam gerektiğinin altını bastıra bastıra çizdi. Ve kitabın son sayfasını kapatırken bir arkadaşa elveda diyor gibi hissettim, bütün gücüyle bana birşeyler anlatmak isteyen arkadaş. Şükrü Kağan SÜRÜCÜ Anı Yaşamaya Dair Hayatın anlamı… Herkesin bir düşüncesi vardır bu konuda. Sayısız düşünce var ama tek bir kesin sonuç bile yok. Çünkü herkes hayat dediğimiz bu mekanik boğanın üzerinde neden kalacağını kendisi bulmak istiyor. Kundera’nın Kayıtsızlık Şenliği romanı beni daha öncede düşündüğüm bu fenomeni, nihilist ve absürd felsefeyi, tekrar ele almaya itti. Lisede bu “varoluş mücadelesi” kervanına katılan çok fazla arkadaşım oldu. Bir anda değişen hayatlarının ve dünyaya bir gün atılacakları gerçeğinin bir sonucuydu bu belki de. Ancak hepsi de farkında olmadan aynı şeyleri yapıyorlardı. Hepsi diğerine “Bir şey bilmiyorsun. Beni anlamıyorsun” deyip aynı problemleri, aynı şekilde, farklı hissetmek için yaşıyorlardı. Sonuç elbette ki hüsrandı. Arkasını henüz dolduramadıkları bu kavramlar onların zihninde o kadar fazla yer etmişti ki aslında okudukları “lümpen” yazarları taklit etmekten öteye geçemiyorlardı. Bir zamanlar yalnız entelektüel adamın uğraşı olan egzistansiyalizm düşüncesi 15 yaşına giren her gencin marka olarak kullandığı basit ve eğreti bir kavram haline geldi. Yani başka bir deyişle “ayağa düşürüldü”. Bense bu uğraşı uzaktan izleyip gülen taraftaydım. Onların mücadeleleri ve kendilerini içine soktukları o ruhsal “bunalımlar” bana o kadar manasız geliyordu ki. Hayat aslında insanlar zorlaştırmasa oldukça basit bir şey. Ben hep böyle düşündüm. Varoluş mücadelesine girmektense hepsini unutup kafamı kaldırıp zamanın geçişini, güneşin doğuşunu ve kesin bildiğim doğruların bile hızla değişeceğini düşünürdüm kendi kendime. Hayat bu meselelerle önümüzden akıp gidiyor aslında. Bazı şeylerin yaşayarak öğrenilmesi gerektiğini ve hayatın akışına bırakılması gerektiğini anlıyorum zamanla. Hayattan keyif almak, bir ânı, bir hissi arkasındaki o “derin manaları” düşünmeden yaşamak bence hayattaki en değerli şey. Absürd felsefe ise tam bu noktada çıktı karşıma ve benim gibi düşünen insanların varlığını keşfettim. Hayatın anlamının bu postmodern dünyada nasıl da olamayacağını ve insanların hayatın amacını arayarak hayattaki güzellikleri kaçırdıklarını bir kez daha gördüm. Elbette egzistansiyalizm düşüncesine saygım var ancak belki de olmayan bir anlamı arayarak hayatımı, fırsatlarımı, yaşamam gereken üzüntüleri, sevinçleri; yanlışları, doğruları, aptalca şeyleri bir kenara atmak bana gerçek anlamda “var olmak” gibi gelmiyor. Umursamamak… İnsanların işin içinden çıkamadığı sorunların karşısına koyduğu basit bir çözümdür aslında. Ne kadar basit gözükse bile arkasındaki felsefe aslında diğerlerine göre daha kompleks ve insan doğasına uzaktır bir anlamda. İnsan üzüntüleri, sevinçleri, nefretleri, karanlık ve aydınlık tarafları ile çok karmaşık bir makine gibi geliyor bana. Ve bu makine önüne gelen sorunlara da bu süzgeçten geçerek çözüm buluyor, fikir üretiyor. Bu zamana kadar kendisine öğretilen yargılardan ve kendisi gibi ilerleyenlerin gittiği yoldan gidip bu konjonktürle bakınca hayatın belki de aslında hiç öyle olmayan taraflarını görüyor ve bunu gerçekmiş gibi kabulleniyor. Bu noktada umursamamak biraz kolaya kaçmak gibi gözükebilir. Ama aslında hayatın gerçekliğine, temeline ancak bu yoldan değerlerimizden arınmış ve önyargılarımızdan tam anlamıyla soyutlanmış bir şekilde ulaşabiliriz. Ve uzun uğraşlar sonucunda anlamlandırmaya çalıştığımız, ne kadar da farklı olduğunu düşündüğümüz çoğu şeyin aslında basit birer cevabının olduğunu fark ederiz. İşin komik olan tarafı geçmişte önem verilen onca olayın, ve çok önemli sayılan insanların bile ister istemez günümüzde unutulması ve bir nevi “umursanmaması” Yani benim anladığım kadarıyla süreç insanı buraya götürüyor zaten. Önemli olan her şey unutulmaya kesin bir sona ve artık önemli olmamaya mahkum. Ölüm belki de en kesin umursamazlık hali. Wilde’ın da dediği gibi: “Ölüm çok güzel olmalı. Kahverengi toprakta başının üzerinde sallanan otlarla uzanmak sadece. Ve dinlemek sessizliği. Dününün, yarınının olmaması. Zamanı , hayatı unutmak ve tam anlamıyla huzur içinde olmak.” Hocaoğlu 1 Helin Hocaoğlu 21402311 TURK101 İki Kadın Bir Hayat “Nehir” oyunu Jez Butterworth tarafından yazılmış bir eser. Haluk Bilginer bu oyunu 2013 Yılında sahneye taşıdı. Oyunu izleyen herkesin oyun sonrasında birkaç saat sessiz kalmış olabileceğini tahmin etmek mümkün. Genellikle tiyatro izleyicisi oyun öncesinde ve sonrasında okumalar yapıp oyun üzerine konuşup tartışır. Fakat oyunun etkileyiciliği bunu engelleyebilecek kadar güçlü. Kısacası üzerine tartışılması zor bir oyun. Oyunun insanda harekete geçirdiği duygular, akademik tartışmaları perdeleyecek kadar kuvvetli. “Nehir” oyunundan çok etkilenmemin sebeplerinden biri realist eserlere olan hayranlığım. Epik tiyatro izlerken zevk almıyorum demek doğru olmaz. Ben de herkes gibi Brecht oyunlarını izlemeyi seviyorum, hatta Brecht’in gerçekten sıradan bir insan olmadığını fark ediyorum. Fakat realist tiyatro imkansızı başarmak gibi geliyor bana. Gerçek hayatı yazıya dökmek... Ben de kendi hayatımdan bir kesit yazabilirim ve tekrar okuduğumda bu yazı elbette realist bir eser gibi görünebilir. Ancak başkalarının hayatlarının gerçekliğini de aynı anda dile getirebilmek, açıklayabilmek, eleştirebilmek, sahneye taşıyabilmek... Hayran kaldığım kısım sanırım burası. Her yazarın bunu ustaca yapamadığını çok fazla kez fark ettim. Bab-ı Esrar’ı okuduğumda ana karakterin kadın olduğuna inanmakta çok zorlanmıştım mesela. Kitapta konuşan bir kadın değildi. Zihnimde kadın kılığına girmiş bir Ahmet Ümit hayal etmiştim. Defalarca içimden “bir kadının bunu söylemesi imkansız” dedim. Yüksek Topukları’ı ve Çador’u okuduğumda Murathan Mungan’ın karakterlerinin kadın olduğuna gerçekten inanmıştım. Hem de farklı kadınlardı bunlar. Bab-ı Esrar’ın realist bir roman olmadığını kabul ediyorum ama bir okuyucu olarak kitabın bazı kısımlarının inandırıcı olması gerektiğini düşünüyorum. En azından okuyucunun bunu beklemeye hakkı olduğunu biliyorum ve bu beklediğimi “Nehir”de tamamen buldum. Hocaoğlu 1 Nehir oyunun ana karakteri nehir kenarında yaşayan bir balıkçıydı. Adamın hayatı olay örgüsü üzerine ustaca oturtulmuştu ancak seyirciyi asıl etkileyen şey adamın hayatındaki kadın karakterlerdi. Balıkçı bir şekilde hayatına devam ediyordu. Farklı kadınlarla ilişkiler yaşıyordu fakat oyuncular farklı olsa da aslında bu kadınlar aynıydı. “O kadın” değildi, “herhangi bir” kadındı. Balıkçı hiçbir zaman fiziksel olarak yalnız kalmıyordu, yanındakinin kim olduğu önemli değildi. Önemli olan yanında biri olmasıydı. Ne de olsa kadınlar birbirlerini tamamlıyorlardı. Balıkçı karakteri Haluk Bilginer’in de belirttiği gibi anı yaşayamayan bir karakterdi. Geçmişe takılmış ve kafasında hâlâ soru işaretleri vardı. Bu yüzden kendini hayatındaki kadınlara tamamem açabilmiş değildi. Yalanlar söylüyor bulunduğu durumdan kurtulmak için ve kadınların bu yalanları fark etmesi de uzun sürmüyordu. Oyundaki kadın karakterler aslında birbirlerinden çok farklıydı. Biri oldukça duygusal ve beklentileri çok yüksek, Canan Ergüder’in canlandırdığı karakter ise duygusal açıdan güçlü bir kadındı. Buna rağmen balıkçı karakteri kadınları aynı şekilde görüyordü. Onlarla konuşma biçimi, anlattıkları, söylediği yalanlar değişmiyordu. Ustaca tasarlanmış olay örgüsü oyunu başarılı kılan tek etken değildi. Dekorlar çok başarılı bir şekilde sahnedeydiler. O dekorlar o sahneye aitti şüphesiz. Bir tek eksik veya fazla yoktu sahnede. Arkadaşlarımın ve benim çok etkilendiğimiz ayrıntılar da vardı. Sahnedeki musluktan su akması ya da fırının kapağı açıldığında ışığının yanması herkesi hayranlık içerisinde bıraktı. Tekrar anladık ki tek önemli olan oyunu çok başarılı oyuncularla oynamakmış gibi görünse de bu tür ayrıntılar realist bir oyun için olmazsa olmazdı. Oyun bittiğinde ilk düşündüğüm şey “nehir” isminin bu oyuna rastgele verilmiş olamayacağıydı. Sırf adam nehir kenarında yaşıyor diye bu ismi almış olamazdı oyun. Yazara, Hocaoğlu 1 oyunculara, seyircilere haksızlık etmiş olurdum bunu düşünerek. Adam nehirdeki taşları temsil ediyordu ve nehir de hayatından geçen kadınlar için bir metafordu. Kaynakça Oyun Atölyesi. n.d. web. 20 10 2014. <http://www.oyunatolyesi.com/etkinlikler/oyun/oyun-atolyesi/nehir-2013-2014>. Uras, Güngör. Olayların İçinden. 27 10 2013. 20 10 2014. Doğukan Miraç DEMİRCAN 21902988 TURK101-2 Final MÜTEMADİYEN YABANCILAŞMA Evde yalnız kalmışlıklar uğruna kurutulmuş bir adet fotoğraf… Floransa’nın ünlü Medici villasından bir burjuvazinin alt sınıflara bakışı fotoğrafta iyice belirginleşmiş. Boboli bahçesinin büyüklüğü her ne kadar on futbol sahası büyüklüğündeyse yabancılaşmış bir bireyin içindeki boşluk da o kadar büyük zannımca. Bir masaldaki Prens’in yalnızlığı ve bir çift ayakkabıyı giymiş kıza hasret kaldığı o şaşaalı hayatta “mütemadiyen” bir yabancılaşma söz konusudur. Saraylarda odalara kapatılan Şehzade İbrahim’e takılan “Deli İbrahim” isminin başındaki kelimenin “deli” yerine “yabancı” olması daha münhasır geliyor. Demirliklerle örülmüş saray pencerelerinin akıl hastanesi parmaklıklarından bir farkı olduğu söylenebilir mi? Özgün Fotoğraf (Doğukan DEMİRCAN) -2016 Doğadan hallice etrafımdaki ağaçlar bile Michelangelo Tepesi’ndeki bu sarayı kapatmış ama gökyüzü için bir nebze yer ayırmışlardı. İnsanın insana yabancılaştığı değerler farkı dönemlerinde bir prens de bir işçi de aynı gökyüzüne bakıp hayal kurarlar. İşte bu fotoğraf da insanın kendine dayattığı toplumsal farklılık kurallarının ve soyutluktan arınarak duygularını maskeyle örttüğü normlar dünyasına açılan bir kapı gibi hissettiriyor. Genç Osman’ın saraya alt sınıf diye nitelendirilen bir gelin adayı getirmesi veya Rasputin Vakası gibi olayları yansıtan ayna işlevi görüyor. Fotoğraflar yerine artık duygularımıza ayna olmayan dijital ekranlara yabancılaşmayı borçluyuz. Televizyonlara, tabletlere ve telefonlara sarılan insanoğlu artık “emoji” haliyle duygularını paylaşıyor. Burada soyut kalplerin samimiyeti bir klavye tuşu kadar büyük bir öneme sahip değil ne yazık ki. Duomo Kilisesi’nde veya şehir surlarında ise dokunduğum eski mermerlerde bile kalplerin samimiyetine dokunuyor gibi oluyorum. Tarihi geçmiş GDO’lu kalpler ise toplum içinde aşağılayıcı tavırlarıyla merdiven basamağı atlamak için hunharca rezil etmekten çekinmiyorlar. Dört köşeli odalarına çekilince ağlamaya başlayan, modern dünya görüşlü her bireyin aslında “güçlü” olmamız gerektiği hissine kapılan birer “yabancı” haline geldiği günümüzde, bizler ne yazık ki her akşam kendi koğuşlarımıza çekiliyoruz. Koğuşlarda tenlerimiz ısınırken içimiz dışavurum yapmaya, paylaşmaya ve canlılığa karşı soğumaya devam ediyor. Buz küpü şeklindeki odalarımızda bize göre hareketli ama 1 Doğukan Miraç DEMİRCAN 21902988 TURK101-2 Final insanlığa göre faydasız donuklukla dışarıdan bakıldığında adım attığımız tek huzur ya mürekkep ya da müzikle birlikte yaşanan yalnızlık oluyor. En büyük yalnızlık kalabalıkta hissedilen yalnızlık oluyor. Fotoğrafta şehre baktığımda hissettiğim karmaşa ve acele hissinin yanında benliğimin bir hiçlik hissettiği anı yaşadım. Bireye önem verilmesi gerekirken kendi koyduğumuz kuralların değişmezliğine kölelik yapmaktayız. Floransa’da ünlü İtalyan şair Dante’nin yazdığı cümleler bu konuda çok etkileyiciydi. “Kötü” ruhlu diye nitelediğim insanların da toplumun ortak düzenindeki “ezen” rolünü üstlendiklerini ve çocukluğumda hep zemini boyladığım dayaklardan fark etmiştim. Artık ekrandaki veya sahnede oynayan Hacivat ve Karagöz’ler değil, bizler kukla olarak nitelendirilebilir miyiz? Suçlu kimdir? Yabancılaşma, ezilmişlik midir? Bu soruların cevabını ararken mermer merdivenlerin birinde bahçenin anlamlı sessizliğinde defterime şunları karaladım: ŞEYTANÎ DÜZEN Ne kadar bencilsen o kadar değerlisin şeytan ruhlu insanların gözünde, Ki çoğu saklar kendini böyle; Hadsizce ve sinsice, Yaklaşır kulaç kulaç, Sonra uzun tırnakları eğilir kalbe aç aç, Ucundan kirli parmaklarının; Yavaşça ve fark ettirmeden, Debelendirmeden ulaştırır şeytanın kanını, Filmleri geri sarmak ne eğlenceli, Hayatları geri saramazsın debdebeli; Kumanda sende değil ki, Ekranda siz değil de kuklalar oynadıkça. Düşünmeye ittiremezsin ya kendini, Yanlış tanıdığınız hayat güzel (!) çocuklar, Hayat bakışlı, ıslak mendili kokulu körpecikler, Yanlış tanıdığın insanlar yüzünden ben ve siz Masum çocukluğunuzu kaybettiniz... 2 Doğukan Miraç DEMİRCAN 21902988 TURK101-2 Final İşte o sırmalı köşkün ücra köşesinde ağaç dalları gölge yaparken karaladığım birkaç satırın içinde dışa vuramadığım bir özgürlük yatıyordu. Uykuya dalmadan evvel ıslak mürekkebin esneyerek kazıdığı son cümleler insanın geçmiş tecrübelerindeki taşları yufkaya çeviriyordu. Bu zamanlarda dostluk mürekkepte veya Vivaldi’nin saf müziğinde aranıyor sanırım. Yabancılaşma uğruna takılan kulaklıklarla dinlenen müzikler toplu buluşmalarda zorla gülünen esprilerin ilacı işlevi görüyor. Dört kişilik masalardaki kahkahaların aralıklı nefes alıp verişlerinde bile küflü maziyi hatırlama ile gelen suskunluğun peşine bir maske takılıyor ve herkes zayıf noktasını ezilmemek üzere saklayarak mutlu mesut (!) yabancılaşmaya devam ediyor... 3 Yılmaz Yiğit ÜNVEREN Ya Hiç Baskı Altında Kalmasaydı Fotoğraf: Chazelle,Damien.Whiplash.Sony Pictures Classics.2014Müziğin insan için çok önemli bir değer olduğunu çoğumuz inkâr edemez. Sonuçta ruhun gıdası değil mi? Peki ya, insanı müziğe kaptıran o ritimlerin başını çeken bateri ve bateristler? Müzik grubu, orkestra gibi oluşumlarda ikinci planda kalan bu müzik insanlarının enstrümanları onlar için ne kadar önemli olabilir? İşte bu sorunun belki de görsel bir yansıması olan Damien Chazelle’den “Whiplash” isimli film ben de dahil olmak üzere pek çok genç bateriste büyük bir ilham kaynağı oldu. Bu başyapıtı üç dört kere izlemiş biri olarak izledikten sonra müziğe ve idealistliğe olan bakış açım tabiri caizse yüz seksen derece değişti. Filmi izlerken kafamda ilk oluşan soru herhangi bir alanda başarılı olmak için baskı ve stresin zorunlu olup olmadığıydı. Evet, belki karakterimiz hocası tarafından son derece sertçe eğitilerek teknik olarak çok gelişmiş olabilir, öte yandan bu ortamın onu psikolojik bir çöküntüye ve yalnızlığa sürüklediği de yadsınamaz bir gerçek. Buna değer miydi peki? Karakterimizin başarı basamaklarını seri bir şekilde tırmanıyor olmasını göz önüne alırsak değerdi denebilir ama bu tecrübeyi hiç yaşamamayı tercih ederim ben kişisel olarak. Değinmek istediğim bir diğer konu ise toplumda çok yaygın olan “Müzik meslek değildir.” algısının filmde çok profesyonelce işleniyor olmasıydı. Aile tarafından tam olarak destek görememek, çevredekiler tarafından ciddiye alınmamak ve önemsenmemek… İşte bu ve buna benzer algılar bir önceki paragrafta bahsettiğim karakterimizin stres ve yalnızlığa sürülmesindeki diğer önemli faktörler oluyor. Bu yüzden de filmi normal insanlar, müzisyenler gibilerinin yanında çocukları profesyonel olarak sanatla uğraşmak isteyen aileler de izleyip büyük dersler çıkarmalı çünkü artık bu inanışlara son verme zamanımız geldi de geçiyor. Beş yıla aşkın süredir bateri çalan ve müzikle aktif olarak uğraşan biri olarak bu muamelelere ne kadar maruz kaldığımı anlatamam ki ben bu işi profesyonel olarak yapmayı düşünmüyorum bile. Bir de düşünenlerin başına neler geldiğini siz tahmin edin. Tabi bir de yapımda bolca gördüğümüz rekabet konusu var ki beni en çok rahatsız eden kısım bu olmuştur izlerken. Karakterimizin sırf stüdyo grubundaki baş baterist olmak için sevgilisinden ayrılması, çevresindeki arkadaşları ve insanları kaybedip sadece hocası Fletcher’ın iki dudağı arasından çıkanlarla hayat bulmaya başlaması… Bunları görünce insanın aklına hemen “Bu derece kendisini hayattan soyutlamış bir insan otuz beş-kırk yaşlarında uyuşturucu bağımlısı vb. olarak ölmez mi?” sorusu geliyor ki bunun gerçek hayattan da aynı sektörden bir örneği var: Dünyaca ünlü caz saksafoncusu Charlie Parker. Kendisi 34 yaşında kimsesiz bir şekilde uyuşturucu yüzünden hayatını kaybetti. Zaten senaryoyu yazarken Charlie Parker’dan esintileri de başrolümüze entegre etmeyi unutmamışlar. Bu entegrasyonun filmin gerçekçiliği açısından son derece destekleyici bir unsur olduğu da inkar edilemez bir gerçek. Şimdiye kadar yazdıklarımı özetlemem gerekirse Whiplash’i sadece bir davulcunun başından geçenler olarak yorumlamak bu filmin barındırdığı psikolojik altyapıyı görmezden gelmek demektir ki bu, filmi tam olarak kavrayamamak anlamına geliyor. Asıl çıkartılması gereken anlam ise bence hangi alan olursa olsun bir insanın büyük bir baskı ve stres altında son derece hırslı bir şekilde çalışmasının o kişiyi başarıya taşıyıp taşımayacağı ya da hedeflerine ulaşma aşamasında her şeyi gözardı edip sadece hedefine odaklanmasının yararlı olup olmayacağıdır. Elbette ki bu konu yoruma son derece açık ve konunun kesin bir açıklaması da bulunmuyor. Eğer cevabı arama yolunda nesnel bir örnek görmek isterseniz bu Oscar almış muhteşem yapımı izlemenizi şiddetle tavsiye ediyorum. Şundan emin olabilirsiniz ki izledikten sonra bazı kavramalara olan bakış açınız değişecek ve bazı değerleri sorgulamaya başlayacaksınız. Kaynakça: Chazelle,Damien.Whiplash.Sony Pictures Classics.2014DUYGU GÜMÜŞCÜ KONSTANTİNİYYE KAZANI Kocaman bir kazan düşünün. Dışı süslü ve gösterişli, içi de olabildiğince geniş. Sanki içine koca bir şehir sığmış gibi gözüküyor. Bu şehri yılların eskitemediği Konstantiniyye olarak düşünebiliriz. Bu kazanın içinde bir tutam tarih var, bir tutam da sanat ve güzellik var. Aynı zamanda zengini, fakiri, farklı dinlere mensup kişileri ve büyüklerimizin ifade ettiği gibi yetmiş iki milleti barındıran atalarımızın muhabbetleri de mevcut. Bu süslü ve dev kazanın içinde hepsi birlikte karıştırılıyor ve içindekiler karıştıkça kaynıyor. Malzemeler birbirleriyle özümsemeye başlıyor. Birbirlerinden çok farklı gözükseler bile, biri olmadan ötekinin tadı olmuyor. Nedir bu yüzyıllarca dillerden düşmeyen Konstantiniyye’yi bu kadar özel kılan? Zülfü Livaneli gibi çeşitli yazarlara ve şairlere ilham veren ve gören herkesi hayran bırakan bu şehir neden bu kadar önemli? Bulunduğu coğrafyanın stratejik yönden elverişli olması olabilir mi? Yoksa her bir tarihi dönemde isminin değişmesi mi? Belki de dünyaca ünlü kişiliklere ev sahipliği yaptığındandır. Ya da yüzyıllar geçse bile değişmeyen çeşitli insan profilindendir. Cevabı tek bir cümleyle sınırlandırmak pek kolay değil doğrusu. Acaba her bir köşesi buram buram tarih kokan bu şehir bize bir şey mi anlatmak istiyor? Nereye bakarsak bakalım kendisinden bir iz bulduğumuz bu şehir, aynı anda değişik yerlerde belirebilen gölgeler gibi peşimizi bırakmıyor, ısrarla takibe devam ediyor. Belki onun bize anlatmak istediği şeye, kelimelerin kudreti yetmiyordur. Belki de bu mesajın söylenmesi değil, bizzat yaşanması gerekiyordur. Yaramaz bir çocuk suretine bürünen bu şehir, istediğini alana kadar peşimizi bırakmayacak gibi gözüküyor. O hâlde hepimizi ilgilendiren, bu sırlarla dolu mesajını çözmeye çalışalım. Bunun için tarih bize iyi bir yol gösterici olacaktır. Küçük bir baş dönmesi ve hafif bir sarsıntıyla, sizi kısacık bir tarih yolculuğuna, kitaptaki Emre karakterinin hazırladığı mistik müzikler eşliğinde davet ediyorum. Eğer hazırsanız Konstantiniyye’ye doğru gidiyoruz. Yani medeniyetlerin kalbinin attığı yere, hissettirdikleri hafızalardan kazınamamış, gönüllerden silinememiş o güzel şehre. Konstantiniyye şehri, bambaşka dinleri bünyesinde bulundurmuş. İçinde yaşayan çeşitli insanlarla birlikte, bu dinler de sürekli bir değişime uğramış. İlginçtir ki Konstantiniyye, çok büyük çaplı değişimlere direnebilmiş. Yıkılmamış, aksine tüm heybetiyle ayakta kalıp tüm dinlere kocaman ve sıcacık bir tebessümle hoşgeldin diyebilmiş. Farklı dinlere mensup insanların beklentilerini karşılayabilmiş. Hepsine ortak bir çatı olabilmiş. Tıpkı Konstantiniyye Oteli’nde buluşan politikacılar, büyükelçiler, ünlüler ve otelin çalışanları gibi. Peki ya sanat için ne demeli? Konstantiniyye, dünyaca ünlü sanatçılara ve onların eserlerine de ev sahipliği yapmış, aynı şekilde sanatı günah olarak nitelendiren insanları da bünyesinde bulundurduğu gibi. Yani, sanatı hiçe sayanları ve kendini sanata adayanları bir araya getirebilmiş. Aslında bu durumu sadece din ve sanatla sınırlandıramayız. Nereye bakarsak bakalım, Kostantiniyye’nin insanlara sunduğu ortak çatıyı görebiliriz. Siz de sesleri duyuyor musunuz? Sanırım bu küçük tarih yolculuğumuz, bize cevabı fısıldıyor. Yıllar geçse de, dönemler değişse de, isimler yenilense de herkesin ortak noktası olabilmeyi başardığını haykırıyor bu şehir. Bambaşka insanlara beraber olabilmeyi öğretmiş. İnsanların çeşitliliği gibi, Kostantiniyye kazanının içindeki malzemeler de bol. Her malzemenin kattığı tat ise birbirinden farklı ve bu bambaşka lezzetler içinde kendimizden de pay bulabiliyoruz. Konstantiniyye'nin bize öğrettiği gibi insanlar birbirlerinden ne kadar farklı görünürse görünsün, hepsinin ortak bir noktası var. Hepsi birden aynı kazanda kaynayabiliyorlar. İster statüleri farklı olsun, ister cinsiyetleri farklı olsun, ister dilleri ve dinleri farklı olsun. Karşılaştırınca aralarında uçurumlar görünen insanlar, Konstantiniyye Oteli’nin açılış gününde olduğu gibi bir araya geliyorlar. Yani kazanda herkes için yer bulabiliyoruz. Her sayfası için bambaşka tartışmalar, incelemeler ve görüşler sunulabilecek bu kitap, beni eğlenceli ve düşündürücü bir tarih yolculuğuna çıkarıyor. Sadece bununla kalmıyor ve okudukça ortak bir paydada birleşen insanların hayatlarına küçük yolculuklar yaptırıyor. Kitabın beni çıkardığı her yolculukta kendimden bir parça bulabildim, karakterlerle birlikte olaylara şahit oldum, hepsini hissedebildim ve empati kurdum. Kostantiniyye, beni şaşırtmayı başardı ve kesinlikle okunması gereken kitaplar listemde, bu kitapla birlikte kendine güzel bir yer buldu. Yararlanılan Kaynaklar Livaneli, Zülfü. Konstantiniyye Oteli. İstanbul: Doğan Kitap, 2015. Baskı. KALP Mİ YOKSA AKIL MI Aklınızın çalışmayı tamamiyle durdurduğu bir an yaşadınız mı hiç? Bazen öyle durumlarla karşılaşırız ki, düşünme yetimiz çalışmaz, ne yapacağımızı, nasıl tepki göstereceğimizi bilemeyiz. Kısacası, öyle durumlar, bizi, mantığımızı çalıştıramaz bir hal içerisine sokar. İşte tam o anda çaresizliğin nasıl bir şey olduğunu anlarız, onu içimizin en derininde hissederiz... Nermin Yıldırım’ın Unutma Dersleri adlı romanında, aşk acısıyla boğuşan Feribe, kendisine acı vermekten başka hiçbir işe yaramayan hatıralarından kurtulmak için mantığına sığmayan bir hareket yapar. Yaşadıklarını unutmak için Mazi İmha Merkezi’ne giderek normalde aklının köşesinden bile geçmeyecek hareketlerde bulunmaya başlar. Duygularının hapsinden kurtulup tekrar düzgün bir şekilde düşünmeye başladığında ise yaptığı her şeyden pişmanlık duymaya başlar. Nermin Yıldırım’ın bu romanını okurken kendimi, aklın alamayacağı kadar mantıksız olaylar silsilesinin içinde buldum ve bu kitap sayesinde çaresizliğin ne gibi durumlara sebebiyet verebileceğine şahit oldum. Herhangi bir yanlış hareket, düşünce, aşk acısı, kaybetmiş olma hissi ve bunlar gibi daha bir sürü şey, içimizde acıyla birlikte birikir ve bizi yavaş yavaş bir çıkmazın içine doğru sürükler. En sonunda da nasıl baş edileceği bilinmeyen yoğun bir duygu ile karşı karşıya bırakır bizi. Çaresizlik duygusu... Bu duygu ile mücadele edebilmek için ise aslında hiç de normal karşılamayacağımız, türlü türlü maceralara başvururuz. Ancak bu maceraların ne kadar mantık dışı olduğunu, o anı yaşarken anlamamız mümkün olmaz çünkü çoğu zaman, çaresizlik duygusunun başladığı noktada, mantık devre dışı kalır. “Kalbin kendine has nedenleri vardır ki, akıl hiçbir zaman anlayamaz.” sözü tam da bu durum için söylenmiş bir söz. Feribe de çaresizlik hissini tatmak zorunda kalan ve bu işe nasıl son vereceğini bilemeyen çoğu insan gibi sonunda bu duyguya dayanamayarak kendisini, hayal bile edemediği kadar saçma maceralara sürüklenirken buluyor. Ve bu maceralara sürüklenmenin yanı sıra, aklı başına geldiğinde inanılmaz bir pişmanlık duygusu onu sarıyor. Ne var ki, başka bir söz de “İnsan gönlünü kaptırsa bile aklını korumalı.” diyor. Belki de hiç çaresiz kalmadığım için bu düşünce bana daha yakın geliyor. Fakat her ne kadar insanların çaresizlikle bir başlarına kaldıklarında mantığın yetmeyeceği şekilde hareket ettiklerini bilsem de, insanın her ne olursa olsun aklına ve mantığına uygun davranması gerektiğine inanan biriyim ben de. Çünkü bu duyguya son verecek hiçbir çözümümüz olmadığını düşünsek dahi, hayatımızın geri kalanını pişman olarak ve kendimize acıyarak geçirmek yerine, kalbimizde hissettiğimiz tüm çaresizliği bir kenara bırakıp aklımızı kullanmaya başlamak aslında bu hissi sonlandırmanın tek çözümü olabilir. Bu nedenle Feribe’nin kendisini adım adım ve bile isteye bu denli acınası bir yola doğru itmesi beni bu
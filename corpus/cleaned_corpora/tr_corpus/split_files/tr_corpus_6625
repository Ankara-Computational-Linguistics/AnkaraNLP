deneyiminden sonra 1999 yılında Tiyatro Onuncu Köy ekibiyle tiyatroya başladı. Birçok tiyatro oyununda rol alan tiyatrocu, Ankara Üniversitesi Dil ve Tarih-Coğrafya Fakültesi Tiyatro Bölümü Oyunculuk Ana Sanat Dalini bitirdi. 2001 yılında DTCF Tiyatro Bölümü'nden arkadaşlarıyla Mahşer-i Cümbüş tiyatro topluluğunu kurarak, Türkiye'ye ilk defa Doğaçlama Tiyatro'yu getirdi. Ayrıca Dilek Çelebi özel kolejlerde ve kreşlerde drama öğretmenliği yaptı. 2003 ile 2005 yılları arasında Pro Medya Seslendirme Stüdyosu'nda seslendirme sanatçısı olarak çalışan Dilek Çelebi hâlâ Mahşer-i Cümbüş grubu ile birlikte oyunlarını sergilemektedir. TRT 1'de yayınlanan "Ferhunde Hanımlar" adlı dizide tiyatro sanatçılarıyla rol alarak önemli bir tecrübe kazanmış ve televizyon kariyerine başlangıç yapmıştır. Daha sonra yine TRT 1'de Matematik Oyunu isimli programla çocukların karşısına çıktı. 2004 yılında Star TV'de 24 Saat dizisinde rol aldı. 2005 yılında Mahşer-i Cümbüş'ten arkadaşı Burak Satıbol ile TV 8'de "Zoka" isimli şaka programını yaptılar. Tolga SaÄŸ Tolga Sağ (d. 1973, İstanbul), Türk sanatçı. Bağlama çalmaya 7 yaşında başladı. Robert Koleji'nden sonra Yıldız Teknik Üniversitesi'nde kimya mühendisliği okumaya başladı. Burada iki yıl okuduktan sonra Marmara Üniversitesi müzik eğitimine geçti. 1997'de Erdal Erzincan ve İsmail Özden ile Türküler Sevdamız adlı albümü çıkardı. 1999'da Yol, 2001'de Erdal Erzincan ve Yılmaz Çelik'le beraber Türküler Sevdamız 2, 2004'te Toprak ve Turna, 2013'te Nar-ı Hasret adlı albümleri çıkardı. 2000 yılında ASM Tolga Sağ Müzik Okulu'nu kurdu. Tolga Sağ, Arif Sağ'ın oğludur. Ses tonu ve rengi açısından babası Arif Sağ'a çokça benzetilir. Numan Ustalar Numan Usta (Ustalar), (d. 1885, Köstence) - (ö. 20 Ocak 1934), Türk siyasetçi. Sanayi İdadisi mezunudur. İmalâtı Harbiye Fişek Fabrikaları Teknik İşleri Kontrol Şefliği, Osmanlı Sanatkar Cemiyeti Kuruculuğu ve Musul Kâtipliği, İttihat ve Terakki Fırkası Üyeliği, Osmanlı Meclis-i Mebusan IV. Dönem İstanbul Mebusluğu (İngilizler tarafından tutuklanarak Malta adasına sürgüne gönderilmiştir.), TBMM I. Dönem İstanbul Milletvekilliği yapmıştır. Evli ve üç çocuk babasıdır. Andy Timmons Andy Timmons (d. 26 Haziran 1963) Amerikalı gitarist aynı zamanda hard rock grubu Danger Danger, Pawn Kings, ve Andy Timmons Band (ATB)' in gitaristliğini yapmış müzisyen. Paul Gilbert Paul Brandon Gilbert (d. 6 Kasım 1966, Illinois, ABD) Amerikalı rock gitaristi, aynı zamanda Racer X ve Mr. Big ile çalışan müzisyen. Elektro gitar virtüözü Paul Gilbert 1966 yılında doğdu ve beş yıl sonra gitar çalmaya başladı. 15 yaşına geldiğinde yerel kulüplerde çalmanın dışında Yngwie Malmsteen gibi isimlerle birlikte Guitar Player dergilerinde boy gösteriyordu. 1984'te Paul, Los Angeles’e yerleşerek Guitar Institute of Technology’e devam etti. Bir yıl sonra 1986’da Racer X’e dönüşecek olan Electric Fence grubunu kurdu. İlk albümleri “Street Lethal” piyasaya çıktı. 1987’ye denk gelen ikinci albümlerinin çıkışıyla birlikte Paul da Mr. Big’e katılmak için gruptan ayrıldı. Mr. Big ‘To Be with You’ parçasıyla 1992 yılının liste başıydı. Mr. Big’den 1996 yılında ayrılan Paul Gilbert bir yıl sonra King of Clubs ile ilk solo çalışmasını gerçekleştirdi. 1998’de Flying Dog ile yoluna devam eden müzisyen, 1999’da Beehive Live’ı, 2000’de de Alligator Farm’ı çıkardı Ragıp Soysal Hocazade Ragıp Bey, ya da "Ragıp Soysal", (d. 1881, Uşak) - (ö. 25 Kasım 1947, Ankara), Türk siyasetçi. Rüştiye mezunudur. Hususi eğitim almıştır. Tüccarlık, Uşak Medresesi Tarih Öğretmenliği, Osmanlı Meclis-i Mebusan IV. Dönem Kütahya Mebusluğu, TBMM I., II ve III. Dönem Kütahya Milletvekilliği ile I. Dönem Divan-ı Riyaset Katipliği yapmıştır. Evli ve beş çocuk babasıdır. Babası Hasan Hilmi Efendi aslen Ünye'lidir. Uşak’a hicri 1300 yılında Rüştiye mektebi muallimi evvel olarak gelmiştir. Uzun yıllar Uşak’ta Rüştiye müdürlüğü yapmış ve birçok talebe yetiştirmiştir. Ragıp Soysal, babası Hasan Hilmi adına bir okul yaptırılmasını vasiyet etmiştir. Bu vasiyet üzerine oğulları Celal ve Şerafettin Soysal kardeşler Alaattin Tiritoğlu’nun ev olarak kullandığı bugünkü okul binasını satın almışlar, gerekli değişiklik ve tamiratı yaptırarak 23 Mart 1953 tarihinde öğretime açmışlardır. SÄ±raselviler Caddesi Sıraserviler Caddesi, İstanbul'un Beyoğlu ilçesinde Taksim Meydanı'ndan başlayıp Firüzağa Camii'ne kadar inen ve üzerinde Beykent Üniversitesi Taksim Yerleşkesi, Beykent TV, Alman Hastanesi, İlkyardım Hastanesi, Romanya Konsolosluğu, Belçika Konsolosluğu, birçok otel ve mağazanın bulunduğu bir caddedir. Pessinus Pessinus s (Yunanca: Πεσσινούς veya Πισσινούς), Ankara-Eskişehir karayolu üzerinde Sivrihisar'ın 16 km güneyindeki Ballıhisar'da bulunmaktadır. Eski Kral Yolu üzerinde olan antik şehrin üzerinde bugün Ballıhisar köyü kurulmuştur. Sarı Mercedes filminde Pessinus antik kentine ait kazı çalışmalarından bahsedilmektedir. Friglerce Kibele diye de adlandırılan ana tanrıçanın bulunduğu en önemli tapınma yerlerinden biri olarak bilinmektedir. Gökten inen tanrıça idolünün (büyük olasılıkla bir meteor olan siyah taşın) bulunduğu yerdi. Romalılar, Kartaca'ya karşı olan savaşı kazanabilmek için bu taşı MÖ 204 yılında Roma'ya götürmüşler ve bunu Magna Mater (Ulu ana) diye adlandırmışlardır. Pessinus ana tanrıça için yapılmakta olan törenlere sahne olmuş ve o dönemlerde kendini ana tanrıçaya adayanların merkezi konumuna gelmiştir. Erkeklerin kendilerini ana tanrıçaya adamak için Pessinus'ta erkeklik organlarını kestiği bilinmektedir. İbrahim Süreyya Yiğit İbrahim Süreyya Yiğit (d. 1880, İstanbul - ö. 4 Kasım 1952), Türk yönetici ve siyasetçi. Gönüllü bir nefer olarak katıldığı Trablusgarp Savaşı'nda Mustafa Kemal Paşa'nın emrinde savaştığı günlerden itibaren onun yakın dostu olmuş; I. Dünya Savaşı'ndan sonra Anadolu’daki millî mücadeleyi Mustafa Kemal ile birlikte başlatan ve Türkiye Cumhuriyeti'ni kuran isimler arasında yer almıştır. Kırmızı-yeşil şeritli İstiklal Madalyası sahibidir. I. dönem Saruhan, II., III., IV., V., VI., VII.ve VIII. dönem Kocaeli milletvekili olarak TBMM'de görev yapmıştır. 1880 yılında İstanbul'da dünyaya geldi. Kafkas-Rus Savaşları döneminde Osmanlı topraklarına göç etmiş bir Abhaz aileden olan İbrahim Süreyya Bey’in babası Gümüşsuyu Hastanesi doktorlarından Yarbay Ahmet Servet Bey, annesi ise Çerkez göçmenlerinden Emine Hanım’dır. Çok küçük yaşta babasını kaybetmiş, onu Viyana'da tıp öğrenimi gören ve Mekteb-i Tıbbiye Nazır Muavinliği ve Meclis-i Umur-ı Sıhhiye Reisliği gibi görevler yapan dedesi Arif Bey yetiştirmiştir. İlk ve ortaöğrenimini, ağabeyi ünlü eğitimci, dilci ve yazar Ali Nazima'nın kurduğu “"Mekteb-i Edep" adlı okulda tamamladı. 1900 yılında Mülkiye Mekbebi'ni bitirdi ve Hariciye Nezareti'nde (Dışişleri Bakanlığı) memur olarak göreve başladı. 1902 yılında, henüz gizli bir kuruluş olan İttihat ve Terakki Cemiyeti ile ilgisi tespit edildiği için 3 yıl boyunca Sinop'ta kalebentliğe mahkûm oldu. 1905’te cezasını tamamlayıp İstanbul’a döndü ve Karantinalar İdaresi’nde memuriyete başladı. II. Meşrutiyet'in ilanı’ndan sonra İttihatçı kimliği sayesinde idari görevler aldı. Atandığı ilk görev, Orhaneli Kaymakamlığı idi. 1909 yılında Vardar Yenicesi (Bulgaristan) kaymakamı iken Mustafa Kemal ile tanıştı ve hayatı boyunca dost oldu Trablusgarp Savaşı başladığında kaymakamlıktan istifa edip gönüllü er olarak savaşa katıldı. Derne'de Mustafa Kemal ve Enver Paşa ile çalıştı. 1912 yılında İstanbul’a dönen Süreyya Bey, İstanbul Polis Müdüriyet-i Umumiyesi Tahrirat Şubesi Müdürlüğüne getirildi. 1914’te bu görevine ek olarak Çatalca mutasarrıflığına atandı. 1915’te savaş bölgesinde kalan Gelibolu mutasarrıflığına gönderildi. Daha sonra sırasıyla Kırkkilise (Kırklareli), Karesi (Balıkesir), İzmit mutasarrıflıklarına getirildi. Kırkkilise’de Darül Muallimin adlı çocuk yuvasının açılmasında, bu okuldaki çocuklar için çıraklık okulu kurulmasında emek verdi.. I. Dünya Savaşı Osmanlı Devleti'nin yenilgisi ile sonlandıktan sonra, halen İzmit mutasarrıfı olarak Mustafa Kemal Paşa'nın emri üzerine İzmit ve çevresindeki gençleri gizlice örgütleyip bölgeyi İstanbul ve Anadolu arasında güvenli bir koridor haline getirdi. 1919 yılında Damat Ferid Paşa Hükümeti tarafından görevinden uzaklaştırılınca İstanbul'a döndü, Şişli'deki evinde vatanı kurtarma planları yapan Mustafa Kemal ve arkadaşları arasına katıldı. Mustafa Kemal'in 19 Mayıs 1919’da Samsun’a çıkmasının ardından Süreyya Bey arkadaşları ile birlikte 24 Mayıs 1919’da karadan Bandırma, Denizli, Uşak üzerinden Ankara’ya gitti. O ve arkadaşları Bandırma’da Çerkez Ethem’i bulup kendisinden bölgede milis kuvvetleri oluşturmasını istediler. Ankara’da Ali Fuat Paşa ile buluşup birlikte Amasya'ya gitti. Amasya Genelgesi'ni imzalayanlar arasında yer aldı. Erzurum ve Sivas Kongrelerine delege olarak katıldı. Son Osmanlı Meclis-i Mebusanı'nda Saruhan (Manisa) Mebusu seçilerek İstanbul'a gitti; mecliste oluşturulan "Felah-ı Vatan" grubu içinde yer aldı. 16 Mart 1920 tarihinde İstanbul işgal edilip Meclis-i Mebusan dağıtılınca Ankara'ya kaçtı. Ankara’da yeni bir meclisin kurulması için çalışmalar başlamıştı. TBMM'ne 1. Dönem Saruhan (Manisa) milletvekili olarak katıldı. I. Dönem Divanı Riyaset İdare Memuru olarak görev yaptı. Bolşeviklerin güvenini kazanıp Millî Mücadeleye maddi destek sağlayabilmek için Yeşilordu Cemiyeti’ni kuran Süreyya Bey, bu cemiyetin kapatılmasının ardından Mustafa Kemal’in kurdurduğu resmî Türkiye Komünist Fırkası’nın kurucuları arasında yer aldı. Taktik nedenlerle kurulan bu fırka üç ay sonra kapatıldı. Sakarya Zaferi'nden sonra Mustafa Kemal'e gazilik unvanı ve mareşallik rütbesi verilmesini öngören 153 sayılı kanun teklifini verenlerden birisi İbrahim Süreyya Bey idi. Bu dönemde Meclis’teki görevlerinin yanı sıra Çocuk Esirgeme Kurumu'nun kurucuları arasında yer aldı. 1922’de Meclis içinde Birinci Grup ve İkinci Grup adlı gruplar oluştuğunda Mustafa Kemal önderliğindeki Birinci Grup'ta yer aldı. Grubu yönlendirmek ve meclisten istenen kararların çıkmasını sağlamak amacı ile Mustafa Kemal’in emri ile kurulan 14 kişilik “"Selamiyet-i Umumiye Komitesi"” adlı gizli örgütün üyelerinden arasındaydı. 1923'ten 14 Mayıs 1950'ye kadar II., III., IV., V., VI., VII. ve VIII. dönem Kocaeli milletvekili olarak mecliste yer alan Süreyya Bey Cumhuriyet Halk Fırkası’nın kurucuları arasında yer aldı. Soyadı kanunu çıktığında "Yiğit" soyadını kendisine Mustafa Kemal verdi. 1936 yılında Türkiye İş Bankası yönetim kurulu üyeliğine seçildi. 1937-1939 arasında İdare Meclisi Başkanı olarak görev yaptı. 24 Mart 1950’de yeni seçimler öncesinde TBMM'nin kendini feshederek dağıtmasından sonra emekliye ayrıldı. 4 Kasım 1952 günü yaşamını yitirdi. Hayat hikâyesi, oğlu gazeteci Nuyan Yiğit tarafından "Atatürk'le 30 Yıl: İbrahim Süreyya Yiğit'in Öyküsü" adıyla kitaplaştırılmıştır. Mortal Kombat: Shaolin Monks Mortal kombat:Shaolin Monks, Mortal Kombat serisinin dokuzuncu oyunudur. Liu Kang ve Kung Lao'nun boşrollerinde olduğu platform aksiyon-dövüş oyunudur. Shang Tsung adlı rahip, Liu Kang'ın kardeşini öldürmüştür. İntikam ateşiyle yanan Liu Kang, Kung Lao ile birlikte Shang Tsung'u öldürmeye and içmiştir. Oyunu bitirdikten sonra, Scorpion ve Sub-Zero karakterleri açılmaktadır. 2000'de futbol Bu maddede 2000 y覺l覺nda futbolda meydana gelen baz覺 olaylar yer almaktad覺r. Pat Metheny Patrick Bruce Metheny (d. 12 Ağustos 1954, Lee's Summit, Missouri, ABD) Amerikalı caz gitarist ve besteci. Aynı zamanda 1977 yılında kurulan The Pat Metheny Group isimli caz grubunun gitaristi. Pantheon (Roma) Panteon (, "tüm tanrıların tapınağı" anlamına gelir), ilk olarak Antik Roma'nın tüm tanrıları için tapınak olarak inşa edilmiş bir yapıdır. Panteon kavramı bugün içinde meşhur kimselerin gömülü olduğu anıtlar için kullanılır. Tüm Roma yapıları içinde en iyi korunmuş olanı ve muhtemelen de dünyada döneminin en iyi korunmuş binasıdır. Tarih boyunca hep kullanılmıştır. Günümüze kalan binanın tasarımı genellikle Trajan'ın mimarı Şamlı Apollodorus'a atfedilir ancak imparator Hadrianus veya onun mimarlarına ait olması muhtemeldir. 7. yüzyıldan bu yana kilise olarak kullanılan Panteon Roma'daki en eski beton kubbeli binadır. Tepesinde daire biçiminde boşluk vardır. İlk başta içerisinde pagan tanrı heykelleri varken, kilise tarafından bu heykeller yok edilmiş, Pantheon da bir Katolik kilisesi haline getirilmiştir. Bu kubbenin çapı 43 metredir. Tavanında oculus (göz) adı verilen 9 ft. (2,7 m) bir açıklık vardır, yağmur girmediğine dair bir inanış olsa da bu doğru değildir. Bu kadar geniş çaplı bir kubbenin betondan yapılması da o günün teknolojisiyle hala bir soru işaretidir. Galatasaray (futbol takımı) 1999-2000 sezonu Galatasaray Spor Kulübü futbol takımı, 1999-00 sezonunda Süper Lig, Türkiye Kupası, UEFA Şampiyonlar Ligi ve UEFA Kupası'nda mücadele etmiştir. Bu maddede 1999-2000 sezonunda yapmış olduğu tüm maçların istatistikleri yer almaktadır. Pont du Gard Pont du Gard Romalılar tarafından bugünkü Fransa'nın güneyinde inşa edilmiş olan bir su kemeridir. Languedoc-Roussillon bölgesinde Gard ilindedir. 1985 yılında UNESCO tarafından Dünya Mirası olarak ilan edilmiştir. Uzun yıllar Pont du Gard'ın Augustus'un evlatlık oğlu ve yaveri Marcus Vipsanius Agrippa tarafından MÖ 19 yılı civarlarında yaptırıldığı düşünülmüştür. Ne var ki yeni yapılan kazılar inşaatın 1. yüzyılın ortalarında gerçekleştiğini ortaya koymuştur. Gardon nehrinin vadisi üzerinden su taşımak üzere tasarlanan Pont du Gard, Uzes yakınlarındaki pınarlardan Roma şehri Nemasus'a (Nimes) su taşıyan yaklaşık 50 km uzunluğundaki bir su yolunun parçasıydı. 34 cm/km'lik bir eğimi olan ve tamamında yalnızca 17 metre eğim yapan su yolu günde 20.000 m³ su taşıyordu. Neil Young Neil Young, (d.12 Kasım 1945, Ontario, Kanada) Kanadalı bestekâr, söz yazarı ve şarkıcı. Rock müziğin türünde eserleri ile bilinir, ama en önemli eserlerini "folk-rock" türünde vermiştir. Kendine özgü üslûbu, gitar çalışı ile Kanada'nın ve dünyanın en ünlü müzisyenleri arasında sayılmaktadır. Müziğe Buffalo Springfield grubunda başlayan Young, ilk solo albümü Neil Young'ı 1968 yılında çıkarmış, bu albümde özellikle "The Loner" ve "The old Laughing Lady" parçaları beğeni toplamıştır. 1969'da ileride de pek çok kez beraber çalışacağı grup Crazy Horse'la "Everybody Knows This Is Nowhere" albümünü de yayınlamıştır. Bu albümde "Cowgirl in The Sand", "Down By The River" ve özellikle" Cinnamon Girl" adlı parçalar Young'ın en ünlü parçalarındandır. Bu iki albümünde elektrik gitara ağırlık veren Young, 1970 yılında akustik çalışmalara yönelmiş ve efsane albümü "After The Gold Rush"ı çıkarmıştır. Aynı ismi taşıyan şarkı, "Only Love Can Break Your Heart", "Don't Let It Bring You Down" ve "When you dance, i can really love"la birlikte ABD'nin güney eyaletlerindeki ırkçılığı eleştiren "Southern Man" de bu albümde yer alan şarkılardır. 1972 yılında yayınlanan Harvest ise tüm zamanların en iyi albümlerinden biri olarak kabul edilmektedir. "A Man Needs A Maid", "Old Man", "Alabama", "The Needle And The Damage Done" ve "Words (Between The Lines Of Age)" bu albümün başarılı şarkılarındandır. Albümün 4'üncü şarkısı "Heart of Gold" ise rock tarihinin en güzel çalışmalarından biridir ve pek çok farklı sanatçı tarafından yorumlanmıştır. 1975 yılında tekrar Crazy Horse'la çalışan Young,Zuma albümünü çıkarmıştır. İspanyolların Güney Amerika'yı keşfinde yapılan katliamları anlatan "Cortez The Killer" adlı parça beğeni ve tepki toplamıştır. 1977 tarihli "Like A Hurricane" adlı parça, uzun ve başarılı elektrik gitar sololarıyla tanınmış ve sevilmiştir. 1978 tarihli "Comes A Time" albümü "After The Goldrush" albümündeki huzurlu havaya geri dönüştür. "Comes A Time", "Look Out For My Love", "Lotta Love" gibi balladların yanı sıra, bir country şarkısı olan "Four Strong Winds" de bu albümde yorumlanmıştır. Young'ın Crazy Horse'la birlikte bir konserinin kaydı olan "Rust Never Sleeps" (1979), David Gilmour,Kurt Cobain gibi pek çok şarkıcıyı derinden etkilemiştir. Hard rock örneği "Hey Hey, My My (Into The Black)" ve bu şarkının akustik versiyonu "My My, Hey Hey (Out Of The Blue)" Young'ın en çok beğenilen eserlerinden olmuştur. 1989 tarihli "Freedom" albümü elektirk gitar ağırlıklı şarkılardan oluşur. Özellikle bir nevi "Amerikan Rüyası" eleştirisi olan "Rockin'in The Free World" efsane halini almış ve pek çok kez yorumlanmıştır. 1992 tarihli "Harvest Moon" ve 2005 tarihli "Prairie Wind" 1970'lerin başlarındaki çalışmaları andırır. Crazy Horse'la yapılan "Ragged Glory" (1990), "Sleeps With Angels" (1994) ve Greendale(2003) albümleri ise sanatçının yaşlanmadığının göstergesi gibidir. 2006 tarihli "Living With War", Irak Savaşı'na ve Amerikan Hükümeti'ne ağır eleştiriler içerir. Sanatçı folk rock'ın diğer ünlü üç ismi David Crosby,Graham Nash ve Stephen Stills'le de Crosby, Stills, Nash and Young adında üç stüdyo albümü yapmış, özellikle bunların ilki 1970 tarihli "Deja Vu" büyük başarı yakalamıştır. Neil Young 2007 yılında bir konser hariç yayınlanmamış "Ordinary People" adlı klasiğini de içeren "Chrome Dreams II" albümünü piyasaya sürmüştür. Kariyeri boyunca muhalif, barış yanlısı ve çevreci tutumundan ödün vermemiştir. Live Aid ve Live 8 konserlerine de katılmıştır. Hüseyin İleri Hüseyin İleri (d. 1926, Adana, ö. 10 Mayıs 2017) TRT eski sanatçılarından, müzisyen. 1970'ler ve 1980'ler boyunca TRT'nin başta Müzeyyen Senar, Behiye Aksoy ve Muazzez Abacı olmak üzere hemen her Türk Sanat Müziği programında yer almıştır. Bir darbuka virtüözü olan sanatçı darbuka TRT'de yasakken ritm sazı TRT Ankara Radyosu'na sokan ilk kişidir. O dönemdeki programlarda şarkılara eşlik eden sazendelerin gayet düzenli bir şekilde takdim edilmesi adeti varken Hüseyin İleri' nin darbukacılar hep en sonda söylendiği icin ismi (ve... Hüseyin İleri) şeklinde bir kalıp haline gelmiş ve böylelikle bir marka yaratmış olduğu bilinmektedir. Çünkü Hüseyin İleri her türlü dinletiye ritmleriyle renk ve neşe katmaktaydı. Ekranda orta boylu, hafif toplu, kaytan bıyıklı boyalı saçlı bir amca görünümündeydi. Sıradan, monoton bir duruş yerine dâima hareketli, kıpır kıpırdı. Eğer program TV'de ise devamlı kamerayı takip eden gözleriyle, darbukayı çalış biçimiyle görünmekteydi. İlginç ritm saz kombinasyonları denemiştir. Örnegin; aynı anda hem darbuka ve hem de yanına yerleştirdiği bateri zilini bagetle çaldığı olmuştur.. Hüseyin İleri Türk Pop Müziği sanatçısı Mustafa Sandal'ın dedesidir. İkilinin beraber oynadıkları Muhabbet Kart reklamları ile birlikte akrabalıkları da ortaya çıkmıştır. Colin Calderwood Colin Calderwood (d. 20 Ocak 1965, Stranraer) İskoç teknik direktör ve eski futbolcudur, hâlen Hibernian'ın teknik direktörüdür. Lovely Complex , Love★Com olarak da bilinir, mangaka Aya Nakahara tarafından çizilen bir shōjo manga serisidir. Manga, Birleşmiş Milletler'deki lisansını Viz Media almıştır. 2004 yılında, shōjo dalında, 49. Şogakukan Manga Ödülü'nü aldı. Hikâye, bir gerçek-uyarlama filme ve bir de anime serisine uyarlandı. Manga temel alınarak oluşturulan bir macera oyunu 2006 yılında, PlayStation 2 için çıkarıldı. 24 bölüm süren anime serisinin ilk bölümü 7 Nisan 2007'de yayınlandı. Ayrıca iki de drama CD'si çıkarıldı. "Lovely Complex", bir kız ve bir erkek arasındaki bir aşk hikâyesidir. Kız, Risa Koizumi, 172 cm. uzunluğundadır -ki ortalama bir Japon kızından çok daha uzun. Erkek, Atsushi Ootani de 156 cm.dir -ki bu da ortalama bir Japon erkeğine göre oldukça kısa bir uzunluktur. Bu yüzden, okulun komedi ikilisi olarak bilinirler çünkü benzer bir boy farkına sahip popüler bir komedi ikilisi vardır. Sonuç olarak insanlar onları "All Hanshin Kyojin" takımı olarak da çağırırlar. Yaz okulu sırasında, (başka bir sınıftan) çok uzun bir öğrenci ortaya çıkar ve Risa anında ona aşık olur, fakat uzun olduğu için geçmişinde erkeklerle ilgili şansı hep kötü olmuştur. Atsushi'nin de hoşlandığı bir kız vardır, böylece Risa ve Atsushi, kendi farklılıklarını bir kenara koyup birbirlerine, hoşlandıkları kişiyi elde etmede yardımcı olmaya karar verirler. Fakat birbirlerini daha iyi tanımaya başlamalarının üzerine Risa'nın, Atsushi için hisleri çiçeklenmeye başlar ve buradan itibaren aşk hayatı çok daha karmaşık bir hale gelir. "Lovely Complex" hakkındaki dikkate değer bir gerçek de, neredeyse tüm karakterlerin standart Japonca yerine Kansai-ben, Japonca'nın Kansai lehçesini konuşmalarıdır (hikâye Kansai bölgesinde geçer). Anime gösterilerinde bir veya iki karakterin Kansai-ben konuşması yaygındır fakat tüm karakterlerin konuşması sıradışı bir durumdur. Manga Aya Nakahara tarafından yazılıp çizilmiştir. Başta genç kızların ilgisini hedefleyerek , Shueisha yayın şirketi tarafından, Bessatsu Margaret dergisinde seri haline getirilmiştir. Eylül 2001'den Aralık 2006'ya kadar devam etmiştir. Antonio Ciseri Antonio Ciseri (25 Ekim 1821, Ronco sopra Ascona, – 8 Mart 1891, Floransa), İsviçreli sanatçı. Ciseri, kendisi de bir dekoratif ressam olan Giovan Francesco ve karısı Caterina Materni'nin oğlu olarak İsviçre'nin Ticino kantonun Ronco sopra Ascona kentinde doğmuştur. 1833 yılında Floransa'ya giderek Niccola ve Pietro Benvenuti'ye ait "Accademia di Belle Arti Benvenuti" sanat akademisinde eğitim görmüş ve 1853 yılında kendi resim okulunu açmıştır. Dinsel resimleri, kompozisyonel dış hatlar ve parlatılmış yüzeyler nedeniyle Raffaello üslubundadır ancak aslında neredeyse fotoğrafiktirler. İtalya ve İsviçre'deki Kiliselerin önemli komisyonlarında görev yapmıştır. Ciseri aynı zamanda çok sayıda portre resmetmiştir. 1877 yılında İtalyan vatandaşlığına geçen Ciseri, Cesira Bianchini ile evlenmiştir. 70 yaşında ölmüş ve Floransa'daki San Miniato al Monte Kilisesine defnedilmiştir. Mopsos Mopsos, (Yunanca: Μόψος, Mopsos) Yunan mitolojisinde, ünlü iki kahinden biridir. Diğeri Kalchas'tır. Demir Çağı'nın başlangıcında Pamfilya ve Kilikya bölgelerini kurduğu rivayet edilir. Kilikya'da en bilinen şehirlerden kendi adını taşıyanı Misis yer alır. Teiresias'ın torunu, Monto'nun da oğludur. Bütün kahinler gibi Mopsos da Apollon'dan doğmadır. Ölümlü babası ise Argoslu Rhakios'tur. İdmon ile birlikte katıldığı Argonautlar seferinde, Argo gemisinde kahin olarak görev yapar. Seferin sonunda Libya'ya varıldığında Medusa'nın kanından oluşan bir yılan tarafından ısırılarak ölür. Kahin Mopsus Harry Potter'ın Çikolata Kurbağa Büyücü Kartlarında yer almaktadır. Angels Fall First Angels Fall First, Fin müzik grubu Nightwish'in ilk stüdyo albümüdür. 1997 yılında yayınlanmıştır. Finlandiya'da 31. numaraya kadar yükselmiştir. Albümden çıkan tekli "The Carpenter" dır. Annabel Lee "Annabel Lee", Amerikalı şair ve yazar Edgar Allan Poe'nun yazdığı son şiirdir. 1849'da yazılan şiir aynı yıl, Poe'nun ölümünün hemen ardından yayınlanmıştır. Poe'nun pek çok şiiri gibi bu şiirin de teması "güzel bir kadının ölümü"dür. Şiirin anlatıcısı, daha çok gençken Annabel Lee'ye aşık olmuştur. Bu aşk öyle güçlüdür ki melekler bile kıskanır. Annabel Lee öldükten sonra bile anlatıcının aşkı son bulmaz. Şiirdeki "Annabel Lee"'nin ilham kaynağının kim olduğu konusunda çeşitli tartışmalar bulunmaktadır. Pek çok kadının adı geçse de, en makul adaylardan biri Poe'nun eşi Virginia Eliza Clemm Poe'dur. Şiirin anlatıcısı, yıllar önce isimsiz bir ""deniz ülkesinde"" Annabel Lee'ye aşık olduğunu anlatır. Çok genç olmalarına rağmen yüreklerindeki aşk ateşi öyle yoğundur ki melekler onları kıskanmaya başlar. Annabel Lee - anlatıcıya göre - bu yüzden nazara gelir ve ölür. Buna rağmen aşkları yaşamaya devam eder. Anlatıcı ruhlarının hâlâ bir arada olduğuna inanmaktadır. Her gece Annabel Lee'yi hayal eder ve gözlerinin parlaklığını yıldızlarda görür. Geceleri genç kızın deniz kenarındaki mezarına gider ve orada yatar. "Kuzgun (The Raven)", "Ulalume," ve "To One in Paradise" gibi pek çok şiire benzer şekilde, bu şiir de Poe'nun favori teması üzerine kuruludur: genç ve güzel bir kadının ölümü. Bu tema Poe'ya göre "dünyadaki en şiirsel konudur." Poe'nun diğer eserlerindeki kadınlar gibi, Annabel Lee de erken yaşta evlenir ve bir hastalığa yakalanır. Şiir, sıradışı derecede güçlü bir aşka odaklanır. Şiirin anlatıcısı Annabel Lee'ya aşık olmakla kalmaz, ölümünden sonra adeta ona tapınmaya başlar. Anlatıcı, aşkları başladığında her ikisinin de çocuk yaşta olduğunu söyler. Annabel Lee'yi meleklerin kıskançlıktan öldürdüğünü iddia etmesi çocukçadır ve anlatıcının o zamandan beri fazla büyümediğini gösterir. Kaybından kaynaklanan aşırı duygularını mantıklı kılmak için de bu iddiasını tekrarlar. "Kuzgun"'daki anlatıcının sevgilisine "hiçbir zaman" tekrar kavuşamayacağına inanmasının tersine, "Annabel Lee" şiirindeki aşıklar bir süre sonra kavuşacaklardır, çünkü cinler bile "ruhlarını birbirinden ayıramaz." Şiir, üçü altı, biri yedi, ikisi ise sekiz mısralı toplam altı kıtadan oluşur. Uyak düzeni her kıtada küçük değişikliklere uğrar. Kelimelerin bir baladdaki gibi özellikle tekrar edilmesi şiirin yaslı etkisini pekiştirir. Şiir form bakımından tam bir balad olmasa da Poe şiirin balad olduğunu söylemiştir. "Annabel Lee" isminde, Poe'nun diğer kadın karakterleri "Eulalie," "Ligeia", "Morella", "Lenore," ve "Ulalume'de olduğu gibi "L" harfi vurgulanmaktadır. Şiirin son mısrası tartışmalıdır. Baltimore'daki Edgar Allan Poe Cemiyeti'ne göre şiirin, 1849 ile 1850 yıllarında yayınlanmış 11 farklı versiyonu vardır. En önemli farklılık son mısradadır. Şiire ismini veren Annabel Lee'nin gerçekte kim olduğu belirsizdir. Biyografi yazarları ve eleştirmenlere göre, Poe'nun ""güzel bir kadının ölümü"" temasını sıklıkla kullanmasının sebebi, annesi Eliza Poe ve manevi annesi Frances Allan da dahil olmak üzere hayatındaki kadınları arka arkaya kaybetmesidir. Genelde, "Annabel Lee" şiirinin, Poe'nun kendinden iki yıl önce ölen eşi Virginia için yazıldığı düşünülmektedir. Şiirin muhtemel ilham kaynaklarından biri olan Frances Sargent Osgood da bu fikri desteklemiştir. Virginia'nın lehine olan deliller kuvvetlidir: Poe'nun ona çocuk yaşta iken aşık olması, evlendiği tek kadın olması ve kaybettiği tek sevgilisi olması. Şiirin otobiyografik okumalarında, Annabel Lee'nin bakire olarak ölmesinden yola çıkılarak, Virginia ile Poe'nun evlilikleri süresince hiç birlikte olmadıkları bile ileri sürülmüştür. Thomas Ollive Mabbott'ın da aralarında bulunduğu bazı eleştirmenler ise, Annabel Lee'nin gerçekte yaşamış biri olmadığına, Poe'nun kasvetli hayalgücünün bir eseri olduğuna inanmıştır. Poe'nun çocukluk aşkı Sarah Elmira Royster, Poe'nun şiiri kendisini düşünerek yazdığını ve bunu söylemiş olduğunu ileri sürmüştür. Sarah Helen Whitman ve Sarah Anna Lewis da şiirin ilham kaynağı olduklarını iddia etmişlerdir. Güney Karolina'daki Charleston'da ise, gerçekten yaşamış Annabel Lee isimli birinin kentteki Üniteryen Mezarlığı'nda gömülü olduğu, Poe'nun da gençliğinde duyduğu bir hikâyeden yola çıkarak bu şiiri yazdığı düşünülmektedir. İç Savaş sırasında kayıtları yok olan kilise, bunu doğrulayamamaktadır. Ancak yerel inanış, mezarlıkta "Lee" ailesine ait bir bölüm olduğu ve Poe'nun kentte bulunduğu 1827 öncesinden kalma, üzerinde "A.L. Ravenel" ismi yer alan mezar taşının var olduğu yönündedir. (Raveneller Charleston'ın eski ailelerinden biridir.) "Annabel Lee" büyük ihtimalle Mayıs 1849'da yazıldı. Poe şiirin yayımlanması için elinden geleni yaptı. Şiirin bir kopyasını edebi mirasçısı ve kişisel rakibi Rufus Wilmot Griswold'a verdi. Bir kopyayı, 5 dolarlık borcuna karşılık John Thompson'a verdi. Başka bir kopyayı da "Sartain's Union Magazine"'de basılmak üzere sattı. Şiirin ilk izinli baskısı Ocak 1850'de bu dergide yapıldı. Ancak Griswold, Poe'nun ölümü üzerine 9 Ekim 1849'da "New York Daily Tribune" gazetesinde yayınladığı yazıda şiiri kullanmıştı. "Annabel Lee", Vladimir Nabokov için, özellikle 1955 tarihli romanı "Lolita"'yı yazarken esin kaynağı oldu. Nabokov romanın başlığını ilk önce "The Kingdom by the Sea (Bir Deniz Ülkesi)" olarak belirlemişti. Nabokov, Nisan 1947'de Edmund Wilson'a yazdığı mektupta romandan şöyle bahsetmişti: "Kısa bir roman yazıyorum... küçük kızlardan hoşlanan bir adam hakkında - romanın adı "The Kingdom by the Sea" olacak." Ayrıca romanda Humbert Humbert'ın ilk aşkının adı ""Annabel Leigh"" idi. Stevie Nicks, ismi "Annabel Lee" olan bir şarkı yazdı. Şarkının sözleri Poe'nun şiirinin mısralarının yerleri değiştirilerek oluşturulmuştu. Resmi olarak yayımlanmayan bu şarkının dışarı sızdırılmış demo kayıtları, Nicks'in bazı hayran sitelerinde bulunmaktadır. Genpa Genpa, 1993 yılında GSM teknolojisinin Türkiye’ye gelişi ile iletişim dünyasında faaliyetini başlatan bir kuruluş. Kuruluş yaklaşık olarak 1000 bayi ve 3000'i aşkın satış noktasında yaygın olarak hizmet vermektedir. Türkiye'de GSM sektöründe faaliyet gösteren bir kuruluştur. Yönetim kurulu başkanı Zeynel Abidin Erdem'dir. Genpa ofisleri İstanbul'un yanı sıra İzmir, Bursa, Trabzon, Ankara ve Adana'da da satış sonrası servis hizmetleri yer almaktadır. Genpa bir Erdem Holding kuruluÅŸudur. Witchfinder General (film) Witchfinder General 1968 İngiltere yapımı korku filmidir. ABD 'de The Conqueror Worm adı ile gösterilmiştir. Senaryosunu Ronald Bassett 'ın 1966 'da yazdığı aynı adlı romanından Tom Baker uyarlayıp yazmıştır. Yönetmenliğini Michael Reeves 'in yaptığı filmin başrollerinde Vincent Price, Ian Ogilvy ve Hilary Dwyer oynamışlardır. İngiltere'de 17. yüzyılda ortaya çıkan kargaşa dönemindeki cadı avları konu edilmektedir. 17. yüzyıl İngiltere'sinde iç savaş olanca şiddeti ile sürmektedir. Kral I. Charles yanlıları ile Cromwell yandaşları ülkenin kontrolünü ele geçirmek için kıyasıya çarpışmaktadırlar. Bu bezdirici savaş insanları akılcı düşünceden uzaklaştırmış ülkede batıl inançlar yaygınlaşmıştır. Bu kargaşa ortamında Püriten Kralcılar tarafından bir cadı avcısı olarak görevlendirilen Matthew Hopkins (Vincent Price) ve yardımcıları köy köy gezerek büyücülükle suçladıkları kişilere çeşitli işkenceler uygularlar. Fırsatçı bir paragöz olan Matthew bir yandan da durumu kendi lehinde kullanarak cebini de doldurmaktadır. Nadir Paksoy Nadir Paksoy (d. 1952), tıp doktoru (patoloji profesörü) ve gezgindir. Uzmanlık alanı sitopatoloji, özel ilgi alanı ince iğne aspirasyon biyopsi yöntemi ile tiroid, meme ve baş-boyun kitlelerinin 'iyi-kötü huylu (kanser)' ayrımıdır. Bu konudaki yandal uzmanlık eğitimini Oslo Üniversitesi Radium Kanser Hastanesinde gerçekleştirdi. İnce iğne biyopsisinin günümüzdeki öncülerindendir. İstanbul Üniversitesi Cerrahpaşa Tıp Fakültesi mezunudur (76). Patoloji uzmanlık eğitimini İstanbul Üniversitesi İstanbul (Çapa) Tıp Fakültesinde gerçekleştirdi. Antalya -Akdeniz ve Kocaeli Üniversitelerinde öğretim üyeliği yaptı. BM gönüllüsü olarak Pasifik Okyanusu'ndaki adalarda (Vanuatu, Samoa, Mikronezya, Tokelau) hekimlik yaptı. Gezi-izlenim-anlatı türü 6 kitabı (Bağlam yayınları) vardır. Kocaeli'nde kendine ait sitopatoloji tanı merkezinde özellikle ince iğne biyopsisi alanında serbest hekimlik yapmaktadır. Saraybosna Gülü Saraybosna Gülü bir havan topu patlamasının beton zemin üzerinde bıraktığı izdir. Havan topu mermilerinin beton üzerinde bıraktığı kendine özgü çatlama ve oyulma şekilleri adeta bir çiçek aranjmanı gibi gözükmektedir. Saraybosna'nın çok şiddetli geçen bir kent savaşının merkezi olması ve Bosna Savaşı boyunca şehirde patlayan binlerce bombanın yarattığı acı dolu izler şehre kendine özgü bir görünüm kazandırmıştır. Bosna-Hersek'in başkenti olarak Saraybosna, Bosna Savaşı boyunca da çatışmanın merkez bölgesi konumundaydı. Sırp Cumhuriyet Ordusu, şehri çevreleyen tepelere sürekli askeri birlik ve top yığınağı yaptı.Saraybosna kuşatmasını haber veren ilk hamle olarak Sırp Ordusu 2 Mayıs 1992'de şehrin tüm giriş ve çıkış noktalarını trafiğe kapattı. Saraybosna birliklerinin savunma için yerleşmelerini engellemek amacıyla Sırp Ordusu sürekli sivil nüfusu bombardımana tuttu. Bu süreçte tahminen günde ortalama 300’den fazla bomba şehre yağdırıldı. Yaşanan bu acı katliamın unutulmaması için bir veya birden fazla insanın ölümüne sebep olan her havan topu mermisinin patladığı noktada oluşan izler kırmızı bir reçine ile dolduruldu. HÃ¼seyin Haydar Hüseyin Haydar (d. 10 Ocak 1956, Yeşilce, Araklı), Türk şair. Öğrenimi sırasında resim ve sporla ilgilendi. Daha sonra oyun yazarlığı, teknik yönetmenlik, metin yazarlığı yaptı. İlk şiir kitabı Acı Türkücü 1981 Akademi Kitabevi Şür Ödülünü kazandı. 1983 yılında ikinci şiir kitabı Kara Şarkılar Yazko Yayınları, 1987 yılında "Yıldız Tutulması" adlı şiir kitabı Cem Yayınevi, 1992 yılında Sudan Gövde şiir kitabı Adam Yayınlarınca yayımlandı. Yeni Bütüncü Şiirin Manifestosu imzacılarındandır. Bu manifestoya Tuğrul Keskin, Seyit Nezir, Veysel Çolak ve Metin Cengiz de imza atmıştır. Pax (mitoloji) Pax (Latince "barış") (Yunan karşılığı "Eirene"), Roma mitolojisinde, Augustus'un saltanatı sırasında tanrıça olarak tanınmıştır. Campus Martius'da Ara Pacis adında bir tapınak ve yine Forum Pacis'de onun adına adanmış bir tapınağı vardır. Sanat yapılarında genellikle zeytin dalı, cornucopia (bereket boynuzu) ve bir asa ile betimlenmiştir. 3 Ocak'ta adına düzenlenen bir festival vardı. Tanrı Jüpiter ve Justitia'nın kızlarıdır. Pax sık sık baharla ilişkilendirilmiştir. Nero Caesar Nero Claudius Caesar Augustus Germanicus (6–30) Julio-Claudian hanedanı mensubu Roma İmparatorları ile yakın akrabalık bağlarına sahip Roma soylusu. Nero, 6 yılında Germanicus ve Yaşlı Agrippina'nın oğulları olarak doğdu. Baba tarafından büyükbabası Nero Claudius Drusus ve babaannesi ise Mark Antony ve Küçük Octavia'nın kızı Küçük Antonia'dır. Anne tarafından büyükbabası Marcus Vipsanius Agrippa ve anneannesi Augustus'un kızı Yaşlı Julia'dır. Nero'nun dört erkek kardeşi (Tiberius ve Gaius Julius, genç yaşta ölen; Drusus; ve geleceğin imparatoru Caligula) ve üç kız kardeşi (Julia Livilla, Drusilla ve Genç Agrippina) vardır. 20 yılında Livilla ve Drusus "Castor'un" (Tiberius'un Vipsania'dan olan tek oğlu) kızı Julia ile evlendi. Nero, Julia Drusilla ve İmparator Nero Claudius Caesar Augustus Germanicus'nun (Lucius Domitius Ahenobarbus olarak doğmuştur) amcasıdır. Babası Germanicus, kendisini evlatlık edinen İmparator Tiberius'un varisiydi ancak 19 yılında imparatordan önce ölünce yerine yeni varis olarak Tiberius ve ilk karısı Vipsania Agrippina'dan olan Julius Caesar Drusus seçildi. Ancak o da 14 Eylül 23'de, İmparatordan önce ölerek Tiberius'u varissiz bıraktı. Nero, Tiberius'un en büyük evlatlık torunuydu ve imparatorun en gözde varisi olarak görülüyordu. Ancak 29 yılında annesiyle birlikte vatana ihanetle suçlandı. Nero Ponza adasına sürgüne gönderildi ve 30 yılında ya intihar etti ya da açlık sonucu öldü. Drusus Caesar Drusus Julius Caesar, Drusus III olarak da bilinir (7 – 33), Antik Roma'nın soylu bir ailesine mensup Germanicus ve Yaşlı Agrippina'nın oğlu. Drusus, Marcus Aemilius Lepidus'un kızı ve ikinci dereceden kuzeni Aemilia Lepida ile evlenmiştir. Tacitus'un anlattıklarına göre evlilikleri boyunca kocasını "sonu gelmeyen suçlamalarla takip etmişti". 36 yılında bir köleyle zina yapmakla suçlandı ve "suçu hakkında kuşku bulunmadığından dolayı" intihar etmek zorunda bırakıldı (Tacitus, "Yıllıklar" 6.40). Drusus'un baba tarafından büyükbabası Nero Claudius Drusus ve babaannesi Küçük Antonia, anne tarafından büyükbabası Marcus Vipsanius Agrippa ve anneannesi Yaşlı Julia'dır. Baba tarafından büyük amcası Tiberius tarafından kendi oğlu Julius Caesar Drusus'un ölümü üzerine evlatlık edinilmiştir. Drusus Caesar daha sonra Tiberius'a karşı bir komplo kurmakla suçlanmış ve annesi Yaşlı Agrippina ve kardeşi Nero Caesar'ın tutuklanmasından bir yıl sonra 30 yılında hapse atılmıştır. 33 yılında, kendi yatağının dolgusunu yiyecek duruma gelmiş halde açlıktan ölmüştür ("Yıllıklar" 6.23). Dört erkek kardeşi ( Tiberius ve Gaius Julius, genç yaşta ölen; Nero ve Caligula) ve üç kız kardeşi (Julia Livilla, Julia Drusilla ve Genç Agrippina) vardı. Hâris el-Muhâsibî Hâris el-Muhâsibî ya da tam künyesiyle Hâris bin Esed el-Muhâsibî el-Anezî (; d. 781- ö. 857), İslam alimi. Yaşamını din felsefesi üzerine düşünceyle geçirmesi nedeniyle kendisine el-Muhâsibî denmiştir. Hâris el-Muhâsibî, İslâm Dünyâsı’nın siyâsî ve düşünce yaşamı olarak paramparça olduğu, her ikisinde de otorite mücâdelesinin verildiği karışık bir zamanda Dünyâ’ya gelmiştir. İkinci İslâm halîfesi Ömer bin Hattab’tan sonra Osman bin Affan ve Ali bin Ebî Tâlib’in şehit edilmeleriyle başlayan siyâsî karışıklık sâdece siyâsî bölünmelere değil, aynı zamanda mezheplerde ve düşüncede bölünmelere sebebiyet verdi. Dördüncü halîfe ve taraftarlarına düşman olan Emevîler, üçüncü halîfe Osman ve taraftarlarına düşman olan Şiîler, önceleri Ali’ye taraftar olup sonra Amr bin el-As’la anlaşmasından dolayı ona da düşman olan Hâricîler ve herhangi bir gruba düşmanlığı olmayan Ehl-i Sünnet gibi pek çok fikrî cerayanlar oluşmuştu. El-Muhâsibî’nin doğduğu Basra, Mu’tezile okulunun da kurulduğu yerdir. O zamanlar özellikle kader ve insan irâdesinin özgürlüğü meselesinde farklı farklı inanç ekolleri türemişti. Kaderci olan Cebrîye, aynı zamanda Emevî iktidârının desteklediği bir mezhepti. Mu’tezileyse Abbâsi iktidârı zamânında desteklenmiştir. Hasan El-Basrî ekolünden gelen Ehl-i Sünnet, yâni Sünnî inanışıysa Ebu Hanîfe (H. 150), İmam Mâlik (H. 179), İmam Şâfiî (H. 204) ve İmam Ahmed bin Hanbel (H. 150) ile temel ilkelerini belirleyip sistematikleştirilmişti. Ebu Hanîfe ve Ahmed bin Hanbel, bulundukları devrin iktidarları tarafından değişik işkencelere mâruz kalmış ve nihâyetinde şehit edilmişlerdir. Hicrî 3. asır, Mu’tezile mezhebinin ve Şiîliğin Abbâsi hilâfeti tarafından rağbet gördüğü yıllardır. Abbâsi halîfesi El-Me’mun, hocalarını Mu’tezile ve Şiî seçmişti. Hocalarının telkinleriyle minberden Şiîlerin düşman olduğu peygamberin arkadaşı Muâviye hakkında lânetler okutmuş, halkı ve âlimleri Mu’tezile olmaya zorlamıştır. Ahmed bin Hanbel ve birkaç âlim dışında herkes bu baskılara boyun eğmek zorunda kalmıştı. Aynı baskılar El-Mu’tasım zamânında da devam etmiş, bu devirde Ahmed bin Hanbel Sünnîlik’in bayraktârı olmuştur. Hicrî 219 yılında Ahmed bin Hanbel’e Kur’ân’ın mahluk olduğunu söyletmek için 30 kırbaç vurdurmuş, kendisinden sonra gelen El-Vâsık’sa Kur’ân’ın mahluk olduğunu kabul etmeyen Ahmed bin Nasr-ul Huzâî’yi H. 231 yılında öldürtmüştür. Ahmed bin Hanbel’in de ev hapsinde tutulmasını emretmiştir. Sonuçta bu çağ günümüze kadar etkisini sürdüren olayların vukû bulduğu bir çağdır. Hâris el-Muhâsibî’nin annesinin Sünnî, babasının ise Kaderî olup aralarında bu nedenle fikrî tartışmaların olduğu söylenmektedir. Buradan el-Muhâsibî’nin kültürlü bir ailede yetiştiği sonucu çıkarılabilir. Zâten o zamanlar Kadercilik aristokrat kesim tarafından kabul görüyordu. Bir rivâyete göre Hâris, insanların etrâfını sardığı bir halde Bağdat sokaklarının birinde babasının yakasına yapışıp "Annemi boşa! Onun dîni ayrı, senin dînin ayrı!" diye bağırmıştır. Buradan kendisinin çocukken de annesinin tarafında, yâni Sünnî olduğu çıkartılabilir. Hâris el-Muhâsibî’ye babasından büyük miktarda bir para mîras kalmış, ancak bu mîrâsı takvâya uygun görmediğinden ve mesleği tasavvuf olduğundan almamıştır. Devrindeki fikir ayrılıkları ve siyâsî katliamlar, Hâris el-Muhâsibî’yi kendi ekolünü kurmasıyla netîcelenecek bir yola sürükler. Öteden beri Şiîlik ve Mu’tezile akımlarına karşı gelmiştir. Fehm-ul Kur’ân adlı eserinde bu düşüncelerini ortaya koymuş, hadis, fıkıh ve kelam âlimleriyle aynı safta yer almıştır. Ancak orta yaşlarını geçince gerçeğe daha yakın olma arzusunu nass’a dayalı bu ilimlerin tatmin edemeyeceğini düşünmeye başlamış, daha önce aynı safta olduğu bu âlimlerin görüşlerini de kritiğe tâbî tutmuş ve zaman zaman eleştirmiştir. İşte bu devir tasavvufun bir nevî başlangıcını oluşturan şüphe aşamasıdır. Hâris, içinde yaşadığı asrın Peygamberin "Ümmetim yetmiş iki fırkaya ayrılacak, biri hâriç hepsi Cehennem’dedir. O biri benim sünnetime sarılanlardır" dediği asır olduğunu düşünmekteydi. El-Vasâya adlı eserinde şöyle demektedir: "Çağımızı, bizim kendi durumumuzu uzun uzun düşündüm. Çok çetin bir dönemden geçtiğimizi anladım. Bu çağın inanç esaslarının değişime uğradığı, İslâmî dokunun çözüldüğü, dînî belirtilerin değiştiği, sınırların çiğnendiği, hakkın ortadan kalkıp haklının helak olduğu, bâtılın yüceldiği, bâtıl ehlinin sayıca arttığı bir çağ olduğunu gördüm… Peygamber şöyle buyurmuştur: "Bir dönem gelecek, o dönemde insanlardan dîne tutunanlar kor ateş tutan birileri gibi olacaklar". Yine paygamber "İnsanların sünnetimden yüz çevirdiği bir dönemde sünnetime sarılanlara yüz şehit sevâbı vardır" buyurmuştur." Bundan sonra peygamberin "İslâm garîp geldi, garîp gidecektir" hadîsine atıfta bulunarak Allah’tan bu gariplerin arasına girmek için duâ etmiştir. O gariplerin özelliklerini şöyle sıralamaktadır: "Onlar hidâyet önderleridir. Çile ve sıkıntıyı kabullenirler, kazâya rızâ gösterirler. Nimetler karşısında sabırlı, Allah’ın dîni konusunda derin ferâset sahibidirler. Bid’attan, hevâ ve heveslerine esir olmaktan, Dünyâ’ya dalıp Allah’ı unutmaktan ve haddi aşmaktan sakınırlar. Tartışma ve riyâdan hoşlanmaz; dedikodu, gıybet ve zulümden uzak dururlar. Hevâ ve heveslerine karşı çıkar ve kendilerini hesâba çekerler. Yiyecek ve giyecekleri şeylerde, her türlü hareket ve davranışlarında takvâ ölçülerini gözetir ve şüpheli şeylerden kaçınırlar. Kendilerine mübah kılınanın çok azıyla, ölmeyecek kadar bir gıdayla yetinirler. Gelecekten endişe ederler… Âhiret gerçeği ve diriliş saatine ilişkin haberlerin bilincindedirler… Bu, onların sâhip oldukları sürekli hüzün ve endişe halinin bir sonucudur. Dünyâ mutluluğu ve Öbür Dünyâ nimetleri karşısında tamamen ilgisizdirler." Hâris el-Muhâsibî’nin bu temel öğretileri tasavvuf olarak adlandırılmıştır. Bu yolda ilerleyerek elde ettiği bilgiyi ise şöyle anlatmaktadır: "Allah bana bir ilim kapısı açtı, bu kesin bilgi içimdeki şüpheleri dağıttı, ilâhî lütuf beni aydınlattı. Bu mezhebe mensup olup gereğince amel edenlerin kurtulacağını, karşı çıkanların ise yollarını kaybedeceğini anladım, gönülden inandım, güvendim, bağlandım ve kendi iç âlemime çekildim, dînimi ve amellerimi bu bilgi ışığında temellendirdim. Bana lutfettiği bu bilgi için yüce Allah’a duâcıyım." Orta yaşlara kadar akılcı ve diyalektik bir düşünür olan el-Muhâsibî, bu düşünce yollarını terk edip tasavvufun müşâhede makamına ulaşmaya dönmüş, bilgiyi hakk’al yakîn denilen bir yöntemle elde etmiştir. "Otuz yıl boyunca aklımın emirleri dışında hiçbir şey dinlemedim. Sonra bir otuz yıl da Allah’ın emirleri dışında hiçbir şey dinlemedim." Hâris el-Muhâsibî’nin yaşadığı bu serüvenin bir benzeri, birkaç yüzyıl sonra İmâm-ı Gazâlî’nin başından geçecektir. Yaşananlar, şüpheler ve netîcede varılan yer aynıdır. Hâris el-Muhâsibî Bağdat okulunun şeyhi kabul edilir. Bağdat, kendisinden sonra yüzlerce yıl İslâmî ilimlerin merkezi olacaktır. Her biri büyük âlim olan Mâruf el-Kerhî, İbn-i Atâ, Es-Sırr’us Sakatî, Amr bin Osman el-Mekkî ve Cüneyd-i Bağdâdî onun öğrencisi veya kendinden ders alan dostlarıydı. Bunun yanında Eş’arî kelamcılarından İmâm-ı Gazâlî’ye kadar kelam âlimlerine ve İmâm-ı Şiblî, İbn-i Mesruk gibi tasavvufçular silsileyle onun ekolünden etkilenmiştir. Muhâsibî ekolü şeriate ve sünnete tam bağlıdır. Tasavvuf Dünyâsı’ndaki hulûl, ittihad ve vahdet-i vücûd gibi düşünceleri kabul etmez. Cüneyd-i Bağdâdî kendisine: "Bâzı sûfîler, Allah’a çok yakın olduklarından artık ibâdete ihtiyaç duymadıklarını söylüyorlar. Bu konuda siz ne dersiniz?" diye sorduğunda "Bunların iddiası zinâ yapmaktan daha ağırdır. Şâyet bin yıl yaşayacak olsam, Allah beni başka amellerle mükellef tutmadıkça iyi amellerin bir zerresini dahî eksiltmezdim" cevâbını verir. Yine Cüneyd-i Bağdâdî’ye: "Peygamberin sünnetine göre hareket etmeyen bütün yollar Allah’a kapalıdır" demiştir. Muhâsibî ekolü, aklın sâhâsı olarak tanımlanan alanlarda aklı kullanmış, böyle elde ettiği bilgileri yine akılla îzah etmiştir. Naklin gerekliliğinin olduğu kabul edilen durumlardaysa nakle başvurmuştur. Bu ekol hem kelam, hem hadis, hem de fıkıh ilmini kullanır. El-Muhâsibî, eserlerinde bu unsurları harmanlamış, bu unsurlarla sonunda tasavvuf yolunu kendine doğru yol olarak bulmuştur. El-Muhâsibî ekolü, kılı kırk yaran değerlendirmelerine dayanan nefis terbiyesini kullanır. Klâsik fıkıh âlimleri gibi "şunu bunu yapın, bundan şundan sakının" biçiminde değil, hareketlerin neden öyle yapmak gerektiğini, bunları yaparken nefsin ve şeytanın insana nasıl engel olmaya çalışacağını, buna karşı nasıl konulacağını analiz eder. Er-Riâye adlı eserinde kurucu, "Dedim-Dedi" şeklinde muhâsebe soruları ve cevapları buna iyi bir örnektir: Dedim ki: Korku ve ümîde neyle varılır? Dedi ki: Mükâfat ve cezanın büyüklüğünü yeterince bilmekle. Dedim ki: Mükâfat ve cezanın büyüklüğü yeterince nasıl bilinecek? Dedi ki: Azâbın şiddetinden kormak ve büyük sevaplara teşvik etmekle. Dedim ki: Korkuya nasıl ulaşılır? Dedi ki: Bu âkıbeti düşünmekle mümkün olur. Çünkü Allah kulun gözünden, onu korkutan veya ümitlendiren şey kaybolunca ancak tefekkür ve hatırlatmayla korkacağını veya ümitleneceğini bilmektedir… Dedim ki: Söz konusu şeyleri düşünmek kalbime ağır gelmektedir. Sebebi nedir? Dedi ki: 1. Bunları düşünmek kalbin rahatını kaçırır. 2. Âhireti düşünmek nefse acı verir 3. Nefis düşününce kendisini Dünyâ zevklerinden uzaklaştıracak Allah korkusuna kapılmak istemez. Çünkü Dünyâ zevkleri hoşuna gider. Dedim ki: Âhireti düşünmeyi hafifleten şey nedir? El-Muhâsibî ekolü, hedeflediği yolda tercih yapma durununda kaldığında nefse ağır olanı tercih eder. Bunun için zühd sâhibi olmak şarttır. Ekolün etkisinde kalan Cüneyd-i Bağdâdî’nin görüşleri, burada El-Muhâsibî ekolünün nasıl anlaşıldığına örnek gösterilebilir. Kendisi kaynağını bilmediği hiçbir şeyi yemediği, helâl bile olsa mal biriktirmeyi kendisi için uygun görmediği ve eşyânın kalbinde yer etmesinden hoşlanmadığı rivâyet edilir. Klâsik tasavvufun aksine halvetin takvâyla ilgisi olmadığını söyler. Ona göre halvet, kişinin kendi nefsiyle oyalanması demektir. Cüneydi Bağdâdî, kendisini güven ve huzur ortamından çıkartıp şehvet ve kalabalık ortamına götürdüğünü söyleyince: "Nasıl yalnızlık benim sır dostumdur dersin! Şâyet insanların yarısı bana gelse onlarla herhangi bir dostluk kurmam, diğer yarısı benden kaçsa onların yokluğundan dolayı herhangi bir yalnızlık hissetmem" demiştir. Mâişet peşinde koşmayan sûfîleri kınamış, insanlara yardım ve aile geçimini teminin Allah’ın emri olduğunu söylemiştir. Er-Riâye’de "iki farzın aynı zamanda denk gelmesinde hangisi tercih edilir?" konusunu tartışırken kişinin çok oruç tutup güçden düşmesiyle ailesini zora sokmasını eleştirmiş ve müstehap için vâcibin terk edilemeyeceğini söylemiştir. Bu ve benzeri pek çok örneklerle ekolün Dünyâ görüşü kendini belli eder. Klâsik tasavvufçuların aksine Dünyâ yaşamından tamamen kopmak bu ekolde uygun görülmez, bu konuda da şeriate öncelik verilir. Burada hedeflenen "sırlı denge"yle kişi Dünyâ kadar servetinin tamâmını kaybetse kalbinde Dünyâ malı sevgisi kalmadığı için üzülmez, ama mâişetini kazanmak için çalışır. Bu ekolün tasavvufu sıradan insanların da yaşayabileceği şekilde anlaşılırdır. Şeriati referans alıp orta yolu tavsiye etmiştir. Kurucu el-Muhâsibi, başkaları için verdiği orta yolun ruhsatlarını kendisi için kullanmamış, seçkinlerin yolunu tercih etmiştir. Zeynel Abidin Erdem Dr. Zeynel Abidin Erdem, (d. 15 Şubat 1944, Savur, Mardin), Türk iş adamı ve Erdem Holding Yönetim Kurulu Başkanı. Dr. Zeynel Abidin Erdem, 15 Şubat 1944 tarihinde Mardin'in Savur ilçesinde dünyaya gelmiştir. 1950 - 1950'li yılların hemen başlarından itibaren ilk, orta ve lise eğitimini Mungan, Saraçoğlu, Ensari ailelerinin çocukları ile birlikte alan Zeynel Abidin Erdem, lisede iken duvar gazetesi çıkarmıştır. 1970 yılında Yıldız Üniversitesi Kimya Fakültesi'nden mezun olmuştur. Daha sonra İstanbul Üniversitesi İşletme Fakültesi'nde doktora programını tamamlamıştır. 1965 yılında iş hayatına başlayan Dr. Erdem, Erdem Holding, Genpa, Ertel Erdem, Erdem Bilgisayar, Erdem Petrol, Ermeks-Er, Erdem Sigorta ve Erdem Golf, Yönetim Kurulu Başkanlıklarını yürütmektedir. Dr. Zeynel Abidin Erdem evli ve 2 çocuk babasıdır. Samantha Morton Samantha Morton (d. 13 Mayıs 1977), İngiliz oyuncu. İki kez Akademi Ödülü'ne aday gösterilmiş olup Altın Küre sahibidir. Morton Nottingham, İngiltere'de Peter ve Pamela Morton'ın çocuğu olarak dünyaya gelmiştir. Ailesi 1979 yılında boşanmıştır Babası aktör Charlie Creed-Miles olan 5 Şubat 2000, Londra doğumlu Esme isminde bir kızı vardır. Ian Holm'ün oğlu Harry Holm ile nişanlanmıştır. 4 Ocak 2008'de ikinci çocuğu Edie'yi doğurmuştur. Morton oyunculuk kariyerine çocuk oyuncu olarak başlamıştır. Soldier Soldier, Boon, The Token King ,Jane Eyre,Emma, The History of Tom Jones, a Foundling gibi televizyon yapımlarında misafir oyuncu olarak konuk olmuş ve çeşitli roller üstlenmiştir. 1995'te Band of Gold isimli dizinin başrolünde yer almış, 1997'de Under the Skin'de Iris Kelly karakterini canlandırmıştır. Daha sonra Woody Allen'ın Sweet and Lowdown filminde rol almış ve 1999'da En İyi Yardımcı Kadın Oyuncu Akademi Ödülü'ne aday gösterilmiştir. 2002'de Morvern Callar filmindeki performansı ile British Independent Film Award (İngiliz Bağımsız Film Ödülleri) En İyi Kadın Oyuncu ödülünü kazanmıştır. Bu film ile aynı zamanda Avrupa Film Ödülleri'ne (European Film Awards) aday gösterilmiştir. Aynı yıl Steven Spielberg'in yönettiği, Tom Cruise'un rol aldığı Minority Report'da yer alan oyuncu En İyi Yardımcı Aktris dalında Saturn Ödülü kazanmıştır. Bunu 2003'te In America filmiyle En İyi Kadın Oyuncu dalında Oscar'a aday gösterilmiştir. Longford filmiyle 65. Altın Küre Ödülleri'nde TV'de En İyi Yardımcı Kadın Oyuncu ödülünü kazanmıştır. Yediuyuklayangiller Yediuyuklayangiller (), küçük fare türlerini içeren bir kemiriciler familyasıdır. Familya, farklı taksonomistlerce Myoxidae ya da Muscardinidae olarak da isimlendirilir. Avrupa yediuyuklayanı, yediuyuklayanların en irisidir, kuyruğu ile birlikte boyu 30 cm'yi bulabilir. Ağaçcıldır ve sincaba benzer; ama sincap kadar çevik değildir. Meyveler, tohumlar bazen de böcekle beslenir. Ağaç kovuklarına yuva yapar. Meyve bahçelerine büyük zarar verir. Genellikle Avrupa, Afrika'nın bazı kesimleri, Asya ve Avrupa'da yaşayan türlerdir. Uzun kış uykusu periyotlarıyla da bilinirler. Atılay Cluvius Rufus Cluvius Rufus Romalı bir senatör, vali ve tarihçiydi. Tacitus, Suetonius, Josephus ve Plutarkhos kendisinden çeşitli vesilelerle bahsederler. Caligula'nın hükümdarlığı sırasında Josephus kendisini korkonsüler saygınlığa sahip bir senatör olarak tarif eder. Caligula'yı öldürmeye yönelik komplonun içinde yer aldığı bilinmekle birlikte ne dereceye kadar işin içinde olduğu bilinmemektedir. Nero'nun hükümdarlığının başlarında Nero'nun yakın çevresindekilerin çoğunu tanıyan eski bir konsüldü. Ayrıca Nero'nun son dönemlerinde ve dört imparator yılında İspanya valisiydi. Tacitus kendisi için "İspanya sivi yaşamda her türlü başarıyı elde etmiş, belagat sahibi ama savaş hakkında hiçbir tecrübesi olmayan Cluvius Rufus'un kontrolündeydi" diye yazmıştır. Cluvius'un Vitellius'un hükümdarlığı sırasında senatörleri imparatordan daha fazla güç talep etmeye yönelttiğinden bahsedilir. Cluvius Rufus önemli bir tarihçiydi. Yazdıkları ve tanıklıkları her ne kadar bugün kayıp olsa da birinci yüzyıl Roma'sının modern anlamda idrakını kesin olarak şekillendirmiştir. Caligula, Claudius ve Nero'nun çağdaşıydı. Ancak eserlerinin bu üç imparatorun devrinde yaşananlarla ilgili olması dışında kapsamlarının ne olduğu hakkında çok fazla şey bilinmez. Cluvius; Tacitus, Seutonius, Josephus ve Plutharkos'un ve muhtemelen daha sonra gelen tarihçilerin baş kaynağıydı. Mzımta Irmağı Mzımta Irmağı (Rusça Мзымта "Mzımta", Ubıhça Мдзымта "Mdzımta" «deli», Kabardeyce Мдзымтэ "Mdzımtä"), Rusya'ya bağlı Krasnodar Krayı içindeki Soçi metropoliten alanı içinde ırmak. Kafkas sıradağlarında 2.980 m yüksekliğindeki bir yerden doğar ve batıya doğru akarak Karadeniz'e dökülür. Uzunluğu 89 km, havzası 885 km²'dir. 1838'de Karadeniz Rus Filosu, Çerkesya kıyılarına yönelik genel çıkartma harekatı kapsamında Mzımta Irmağı ağzına da bir çıkartma yaparak Çerkeslerle çarpışmış ve burada St. Duhovski (Kutsal Ruh) adlı bir Rus askeri kalesi kurulmuştur. Kale 1840 ilkbaharında karşı saldırıya geçen Çerkeslerin eline geçmiştir. 24 Mart 1864'te yerli halk Ubıhların Ruslara boyun eğmesiyle eski St. Duhovski Kalesi yeniden Rusların eline geçmiş, yerli nüfus Türkiye'ye sürülerek yöre etnik temizlik yoluyla Çerkeslerden arındırılmış, Rus yerleşimine açılmıştır. Bugün burada bir havalimanı da barındıran turistik Adler beldesi bulunmaktadır. Irmağın yukarısında bir dinlenme ve kayak merkezi olan Krasnaya Polyana beldesi bulunmaktadır. Villa Jovis Villa Jovis ("Jüpiter'in Villası"; ya da Villa Iovis) 27 ve 37 yılları arasında Roma imparatoru Tiberius tarafından Capri adasında yaptırılmış bir saraydır. Tacitus'un bahsettiği Capri'deki Tiberius'a ait on iki villa içinde en büyük olanıdır. Bir dizi taraçayı da içine alan kompleks yaklaşık 7.000 m'yi kapsar. Bugüne kalan sekiz kat duvar ve merdivenler binanın zamanındaki azameti hakkında çok az fikir verse de son dönemde yapılan yeniden yapılandırmalar villanın birinci yüzyıl Roma mimarisinin önemli bir mirası olduğunu göstermektedir. Türkiye'de yabancı dil öğretimi Yabancı dil Türkiye’de ilköğretim, lise ve üniversitede öğretilen dillere verilen genel isimdir. Türkiye'de uzun yıllar yabancı dil olarak öğretilen İngilizce bu statüsünü korumaktadır. Türkiye'de İngilizce öğretimi Fransızcanın etkisini kaybetmeye başladığı dönemde atılım yapmıştır. Bir zamanların soylular dili olan Fransızca önemini yitirmiş ve II. Dünya Savaşı sonrası artan Amerikalı etkisiyle İngilizce Türkiye'de ve dünyada önem kazanmıştır. 8 yıllık ilköğretim yasasından sonra İngilizce ilköğretim 2. sınıflara kadar çekilmiştir. Genel liselerin 4 yıla çıkmasıyla beraber hazırlık sınıfı kavramı ortadan kalkmış İngilizce derslerinin haftalık ders saati artmış bulunmaktadır. Pek çok üniversite, liselerde hazırlık sınıfı okunmuş bile olsa öğrencilerini bir yeterlilik sınavından geçirerek İngilizce seviyelerini ölçmektedir. Ön koşullara uymayan öğrenciler bir yıl süreyle hazırlık sınıfında yoğun İngilizce programlarıyla yeterli seviyeye getirilirler. İngilizce öğretmenliği programlarında da bu yeterlilik sistemi uygulanmaktadır. İngilizce öğretmenliği programları hazırlık sınıfı dahil edildiğinde 5 yıl, 10 yarıyıldan oluşmaktadır. Yeterlilik sınavını veren öğrenciler 8 yarıyıl boyunca İngilizce okuma ve konuşma becerileri, İngilizce dil bilgisi, yazma becerileri, ve bu becerileri öğretme yöntemleriyle ilgili dersler aldıkları gibi İngiliz edebiyatı, Amerikan edebiyatı ve İngiliz dilinin tarihi ve yapısıyla ilgili yoğun olmayan dersler alırlar. Ayrıca günümüzde İngilizce'nin önem kazanmasıyla birlikte çok sayıda dil eğitim siteleri kurulmuştur. Aynı zamanda İngilizce'nin bilgisayar ortamında öğretilmesiyle ilgili Türkiye Cumhuriyeti Millî Eğitim Bakanlığı'nın çeşitli projeleri bulunmaktadır. Ancak İngilizce Türkiye'de resmî işlerde kullanılmamaktadır. İlköğretim okullarında yabancı dil eğitimi olarak İngilizce 2. sınıfta başlamaktadır. Dersler İngilizce öğretmenleri tarafından verilmektedir. İlköğretim birinci kademe olan 4. ve 5. sınıflarda da haftalık ders saati 3'tür. İlköğretim ikinci kademede (6., 7. ve 8. sınıflarda) ise yabancı dil ders saati 4 tür. Ortaöğretimde yabancı dil zorunlu olmakla beraber okul türlerine göre çeşitlilik göstermektedir. Anadolu Liselerinde 9. sınıflarda haftalık ders saati 6 iken ve kimi okullarda ek olarak 2 saatlik video dersi okutulurken, Düz liselerde yabancı dil ders saati 3 tür. Ayrıca anadolu liselerinde ikinci yabancı dil olarak Almanca ve seyrek olarak Fransızca da okutulmaktadır. I. Aleksios Aleksios Komnenos (ya da Aleksi Komnen, Yunanca: Αλέξιος Α' Κομνηνός, d. 1048 - ö. 15 Ağustos 1118) 1081-1118 döneminde Bizans ımparatoru Komninos Hanedanının kurucusu I. İsaakios'un yeğenidir. Kendinden sonra (1081-1185) döneminde imparator olacak Komninos Hanedanı mensuplarından 5 Komninos imparatordan ilkidir. Doğu Roma'nın en karışık döneminde başa geçmiştir. Bu dönemde Peçenekler Tuna'yı geçerek Balkan şehirlerine akın etmişlerdi. Selçuklu orduları Marmara ve Ege denizi kıyılarına kadar ilerlemişlerdi. Başarılı bir diplomattı. Onun döneminde imparatorluk askerî ve malî açıdan yeniden düzlüğe çıkmış, kaybedilen toprakların bir bölümü geri alınmıştır. 1082 yılında Venediklilerle yapılan bir anlaşmayla iktisadî faydalar karşılığında Venedik donanmasının yardımını elde etti. İtalyan cumhuriyetlerinin daha sonraları doğuda elde ettikleri servetlerin kaynağı bu anlaşmadır. 1096'da yapılan Birinci Haçlı seferinden faydalanarak Anadolu'nun büyük bölümünü yeniden ele geçirdi. Aleksios, İoannis Komnenos ve Anna Dalassini'nın oğlu, İmparator I. İsaakios'un yeğeni idi. Babası İoannis Komnenos, amcası I. İsaakios'un tahttan feragat etmesinden sonra tahta çıkmayı reddetmişti. Bu nedenle 1059 ile 1081 arasındaki döneminde değişik ailelerden gelen dört değişik imparator İsaakios'u takip etmiştir. Bu imparatorlardan biri olan Romen Diyojen'in (1067–1081) hükümdarlığı sırasında Aleksios, Selçuklular'a karşı savaşarak imparatora büyük destek sağlamıştır. VII. Mihail Dukas Parapinaces'in (1071&dash;1078) ve III. Nikiforos Botaneiates'in (1078–1081) imparatorlukları dönemlerinde de ağabeyi İsaakios birlikte Anadolu, Trakya ve Epir Despotluğu'unda çıkan isyanların bastırmasında görev yapıp yüksek komuta yeteneğini göstermiştir. Aleksios'un saltanat yıllarında annesi de devlet idaresine büyük rol oynamıştır. Aleksios'un kızı olan ve ayrıca çok önemli bir tarih eseri yazmış olan Anna Komnini'nın aktardığına göre ""annesi devlet denen savaş arabasını sürerken Aleksios devamlı arabanın yanında koşmuştur"." Aleksios, 1074'te Anadolu'da paralı askerlerin çıkardıkları isyanı bastırdıktan sonra imparator III. Nikiforos Botaneiates tarafından batıdaki sahra ordusu komutanlığına atanmıştır. Bu görevde iken Aleksios, Dyrrhachium (modern Dıraç, Arnavutluk) valileri olan damadı Nikiforos Bryennios ve Nikiforos Basilakis'in art arda isyan etmeleri üzerine seferler yapıp isyanları bastırmıştır. Bundan sonra Aleksios'a Anadolu'da isyan eden kayınbiraderi Nikiforos Melissenos uzerine bir orduyla gitmesi için görev verilmek istenmiş ama Aleksios bu yakını üzerine gitmeyi reddetmiştir. Bu durum Aleksios'un batıda görevden alınmasına neden olmamıştır çünkü Robert Guiscard idaresindeki Normanların Draç'a yapacağı beklenen büyük bir hücumu geri püskürtebilecek en yetenekli komutan olarak görülmekte idi. Bizans orduları, gelecek bu istila hareketini önlemek için hazırlıklar yapmaktayken Aleksios Konstantinopolis'teki saray mensupları arasında bulunan bir Dukas kliği tarafından III. Nikiforos Botaneiates aleyhinde hazırlanan bir hükûmet darbesi komplosuna katılmaya ikna edilmiştir. Buna göre Aleksios, kendisine bağlı birliğin askerleri tarafından imparator ilan edilmiş ve ordusu ile Konstantinopolis üzerine yürüyüşe geçmiştir. Başkentin şehir surlarını koruyan batılı paralı askerlerden oluşan imparatorluk muhafız birliklerinin Alman asıllı olanlarına para verilerek savunma yapmamaları sağlanmış ve 1 Nisan 1081'de Aleksios ve ordusu hiç direnişle karşılaşmadan şehre bir zafer alayıyla girmiştir. III. Nikiforos Botaneiates tahtından feragat edip bir manastıra çekilmeye zorlanmış ve 4 Nisan'da I. Aleksios'a, Konstantinoplis Patriği I. Kosmas tarafından imparatorluk tacı giydirilmiştir. Bu sıralarda Aleksios'un İmparatoriçe Maria Bagrationi'yle aşk yaşadığı söylentileri başkentte yayılmıştı. Güzelliği ile meşhur olan Maria, Gürcü kıralı IV. Bagrat'ın kızı olup arka arkaya önce VII. Mihail ve sonra da III. Nikiforos Botaneiates ile evlenmişti. Aleksios, Maria'nin sarayda kalmasını sağlamıştı ve onunla evlilik hazırlığı yaptığı söylentileri ayyuka çıkmıştı. Fakat Aleksios'un annesi bu evlenmeye karşı çıkmıştır. Dukas sülalesi ile bağlantılarının pekiştirilmesi için, Aleksios'un İrini Dukena (VII. Mihail'in amcası olan Sezar İoannis Dukas'ın torunu) ile evlenmesini istemiştir. İoannis Dukas, Aleksios'a desteğini bu evliliğin gerçekleşmesi şartına bağlamıştır. Dukas sülalesinin üyelerinin desteğinin devamlılığını sağlamak için de Aleksios'u, Konstantinos Dukas'ın (VII. Mihail ve Maria'nin küçük oğlu) ortak imparator statüsünü devam ettirmeye sevk etmiş ve bir süre sonra da Konstantinos Dukas ile birinci kızı olan Anna Komnini'nın nişanlanmasını sağlamıştır. Anna Komnini'de, nişanlısı ve nişanlısının annesi Maria ile birlikte Mangana Sarayı'na yerleşmiştir. Fakat 1087de Aleksios'un birinci oğlu olan İoannis doğunca, siyasal durum aniden büyük değişikliğe uğramıştır. Anna ile Konstantinos'un nişanı bozulmuş ve Anna annesi ve büuyükannesi ile birlikte yaşamak üzere Büyük Saray'a nakledilmiştir. Aleksios ile Maria arasındaki bağlantı kopmuş ve Maria'nin eski imparatoriçe olarak ayrıcalıkları ve görevleri kaldırılmış ve bir manastıra rahibe olarak yerleştirilmiştir. Konstantinos ortak imparatorluk görevinden alınmış, imparatorun ailesi ile iyi ilişkilerini devam ettirmesine rağmen zayıf olan bünyesi bunca kargaşaya dayanamamış ve çok geçmeden vefat etmiştir. I. Aleksios'un 37 yıl süren uzun saltanatının çoğu harpler ve askeri seferler ile geçmiştir. Hükümdarlığının ilk yıllarında (Robert Guiscard ve oğlu Bohemund tarafından komuta edilen) Norman hücumlarıyla uğraşması gerekmiştir. Normanlar Dyrrhachium (Modern Dıraç) limanı ve bölgesini ve Korfu adasını işgal etmişler ve Dyrrhachium Muharebesi'nde Aleksios'un komutasındaki Bizans ordusunu yenip Yunan yarımadasında ilerleyerek Teselya'da Larisa kalesini kuşatmışlardır. Aleksios bu direnişinde birkaç mağlubiyete daha uğramış; fakat direnişten vazgeçmemiş ve bir süre sonra bazı başarılar kazanmaya dahi başlamıştır. Bunu yanında diplomasiye başvurmuş ve Kutsal Roma Cermen İmparatorluğu imparatoru IV. Henri'ye 360.000 altın ödeyerek onun Normanlara İtalya'da hücum etmesini sağlamıştır. 1083–1084 yıllarında Normanlar kendi arazilerini savunmak zorunda kalmışlardır. Aleksios aynı zamanda İtalya'da Apulya'da Gargano Yarımadası'nı kontrol eden Monte Sant'Angelo Kontu olan Henri'nin vasal olmasını sağlamış ve bu Bizans'ın İtalyan yarımadasında egemenlik gösterdiği en son bölge olmuştur. 1085'te Robert Guiscard'in ölümü ile Norman tehdidi bir müddet ortadan kalkmış ve Bizanslar Balkanlarda kaybettiği bütün topraklar tekrar ele geçirmiştir. Bundan sonra Aleksios Trakya'da dinsel aykırılık yaratan mezheplerle, Bogomil ve Paulusçuluk'la uğraşmaya başlamıştır. Aleksios'un Normanlarla olan savaşlarında imparatorluk ordusunda görev yapan ve Paulusçuluk mezhebine bağlı olan askerler Bizans ordusunu terk edip kaçmışlardır. Norman tehdidi ortadan kalkınca Aleksios bu asker kaçakları ve isyancılarla uğraşmaya başlamış ve onların sahip oldukları toprakları müsadere etmeye başlamıştır. Bu Filibe'de (o zamanki Philipopolis ve şimdiki Plovdiv) yeni bir ciddi isyanın çıkmasına neden olmuş ve isyancılar üzerine gönderilen sahra ordusu isyancılarla yapılan savaşta yenik düşmüş, komutanı Gregori Pakurianos öldürülmüştür. İsyancılar Tuna Nehri kuzeyinde bulunan Peçenek Türkleri ile anlaşma yapmışlardır. 1087'de Peçenekler Trakya'ya yaptığı akınlar görülür. Onların üzerine giden ve Tuna'yı geçip Roma'nın eski eyaletlerinden Moseiya'ya giren Aleksios stratejik önemi olan Silistre'yi (Dorostolon) kuşatmış da eline geçirememiştir. Bu seferinden geri dönerken Aleksios'un ordusu Peçenekler tarafından sarılmış ve Aleksios büyük bir tazminat vererek geçici bir barış anlaşması imzalamak zorunda kalmıştır. 1090'da Peçenekler yine Trakya'ya inip hücuma geçmişlerdir. Bu hücum devam ederken Anadolu Selçuklu Sultanının kayınbiraderi Çaka Bey bir deniz filosu ile Tuna'ya vararak Selçukluların ve Peçeneklerin birlikte hareket ederek Konstantinopolis'i kuşatmaları için teklifler götürmüştür. Aleksios ise bu sırada Kuman Türkleri ile anlaşmış, 40.000 kişilik bir Kuman ordusunun desteğiyle ile 29 Nisan 1091de Trakya'da Levunion Savaşı'nda Peçenekleri imha etmiştir. Bu savaş sonucunda Bizans için Peçenek tehlikesi uzun bir süre için ortadan kalkmıştır. Fakat 1094'ten sonra bu sefer Kuman Türkleri Balkanlardaki Bizans topraklarına akın hücumlara başlamışlardır. İmparator Romen Diyojen'in uzun zamandır kaybolmuş oğlu olduğunu iddia eden Konstantinos Diogenis, Kumanlara sığınmış, onlardan askerî destek bulmuş ve onun liderliğinde Kumanlardan oluşan bir ordu Balkan dağlarını geçerek Doğu Trakya'ya hücuma geçmiştir. Konstantinos Diogenis liderliğindeki Kuman ordusu, liderleri Edirne'de ortadan kaybolana kadar Doğu Trakya'ya akınlar yapmıştır. Böylece Balkanlarda nispeten barışın sağlanması sonucunda, Aleksios dikkatini büyük bir kısmı Selçukluların eline geçmiş olan Anadolu'ya çekmiştir. Aleksios, İmparatorluğu süresince başlarından beri Papalık ile iyi geçinme politikası gütmüştür. Böylelikle Hristiyan olan Batı Avrupa'dan Anadolu'yu fethe devam eden müslüman Anadolu Selçuklularına karşı yardım alacağını ummuştur. Batı'dan istediği destek daha iyi silahlara sahip, iyi talimli paralı askerlerdi. 1095'te Aleksios'un elçileri yardım isteklerini Piacenza Konseyi'inde Papa II. Urban'a tekrar bildirdiler. Papa II. Urbanus o yılın sonunda Clermont Konseyi'nde bütün Batılı Hristiyanları bir ordu kurarak askerî hacılarmışçasına bütün Avrupa'yı, Balkanları, Anadolu'yu, Asya'nın Akdeniz kıyılarını geçip, kendileri için kutsal olan Kudüs'e ve Filistin topraklarına gidip kuvvet kullanarak Hristiyanlar için kutsal olan bu şehir ve yöreyi ellerine geçirmeleri için takdis etti. Böylece büyük bir dinsel heyecana kapılan Batı Avrupa halkı ve asilleri yığınlar halinde elbiselerinin üzerine kırmızı Haç takarak bir Haçlılar ordusu kurmaya başladılar. Bazı gruplar disiplinsiz bir güruh halinde, bazıları disiplinli ordular halinde, büyük insan sürüleri halinde Avrupa'yı geçmeye başladılar. Bizans imparatoru Batı Avrupa Hristiyanlarından yardım istemişti ama istediği yardımın bu şekilde geleceğini düşünmemişti. Bunun için bu şekilde Hristiyan desteği Aleksios'ta büyük şaşkınlık hatta korku yarattı. Özellikle bu güruhların iaşesi ve barınması eğer bir düzene konulmazsa Bizans topraklarının ve şehirlerinin talan edileceğini ve hem kırsaldaki ahaliye hem de şehir ahalisine çok büyük zararların doğacağını anlamıştı. Diğer taraftan düzenli Haçlı ordularının komutanlarının, çoğu bu sefere bir dinsel görevi yerine getirmek için değil, hükümdarlığını yapabilecekleri topraklar bulup zapt etmek ve kendi idarelerinde özerk devletler kurmak için katıldıkları gayet açıkça bilinmekteydi. Aleksios bu tehlikelere karşı uygun bir plan yapmış ve genellikle bu planı başarı ile uygulayabilmiştir. Bu plana göre Bizans'ın elinde bulunan Balkan topraklarına giren Haçlı ordularına Bizans ordu birlikleri refakatçi olarak verilecek ve Haçlı orduları bu refakatçilerin kılavuzluğu ve idaresi altında Balkanlarda kalıp daha sonra gidecekti. Bu refakatçi Bizans ordusu, Haçlı ordusunun yem ve yiyecek bulma araştırmalarını kontrol edecekti. Bu Bizans refakat orduları için Aleksios çok sayıda paralı Peçenek askerleri tutmuştu. Haçlı ordusu İstanbul'a vardığında, şehir dışında belirlenmiş ve Bizans ordusu tarafından savunan bir ordugâha geçecekti. Bu ordugâhlarda bulunanların bütün iaşeleri Bizans tarafından karşılanacaktı ve Haçlılar, ordugâh yakınında veya uzağında su, yiyecek ve yem araştırması yapmayacaktı. Bu sırada Haçlı ordusu mensupları küçük gruplar halinde Bizanslı kılavuzlar idaresinde o zamanların en büyük ve şaşaalı şehrinin kiliselerini, yollarını, meydanlarını, saraylarını gezip göreceklerdi. Ordu komutanları ise Bizans İmparatoru huzuruna çıkacak, ele etek öpecek, Bizans İmparatoru'nun vassalı olduklarına dair yemin edecek ve ellerine geçirecekleri eski Bizans arazilerini Bizans'a devretmeyi kabul edecekti. Bundan sonra Haçlı ordusu Bizans gemileri ile Anadolu'ya, Selçukluların elindeki arazilere gireceklerdi. 1096 yılında resmen başlayan Birinci Haçlı seferi'ne dahil olan Haçlı orduları dalgalar hâlinde gelmeye başladı. Yaklaşık 40.000 kişilik ilk dalga "Keşiş Pierre" emri altında kuzey Fransız, Alman ve daha küçük sayıda kuzey İtalyan köylülerinden ve ailelerinden oluşmaktaydı; asillerin sayısı çok az olduğu için bu dalgaya "Halkın Haçlı Seferi" denmiştir. Bu dalga Bizans arazisi olan Belgrad'a girmeden evvel Sava Irmağı karşısında, Macaristan'a ait bulunan Zemun'da (Semlin) bir ayakkabı yüzünden karışıklık çıkartarak iç kaleye hücum edip 4.000 Macar'ı öldürdüler ve sonra Belgrad'ı da talan edip yaktılar. Bu güruh takip ettiği yolda Bizans halkının çeşitli şikayetlerine (hırsızlık, soygunculuk, kızlara kadınlara tecavüz vb.) konu oldu. Haçlılar Niş'e geldikleri zaman da yeni bir isyan çıkardılar fakat bu sefer Aleksios'un Bulgaristan eyalet valisi, bir süvari kuvveti gönderip bu Haçlı isyanını bastırdı. Bu güruh 1 Ağustos 1096'da İstanbul'a vardığında 1/4'ünü kaybetmişti. Hemen koruma altında 6 Ağustos'ta Bizans gemileri ile Anadolu'ya çıkartılıp İzmit üzerine yöneltildiler. İzmit'i ele geçiren Haçlılar bu şehri Bizans'a teslim ettiler; fakat Almanlar ve Fransızlar arasında kavga çıkınca ayrılıp iki ayrı güruh halinde İzmit Körfezini dolanıp Yalova yakınlarında iki ordugâh kurdular. Fransızlar Selçuklu başkenti olan İznik'e karşı hucuma başlayıp, yoldaki yerleşkeleri talana, Müslüman ve Hristiyan ayrılığı yapmadan yerli ahaliye tecavüz edip öldürmeye başladılar. Buna karşılık Almanlar ise İznik'i geçip Xerigordon adlı bir kaleyi zaptedip oraya yerleştiler. Burada Eylül sonunda Selçuklu ordusunun hücumuna uğradılar ve neredeyse tümüyle imha edildiler. Yalova'da bulunan 20.000 kişilik Haçlı ordusu bunu duyunca 21 Ekim'de yeniden yürüyüşe başladı, fakat bu Haçlı ordusu da yeni bir Selçuklu tuzağına düştü. Bu ordu ile birlikte, Yalova'daki kampta kalan artçıların hepsi elimine edildi. Böylece "Halkın Haçlı Seferi" sona erdirildi. Aleksios bundan sonraki dokuz ay boyunca asiller tarafından komuta edilen daha düzenli ve disiplinli olan, sayıları 90.000'i aşkın askerden ve bunların yanında bulunan kadın ve çocuktan oluşan yeni Haçlı orduları ile uğraşmak zorunda kaldı. Bunların ortaya çıkardığı, Bizans'in şimdiye kadar hiç karşılaşmadığı zorluktaki askerî, ekonomik, lojistik ve diplomatik sorunlarla karşılaşıldı, ancak Bizans yine çok büyük zararlar almadan bunları bertaraf edebildi. Bu ikinci ve daha güçlü Haçlı ordusu yine dalgalar halinde, Godfrey de Bouillon, Taranto'lu Boemondo, Toulouse kontu IV. Raymond ve diğer önemli Batı Avrupa asil aile temsilcilerinin komuta ettiği gruplar halinde Konstantinopolis'e vardılar. Bundan dolayı Aleksios Haçlı liderleri ile İstanbul'a vasıl olma zamanlarına göre ayrı ayrı görüşmeler sağladı. Bu asilleri kendisini üst egemen saydıklarına yemin ettirdi ve Kudüs'e giderken ellerine geçirecekleri arazileri Bizans İmparatorluğu'na verecekleri hakkında akit yaptı. Üst egemen sayma yemini verdikleri için İstanbul civarında bulundukları sırada Bizans onların tüm levazım ihtiyaclarını sağlamayı kabul etmekte idi ve Anadolu'da ilerlemek için de tedarik mümkünse Bizans destek verecekti. Aleksios'un aldığı kararla, İstanbul etrafında fazla kalmadan her ayrı grup Bizans gemileri ile Anadolu yakasına geçirildi. Bizans açısından bakıldığında Birinci Haçlı seferi onlara önemli bir kazanım sağladı. Bizans İmpartorluğu'nun yıllar önce elinden çıkan önemli şehir ve adalar tekrar Aleksios idaresine geçti. Bunların başında Selçuklu başkenti İznik (Nicea) gelir. Haçlı ordularının bu kaleyi kuşatmasıyla kent 1097'de imparatora teslim oldu. Haçlıların Eskişehir yakınlarında kazandıkları Birinci Dorileon Savaşı Anadolu'nun batısının büyük oranda tekrar Bizans yönetimi altına girmesine yol açtı. 1097–1099 döneminde Sakız Adası (Chios), Rodos Adası, İzmir (Smyrna), Efes, Sart ve Alaşehir tekrar Bizans idaresine girdi. İmparator Aleksios'un kızı olan Anna Komnini yazdığı "Aleksiad" adlı tarih kitabında bütün bunları Aleksios'un politik ve diplomatik alanlardaki üstün yetenekliğine bağlamaktadır. Gelgelelim o zamanın Latin asıllı Haçlıları ve diğer Haçlı tarihi yazarları imparatorun sahteliğinden, yalancılığından ve hatta ihanetinden şikâyetçi olmaktaydılar. Haçlılar çok büyük güçlükle sürdürdükleri Antakya kuşatması sırasında Tatikios'un emri altında bulunan Bizans destek kuvvetinin kendilerine yardım etmekten kaçınmasının, imparator Aleksios'a verdikleri sadakat yemininin geçerliliğini ortadan kaldırdığını iddia ettiler. Bu şekilde I. Boemondo, Haçlıların eline geçen ve hala büyük bir Rum Ortodoks nüfusu barındıran Antakya'yı (Antiochia) Bizans'a geri vermemiş ve orayı Antakya Prensliği olarak ilan etmiştir. Yine Urfa'yı (Edessa) işgal eden Baodouin de Urfa Kontluğu'nu kurmuştur. Aynı şekilde Trablus Kontluğu ve Kudüs Krallığı Haçlı komutanların hükümdarlığında kurulmuştur. Bu Haçlı devletlerinden çoğunun müslümanlarla Bizans arasında bir tampon görevi görerek Aleksios için faydalı olduğu öne sürülebilir. Yine de Antakya'nın bir Ortodoks şehri oluşu ve orada hükümdarlığını ilan eden I. Boemondo'nun Norman orduları komutanı olarak Aleksios'la savaşmış eski bir düşman oluşu nedeniyle, bu devletin kurulması Bizans için uygunsuz düşmüştür. Antakya Bizans için önemli bir bölgeydi. Hem önemli bir liman, ticaret merkeziydi hem de Ortodoks Kilisesi için önemli bir merkezdi. Boemondo burayı kendi hakimiyetine aldığında Aleksios elbette bunu reddetti. Haçlıların bölgede kurdukları hakimiyetten dolayı bu de facto durum bir süre devam etse de, Boemondo'nun önce Danişmendlilerin eline geçmesi, ardından 1104 yılında Harran Savaşı'nda Selçuklulara yenilmesiyle birlikte vaziyet değişmeye başladı. Boemondo önce Antakya'da yeğeni Tankred'i kendi yerine atayıp batıya yol aldı. Amacı Avrupa'da tekrar toparlanmak ve yardımcı birlikler toplamaktı. Hem papanın hem Fransa kralının desteğini alarak geri dönen Boemondo, Adriyatik üzerinden geçerek Dyrrhachium'u kuşattı. Aleksios bu durum karşısında bir meydan savaşından kaçınmıştı. Bu kuşatma devam ederken Boemondo'nun ordusunda veba baş gösterdi ve Beomondo'nun ordusu kırıldı. Venedikliler de Boemondo'nun denize açılmasını engelledi, blokaj yaptı. Papa II. Paschalis de desteğini çekince Dyrrhachium kuşatması başarısız kaldı ve Boemondo yine Bizans'la savaşı kaybetti. 1108'de Bizans ve Beomondo arasında yapılan "Devol Antlaşması" ile Boemondo Bizans'ın yüksek egemenliğini tanıdı. Bu da imparator Aleksios'un başarı hanesine yazılmıştır. Hayatının son yirmi yılında Aleskios halk gözünde popülerliğini kaybetmişti. Bu yılların en önemli gelişmeleri dinsel aykırılık yaratan "Polisiyen" ve "Bogomil" mezheplerini elimine etmesi olmuştur. İmparatorluğu döneminde halka açık yapılan son gösteri, bir Bogomil lideri olan, kendisiyle teolojik bir münakaşaya giriştiği 'in bir meydanda diri olarak yakılması olmuştu. Birinci Haçlı Seferi Selçukluları sindirmesine rağmen, 1110–1117 döneminde de Selçuklular Bizans topraklarına akın yapmaya devam etmişlerdir. Aleksios arkasında durup yıllar boyu kendini desteklemiş olan, çok zeki ve çok yetenekli bir siyasetçi olan annesi Anna Dalassini'nın nüfuzu altında kalmıştı. Bu nedenle Aleksios "Augusta" olarak, göreneğe göre karısı İrini Dukena'yi onurlandıracağına, annesi Anna'ya taç giydirmişti. Aleksios uzun süren askeri seferlere çıkıp Konstantinopolis'ten uzaklaştığı zamanlarda imparatorluğun faal idarecisi annesi Anna olmuştu. Anna, torunu olan Anna Komnini'nin yetiştirilmesini ve eğitimini tamamen üstlenmişti. Öte yandan Anna Dalassini gelini olan İrini Dukena ile uyuşmazlık halindeydi. Aleksios'un son yıllarında kendisinden sonra kimin imparator olacağı sorunu kendisi için de önemli bir sorun olmuştu. 1092'de altı yaşındaki oğlu II. İoannis'a ortak imparator olarak taç giydirtmişti. Fakat İoannis'in annesi olan İrini Dukena'nın imparatorluğun başına Anna'yı ve onun eşi olan Nikiforos Bryennios'u getirmek istediğini bilmekteydi. Bryennius'a "Sezar" unvanı verilmiş; sırf kendine has yeni bir şeref unvanı olan "panhypersebastos" ("herkesten daha fazla şereflendirilmiş kişi") unvanı ile de onurlandırılmıştı. Aleksios ve İoannis'e sadık olduğu görülmekteydi. Buna rağmen İrini ve Anna'nın entrikaları Aleksios'u ölüm saatlerinde bile tedirgin etmişti. Aleksios Bizans İmparatorluğu'nun mevcut durumunu istikrarlı bir hale getirmiş ve tehlikeli bir krizin atlatılmasını sağlamış, yaklaşık bir yüzyıl sürecek emperyal bir zenginlik ve başarı çağı açmıştır. Ayrıca Bizans'ın idârî çehresini de önemli ölçüde değiştirmiştir. Güçlü soylu ailelerle ittifak arayışlarına giren Aleksios emperyal ayrımcılık geleneğine son vermiş, birçok soyluyu ailesine, yani esasında yönetime, kabul etmiştir. İç karışıklıkları önlemek niyetiyle girişilen bu uygulama, Nikiforos Bryennios'a verilen "panhypersebastos" ve kardeşi İsaakios Komnenos'a verilen "sebastokrator" gibi unvanlarla da pekiştirilmiştir. Bu uygulama başlangıçta başarıyla uygulansa da,
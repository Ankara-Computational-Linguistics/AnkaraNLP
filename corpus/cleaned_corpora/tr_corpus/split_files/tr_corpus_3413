düşünmek? Sadece kendi yararımıza olanı sahiplenip hırslı ve sinsi bir biçimde diğer insanlara “kendi başının çaresine kendisi baksın” gözüyle bakmak? Kendi hakkımızı başkalarının haklarını görmezden gelecek bir biçimde kazanmak? Neden insanların herkesin hakkını savunarak bir zorluğu aşabileceklerine ve saadeti bulabileceklerine dair en küçük bir inancı yok? Örnek insan arayan gençler için iyi bir örnek olmaması da bunun başlıca sebeplerinden bence. Zirvede olan kime baksak başka insanları ezerek çıkmış zirveye. Ya da diğer insanları bir merdiven gibi kullanmış ve zirveye çıkınca o merdiveni ittirmiş ve insanların da merdivenle birlikte düşmesinden hiç rahatsız olmamış. Başarının, bir yerlere gelmenin tek yolunun bu olduğu öğretilir olmuş bizlere. İnsanlığın hakkını arayan, kimseyi kendisinden alt sınıfta görmeyen o kahramanları unutmuş herkes. Hırs öğretilmiş sadece gençlere. Hatta ve hatta “Başarıya giden her yol mübahtır” gibi kibir kokan bir cümleyi gururla söyler ve öğretir olmuş insanlar. Çünkü kimse başarının nasıl kazanıldığına, saadetin nasıl bulunduğuna dikkat etmemiş. Kimse o değerli(!) vaktini bir başarının gelişme kısmına ayırmamış sadece sonuca bakmış ve ona göre seçmiş kendi yolunu. Güvenmeli insanlar birbirlerine. Hayatta kazandıklarını düşündükleri insanlar gibi kibirli bir hırs bürümemeli gözlerini. Onlar için zirvenin ne demek olduğunu gözden geçirmeli; başkalarının zirveleri için savaş vermemeli. Daha sevgi dolu olmalıyız. Daha küçük şeylerden mutlu olmalıyız, huzuru bulmalıyız. Hayatta değer verdiğimiz şeylerin neler olduğunu gözden geçirmeliyiz tıpkı yazımın başında bahsettiğim resmin bana hatırlattıkları gibi. Gerçek mutluluğumuzu bulmalı o şeye sıkı sıkıya tutunmalı ve en çok ihtiyacımız olan koşulsuz güveni insanlara tattırarak başlamalıyız. Benim için bu ailem oldu, arkadaşlarım oldu. Yaşanmışlıklar sayesinde ince eleyip sık dokuduğum o naçizane arkadaşlarıma güvenimin tam olması benim hayatta istediğim diğer şeylere yönelmemi sağladı. Kendi mutluluğunuzu bulun ve ona sıkı sıkıya bağlanın. Güvenmek kötü bir şey değildir. Size bir insana güvenmenin dönüşünün kötü olduğunu düşünseniz bile en kötü sonuçta dahi vicdanınızın rahat olduğunu fark edeceksiniz. Ayşe Ece Özcan 21200596 Ahmet Kaya Turk 102-07 ROMAN 2 18/11/2014 GÜCÜN EŞİTSİZLİĞİ Hayvan Çiftliği, ünlü yazar George Orwell’ın kaleme aldığı en başarılı baş yapıtlarından biridir. George Orwell’ın kitaplarını her zaman büyük bir beğeniyle okumuşumdur. Fakat bu eseri dünyaya bakış açımda büyük değişimler yaptı diyebilirm. Orwell, yine alışılmışın dışına çıkarak düşüncelerini hayvanları konuşturarak okuyucuya anlatmıştır. Başlarda tuhaf gelse de okudukça hayvanları artık hayvan olarak görmemeye başlıyoruz. Yazar, hayvanların eylemleri üzerinden bize dikdatörlükle ilgili fikirlerini tarafsız bakış açısıyla anlatıyor. Günümüzde de görebiliyoruz ki iktidarı elinde bulunduran bireyler, nerdeyse sınırsız güce sahiptir. Yönetim hakkındaki düşünceleri ister sosyalist ister kapitalist olsun, iktidarın getirdiği sınırsız güç, bireyi kendi içinde değişime iter. Çoğu insan, belirli bir güce sahip olduktan sonra eskiden inandığı değerleri unutmaya başlar. Çoğu lider, başta toplumun ona inanması ve güvenmesi için eşitliği savunur. Ancak yarısından çoğu toplumun saygı ve sevgisini kazandıktan sonra eşitsiz düzenleri kendisi koyar. “Bütün hayvanlar eşittir ama bazı hayvanlar öbürlerinden daha eşittir” (Orwell, 38). Karakteristik özelliklerini kaybederek başta inanmadığı hatta yargıladığı düşünceleri, sonradan savunmaya başlar. Sınırsız güç, bireyi diğerlerine tepeden bakmaya iter. Üstten bakan birinin bulunduğu iktidarda eşitlik söz konusu olamaz. Her insanın içinde bencil duygular yatmaktadır. Güç dengeleri değiştiği an ise iktidardaki bireyin bencil duyguları açığa çıkar. Gücün ihtişamı gözlerini resmen kör eder çünkü kendi çıkarları başkalarının isteklerinin çok üstündedir. Artık yozlaşmış düşünceleriyle bir sonraki lidere kadar sahip olduğu konumları kirletir. Bu noktada kendimize şu soruyu soralım güç mü insanı kirletir yoksa insan mı gücünü yanlış kullanarak gücü kirletir? Lord Acton’un ünlü sözünde dediği gibi “Güç yıkar, mutlak güç kesin yıkar.” Gücün karşısında kim olursa dayanamaz, bireyi bambaşka bir karakterde insana dönüştüreceği ya da yıkacağı kaçınılmazdır. Örneğin, bazı düzenleri değiştirme gücüne sahip insanlar hızlı bir karar alması gerektiğinde genelde herkesi düşünemezler ve her zaman kararlarından kötü etkilenen birileri olur. Bunun nedeni, güce sahip olan bireylerin düşünmekten çok hareket ettiği gerçeğidir. Zaman onların sınavı durumundadır. Ne kadar kısa zamanda işlerini bitirirlerse o kadar başarılı olduklarını düşünmektedirler. Aslında onurlu bir insan olup herkese yardım edebileceklerine kendi hedeflerine odaklanıp diğerlerinin çıkarlarını düşünmemeyi seçmişlerdir. Bir kez daha gücün insanları benciliğe ittiğini rahatça görebiliriz. Güç insanı hiyerarşinin en tepesindeki insandır. Bu yüzden dengelerin dağılımındaki söz sahibi odur. En tepedeki insan artık aşağı inmek istemez. Yerini korumak için insanlığından çıkıp her türlü yolsuzluğa başvurabilir. Yolsuzluk ister tek bir bireyi ister tüm ulusu ilgilendirsin, onun için önemli değildir. Kendi gücünün sarhoşluğunda konumunu kaybetmemek için her yola başvurabilcek şekilde beklemektedir. Bu noktaya kadar gücün insanları nasıl değiştirebilceğinden bahsettik. Peki direnen gücün karşısında göğüs geren insanlara noluyor? Tarihte bir gücün karşısında yılmadan dayanmış sayılı insan vardır ve çoğunu biz tanımaktayız çünkü onları lider diye isimlendiriyoruz. Liderler herkesin gittiği yoldan gitmeyi değil güçle savaşarak kendi yollarını çizmeyi tercih ederler. Bu yeni yollar, belki gelecek nesillere belki de (eğer şanslılarsa) yaşadıkları dönemdeki insanlara ışık tutar. Bu şekilde gücün altında ezilen çoğunluktan sıyrılmış olurlar. Gücün insan üzerindeki etkisi görecelidir. Fakat hepimiz farkındayız ki günümüz dünyasında bazı kurulu düzenler neler yapabilceğimizi belirliyor ve ne yazık ki biz onları değiştiremeyiz. Fakat yeterince cesur ve kendine inanan insanlar olursak gücün altından tamamen ezilmemeyi de başabiliriz. Bazen sadece bu düzenlere karşı gelmek bile toplum olarak bizi bir adım öne götürmüş olur. KAYNAKÇA: Orwell, George. Hayvan Çiftliği. İstanbul: Can Sanat Yayınları, 2013. Berat Geylan 21401584EVRENİN İÇİNDEUzayda yaşam olup olmadığı yüzyıllardır biz insanoğlu tarafından cevabı sürekli aranan bir konu olmuştur. İlk çağlardan itibaren gerek uzayı gözetleyerek gerek gezegenimizin evren ile olan ilişkisini inceleyerek kümülatif olarak ilerleyen bu sürecin içindeyiz. Bu süreç sonucunda benim için tatmin edici bir sonuç ortaya çıkmadı. Birçoğumuz için şu an durum böyle olsa da azımsanmayacak sayıda olan bir topluluk insanoğlunun aya ayak basmadığına dair uydurulan komplo teorilerine, hatta ve hatta dünyanın düz olduğuna dahi inanıyorlar. Her ne kadar Galileo, yaşadığı toplum tarafından dışlanmak ve kiliseden aforoz edilmek pahasına bundan dört yüzyıl önce dünyanın yuvarlak olduğunu ve güneşin etrafında döndüğünü kanıtlamış, gelişen uydu teknolojileri sayesinde dünyanın uzaydan çekilmiş binlerce görüntüsü gerçeği tüm çıplaklığıyla gözler önüne sermiş olsa da bu karşıt düşünce her zaman varlığını korumaya devam ediyor. Bunları bir kenara bırakıp her makul insan gibi dünyanın geoit şeklinde olup güneşin etrafında döndüğünü ve aya ayak basıldığını kabul ediyor olsak da henüz marsa veya güneş sistemindeki herhangi bir gezegene ayak basabilmiş değiliz. Nasa’nın geçen yıllarda yapmış olduğu marsta su bulunduğu açıklaması ve onu takiben “Space X” ﬁrmasının 2030 yılına kadar marsta koloni kurma ﬁkri, uzayla ve bilimle ilgilenen birçok insan gibi beni de epey heyecanlandırdı. Fakat son zamanlarda izlediğim bir ﬁlm uzay yolculuklarının insan psikolojisi üstünde ne kadar yıkıcı etkileri olabileceğini gözler önüne sererek dünya dışına yapılan yolculukları ve bir nebze de olsa benim bu yolculuklara karşı olan düşüncelerimi sorgulamama yol açtı. Kendimi o yolculukları yapan kişilerin yerine koydum ve fark ettim ki izlediğim ﬁlmlerden ya da tahmin ettiğimden hem zihnsel hemde ﬁziksel olarak daha yorucu olduğunun farkına vardım. Uzayda bilinmezde çok az insanla beraber küçük bir uzay gemisinde, kısıtlı olanaklara sahip bir şekilde yaşamak benim için çok zor bir durum olurdu.Filmin adı Bilinmeze Yolculuk. Bir otobüs, tren, uçak yolculuğunda kısa süreli gecikmelerde bile ne kadar sıkıntı yaşadığımız ortadayken aylar boyunca ve yalnız başına süren, insanlıktan milyonlarca kilometre uzaklıktaki bir yolculuğa çıkmaya hangimiz cesaret edebilir? Tek iletişimimizin kameralarla belirli saatlerde dünyadaki uzay merkezindeki yetkili kişilerle olduğunu, zaman algımızı yitirerek hangi saat, gün ya da ayda olduğumuzu bilgisayar ekranlarından takip edebildiğimiz bir uzay mekiğinde akıl sağlımızı nasıl koruyabiliriz hiç bilmiyorum. Filmde astronotumuzun en yakın arkadaşları, yanında götürdüğü çeşit çeşit bitkilerdi. İletişim ihtiyacını bu bitkilerle sürdüren astronotumuz, uzay mekiğinde yaşanan bir sorun sonucu bitkilerinin ölmesiyle ve elinde kalan suyun yeterli seviyenin altına inmesiyle birlikte akıl sağlını yavaş yavaş yitirmeye başlıyor. Mars, tüm bilinmezliğiyle hala bizim için ilgi çekici olmaya devam ediyor. Marsta koloni kurulması ﬁkrine kendimi o kadar kaptırmıştım ki sürekli yıllar sonra bir gün Mars’a gidip yaşamımı bu gezegende sürdüreceğime ve yepyeni bir yaşama başlayacağıma dair hayaller kurdum. Fakat hiçbir olumsuz düşünceye sahip değildim. Bir süre sonra ister istemez düşünmeye başladım, ya benim de içinde bulunduğum sayılı canlı topluluğun dünyayla tüm iletişimi ve etkileşimi geri dönülmez bir şekilde koparsa ne olurdu? Ben ve yanımdaki topluluk, dünyadan getirdiğimiz tüm bilgi birikimimizle yepyeni bir medeniyet hatta dünyadan daha gelişmiş bir uygarlık kurabilir miydik yoksa tıpkı ilk insanlardan başlayan ve üzerine koyarak devam edilen bir gelişme içinde mi olurduk? Şüphesiz ki her koşulda Mars’ta yeni bir yaşam serüvenine atılmak birçok zorluğu beraberinde getiriyor olsa da insanlığın cevap vermekte zorlandığı sorularına çözüm bulmak, belki de evrimin temellerini kısacası dünyamızı daha iyi anlayabilmek için bu serüvenin bir parçası olmayı seve seve kabul ederdim.KAYNAKÇARosenberg, Mark Elijah. Bilinmeze Yolculuk. 2016KİMDİR MUTLU İNSAN? Şöyle bir etrafıma bakıyorum da ne kadar asık suratlı, oflayıp puflayan, memnuniyetsiz insan var. Bir otobüs durağında beklerken dahi rahatlıkla gözlemliyorum bu durumu. İnsanların yüz ifadeleri çok donuk, kimse birbirinin yüzüne bir tebessüm dahi etmiyor. İşte bu durum beni biraz düşünmeye itti ve insanın günümüz dünyasında neden bu kadar mutsuz olduğunun sebebini aramaya başladım. İlk başta herkes gibi benim de aklıma insanların ekonomik durumu geldi. Halbuki hem fakir olanları mutsuzdu etrafımdaki insanların hem de zengin olanları. Eğer ekonomik durum ölçüt olsaydı bu durumun bu şekilde ortaya çıkmaması gerekirdi diye düşündüm. Daha sonra biraz daha kendi hayatıma doğru yöneldim. En son ne zaman gerçekten mutlu olmuştum? Üniversite sınavını kazanıp istediğim üniversiteye yerleştiğimde mi, yoksa arkadaşlarımla beraber çıktığımız Amerika seyahatinde mi? Bu karışık duygular içinde düşünürken başka örnekler geldi aklıma. Mesela teyzem, çok lüks bir hayat sürmekteydi, hali vakti yerinde bir de eşi vardı. Dışarıdan bakan herkes onların çok mutlu bir dünyası olduğunu söyleyebilirdi. Halbuki bir gün teyzemle sohbet ederken bana mutsuzluğundan ve paranın mutluluk getirmediğinden bahsetti. İşte o an kafamda bir şimşek çaktı. İnsanları mutsuz yapan, mutluluğu para, makam, şöhret gibi maddi şeylerde aramaları ve kendilerine ayıracakları zamanı gelecek kaygısıyla sürekli ertelemeleriydi. Gerçekten de benim annem, babam da dahil çoğu insan günümüzde emekli olunca harcarım diyerek para biriktirmeye çalışmıyor mu? Ya da tatillerini sürekli bir başka yaza ertelemiyorlar mı? İşte ben mutsuzluklarının ana sebeplerinden birini bu olarak görüyorum. İnsan istediği, sevdiği şeyi, geciktirmeden yapmalı bu hayatta. Yani mesela yapmayı sevdiği işi meslek olarak tercih etmeli (o meslek, kimi mesleklere göre daha düşük gelir getiren bir meslek olsa dahi). Tatillerini ertelememeli insan mesela çünkü emekli olunca gençliğindeki o enerjiyi bulamayacak ve bu durum başka bir mutsuzluğa daha sebep olacak belki de. Keşke herkes kendilerini mutlu eden şeyin yine kendilerinin içinde olduğunu fark edebilseler. İnsanlar hep mutluluğu dış dünyada arıyor halbuki. Örneğin insanlar çok para kazanınca mutluluğun kendiliğinden geleceğine inanıyorlar ya da bir makam sahibi olunca herkesin kendilerine saygı duymaları onların egolarını tatmin ediyor ve böylece mutlu olduklarını sanıyorlar. Ancak herkesin kaçırdığı bir nokta var. Herkesin elde etmeye çalıştığı dış dünyadaki bu şeylerin hepsi geçici. Yani bugün var, yarın yok. İnsan bir düşmeye başladı mı ne para kalıyor ne insanlardan gördüğü saygı kalıyor. İşte bu nedenle ki geçici şeylerle mutlu olmak çok zordur. İnsanı ancak kalıcı şeyler mutlu edebilir. Bu kalıcı şeyler de insanın ancak iç dünyasında bulabileceği ve onun en temel ihtiyacı olan duygulardır. Örneğin sevgi bu temel ihtiyaçların başında gelir. Eğer mutlu olmak istiyorsa insan önce birini, bir şeyi sevmelidir. Bu bir çiçek olabilir, bir hayvan olabilir veya bir insan olabilir. Ama sevmeyi bilmiyorsa bir insan, işte o zaman mutlu olmasına imkân yoktur. Okul hayatında bile böyledir bu durum. Mesela eğer bir öğrenci bir dersi gerek hocasından dolayı gerekse dersin içeriğinden dolayı seviyorsa o öğrenci yüksek ihtimalle o ders sırasında veya o derse çalışırken mutludur. Tabi ki bu mutluluk, ders başarısına da yansıyacaktır. Yine aynı durum, meslek seçiminde de söz konusudur. Örneğin bir avukat, bir doktor veya bir mühendis, eğer mesleğini sevmeyerek yaparsa bir ömür boyu mutlu olamaz ve kuvvetle ihtimal mesleğini değiştirir. Bir sonraki yazıda buluşuncaya dek sağlıcakla kalın. MUSTAFA SERTAÇ UĞUR Alperen Doğru 21502740 BENİM CENNETİM Her insan farklı durumlara bağlı olarak mutluluğu yakalar. Kimi insanlara bağlı olarak, kimi mekana, kimi mevsime… Ailemin görevi gereği Türkiye’nin bir çok şehrine ayak uydurmaya çalışmış biri olarak ben de mekana bağlı olarak mutlu olanlardanım. Bulunduğun yer sadece bir şehir adından ibaret değildir çünkü. Pencerenin içeri tarafıdır yaşadığın yer, içeride ne görüp öğrenirsen, nasıl yetişirsen pencereden dışarıyı öyle görmeye başlarsın. Üniversiteye başladığım yıl ufak bir hafta sonu tatilinde İzmir’e döndüğümde hissettiklerim, kendi penceremin iç tarafımın İzmir olduğunu kafamda kesinleştirmemi sağladı. Uçaktan indiğimde eve gidene kadar arabada etrafı izlerken buldum kendimi. İçimde tarifi zor bir duygu oluşmuştu. Sonra bu duyguyu sevdiğim insanlarla beraberken hissettiğimi farkettim. Bu duyguyu hissediyordum çünkü İzmir bazen sırlarımı paylaştığım arkadaşım, bazen uzak kaldığımda kokusunu bile özlediğim sevgilim, bazen ise kendimi yanlarında güvende hissettiğim ailem olmuştu bana. Kulaklığımı kapıp dışarı çıktım. Etrafı izlemeye başladım. Beni bu şehre bu kadar alıştıranın, bağlayanın ne olduğunu merak etmiştim içten içe. Çarşıdan geçerken insanların samimiyetini özlediğimi fark ettim başta. Birbirlerine şakalar yapan, müşterilerine 40 yıllık dostuymuş gibi davranan esnafları seyrettim biraz. Sokak sanatçılarıyla, yardıma muhtaç insanlarla oturup muhabbet eden insanları görünce diğer şehirlerdeki burnu havada insanları ne kadar itici bulduğumu fark ettim. Derin bir nefes aldım sonra, buram buram deniz kokan havasını ayrı özlemiştim. Çarşının sonlarına yaklaştığımda İzmir’e dair en özlediğim şey ufukta göz kırpıyordu bana. Heyecanlı adımlarla yaklaştım ve dalgalar ayakkabılarımı ıslatacak kadar yakınında durdum. İşte en mutlu olduğum yerdeydim. Denizle yaşamış, denizin varlığıyla mutlu olan bir insanın denizsiz yaşaması zor derlerdi. Doğru olduğunu fark ettim tam o an. Uzun zamandır Ankara’da yürüdüğüm sokakların hep denize açılacağını düşünürdüm ister istemez. ‘Bunca sene deniz olmadan nasıl yaşayabildiniz?’ diye sorduğumda hep abarttığımı söylerlerdi. Sorumu döndüğümde daha içten ve emin bir şekilde sormaya karar verdim yine o an. Uzun uzun oturdum sahildeki bir bankta zamanın nasıl geçtiğini anlamadan. Kaybettiği oyuncağını bulmuş bir çocuğun oyuncağına sarıldığı gibi sarılmak istiyordum bu şehre. Eğlenmek, huzur bulmak, mutluluğu yakalamak için ekstra bir şeyler yapmak zorunda değildi İzmir’de yaşayanlar. En kötü zamanlarında bile onlara ilaç gibi gelecek bir doğası, denizi vardı çünkü. Tüm bunları düşündükten sonra dönmek zorunda olduğumu hatırladım. Gözlerimi kapattım usulca. Ankara denince gri bir renk belirmişti zihnimde, gözlerimi açtığımda ise mavi ve yeşil renklerinin bu denli uyumlu olduğu başka bir yer var mıdır diye düşündüm. Başta biraz hüzünlendim fakat sonra bunaldığımda, sıkıldığımda gelebileceğim bir cennetim olduğunu bilmek tekrar mutlu etti beni. Hep anlatırlar İzmir’in güzelliklerini, denizini ama genelde İzmir’in insana kattığı şeylerden pek bahsedilmez. Oysa İzmir yavaş yavaş kendi güzelliğini aktarır içinde yaşayanlara. Fark etmedim başlarda, fakat dönüp İzmir’e ilk geldiğimdeki kişiliğime, karakterime baktığımda arada kocaman bir şehir olduğunu fark ettim. O eski negatif, asabi kişiliğim yerini naif bir bene bırakmıştı. Bunda deniz kenarında kendi başıma yaptığım saatler süren değerlendirmelerin etkisini görmezden gelmem imkansız. O sakin dalgaların huzur veren sesi sanki kişiliğimi oluşturmuştu. Sanki o insanlardan çekinen, kolay kolay çoğu insanla anlaşamayan Alperen gitmiş, yıllar içinde İzmirlilerin sıcakkanlılığını kazanan bir Alperen gelmişti. Hayata pozitif bakmayı da ‘Kafana tokadan başka bir şey takmayacaksın be kardeşim’ deyip oltasını denize atan Karşıyakalı balıkçı amcalardan öğrenmiştim ben. Bu şehir insanlara olaylara güzelliklerle dolu bir pencereden bakmayı öğretiyor. Kim bilir belki de başka bir şehre gitseydim bambaşka bir kişiliğim olurdu ama beni bu denli güzelleştirecek, geliştirecek bir başka şehir olduğunu sanmıyorum. İşte bu yüzden İzmirli olduğum için hep mutlu oldum ve gurur duydum. Begüm Çonka Yalnızlığın İnsanla Savaşı Biz insanlar; düşünebilen, etkili bir biçimde iletişim kurabilen, sayısız duygu barındıran canlılarız. Seviyor, âşık oluyor, üzülüyor, çalışıyor, konuşuyoruz. Mükemmel, kusursuz bir yaradılışa sahip olduğumuzu düşünebilir, hatta bunda bir ölçüde haklı olabiliriz, ama tüm bu özelliklerimize ve yapabildiklerimize karşın yüzleştiğimiz çok yaygın bir sorun var, yalnızlık. Kalabalıkların içinde, ailemizin, arkadaşlarımızın yanında, çevremizde onlarca, belki yüzlerce insan varken, her gün bir sürü insanla iletişim kuruyor, sohbet ediyor, vakit geçiriyorken bile içimizde bir boşluk barındırıyoruz. Bu boşluğu sosyal medyayla, akıllı telefonlarla ve bilgisayarlarla doldurmaya çalışıyoruz. Peki gelişen teknolojinin doğru bir çözüm olduğuna gerçekten inanıyor muyuz? Bu soruya kendi adıma vereceğim cevap hayır, çünkü o, insanın doğuştan getirdiği birtakım duyguları kendi elleriyle eksiltmesiyle ortaya çıkmış ve somut veya maddi şeylerle doldurulması mümkün olmayan bir boşluk. Tüm duyguların, fikirlerin ve aslında her şeyin karşıtıyla beraber var olduğu bu hayatı hiçbir zaman tam anlamıyla kabullenemedik. Mutsuzluk diye bir duygu olduğu için sevinebiliyoruz, masumiyeti bildiğimiz için suçluların kim olduğuna karar verebiliyoruz, ölümden korktuğumuz için yaşamanın tadına varabiliyoruz ve yalnızlığın tanımını, hissettirdiklerini bildiğimizden kalabalıkları seçiyoruz. Halbuki her bir duygu ve düşünce karşıtıyla beraber var oldu. Bunları birbirinden ayırarak değerlendirmek ve belli kalıplara sokmak biz insanların yaptığı en büyük yanlışlardan biri. Kalabalığı ve insanların bir arada olmasını “iyi”, yalnızlığı ise “kötü” olarak değerlendirdiğimizde, işte o zaman, yerine hiçbir şey konulamayan o boşluğun oluşumuna en büyük katkıyı sağlamış oluyoruz. Sürmekte olduğum yaşamı düşündüğümde yalnızlık kavramının bu boşlukla ilişkisini çok daha net bir şekilde anlıyorum. Hayatımın kendimi “mutsuz” olarak nitelendirdiğim dönemlerinde bazı alanlarda yalnızlık çektiğimi ve insanlarla iletişimimin diğer dönemlere oranla daha az olduğunu fark ediyorum. Yalnızlığın kötü bir duygu olduğuna kendimi inandırmış ve içimde yoktan bir boşluk var etmiş olduğumu görüyorum. Derinlemesine düşündüğümde ise, aslında boşluğu yaratanın yalnız olmak değil de bizim “yanlış” olarak nitelendirip bir kenara attığımız her bir duygu olduğuna karar veriyorum. O boşluğu yok edebilecek tek yol ise yaşadığımız her hissi ve duyguyu benimseyip kendimizi olduğumuz gibi sevebilmekten geçiyor. Hayatındaki o boşluğu doldurmak için bir işletim sistemini kullanan Theodore, Her filminin baş kahramanı, belki de bahsettiğim yalnızlığı yaşıyordu ve o işletim sistemi bizim benimseyemediğimiz duyguları kucaklayarak gerçek insanlardan daha çok insan olmuştu. Daha çok insan olmuştu, çünkü toplumsal yargıları umursamıyor, içinden gelen her şeyi söyleyebiliyor, kendi varlığını sorgulayabiliyordu. Bizim kaçtığımız her bir hisse, düşünceyi bağrına basmıştı. Yapay zekâ Samantha sayesinde fark ettim ki, insanlığın yalnızlıkla mücadelesine bir son verilmesi gerekiyor. Yalnızlığı düşman olarak görüp savaşmaya çalışmak yerine ona yeni gerçek anlamını vermek için bir çaba gösterebiliriz. Hayatımın yalnız dönemlerinde, yalnızlığın olağandışı ve onur kıran bir şey olduğunu vurgulayan birtakım toplumsal normlarla kendimi kandırarak mutsuzluğa sürüklemek yerine yalnızlığın bana katacaklarına odaklanmalıyım. Yalnız olduğum ve kendimle baş başa kaldığım zaman kendimi, sevdiklerimi, hissettiklerimi çok daha yakından tanıyabilirim. Kim olduğumu öğrenmenin, hayatı doğru bir bakış açısıyla sorgulamanın yolu yalnızlığı sevmekten geçiyor. Duygu ve düşüncelerimizi, onlar ile birlikte de karakterimizi, neye göre belirlendiği belli olmayan kalıplardan sıyırmamız ve benliğimize hak ettiği değeri vermemiz gerekiyor. Bana yalnızlığın tanımını ve insanlığın yalnızlığa bakış açısını derinlemesine düşündüren Her filmi sayesinde içimizde yarattığımız o boşluğun çevremizde insan olup olmamasıyla ya da ilişkilerle değil, neye nasıl baktığımızla ilgili olduğunu anladım. Kavramları kalıplaşmış yargılarla mı ele alıyoruz, yoksa onlara gerçekten kendi düşüncelerimizi ve hislerimizi göz önünde bulundurarak yaklaşabilecek olgunluğa sahip miyiz, bunu sorgulamalıyız. Nefret nedir bilmeden birini sevemeyiz, kötülüğü görmeden iyi biri olamayız ve kendimizle baş başa kalmadan insanları tanıyamayız. Yalnızlık bize kim olduğumuzu, hayattaki amacımızı, sevgiyi, kabullenmeyi öğretir. “Kim ki bu yalnızlık karşısında büyülenmemiştir, resmin güzelliğini anlayamaz. Anlıyorum derse, yalandır.” KAYNAKÇA Jonze, Spike. Her. 2014. USA. Genet, Jean. Giacometti’nin Atölyesi. Çev. Yumer, Hür. İstanbul: Metis Yayınları, 2012. 4.Baskı. Gogh, Vincent Van. Arles’deki Yatak Odası. 1888. Van Gogh Müzesi. Amsterdam. Murat Deniz Parmaksız 21301145 Aslı Uçar TURK102-30 15 Ekim 2014 !!Don Kişot’da İdealizm ve Materyalizm Çatışması !1605 yılında ilk cildi 1615 yılında da ikinci cildi yayımlanan Don Kişot çağdaş romanın ilk örneği sayılmakta ve bu özelliği ile büyük bir önem taşımaktadır. İspanyol edebiyatının önemli kalemlerinden olan Saavedra Miguel de Cevantes’in elinden çıkan bu ünlü eser bazı eleştirmenlere göre hâlâ türünün en büyük örneğidir. !Cervantes eserinde dönemini sıkça ve ince yollardan eleştirmiş ve çevresinden yakınmış-tır. Eskiden hüküm sürmekte olan idealizm akımının yerini materyalizme bırakmasıyla top-lumdan uzaklaşan yazar bunu ana karakteri Don Kişot’a da yansıtmıştır. İdealizm akımının sembolü olan Alonso Quijana elli yaşlarında, aklı başında ve zengin bir asilzadeyken servetini yatırdığı şövalyelik romanlarını okumaktan kendini o dünya içinde bulmaya başlamış ve ma-teryalist dünyadan soyutlanmıştır. Kendisine Don Kişot diyerek başıboş şövalyeciliği canlan-dırmaya kalkışan karakterimiz, komşusu olan saf köylü Sanşo Panza’yı da kendisine bir ada hükümeti devredeceğini vaad ederek yanına silahşör olarak almıştır. Dülsine adlı bir köylü kızını da savaşlarını ve maceralarını adadığı dünyalar güzeli Tobosalı prenses Dülsine olarak hayal etmiş ve hayallerinde yaşatmıştır. Yapıtın ikinci önemli karakteri olan Sanşo Panza ise yazarın yakındığı materyalizm akı-mının en önemli temsilcisidir. Para ve hükümet sevdasıyla ailesini ardında bırakıp, aklını yiti-ren ve kendisini şövalye sanan bir adamın yanında silahşörlük yapmaya başlaması Cervantes-’in materyalizmi açıkça eleştirmesidir. Şayet bu durumda deli olarak tanımlanmayı hak eden kişi Sanşo Panza’dan başkası değildir. Ancak maceraları esnasında efendisinin aklının başında olmadığını anlayıp yanından ayrılma planları da yapmıştır. “Sanşo her ne kadar pek saf bir adamsa da, efendisinin bütün hareketlerinin bir delilik eseri olduğunu iyice anlamış fakat işin içinden nasıl sıyrılacağını bir türlü kestiremiyordu.” (Cervantes, 285). Buna rağmen Sanşo pa-TURK102 &1ranın kokusunu aldığı an bu planlarından vazgeçmekte ve genellikle maceralarını sopa yiyerek sona erdirmektedir. Hatta Don Kişot’a yalan söyleyip onu Dülsine’sinin ona düşman olan si-hirbazlar tarafından çirkin bir köylü kılığına sokulduğuna inandırdıktan sonra kendi uydurdu-ğu bu yalana kendisi de inanıp Don Kişot’a yardım eden sözde sihirbaz Merlin ile yaptıkları anlaşma üzerine Dülsine’nin büyüden kurtulması için kendini binlerce kez kırbaçlamayı kabul etmiş ve bunu da ileride paraya dönüştürmüştür. “O halde efendim üç bin üç yüz kamçı için sekiz yüz yirmi beş riyal alacağım demektir. Bu para hiç de çok değildir, çünkü kendimi öyle şiddetli dövmeye karar verdim ki…” (Cervantes, 373). Burada da yazar, materyalizmin yol açabileceği saçma düşünceleri ve bu insanların para uğruna yapmayacağı şey kalmadığını gös-termektedir. Ancak bu karakteri sadece mateyalizmi eleştirmek için kullanmamış aynı zaman-da toplumun alt tabakasından olan bu köylüye yaptırdığı bir haftalık ada valiliğinde aldığı isa-betli kararlar ile çevresindekileri hayrete düşürmüş ve üst tabakadakilerin yaptığı işin pek de ahım şahım bir şey olmadığını göstermiştir. Ayrıca eşeğini çok seven bu köylünün ağzından hükümete de giydirme yapmadan geçmemiştir. “Ben hükümet idarecileri arasında öyle eşek-ler gördüm ki benimki onlara ders bile verir.” (Cervantes, 305). !Oysa ki idealizmin temsilcisi Don Kişot materyalizme zıt olarak paraya hiç önem ver-memektedir ve de oldukça cömerttir. Onun için önemli olan tek şey ise uğruna hayatını ada-dığı başıboş şövalyeliği canlandırmak ve şövalyelik kurallarına bağlı olarak davasını sürdür-mektir. İdealizmde önemli olan gerçeklik değil düşüncedir ve Don Kişot’da da bunun izleri çok açık bir şekilde görülmektedir. Kahramanımızın ve atı Rossinante’nin oldukça sıska olma-sı ve ﬁziksel olarak yetersiz olmaları onun için bir engel teşkil etmemektedir. Ayrıca kahrama-nımızın hanları şato sanması, devlere saldırdığını zannederek değirmenlerle savaşması ve kuk-la oyununu gerçek sanıp kılıcını çekerek sahneyi dağıtması onun nesneleri olduğu gibi görme-diğinin ve kendi kafasında tamamen ayrı bir düşünce dünyasında yaşadığının kanıtı olarak gösterilebilir. Ancak kendi hayal dünyasında yaşıyor olsa da kahramanımızın herkesi şaşırtan özelliklerinden biri son bulmaz cesaretidir. Kalabalık gruplara kafa tutması, alayların önünü kesmesi ve aslanlara meydan okuması bu cesaretin örneklerindendir. Yani Don Kişot idealleri uğruna korkusuzca yürüyebilmektedir ki yazara göre olması gereken de budur. !Roman boyunca süre gelen idealizm ve materyalizm çatışmasından galip gelemeyen Don Kişot materyalist toplum içinde boğulmuş ve deli olarak görülmüştür. En sonunda kendi de bu ﬁkirden vazgeçerek yakınlarına şövalyelik saçmalığını terk ettiğini ve artık aklının başına TURK102 &2geldiğini bildirmiştir. Artık yolun sonuna gelen Don Kişot vasiyetini de bildirerek hayata göz-lerini yummuş ve idealizm yeni materyalist topluma karşı kaybetmiştir. !!!!!!!!!!!!!!!!!!!!!!!!!!!!!!!TURK102 &3KAYNAKÇA !Cervantes, Saavedra Miguel de. “Don Kişot”. Çev. Nilgün Temren. İstanbul: Boyut Ki-tapları.TURK102 &4Zeynep AKKAYA BİR ŞEHİR PARKI ÇANSERA2013 yılında Ankara'da 100. Yıl taraflarında açılmış olan bir şehir parkıdır Çansera. Çankaya Üniversitesinin Balgat Kampüsü ile MTA'nın arasındaki küçük bir yoldan girersiniz. Sonu görünmeyen bir yürüyüş parkuru görürsünüz başta. Sol tarafınızda çok uzun hatta yolun üstünü kapamış, Ankara'da az rastladığınız ağaçlar varken sağ tarafınızdaysa MTA ile aradaki sınırı belirlemek için yapılmış olan tellere sarılı yaza doğru güllerin açtığı sarmaşıklar vardır. Böylesi yeşil bir yerde yürüyüşünüze başlarsınız. Sizinle birlikte yürüyüş yapan insanların arasında sırtlarında ağır çanta olan, elinde basketbol topu olan ya da bebek arabasıyla gelmiş olan insanların da olduğunu görürsünüz. Başta anlam veremezsiniz ama 400 metre sonra anlarsınız çünkü o küçük , dar yürüyüş parkuru bambaşka bir yere açılmıştır. Siz etrafı çözümlemeye çalışırken ağır çantalılar çoktan piknik masasına kurulup termostaki çayını çıkarmış, basketbol topunu sektirerek gidenler basket sahasına varıp oynamaya başlamış, bebek arabalılar da oyun alanına yönelmiştir. Yürüyüşünüze devam ederken piknik masaları, sahalar, oyun parkları dışında bir de kafe olduğunu görürsünüz. Bu kafenin iki bölümü vardır: Bir tarafı kart, okey oynanan gürültülü bir yerken diğer tarafı ise sessiz sakin, karşısında şelale olan bir oturma yeridir. Kendinizi burada şehirden uzaklaşmış hissedersiniz ama aslında şehrin tam içindesinizdir. Biz, Çansera'ya çok yakın bir evde oturuyoruz bu yüzden Çansera'nın yapılışına, gelişip büyümesine, giderek kalabalıklaşmasına şahit oldum. Ancak Çansera ile asıl hikâyem 2016'nın mart ayında yaşadığım çok acı bir olaydan sonra başlar. İnsanlar bazen çok büyük hayal kırıklıkları yaşadığında gerçek hayata ara vermek, biraz soluklanmak ister çünkü devam edecek güçleri kalmamış, her şey anlamsız gelmeye başlamıştır. İş, okul ve evdeki problemlerin yüklerini atıp kaçmak çok uzaklara kimsenin onları bulamayacağı bir yerlere gitmek isterler ama geri dönemeyeceklerini bildikleri için cesaret edemezler. Hatta oldukları yerde sıkışıp hayatlarına devam edemez, depresyona girerler. İşte Çansera, şehrin içinde olsa bile çok uzaklarda olan bambaşka bir yer gibiydi benim için. Üzüntülerimin, korkularımın, kalbime oturan o öküzün daha da ağırlaştığını hissettiğim zamanlarda nerede olursam olayım gidip saatlerce yürüdüğüm sonra evime kolayca dönebildiğim bir yerdi. Bazen sabah uyanır uyanmaz kafamdan düşünceleri uzaklaştırmak için gider, yürüyüşe gelen çoğunluğu yaşlı olan insanlarla güne erkenden başlardım. Sonra aynı günün akşamında tekrar gider ve zamanımın çoğunu orada geçirmiş olurdum. Havaların daha da ısınmasıyla Çansera kalabalıklaşmaya başlamış, ben de akşamları daha uzun kalmaya başlamıştım. Bazen arkadaşlarımla karşılaşır ve gece yarılarına kadar onlarla takılırdım. Çimlerde sohbet ederdik. Hafta içi bile eksilmezdi kalabalığı Çansera'nın. İnsanlar evde oturmaktansa gelip Çansera'da, bu gökyüzünü gören açık alanda otururlardı. Çansera gelen herkes için bir kaçış notası, bir molaydı aslında. Kimi stres atmak için gelirdi, kimi eğlenmek için kimi de benim gibi başka nedenlerden dolayı. Bence her semtin Çansera gibi şehir parklarına ihtiyacı var çünkü koca koca binalardan, dar ve her yere araba park edilmiş yollardan oluşan şehir insanı boğuyor. Ayrıca sürekli bir telaş içerisinde kapalı alanlardan çıkıp kapalı alanlara giriyoruz. Oysa bazen insanların mola verip sakince düşünmeye ihtiyacı oluyor. Çimlerde uzanıp gökyüzüne bakarken kafasını dinlemeye, yürüyerek kötü enerjisini boşaltmaya... Sadece araba yollarının olduğu, insanların yürümekte zorlandığı, dışarıda uzunca kalabilecekleri açık alanların olmadığı şehirde ise mola vermek zor oluyor. İnsan, istediği zaman 20 dakikalığına da olsa mola veremiyor ve bunun için hafta sonlarını, tatilleri bekliyor, sorunlarını büyümeye bırakarak erteliyor. Önceden ben de öyle yapardım ama artık çıkmaza girdiğim her zaman mola veriyor ve her şeyi bırakıp gidip açık alanda yürüyor, biraz çimlere uzanıyor hatta salıncağa bile biniyorum. Geri döndüğümdeyse yenilenmiş gibi oluyorum ve her şey daha da kolay gözüküyor gözüme. Doğayla baş başa olmanın insanın üzerindeki etkisi gerçekten bir başka oluyor. Belki Çansera çok da güzel bir yer değil ama bana yetiyor. Açık bir alanda, özgürce istediğin zaman dolaşabilmek insana huzur veriyor. Doğada olmak insanın zihnini açıyor ve düşünmesine yardımcı oluyor. İnsanın enerjisini düşüren, depresyona iten şehir yaşamından uzaklaştırarak enerjimizin artmasında önemli bir rol oynuyor. Kısacası doğayla birlikte insanlığımızı fark ediyor, doğayla birlikte aslında gerçekten yaşıyoruz. Yılmaz Yiğit Ünveren Müziğin Hayatımdaki Paha Biçilemez Değeri Fotoğraf: Çalık, Kübra “BSO’dan Bach, Mozart ve Beethoven Gecesi”. GazeteBilkent. 24 Kasım 2013. http://www.gazetebilkent.com/2013/11/24/bsodan-bach-mozart-ve-beethoven-gecesi/.Yeryüzünde bütün insanlar için ortak kavramlardan ve zevklerden belki de en yaygını müziktir. Her ne kadar şarkılar ve ezgiler insandan insana farklılık gösterse de, herbirimiz için sabit bir yeri vardır o mükemmel tınıların. Benim için ise müzik, genel bir zevk olmaktan çok daha ileri bir konumda. Yaşadığım bütün güzel olaylarda müzik vardı yanımda. Ayrıca, bir sıkıntım olduğunda ya da ömrümün en karanlık zamanlarında da her daim müziğe sığındım. Yakın zamanda Bilkent Senfoni Orkestrası’nın konserine gittiğimde ise bu durumu çok daha bariz bir şekilde fark ettim. O akşam orkestrayı dinlerken, on dokuz yıllık hayatımda bütün anılarım âdeta bir film şeridi gibi gözümün önünden akıp geçti. İşte ilerleyen satırlarda da bu anıları ve bana kattıklarını, her ne kadar kelimeler yetersiz kalsa da sizlerle paylaşmaya çalışacağım. İlkokul yıllarındaydım müzik ile bilinçli olarak tanıştığımda. Arkadaşlarımla, okulumuzda açılan klasik gitar kursuna kaydolmuştuk sırf biraz daha birlikte zaman geçirebilmek amacıyla. Zaten, o yaşlarda herhangi bir etkinliğe veya kursa katılırken bütün gayemiz bu olmamış mıdır? Fakat, kurs başladıktan kısa bir süre sonra farkettim ki artık o sınıfta arkadaşlarımı görmek için değil; tam aksine elimdeki gitarı biraz daha öğrenebilmek ve tellere her vurduğumda aldığım tarif edilemez zevki daha da yaşamak için bulunuyordum. Müziğin önümdeki yıllarda ne kadar önemli olacağı o zamandan belli olmuştu diyebilirim. Lise yıllarına geldiğimde ise müzik, zevk aldığım bir hobi olmasının yanında benim için bir iletişim aracı hâline gelmişti. Tanıştığım insanlarla sevdiğimiz gruplar ve şarkılar hakkında konuşmak, kimileri ile de birlikte şarkılar çalmak âdeta bir köprü edasıyla beni arkadaşlarıma daha da bağlıyordu. Ayrıca, sınav zamanlarımda ve yalnız kaldığım her an bana bizzat arkadaşlık ediyordu notalar ve ezgiler. Şimdiye kadar bahsettiğim yıllar içerisinde veya daha sonrasında, hepimizin hayatını değiştiren dönüm noktaları olmuştur. Benim için de bu dönüm noktası, şimdiye kadar okuduklarınızdan da tahmin edebileceğiniz üzere, müziktir. Müziğin hayatımda bir dönüm noktası olmasını sağlayan durum ise hiç kuşkusuzdur ki bana kazandırdığı ve öncesinde hayalini dahi kuramadığım başarılardır. Çocukken kendimi üzerinde hayal ettiğim büyük sahnelere müzik sayesinde çıkma ve idol olarak gördüğüm pek çok insana sesimi duyurma şansı yakaladım müzik sayesinde. Hayatımda bir dönüm noktası olduğunu söyledim çünkü o günlerden sonra gerekli çalışma ve azim ile hayallerimin, hayal olarak kalmayıp gerçekleşebileceğini öğrendim. Öğrendiğim andan itibaren nelerin değiştiğini ise tam olarak tanımlayabilecek güçte bir cümle veya kavram bulmam imkânsız. Müzik ile olan geçmişimden biraz bahsettikten sonra orkestrayı dinlediğim o anlardaki hislerime ve duygularıma dönmek istiyorum. O akşam, konser salonuna girer girmez sanat dolu ambiyansı hissetmem ile birlikte gecenin sonunda etkileneceğime dair hiçbir şüphe kalmadı içimde. Üstüne üstlük, beklediğimin çok ötesinde bir klasik müzik şöleni ile karşılaşacağımın ve şu an yazdığım metni yazacak kadar derin düşüncelere sürükleneceğimin farkında bile değildim. Gösterinin başlaması ile birlikte de her geçen dakika ve çalınan nota beni daha da derinlere sürükledi. Her bir ölçü beni, hiç bitmesini istemediğim bir film gibi sahneden sahneye, anıdan anıya götürüyordu. Gecenin sonunda düşündüğüm tek şey ise bir süredir ara verdiğim müziğe ve enstrümanıma hemen geri dönmem gerektiğiydi. Sonuç olarak şunu söylemek isterim ki, hayatımda müzik olmasaydı neler yaşardım ya da şu an nasıl biri olurdum bilmiyorum. Zaten yaşamımdan çıkartıldığında elimde hiçbir şey bırakmayıp her anımı yanında götürecek bir şeyin yokluğunu düşünmek de istemem. İyi ki hayatımda her daim müzik oldu ve iyi ki o akşam Bilkent Senfoni Orkestrası’nı izlemeye gittim. Sayesinde asla unutamayacağım bir şekilde bu tutkumu ve benim için önemini bir kez daha hatırladım. Doğukan Çakarsın SONLU SESSİZLİK ‘’Ölülerin nabızları hep aynıdır ardıçkuşunu gizleyen sessizlik gibi Ölülerin gözleri avuçlarımıza kazılıdır ardıçkuşunu gizleyen bu toprakta yürüyedurdukça biz’’ (John Berger) Ölüm; sonsuz büyüklüğe sahip, kapkara boşluk ve bilinmezlik ile dolu bir küre. Bu küreyi parçalayan insanlar, bilinmezliği yerle bir ederek beyin nöronlarımızın farkına bile varamayacağı kargaşaya yol açıyorlar. Ve bu kargaşalara yol açan herkes, ölüm küresini parçalama zevkine erişecek. Peki, arkalarında bıraktıkları ve 'seni seviyorum' cümlesini bir kere bile olsun kullandıkları insanlara ne olacak? 'Sevgi' kelimesini tam manası ile yaşayamadığı veya yaşarken yeterli duyguya sahip olamadığı için geride bıraktığı insanlara kürenin içindeki karanlıktan bir tutam hissettirecek. Bu hissi, kalemimin kâğıda her dokunuşunda parmak uçlarımdaki hafif titremenin verdiği yalancı sezgiler ile ifade edemem. Fakat yok olan her sevgili birey için devam eden hayatın üzerine küçük berrak kara noktalar yerleştirdiğimi, sevdiğim insanların göz bebeklerinde görebilirim. John Berger'ın da dediği gibi: " Kim tersine çevirebilir Çakıllığın kum saatini?" Sevdiğim insanları kaybettikten sonra, 'zaman' denen bilimkurgu masalını değiştirmeye, uçsuz bucaksız yemyeşil tarlalarda meleyen koyunların ne faydası olabilir ki? Eğer sevdiğimiz insanlara her an sarılmıyorsak, onların cansız vücudunu bütün vücudumuz hissedecek şekilde, ölü ve diri hücreleri birleştirmenin hiçbir manası olmayacak. Devamda bu sarılmayı takip edecek gözyaşları ise; sanki sonbaharın ortasında birkaç damla yeşil yaprağıyla tabiatı süsleyen selvi dalları masumiyeti gibi etkisiz, fakat kaleme alınır bir tatlılığa sahip olacak. Ama iş işten geçtikten sonra çakıllığın kum saatini kimse tersine çeviremeyecek. Sevdiğim insanlara 'Ölüm' denen dört harfli sonsuz derinliğe sahip kelime gelmeden önce, onları kollarım ve göğsümün arasına alıp içimdeki muhteşem duyguları aktarmak istiyorum. Çünkü onları kaybettikten sonra yaptığım her aktivite, bembeyaz bir kâğıda su ile yazdığım güzel sözlere benziyor; içerik ve düşünce çok güzel ve anlamlı fakat somut olarak algılanacak hiçbir mana yok. Bu yüzden sevdiklerim yaşarken onlara sevgimi gösteremediğim her hareket, sevdiklerimi kaybettikten sonra üzüntü ve acı olarak geri dönüyor. Çekilen acıların ölü bir insan için ne kadar faydası yoksa sevgi duygusunun da diri bir insan için o kadar faydası vardır. Bu yüzden kara toprak kazanmadan, kazanmak istediğim sevgilileri; dünyanın en yüksek dağından akan su misali berrak ve tatlı bir biçimde değer verdiğim her insana iletmek zorundayım. Dünyadaki en değerli varlık olduğumu anlamamı sağlayan, karakter kelimesinin yokluğunu çeken insanlardır. Belki onlar gereksiz insan popülâsyonunu oluşturan çevremdeki sayılı piyonlar olarak, şah-mat yapmam için değerli zamanımı israf ediyorlar. Düşünüyorum da; bu gereksiz topluluğu kaybettiğimde, damarlarımın içindeki kanın yeterli hız ile dolaşabilmesi için muazzam bir şekilde pompalama yapan kalbim, zerre miktarda da olsa üzülecek mi? Mutlu etmeyen insanlar mutsuz edemezler, bu yüzden kalben bağlanılmayan hiçbir insan kalbimin en ince ayrıntısına bile zarar verme yetkisine sahip olamaz. "Hiç kimseye bağlanmayın, hiç kimseyi sevmeyin, hiç kimseye aşık olmayın" dememi engelleyen; ardıç kuşlarının ardıç tohumlarına olan aşkından kaynaklanıyor. Eğer ardıç kuşları tohumlara aşık olmasaydı, tohumlar kabuklarından çıkamayıp yeni ağaçlar yaratılmasına sebep olamayacaklardı. Her duygu ve oluşun kendine özel sebepleri olmasaydı, dünya her gün kendi etrafında dönmeyecekti ve sıcak bir yarım kürede, derilerimizin ince kemiklerimizle sevişme sahnelerini izleyecektik. Sonuç olarak değer verilen, bağlanılan, sevilen, her insan, geride bıraktıklarına acı çektirmek zorundadır. Tıpkı gökyüzünün berraklığından çıkan muazzam ay, gecenin sonunda köşesine çekilerek günü tamamladığı gibi. ‘Değerli’ sıfatına sahip olan hayatımdaki her insanı, köşesine çekilerek günü tamamlamasını izlediğimde, keşkeler ile dolu bir geçmiş bırakmış oluyorum. Kaybettikten sonra çekilen hiçbir acınızın değere binecek yanı olmadığından dolayı bağlı olduğunuz her insanı tadın; tadın ki onları ölüm aldığında, karanlık dünyanın tadını almanıza fırsat olmasın. Kaynakça: John Berger/Gökyüzü Mavi Siyah Buse TÜRKKAN 21302328 TURK101-11 YETENEKLİ USTALARIN ELİNDEN ÇIKAN BAŞARILI TİYATROCULAR Yazıma öncelikle okulumuzda Müzik ve Sahne Sanatları Fakültesi’nde bulunan Tiyatro Bölümü öğretim üyelerine ve bu bölümün yetenekli öğrencilerine teşekkür ederek başlamak istiyorum. Sayelerinde uzun suredir izleyemeye fırsat bulamadığım, insanın kendisini kaptırarak izlediği bir performansa şahit oldum. Yeri geldi gerildim, yeri geldi sinirlendim ve tabi gülünç yanları da vardı, insanın kendisini bulup işte ben de aynı bu tepkiyi verirdim dediği anlar da. Tiyatro Bölümü dördüncü sınıf öğrencilerinin bitirme projesi imiş. Tekrar söylemekte hiç sakınca görmüyor, beş arkadaşımın beşini de kutluyor ve mesleklerinde başarılarının devamını diliyorum. Dediğim gibi bir oyunda sanatçıların performansını izlerken kendi karakterini oyunun içinde bulmak tamamen farklı bir duygu. Hele ki izlediğiniz insanlardan biri olabilmek adına içinizde bir ukde kaldıysa kendinizi oyunculardan biri olarak hissedip onun iç dünyasından olayları takip etmek yani bir bakıma o role girmek bambaşka. Ancak izleyici olarak kalmayı seçtiğimden de pişman değilim tatbikî. Böylelikle yetenekli oyuncular sayesinde kendimi bir yandan oyunun içinde hissederken, diğer yandan da yazılardaki üçüncü şahıs anlatıcı gibi olaylara objektif bir açıdan bakma şansı buluyorum. Bu oyunla ilgili bilgi toplamaya çalışırken, okulumuzda çıkarılan Gazete Bilkent’in bir röportajına rastladım. Okuduklarım az önce dediklerimi doğrular nitelikte. Çünkü oyuncular genellikle oyundaki karakterlerine bürünüyor ve onları kendi kişilikleriyle özdeşleştiriyorlar. Bu da bir bakıma onları objektiflikten sıyıran nokta olarak karşımıza çıkıyor. Karar vermek zor, sahnede ter döken olmak da takdir ettiğim ve de saygı duyduğum bir meziyet. Nesi farklı bilemiyorum ama farklı bir tat yakaladım ben bu oyunda. Belki de aşağı yukarı aynı yaşlarda olduğum kişilerin bu denli güzel oyunculuk sergilemesi beni etkilemiştir. Bilindiği üzere dizilerde televizyonda oyuncu kirliliği var. İki video çekip üstüne de beğenileri alan kendini oyuncu sanıyor. Popüler kültürün küçük oyunları aslına bakarsak bunlar. Neyse konumuzu dağıtmayalım. Oyunculuklarını beğenmem dışında oyunla ilgili elbette yorumlarım var. Oyunda küfürlerin sansürlenmemesi gerçek hayatla olan ve aslında göz ardı edilmekte olan bağı kuruyor. Gün geçtikçe artan böcek sayısına bağlı olarak kaşınma konusunda her ne kadar oyunculuklarını beğensem de bazı eksiklikler vardı. Yani bazı anlarda yeterince gerçekçi görünemedi bana kaşınmaları. Ancak böceklerden huylanan biri olarak karşımda iki insanın delicesine kaşınmasını görmek beni de oyunun ikinci perdesinde belli bir süre kaşınmaya teşvik etti. Hadi gelin biraz da oyunu tanıyalım. Kocası Jerry’nin (Barbaros Efe Türkay) hapse girmesiyle ondan ayrı yaşamaya başlayan Agnes (Melisa Su Taşkıran) , onun tarafından bulunmamak için bir otel odasına sığınmış kahraman olarak karşımıza çıkıyor. Kızını kaybetmesi üzerine iyice yalnızlaşmış olan kahramanımız, eski kocasının hapisten şartlı tahliye edildiği günden itibaren nefes seslerinden ibaret olan telefon sapıklığına maruz kalmakta ve gün geçtikçe korkuları artmaktadır. Şans eseri tanıştığı Peter (Baran Can Eraslan) başta tuhaf bir davranış sergilese de Agnes’in yaralarına kabuk olacak gibi görünse de psikolojileri sağlam olmayan ikilinin hayatları tamamen başka yöne sapıyor. Aslında oyundaki bu yaklaşım da benim “aşk” kelimesine tanımımla örtüşmekte. Kendindeki boşlukları karşındaki kişi doldurur, anlamsızca bir değer verirsin ve bu değer hiçbir şey pahasına vazgeçilmez. Ufak bir not olarak da oyunun hâlihazırda Türkçe çevirisi varken, içindeki çeviri hatalarını düzelttiklerini de belirtmeden geçemeyeceğim. Oyuncularımız Baran Can Eraslan, Hakan Coşar, Barbaros Efe Türkay, Melisa Su Taşkıran ve Beste Güven’e kişisel olarak tekrardan ve son kez teşekkürlerimi sunuyor, başarılarının devamını diliyorum. Oyuna ilgi çekebilecek iki adet güzel geliştirilmiş fragman: https://www.youtube.com/watch?v=IuiwmjHYHNo https://www.youtube.com/watch?v=hkG6KyeQxPI Gazete Bilkent’teki röportaj: http://www.gazetebilkent.com/2014/11/21/mssf-bilkent-tiyatro-bolumunden-yeni-bir-oyun-ve-bocek-ekibiyle-yaptigimiz-keyifli-roportaj/ Hayallerin Kıyısında İçim Kıpır Kıpır Siyahlar, griler damlıyor hayat ağacımın dallarından kaldırımlara. Yağan umutsuzluk yağmurlarından geriye kırılmış dallarım, sağa sola özensizce dağılmış hayallerim kaldı. Ara sokaklardan birindeki ıssız bir kaldırımdayım sanki. Ne canlılık belirtisi gösteriyorum ne de cansızlığım kanıtlanmış. Tek bildiğim her şeye karşı sessiz olduğum şimdiye kadar. Susmak gerekiyor dedim. Hayatın karşısında susmak gerekli. Bir bedene sıkışmış ruhumda renkler bile susmuştu, grileşmişlerdi, hatta siyahlardı bile denebilir. Sadece benim gördüğüm bu beden ve bu ruh, sadece benim duyduğum haykırışlar ve herkes tarafından görülen sessizliğim.. Bitmeyen bu sessizlik ve içimdeki yoğun dalgalar halinde kıyıya vuran duygularım dışarıya hafif kıpırdanmalar halinde yansıyordu. Hiçbir şeyin aynı olamayacağını anlıyorsun o an. Kırıklarınız, eksikleriniz en döküntülü zamanınızda ortaya çıkıyor. Zamanın kendisine sesleniyorum, alsın götürsün beni diyorum. Ama hayallerim.. Hayallerimden vazgeçemediğimi anladığım an karşıya, önüme baktığım an oldu. Hafif kıpırtılardan bir adım öne gidemezken, bir anda hayranlık duygusunun sıcaklığıyla doluyor vücudum, parmaklarımın ucuna kadar karıncalar geziyor sanki üzerimde. Uyuşukluğumu daha da uyuşmuş bir hale gelerek bırakıyorum arkamda. Gözlerimin önünde sallanan bir yaprak var. Soğuk duvarlara, yalnızlığına rağmen canlılığından bir şey kaybetmeyen bu yaprak işte benim hayallerim. Artık istediklerimi, uğruna uğraştıklarımı alabileceğime dair bir ipucu o yaprak. Susmak aslında daha zor bir iştir etrafımızda esen kavga, stres ve nefret rüzgarlarına ya da akıp giden mutlu ve huzur vadeden hayata baktığımızda. Hayat ağacımızı yavaş yavaş yakıp kavuran bu hareketsizlik, durağanlık benim geriye dönüp ardımda bıraktığım küllerimi görmemi engellemişti. Artık görüyordum, yorgundum belki de devam etmek için ama umudumu yeniden kazanmıştım ve bırakamazdım. Hissediyorum bu hayatta kendime koyduğum sınırları. Hayallerime birkaç adım kala beni yoldan çeviren umutsuzluğu hissediyorum. Kendini bırak hayallerinin kıyısından serin sulara diyorum, bırak ki hür kalabilesin. Özgür ruhlarımızı koyduğumuz kafeslerde kırık kanatlı kuşlar olabiliriz ancak. Asıl olan ahenkle dans eden hayal rüzgarlarını kaçırmamakta. Geçmişin hüzünleri, acıları tatlı bir beyaz şimdi saçlarımızda, belki de birkaç kırışıklık her gülümseyişimizde bizi selamlayan. Parlayan güneşe, uçuşan güvercinlere, aldığım her nefeste bana emanet edilen hayat dolu bedenime ve içimi ısıtan hayallerime şükrediyorum. Özgürüm ve hayal ediyorum. Paris’e gidiyorum bir anda, düşlerimde. Onu izleyen Viyana, Amsterdam ve daha nice şehri görmek istiyorum. Yaşanan hikayelerin, anıların kokusunu içime çekerek ölümsüzleştirmek istiyorum. Elime aldığım deftere, kaleme, çizdiğim tuvale ve de zihnime sığdırıyorum, nehirleri, köprüleri, tarih kokan kocaman binaları. Kanalları geçmek istiyorum keman çalınan sandallarda. Freud müzesinde derin cümleleriyle yankı bulan bir psikolog, Van Gogh müzesinde her bir resmi pür dikkat yorumlayan bir ressam olmak istiyorum. Tüm bunlar dururken zihinlerimizin bir köşesinde, biz bekliyoruz ki öyle bir rüzgar olsun ki bizi hayallerimize doğru uçursun ya da öyle bir kuş gelsin ki kanatları bize ev olsun ve özgürce gezelim. Böyle durup beklemekle hayatın sadece yarısını yaşayabiliyor diğer yarısını da hayal dahi edemiyoruz, çıkmaz sokaklarımızın kaldırımlarında beklerken. Yarım bir hayat, hiç gelmeyen kuşlar, hiç bizden yana esmeyen rüzgarlar değil hayal etmek. Kıyısında beklediğin denize adımını atabilmek, içine saklandığın kafesten dışarıya çıkabilmek ve rüzgarın tersine dahi olsa koşmaya çalışmaktı hayaller. Bir valse yarısından başlayamaz, ilk çizgiyi atmadan bir resmi tamamlayamayız. Hayatın ritmini biz tutarız, o ritmin bize ulaşmasını beklemek yerine. Adımlarımızı hayat sahnesine atmalı, bazen izlemeli oynanan oyunu bazen de hayalini kurduğumuz rolleri oynamalıyız. Hayallerin, düşlerin, umutların bir adım ötesine, gerçeğe dönmeliyiz yüzümüzü. Hayallerle güçlendirdiğimiz dallarımızı, gerçekliğe yöneltmeliyiz. Fevziye Nur Yılmaz Turk-102 Ali Turan GÖRGÜ AHMET EMRE ZENGİN HEYECAN MI, PİŞMANLIK MI? Güvenmek nedir? Her insan birbirine güvenmek zorunda mıdır? Peki ya aldatmak dediğimiz şey sadece birisinin güvenini boşa çıkartmak mıdır yoksa başka bir şey midir? Güven aslında bir nevi beklentidir. İnsanlar aslında güvenmekten bahsettiklerinde karşılarındaki insanlardan beklentilerini ifade ediyorlar. Günümüzün yoğun ve yorucu dünyasında insanlar kendilerine ve etrafındakilere yeterli vakit ayıramamaları sonucu, kendilerini artık yalnız ve depresif hissediyorlar. Bu durum ilerleyen zamanlarda sıkıntılara yol açıyor. Hayatlarının tekdüzeliğinden sıkılan insanlar kendilerine yeni bir heyecan arama yoluna gidiyorlar. İşte bu heyecan bazısında eşlerini aldatmak oluyor veya eşinin güvenini boşa çıkarmak. Linda 31 yaşında eşi ve iki çocuğu ile beraber Cenevre’de yaşayan bir kadın. Hayatından çok memnun ve hayatını çocuklara adayan bir kadın hatta arkadaşlarının tabiriyle çocukları onun yaşama sebebi. Bir gün bir yazar ile yaptığı röportaj sırasında yazarın söylediği sözler onun aklını bulandırmaya başlıyor. “Mutlu olmak hiç ilgimi çekmiyor. Aşk ve tutkuyla yaşamayı yeğlerim, ki bu tehlikelidir çünkü karşımıza neler çıkacağını bilmeyiz.” diyor yazar. İlk başta yazar için üzülüyor ve hayatta hiç tatmin olamamış olduğunu düşünüor. Ancak ertesi gün hayatını gözlerinin önünden geçiriyor ve hiç risk almadığının ve tekdüze bir hayat yaşadığının farkına varıyor. Bu farkındalıktan sonra hayata ve sahip olduğu şeylere karşı olan memnuniyetsizliği artıyor. Bir arkadaşından laf arasında depresyonla ilgili bilgi bile almaya çalıştığı oluyor. Tam bu buhranlı dönemde, 16 yaşındaki sevgilisi Jacob ile karşılaşıyor. Jacob bir siyasetçidir ve Linda onunla röportaj yapmaya karar veriyor. Ancak röportaj sonrası Linda Jacob’la yakınlaşmaya başlar ve bu durum onu tahrik eder. Bu hareketin ona kazandırdığı heyecan onu hayatın tekdüzeliğinden koparıp eski heyecanlı ve tutkulu günlere sürükleyeceğini düşündürür. Ancak her zaman insanın aklına gelenler başına da gelmiyor. İlerleyen zamanlarda Linda ve Jacob daha samimi olmaya başladılar. Ancak Jacob zaten eşini aldatmasıyla ünlü biri olduğu için karısı bu durumu çok önemsemedi. Linda ise kocasını aldatmanın yaşattığı vicdan azabını hep içinde hissetti. Bir gün çiftler olarak yedikleri yemekte Linda’nın kıskançlığı ona bir hata yaptırttı ve zaten şüphelenen karısı olaya vakıf oldu iyice. Ertesi gün Jacob bu durumu Linda’ya mesaj atarak haber verdi. Linda bu olayın üzerine hiç istemese de bu yanlış davranışlarına son vermesi gerektiği kararını aldı kendi başına. Ancak yine de bu kararı Jacob’la son bir kez daha birlikte olduktan sonra uygulayabildi. Kocası bu olaydan şüphelensede karısına güvendiği için daha da doğrusu karısını sevdiği için bu şüpheyi sevgisiyle öldürür içinde. Artık Jacob hikayesi ebediyyen bitmiştir ve kocasıyla tatile çıkarlar. Tatilde paraşütle atlayış yaparlar kocasıyla birlikte ve bu deneyim ona kendini iyi hissettirir. Artık meselelerini çözdüğüne kanaat getirir. Aklından şunlar geçer: Zaman insanı olduğundan farklı birine dönüştürmez. İnsanı olduğundan farklı birine dönüştüren tek şey sevgidir. Semada süzülürken hayata duyduğu sevginin her şeyden daha kuvvetli olduğunu fark eder. Güven, aldatmak ve sevgi aslında üçü de birbirinden farklı kavramlar olarak tanımlansa da hepsi de beklentilerin kategorileşmiş halleri. Eğer beklentin karşındakinin senin yapmaz dediğin şeyi yapmaması ise bu güvenmek, eğer beklentinin dışında bir şey yapmış ve seni hayal kırıklığına uğratmış ise bu aldatmak ve son olarak da eğer karşındaki kişi yüreğinin içindeki, insanın kimseyi kolay kolay içine koyamadığı, bir yere o kişiyi koymak hatta o kişiyi oraya kapatmaksa buna da sevgi diyoruz. Baran Özaydın Özaydın-1 21402080 Turk 101-14 Ali Turan Görgü MOZAİK BİR ÖZGÜNLÜK İlk defa Fazıl Say'ın konserine gidiyordum ve beklentilerim yüksekti haliyle. Konserin başlangıç saati gelmiş çatmıştı. Işıklar sahneye odaklanıyordu ve alkışlar eşliğinde koro ve orkestra üyeleri sahneye girerken salondaki yerli sanatçılarımızın başarısına tanıklık edecek olmanın verdiği heyecanla ben de alkışlıyordum. Sahnede genç sanatçıların da olması bu konserin ne kadar farklı olduğunu gösteriyordu bana. Küçük kahramanlar çoğu yaşıtları gibi zamanlarını gereksiz aktivitelerle öldürmek yerine canla başla hazırlanmışlardı konser gecesi için. O an boşa harcadığım her saniye için üzülmeme sebep olan sanatçılar, sanatın geleceğinin ne kadar parlak olacağını da anlatıyordu bana. Özaydın-2 Çalgılar arası muhteşem uyuma, koronun ritime uygun şekilde oturup kalkması da eklenince içimdeki birlik duyguları tüylerime doğru başlarını kaldırıyordu. Koro ve orkestra adeta bir vücudun organlarıymışçasına uyumla çalışıyordu. Okunan şiirler müzikle adeta dans ediyordu. Canlanıyordu kelimeler. O alıştığımız kalıplarından çıkıp adeta duygu seline tutuyordu insanları. Kimileri bu coşkuyu tutamayıp alkışlamaması gereken yerde konseri bölüyordu kimileri ise tüylerinin o soğuk gecede bağımsızlığını ilan etmesine dayanmaya çalışıyordu. Bense bu konserden hiç beklemediğim şeyleri öğreniyordum, karmaşık duygular hissediyordum. Neydi beni bu kadar etkileyen? Neydi beni boğazımda garip bir düğümle, gözlerinde baraj kapıları tarafından tutulan akarsu misali yaşlarla boğuşmaya zorlayan? Benim açımdan en büyük farkı yaratan ve beni en çok düşündüren unsur bestelerin tam bir sentez ürünü oluşuydu. Bambaşka uçlarda olan batı ve doğu müzikleri birbirlerini kovalıyordu bu eserde. Bazen birbirlerini yakalıyorlardı, bazen ayrı ayrı baş gösteriyorlardı. Bir palette bulunan boyalar gibiydiler. Her yuvanın ayrı rengi olsa da ana renklerin karışımıyla elde edilen renkler misali her bölümde bambaşka dokunuşlar, üflemeler... Bu eser tam bir özgünlük abidesiydi. Beğenilme kaygısıyla, klasik müzikte moda olan, batı müziğinin unsurları içinde sıkışan bir oratoryo değildi. Kükrüyordu adeta 'Benim kültürüm bu, müziğim böyle!' diye. Varsın izleyici beğenmesin, beğenilmek adına rol yapmaktansa özgün ruhumla aşağılanırım diyordu. Bestecisini ve onun kültürünü o kadar iyi çağrıştıran, anlatan bir eserdi ki, bu kültüre yabancı kişiler bu eseri seslendirseler böylesine bir ruh uyumunu yakalayamayacaklar, esere kendilerinden bir şey katamayacaklardı. Eserin tuzu baharatı eksik kalacaktı. Bir sanatçının kendi kültürüne bu derece sarılarak eserlerini biçimlendirmesi, bana ne kadar kendim olabildiğim sorusunu sordurdu. Acaba benim bestelerim de bana özgü müydü, yoksa başkalarının bestelerini seslendirmeye çalışarak benliğimi ve düşüncelerimi nota kağıdında yazanlarla mı sınırlıyordum? Şimdiye kadar örnek aldığım kişileri taklit mi ediyordum yoksa onlardan öğrendiklerimi harmanlayıp özgün bir kişilik mi oluşturuyordum? Şimdiye kadar iyi eserlerin notaları dışına çıkmayı başaramamıştım ve paletimde başkalarının ana renklerini barındırmıştım. Kötü renkler olmasalar da çizmek istediğim resimle uyuşmuyorlardı. Ancak o konserde anladım ki paletime idollerimin renklerini aynen katmak yerine onları kendiminkileriyle karıştıracaktım. Fazıl Say olmayacak ve olamayacaktım; ancak Fazıl Say'dan öğrenecektim özgünlüğü. Sevilmek için taklit etmeyecektim iyileri, onlardan kendime bir şeyler katarak gelişecektim. Bir yerden tuzu diğerinden baharatı alıp harmanlayacaktım kendi yemeğimle. Özaydın-3 O geceki konsere tat katan; konserin, izleyicilerin ve benim kalplerimize işlemesini sağlayan unsur nasıl özgünlükse, harmanlama becerisiyse; insanın da yapmacık olmayanı, rolden uzak duranı ancak bir o kadar da mütevazı olup öğrenmeyi bileniydi makul olanı. Bunu başardığı ölçüde tam anlamıyla yaşıyordu, özgürdü insan. Bakış açımı bu kadar değiştiren konserin sonunda avuçlarım patlayacakmışçasına alkışladım. Hem kendi hayatıma hem de başka hayatlara renk katabilmek için, daha güzel yemekler, daha özgün eserler için, özgür ve kaliteli yaşam için... SİYASETİN SERT TAŞLARI Ülkenin siyaseti pek yoğun olunca, siyasiler işlerini eksiksiz yapamayınca, haliyle halkın bir ferdi olarak “Bana da çok iş düşüyor.” diye düşünüyorum. Televizyon izlemeyi pek sevmem. Siyasetten de pek hazzetmezdim. Aman dikkat! Kullandığım zaman kipi, benim şu sıkıntılı durumdan tam da şu anda keyif aldığım anlamını içermektedir. Keyif almıyor olsam da öyleymiş gibi davranmak mecburiyetindeyim! Günün ortalama beş saatini pekala ben de eğlence programlarına ayırıp dünyevi dertlerden bir çırpıda kurtulmak isterdim. “Kim kiminle evlenecek?” “Şu yakışıklı çocuk bu kızda ne buldu ki?” gibi sorularla gönlümü hoş edip hayatımı minimum ciddiyet seviyesinde korumak isterdim. Ne yazık ki işler, bu topraklarda böyle cereyan etmiyor! Bir siyasi figürün konuşmalarını baştan sona kadar izlemek, dinlemek ve hatta abartmıyorum tek tek not alarak takip etmek farz oldu bu topraklarda. Sonuç olarak elimize ne mi geçer? Koca bir yalan yumağı... Ancak endişe etmemek gerekir. Bu topraklarda dürüst bir işin yapıldığı fikri yalnızca şiirlere konu olabilecek hayal ürünüdür. Haksız mıyım? Tam da bu memleketi kurtarma çabasında(!) olan insanların ciddi yüzlerini televizyonda gördüğüm bir anda başka bir şeyler düşünmeye başladım ister istemez. Benim gibi milyonlar televizyon başında ve hatta içimizden bazıları da direkt o kişinin bulunduğu yerde tek bir yüze, o yüzün kırışıklarına, kırışıklarının ciddiyetine odaklanmış durumda. Peki bu çok ciddi kırışıklara sahip siyasi figürümüz neye odaklanmış durumda? Vizontele repliğindeki gibi: “Peki Zeki Müren de bizi görecek mi?” sorunsalını çoktan atlatmış bir jenerasyonun ferdi olarak, o an orada bulunan insanların çokluğuna odaklanmayı daha uygun buluyorum: Onlarca insan... Onca öfkeli kalabalık! Ne için toplandıklarını ancak ve ancak o siyasinin dudaklarından dökülecek kelimelerden öğrenebilecek insan denizi... Baş etmesi başlı başına büyük bir dert değil midir? Yoksa ben mi çok abartıyorum? Nasıl tarif etsem... “Mahkeme duvarı gibi yüzü vardı” derler ya hani eşşiz Türkçemizde. Biraz daha genişletelim açımızı mesela. Büyük resmi görmeye zorlayalım kendimizi. İç içe geçmiş binalar gibi düşünelim. Bu binaların önünde güçlü, büyük ve ulu görünmeye çalışan bir figür ne kadar başarabilir ki bunu? Bir taştan da taş nasıl olabilir bir insan konuşurken? Konuşmak duygularla mümkün değil midir? Öfke, üzüntü, sevinç gibi duyguları insanların yüzlerinden ve ses tonlarından anlamaz mıydık hani? Hem konuşarak hem de mimiklerle bir taş nasıl taklit edilir? Anlamıyorum. Anlamakta güçlük çekiyorum. Konuşmaya yeteneği olan her insan siyasetçi olamaz sanırım. Siyasetçi olmak bambaşka bir dünyanın vatandaşı olmakla eşdeğer bana göre. Mesela gerçekten Kripton diye bir gezegenden gelen bir Süpermanimiz olsaydı ülke halkı olarak, iyi bir siyasetçi olabilirdi bu ülkede. Ne de olsa taş olamay bizden öğrenecek değil bir Süperman! Bir siyasetçinin aşması gereken tek şey topluluk önünde konuşma korkusu mu yalnızca? Hiç sanımıyorum. Bir siyasetçi, bir taşın özelliklerini iyi bilmeli kanaatimce. İlkokul sıralarında biz nasıl “çiçek olmayı” öğrendiysek, onlar da “taş olmayı” öğrenmeli. Mükemmel olmak zorunda değil! Anlattıklarımdan farklı anlamlar çıkmasın! Bir taş sert olduğu kadar biçimsiz de olabilir. Neticede taş, taştır. Serttir, kullanıldığı zaman tehlikelidir, ağırlığı vardır. Yine dönüyorum televizyondaki manzaraya. Konuşmayı bitirmiş sanırım diyorum. Halk avazı çıktığı kadar bağırarak ismini zikrediyor. Tekrar tekrar... Hiçbir zaman iyi bir siyasetçi olamayacağımın farkındayım. Olmak isteyen kim! Bir insan bile bile bir taşla aynı özelliklere sahip olmayı ister mi hiç? Duygularından vazgeçmeye, gönlünü kapatmaya razı olur mu? Ülke gündemine dair bunca ilgimden sonra ne mi olacak son sahnem... Hep düşündüğüm bir şeydir mesela bu durum. Her şey bittikten sonra bütün sert taşlardan sonra geriye kalan tek bir taş olduğunda ve bu taşla karşılaştığımda diyeceğim iki çift laf olacak: İyi bir taş olmayı başarabildin. Şimdi, gölge etme başka ihsan istemem! KAYNAKÇA Jean Francois Rauziel, Versailles, 2010, From the series Voyage Extraordinaires, Chromogenic print 58x98 inches, Museum Proof Umut İyi Bir ŞeydirStephen King’in bir romanından uyarlanan 1994 yapımı film, Frank Darabont tarafındanyazılmış ve yönetilmiştir. Başrollerini Tim Robbins ve Morgan Freeman gibi usta isimlerüstlenmiştir. İzleyenlerin çoğu tarafından tüm zamanların en iyi filmi olarak kabul edilir.Karısını öldürmekle suçlanan Tim Robbins’in canlandırdığı Andy Dufresne karakteri,Shawshank hapishanesine gönderilir. Cinayetten tecavüze her türlü pisliğin olduğu bu yerdeAndy, büyük bir yaşam mücadelesi içine girer. Hapishanede sıkı dost olduğu MorganFreeman’ın canlandırdığı Red karakteri, ona hapishane yaşamına nasıl ayak uyduracağına dairdeneyimlerini aktarır. Ama hapishane hayatının zorluklarından kaçmak, tüm mahkumlar gibiAndy için de mümkün olmayacaktır. Yıllar sonra, Shawshank’a gelen Tom adlı bir mahkum,Andy’nin suçunun olmadığını bilir ve her şeyi Andy’e anlatır. Fakat, Müdür Norton onuöldürtür, çünkü eski bir bankacı olan Andy, onun kara işlerinin muhasebesini tutmaktadır vehaliyle Norton kendi çarkına çomak sokulmasını istemez. Tüm bu olanlardan sonra beynindenvurulmuşa dönen Andy bir gün hücresinde bulunamaz. Hiç kimse nerde olduğunu bilmiyordur.Hücresi aranırken duvardaki poster yırtılır ve Andy’nin yirmi yıl boyunca küçük el aletiylekerpiç duvarda tünel kazdığı ortaya çıkar. Kaçmadan önce Red’e bıraktığı mektuplarda, onyılda bir tekrarlanan ıslah edilme testini geçmesini ister ve Red sözünü tutar.Peki bu Esaretin Bedeli’ni tüm zamanların en iyi filmi yapan nedir? Muazzamsenaryosu, usta oyuncu kadrosu ve harika film müzikleri mi? Hayır, değil. Bu yönlerden dahaiyi filmler kesinlikle var. O zaman nedir onu çekici kılan şey? ‘‘Umut’’. Korkularımız,şüphelerimiz zihin denilen hapishanede bizi tutsak eder, ama umut bizi özgür kılar, hayatımızaanlam katar. Filmde umutsuzluğun simgesi Red karakteridir, onun umudu ise Andy’dir. Red,umudun bu hapishanede sadece bir hayal ürünü olduğunu ve insanı çılgına çevireceğine inanır.Ama Andy, umudu asla yitirmemek için gerekli çalışmaları yapar ve sabırlı kalınırsa; hayallere,hedeflere ulaşabileceğine inanır ve o da yirmi yılın sonunda azminin ve çalışmalarınınmeyvelerini yer. Ya umudumuzu kaybedersek o zaman ne olur? Sonumuz Brooks gibi olur.Brooks, elli yılını hapishanede geçiren bir mahkumdur. O, hücre hayatını o kadar benimsemiştirki dışarıdaki yaşamdan korkar hale gelerek umudunu burada yitirmiştir, artık hapishane onunevim dediği bir yer olmuştur. Yani, umudumuzu kaybedersek, hiçlikte ve içimizdeki boşluktakayboluruz. Ne şartlar altında olursa olsun umudun asla kaybedilmesinin önemi vurgulanmıştırbu filmde, yoksa hayallerimiz sadece kendimizi avuttuğumuz kuruntular olarak kalır.Önceden belirttiğim gibi bu film dünya çapında bir yazar olan Stephen King’inromanından uyarlanmış. Senaryoda onun da katkısının olması, filmin özgünlüğüne katkısağladığı bir gerçek. Uzun bir film olmasına rağmen, iki saatten fazla, filmi hiç sıkılmadanizledim, çünkü duygusal olarak çok yoğun. Kurgu, insanı filmin içine çekiyor, kendinden bazıparçalar buluyor, yani filmi yaşıyor. Andy, karakterinin pozitif bakış açısı ve azmi izleyiciyeörnek oluyor, izleyiciyi aydınlatıyor ve sabrın nelere kadir olduğunu gösteriyor.Filmin; senaryo ve çekim hataları gibi yanlışlarını dile getirmek oldukça çok zor; çünküduygusal yoğunluğu beni o kadar etkiledi ki eksikleri varsa da dikkatimi çekmiyor. İzleyenherkesin benim gibi düşündüğünü biliyorum, yoksa şu ana kadar yapılmış en iyi film olarakkabul edilmezdi.Sonuç olarak; yıllar geçse de ilk sıralardaki yerini kaybedecek bir film değil. Azimle,sabırla, umutla insanın nelere göğüs gerebileceği o kadar samimi ve güzel anlatılmış ki…Umudunuzu kaybetmeyin. ‘‘Unutma Red, umut iyi bir şeydir. Belki de en iyisi ve iyi şeyler asla ölmez’’MERİÇ BİROĞLU ID: 21301350 TURK 101-21GERÇEKTEN İSTENİLEN ŞEY NE İDİ? “Herkesten uzak yerlere gidip, sessiz sakin bir hayat yaşamak istiyorum.” veya “Bütün bu gürültüden uzakta, amaçladığım şeyi başarmak için kendi kendime kalmak istiyorum.” benzeri cümleler günümüz toplumunda hiç garip karşılanacak cümleler değil. Çoğu kişi, bu tür cümleleri kendisi kurmuyor olsa bile, çevresindeki insanlardan duyuyordur. İnsanlar yalnızlığı ve bunun getireceğini düşündükleri huzuru gün geçtikçe daha çok arıyorlar. Belki de bunu kendi isteklerini yerine getirebilmek için bir amaç olarak görüyorlar. Fakat acaba insan doğasının uç noktadaki yalnızlığa tepkisi, gerçekten de uzun vadede veya çoğu durumda kısa vadede bile, gerçekten iyi yönde bir tepki mi olur? Konrad, incelemesinin tamamlamak için çekildiği kireç ocağında, sürekli kendini insanlardan soyutlamanın yollarını arıyor. Bu sadece Konrad için geçerli değil, belirli bir amaç uğruna veya sadece diğer insanlardan biraz uzaklaşabilmek adına, çoğu kişi yalnızlığı arıyor, bunun hayalini kuruyor. Fakat bu kadar çok sayıda insanın yalnızlığı arıyor olduklarını dile getirmelerine rağmen, çok az kişinin gerçekten de bunu başarmaya çalıştığını ve daha da az sayıda kişinin bunu en sonunda başardığını görüyorum. Belki de bu kitle, gerçekten yalnız olmaya dayanabilecek az sayıdaki insanlardan oluşuyor, tabii eğer tamamen yalnız kalıp kendini diğerlerinden soyutlama durumunu insan psikolojisinin kaldırabileceğini varsayarsak. Peki diğerleri, bunu gerçekten istediğini söyleyen, ama elde etmek için hiçbir çaba göstermeyen insanlar? Bu noktada akla gelebilecek bir sürü caydırıcı neden var, fakat benim aklıma takılan bir nedenden ziyade bir soru. Bu insanların belki de farkında olmadan, kendilerini herkesten soyutlamaya, ne kadar çoğu insandan hoşlanmasalar da onlardan ayrı yaşayamayacaklarını, daha doğrusu bunu yapmanın ruh sağlıklarını bozacağını düşünüp düşünmedikleri sorusu. Çoğunun aklında bu düşünce olsa bile farkında olduğundan emin değilim, ama sanırım bu kadar istedikleri bir şeyden onları vazgeçiren sebeplerden biri de bu olsa gerek. Konrad’ın kafasında buna benzer düşünceler yoktu, o, kireç ocağında yaşamaya başlamadan önce, hatta yaşamaya başladığından bir süre sonra da, orasının kendine çok iyi geldiğini düşünüyordu. Konrad’ın yaşadıklarının bir sebebinin, dünyada olup biten ve onun farkında olduğu olaylarla olan çatışmasını, diğer insanlardan uzak ve sadece kendi içinde yaşamaya çalışması olduğunu düşünüyorum. Buna ek olarak, böylesi bir durumun getireceği sonuçların sadece Konrad için değil, çoğu insan için geçerli olması oldukça muhtemel. Konrad yalnız olmayı istiyordu evet, ama bunu sadece insanlardan hoşlanmadığı için değil, aynı zamanda incelemesini yazma amacı güttüğü için yalnız olmayı istiyordu. Fakat ne zaman incelemesini yazmak istese, yoluna bir şey çıkıyordu. Genelde etrafında olan biten bir şeylerden rahatsız oluyordu. Ve o, incelemesini hiçbir zaman tamamlayamadı. Çoğumuz hep Konrad gibi bir şeylere ulaşmaya çalışıyoruz. Bu yolda karşımıza çıkan engelleri atlamak için nerdeyse her şeyi yapabilecek kadar ileri bile gidebiliyoruz. Bizim için çok değerli olan birçok şeyi göz ardı etmeye başlayabiliyor, belki de yolumuzda ilerledikçe gözümüzü karartıp etrafımızdakileri tamamen görmezden gelmeye başlayabiliyoruz. Bu tek odaklılık belki de bir şeylere ulaşmak için yürüdüğümüz yoldaki başarısızlığımızı arttırıyor. Çünkü kendimiz için değerli olan şeyleri göz ardı ettikçe kendimizden uzaklaşıyor, dolayısıyla amacımıza ulaşma yolumuzu da kaybetmiş oluyoruz. Sonuçta, çoğu insan yalnız olmayı dilediğini düşünüyor. Fakat belki de asıl istedikleri biraz huzur, belki de bir şeyler üzerinde düşünebilmek için biraz zaman. Konrad gibi insanların istedikleri de uzun zamandır istedikleri bir şeyi yapabilmek için biraz zaman. Fakat bu genellikle yalnızlık ve kendini soyutlama olarak yorumlanıyor insanlar tarafından, çoğu insanın doğası bunu kaldıramayacak durumda olsa bile. Belki de bunun nedeni insanların gündelik hayatın getirdiği yapmacıklıktan sıkılmış olmaları, dolayısıyla amaçlarını ve dileklerini de yalnızlığa yüklemek istiyorlar. Maalesef ki henüz, bu durumdan sağlıklı bir şekilde kurtulmanın bir yolunun bulunmuş olduğunu düşünmüyorum. Belki de yapılabilecek en iyi şey, hem yalnızlığı, hem de insanlarla beraber olabilmeyi aynı zamanda kucaklayarak amaçlarımıza doğru yürümeye çalışmaktır. Başak Çiğdem Özcan Kaynakça: Bernhard, Thomas. Kireç Ocağı. Çev. Esen Tezel. Ed. Fahri Güllüoğlu. İstanbul: Yapı Kredi Yayınları, 2015. Baskı. Taha Batur Şenli 21901857 Çaresizlikten Doğan Körlük: Yıldız Savaşları 3. Bölüm – Sith’in İntikamı 2005 yılında George Lucas’ın hikâyesini yazdığı ve yönettiği Sith’in İntikamı gerçekten de bende derin etkiler bırakmış bir şaheser, zira içinde çok güzel dersler barındıran bir film. Aslında internet camiasında hem çok beğenilen hem de çok eleştirilen bir film olsa da bence Sith’in İntikamı izlediğim en iyi filmlerden biri. Bunun sebebi ise zamanının ötesindeki görsel efektleri ve büyüleyici bir hikâye düzenine sahip olan bu filmin ana temalarının modern toplumumuzu çok derinden alakadar etmesi. Entrika, çaresizlik ve ihanet olan bu temalar şüphesiz ki dönemimizde böyle bir ilgi ve önemi hak ediyor. Bu temalar beni özellikle ilgilendiren ve korkutan temalar olduğu için filmin her sahnesini derin bir heyecanla izledim ve halen de aynı çocuksu şevk ile izliyorum diyebilirim. Her değişim ve ihanet, özellikle filmin son sahnesi, beni derinden üzdü, hatta gözümde yaşlar belirdiği bile oldu. Film de zaten aslında bu değişim üzerine kurulu ve bize insanların çaresizlik arttıkça huzurlarını geri elde etmek için uğruna savaştıkları idealleri dahi feda etmeye hazır olduklarını gösteriyor. Benim kendim ile bağdaştırdığım en kritik nokta da bu oldu zaten, çaresizliğin insanları ne kadar kötü etkilediği. Böyle bir bağdaştırma yapmamın sebebi ise hislerimizin bizi hayat yolunda ilerlemeye teşvik eden en önemli etkenlerden biri olarak görmem. Buna rağmen hislerimizin çarptırılmaları veyahut kötüye kullanılmaları gayet muhtemel. İşte burada da zaten filmin kendisinin bende bıraktığı hayranlığın ana nedeni ortaya çıkıyor, çünkü Sith’in İntikamı bu değişimi ve entrikaları olağanüstü güzel bir şekilde anlatıyor. Hatta bunu öyle güzel yapıyor ki kardeşlik bağlarınızın dahi sağlamlığını sorgular oluyorsunuz, aynı durumda nasıl davranacağınızı bilemiyorsunuz. Film adeta ete kemiğe bürünmüş gibi size istedikleriniz için neleri feda etmeye hazır olduğunuzu soruyor. Bu noktaya değinmiş iken şunu da söylemem lazım ki çaresizlik yaşadığım zaman bir nevi kendimi bu filmdeki aydınlık ve karanlık uçurumlarının ortasında buluyorum. Bu da kısmen daha temkinli olmamı ve durumumu daha iyi analiz etmemi sağlıyor, zira filmden edindiğim izlenimler bir miktar da olsa düşünce şeklimi etkiledi diyebilirim. Sith’in İntikamının bana sordurduğu en önemli sorulardan biri de aramızdaki hainlerin bize ne kadar yakın olduğuydu. Filmi izlerken bu soru aklımda belirdi ve filmin sonunda aklıma kazınmış bir hale geldi, çünkü bize ihanet etmek isteyenlerin kurduğumuz sistemi bize karşı kullanarak gücü ele geçirebilecekleri gerçeği aklıma Sith’in İntikamı sayesinde yerleşti. Savaştan yorgun düşmüş bir Cumhuriyet’in, sadece huzur ve barış uğruna ideallerini feda etmesi ve hatta tiranları yüceltmesi de bana mutlak suretle ideallerin de savunulması gerektiği fikrini aşıladı. İnsanların sevdikleri uğruna kendilerini canavarlara dönüştürmesi ise sevginin kötüye kullanılmasına karşı önlem almamız gerektiğini öğretti bana. Hislerimin en yoğun olduğu dönemlerden biri olan çocukluğumda bana böyle güzel bir hikâye ile bu tür hoş bir dersin verilmesi de aslında bu filme olan sevgimi artırıyor, çünkü ben hem ideallerimi savunmayı hem de bunu dikkatlice yapmam gerektiğini Yıldız Savaşları sayesinde öğrendim. Umudum odur ki bu dersi asla unutmam. Küçük bir çocukken ilk izlediğimde bu film beni büyülemişti ve zamanla tekrar tekrar izlediğimde filmden daha da detaylı ve daha da ilgi çekici dersler aldım. Bir nebze benim bilim kurgu merakımın fitilini de ateşleyen ilk parçanın Sith’in İntikamı olduğu kanaatindeyim aslında, o yüzden bu filmin kalbimde de özel bir yeri var. Bana sevgi, heyecan, üzüntü, öfke ve bunlar arasındaki bütün duyguları tek tek hissettirdi Sith’in İntikamı ve bunu sadece bir kez yapmadı. Bu filmi her izleyişimde aynı duyguları neredeyse hep aynı kuvvette hissettim. Böylece filmi her tekrar izleyişimde kendimi karakterlerin yerine koymaya başladım. Dostlukların sınandığını ve bittiğini gördüm, gözlerim doldu. Güven ile muhabbet edilen insanların entrikalarına tanık oldum, nefret dimağımı etkisi altına aldı. Bütün bu duygu şöleninden sonra da zaten film ile olan güçlü bağım daha da kuvvetlendi, zira bu olaylar benim de zaman ile edindiğim tecrübeler ile bağdaştırabildiğim olaylardı. Son olarak söylemek isterim ki Sith’in intikamı ihaneti, entrikayı, çaresizliği ve kontrolsüz gücün insanı yozlaştırdığını izleyiciye gösteren, etkileyici görselleri ve tutkuyla yapılmış müzikleri ile tam bir şölen. Bir uzay operası olmasının yanı sıra izleyiciye fikirler veren, onu harekete geçiren, karakter gelişimi ve değişimini olağanüstü bir şekilde gösterebilen bir film. Bütün bunlarla beraber bu filmi benim için daha da özel yapan şey ise insanların hayal gücünü genişletmesi, onlara yeni bakış açıları sunması. Bana gerçeklerin acılığını ve herkesin kötülüğe meyilli olduğunu öğreten de zaten bu film sayesinde edindiğim bu yeni bakış açısı olmuştur. Sith’in İntikamı gözümde o kadar hoş bir yer edindi ki “uzun bir zaman önce, çok çok uzak bir galakside” (Yıldız Savaşları’nın sloganı) denildiğinde aklıma gelen ilk yapıttır diyebilirim. Çocukluğumun en sevdiğim parçası olan Yıldız Savaşları ve onun en iyi filmi olan Sith’in İntikamı umarım ki benim neslimden sonra da bir şaheser olarak hatırlanır ve hep benim ona mal ettiğim, onun da hak ettiği değeri görür. Kaynakça: Lucas, George. Yıldız Savaşları Bölüm III – Sith’in İntikamı. 2005. https://www.imdb.com/title/tt0121766/ TEK YÖNLÜ BİR BİLET ÇOK YÖNLÜ BİR HAYAT Neden yaşıyoruz? Belki de son zamanlarda sorgulamamız gereken en önemli konu budur. Hayat, ilginçtir ki bize diretmeler ve sorumluluklar yükleme ihtiyacında hissediyor kendisini. Okula başla, ardından lise bir zahmet, üniversite de olmazsa olmaz. E Allah boş duranı sevmez ne
tarihinin en etkili olmuş filmlerinden biri olduğu da söylenebilir."" Tıbbi atık Tıbbî atık, Sağlık ünitelerindeki işlemler sırasında ortaya çıkan enfeksiyöz, patolojik ve kesici-delici atıklardan oluşan atıkların genel adıdır. Faaliyetleri sonucunda tıbbî atık oluşumuna neden olan üniteler (hastaneler, klinikler, doğumevleri,sağlık merkezleri, tıp merkezleri, dispanserler, sağlık ocakları, ayakta tedavi merkezleri, morglar, otopsi merkezleri, hayvan hastaneleri, kan üniteleri, diyaliz merkezleri, laboratuvarlar, tıbbi araştırma merkezleri...) tıbbî atıklarını; üzerinde uluslararası biyotehlike amblemi bulunan torba, kap ile kesici-delici alet kapları, taşıma konteynırları ile geçici depolama birimlerine ulaştırırlar. Belediyeler ise buralardan kendileri veya yetkilendirdikleri firmalar vasıtasıyla özel dizayn edilmiş lisanslı tıbbî atık taşıma araçlarıyla bu atıkları alıp bertaraf sahasına götürüp bertarafını yapmakla sorumludurlar. Tüm bu faaliyetler, 22 TEMMUZ 2005 gün ve 25883 sayılı Resmi Gazete'de yayımlanan "Tıbbî Atıkların Kontrolü Yönetmeliği" ile belirlenmiştir. Boşnak Derviş Mehmed Paşa Boşnak Derviş Mehmed Paşa (? - o. 9 Aralık 1606) I. Ahmed saltanatı döneminde 21 Haziran 1606-9 Aralık 1606 tarihleri arasında beş ay on sekiz gün sadrazamlık yapmış bir Osmanlı devlet adamıdır. Bosnalıdır. Bostancı ocağında eğitim görmüştür. Nispeten genç yaşında "bostancıbaşı" olduğu için "Civan Bey" olarak da anılırdı. Genç I. Ahmet'in gözüne girip teveccühünü kazandı. 1605'te vezirlikle beraber kaptan-ı derya olarak da görev verildi. Sultan Ahmed'in annesi olan Handan Valide Sultan oğluna bu kişiye inanmamak için ikna etmeye çalıştı ama Handan Sultan 12 Kasım 1605'te öldü. 15 yaşında olan I. Ahmet, Kaptan-ı Derya Derviş Mehmed Paşa'nın daha çok tesiri altına girdi. Sadrazam ve Avusturya cephesi Serdar-ı Ekrem'i Lala Mehmed Paşa Avusturya'yla sulh anlaşması imzalamak için Zitvatorok'ta müzakereler yapılmakta iken İstanbul'a döndü. I. Ahmet'in yakını olan Kaptan-ı Derya sultanı Sadrazamı İran cephesine serdar olarak göndermesi için telkinler yapmaktaydı. Sultan Ahmed de Lala Mehmed Paşa'yı İran SerdarI yapmakta çok kararlıydı. Huzura çıkan Lala Mehmed Paşa Avusturya savaşının daha halledilmemiş tarafları olduğunu, bunun için İran seferine gitmesinin doğru olmadığını arzetti. Fakat Sultan Ahmed inat etti ve hatta Lalasını idam etmekle tehdit etti. Buna çok üzülen Vezîr-i Azam Lala Mehmed Paşa bir felç geçirdi ve birkaç gün sonra vefat etti. Derviş Mehmed Paşa 21 Haziran 1606 tarihinde Vezîr-i Azam olarak tayin edildi. Lala Mehmed Paşa'nın servetinin bir kısmının ordu gereksinimlerini karşılamak için kullanılmasına ve diğer kısmının da Lala Mehmet Paşa'nın yetim çocuklarına verilmesi için Sultan'dan izin çıkmıştı. Fakat Derviş Mehmet Paşa hazine darlığı sebebiyle bu servetin tümünü müsadere ettirdi. İngiliz İstanbul elçisi Sir Henry Lello, Derviş Mehmet Paşa'nın hazine darlığını bahane ederek vakıfların fazla gelirlerini aldığını ve zengin Yahudilerden, bedelini sonradan ödemek sözüyle, gümüş ve mücevherat toplattırdığını bildirir. İstanbul'da halktan her şanşin başına 1000 akçe rüşvet aldığı da iddia edilmiştir. Diğer taraftan da sadrazam olmak geri niyetiyle, görevi istemeyen Lala Mehmet Paşa'yı İran seferi serdarı olmak için zorlamaya I. Ahmet'i ikna eden Derviş Mehmet Paşa, kendisi sadrazam olunca İran seferine gitmekten kaçınmıştır. Yerine bostancıbaşı olan Ferhat Ağa'ya paşalık verdirtmiş ve onu serdar olarak Celaliler üzerine ve doğuya göndertmiştir. Ferhat Paşa Celali isyanı bastırmak için önce gittiği Aydın ve Saruhan yörelerine halka büyük eziyetler yapmıştır ve buranın halkından büyük gruplar bu zulmün şikayetini Divan-ı Humayuna yapmak için İstanbul sokaklarını doldurmuştur. I. Ahmet bundan çok etkilenmiştir. Derviş Mehmet Paşa Saray yakınında Demirkapı'da konağı bulunmakta idi. Bu konağı yaptırmak bir Yahudi'yi emin tutmuş ama yapım masraflarını ödemeyip tümünü bu Yahudi emine ödetmiştir. Bu Yahudi de gizliden "konak mahzeninden saraya gizli bir yol açtırıp padişaha suikast yapacağını" dedikodu olarak yaymaya başlamıştır. Bu uydurma dedikodular I. Ahmet'in kulağına gidince 16 yaşında tecrübesiz olan I. Ahmet birden hiç soruşturma yapmadan Derviş Mehmet Paşa'nın idamına karar vermiştir. 9 Aralık 1606'da sadrazam I. Ahmet tarafından saraya davet edilmiş ve şehzadeler muallim hanesine girdiği zaman saray acemileri hücumuyla boğulup idam edilmiştir. Şair Haleti onun hakkında çok tenkitçi "Hadd-i Mestan" adlı bir hiciv şiiri yazmıştır. İngiltere'nin İstanbul elçisi Sir Henry Lello ise hatıratında, Derviş Mehmet Paşa'nın görmüş olduğu tüm sadrazamlar ve sedaret kaymakamları arasında en ehliyetlisi olduğunu bildirir ama zalim olduğunu da ifade eder. Sicill-i Osmani de şöyle değerlendirilmiştir:. İnatçı, hileci ve güçsüzdü. 12 Kasım 2015'te başlayan adlı Türk dizisinde kendisini Mehmet Kurtuluş canlandırmıştır. Koca Derviş Mehmed Paşa Koca Derviş Mehmet Paşa veya "Bıyıklı Koca Derviş Mehmet Paşa", (d. ? - ö. Ocak 1655, İstanbul), IV. Mehmed saltanatı döneminde 21 Mart 1653 - 28 Kasım 1654 tarihleri arasında bir yıl yedi ay sekiz gün sadrazamlık yapmış bir Çerkes asıllı Osmanlı devlet adamıdır. Öncesinde iki kez, 1649-1650 ve 1652-1653 dönemlerinde, kaptan-ı deryalık yapmıştır. Koca Derviş Mehmed Paşa "Bıyıklı" lakabını uzun bıyığı olmasından dolayı almıştır; ama sakalı olmayıp köse olduğu belirtilir. Evliya Çelebi Seyahatname eserinde kendisinden bolca bahis etmiştir. Yaşamının ilk yılları hakkında elimizde bilgiler bulunmamaktadır. Kaynaklarda Çerkes asıllı olduğu belirtilmektedir. Sultan IV. Murat döneminde 1632-1637 arasında sadrazam olan Tabanıyassı Mehmed Paşa'nın kethüdası oldu. Bu görevde iken 1635-1636 yıllarında Revan Seferi’ne katıldı. Revan’ın fethinde önemli miktarda ganimet eline geçti. Musul muhafızı Küçük Ahmet Paşa’nın savaşta ölmesi ile üzerine Musul muhafızı yapıldı. Hemen takiben 1637'de Şam eyaleti beylerbeyliği görevi verilip burada 1638'e kadar görev yaptı. Bu görevi yapmakta iken hacıların yol güvenliği ve diğer ihtiyaçlarının karşılanması sorunları ile uğraştı. Ayrıca devlete karşı olan yerel derebeylerini tenkil etme harekâtları yaptı. Bunlardan isyancı Maanoğlu’na ait emlaka el konulmasını sağladı ve özellikle Trablusşam'da çeşitli fesat faaliyetleri görülen Seyfoğulları’nı bastırdı. Sultan IV. Murat 1638'de İranlıların 1624den beridir ellerinde bulundurdukları Bağdat'ın geri alınması amacıyla Bağdat Seferi'ni başlattı ve bu sefer 1638-1539 döneminde sürdü. Bu sefere başlarken Sultan IV. Murat Şam valiliğini silahtarı olan Mustafa Paşa'ya verdi. Burada eyalet valisi olan Koca Derviş Mehmed Paşa ise Diyarbakır eyalet valiliğine atandı. Diyarbakır Eyaleti valisi olarak Koca Derviş Mehmed Paşa Diyarbakır eyalet askeri ve emri altında bulunan sancak beyleri ve birlikleri ile Bağdat Seferi'ne iştirak etti. Bu seferde Diyarbakır eyaleti askeri birlikleri Kerkük yöresinde çarhacılık (öncülük) ile görevlendirildi ve Koca Derviş Mehmed Paşa ve emrindeki eyalet askeri birlikler bu görevle askeri harekat yaptılar. Bağdat’ın Aralık 1539'da geri alınışından sonra Bağdat beylerbeyliğe getirilen Küçük Hasan Paşa’nın azli üzerine, Sadrazam Kemankeş Kara Mustafa Paşa’nın arzı ile 5 Mayıs 1639'de Bağdat beylerbeyi oldu. Bu görevi sırasında giriştiği bazı ticarî ve iktisadî faaliyetlerle oldukça zenginleşmiştir. Bağdat beylerbeyiliğinden ayrıldıktan sonra 1642’de ikinci defa Diyarbakır beylerbeyiliğine getirildi. Sonra Halep valiliği, ilk defa Anadolu Beylerbeyliği; belirli aralıklarla iki kez Silistre valiliği ve Bosna Beylerbeyliği yaptı. Bu eyalet valilik görevlerinde Koca Derviş Mehmed Paşa çeşitli yörel ve yerel sorunlarla uğraştı. 1639'da Silistre Valisi iken "Boğaz Muhafızlığı" görevine atandı. Girit Savaşı sırasında olan bu görevde Çanakkale Boğazı’nı abluka altında tutan Venedik donanmasını karadan yaptığı tahkimat ile bertaraf ederek Osmanlı donanmanın Çanakkale Boğazı’ndan çıkışını sağladı. Bu arada Celâlîler’e karşı Bursa’nın muhafazası görevini de yerine getirdi. 1649-1650 döneminde, Kaptan-ı Derya görevine atandı. Bu görevden sonra 1651'de ise "Boğaz Muhafızlığı" görevi yüklenmekle birlikte aynı zamanda ikinci defa Anadolu Beylerbeyliği yaptı. Girit Savaşı ve Akdeniz’deki faaliyetlerde yetersiz kalıp başarı gösteremeyen Kaptan-ı Deryâ Hüsambeyzade Ali Paşa’nın azlinden sonra 1652-1653 döneminde ise ikinci defa Kaptan-ı Derya oldu. 1652'de sadrazam olarak göreve gelen Tarhuncu Ahmed Paşa hazine açığını kapatmak için çeşitli devlet harcamalarını kontrol altına alıp kısması sürecinde Kaptan-ı Derya'nın yönetiminde bulunan Tersane-i Amire ve donanma masraflarının da kısılması gerekmekte idi. Günümüzde ele geçen bu devlet kurumlarına ait devlet muhasebe defterleri Koca Derviş Mehmed Paşa'nın o sırada faaliyetlerini ortaya koymaktadır. Bu dönemde Girit Savaşı'nın da devam etmekte idi. Gunun tarihcisi Naima Koca Derviş Mehmed Paşa'nın o sırada faaliyetlerini uzun uzadıya anlatmaktadir. Kaptan-ı Derya olan Koca Derviş Mehmed Paşa'nın Defterdar olan Zurnazen Mustafa Paşa ve Sadrazam Tarhuncu Ahmed Paşa ile onların kısıntı istemelerine karşı itirazlarını içeren yaptığı şiddetli tartışmaların gayet gerekli olduğu anlaşılmaktadır. Genellikle devlet ricali arasında üst seviyelere çıkmayan bu tartışmalar bu sefer padişah IV. Mehmed'e ayrıntıları ile intikal ettirildiğini Naima belirtmektedir. Naima ve bazı diğer tarihçiler bu devlet içi çatışmaların Sadrazam Tarhuncu Ahmet Paşa tarafından bizzat padişaha nakledilmesinin sadrazamın kendine rakip olarak gördüğü Koca Derviş Mehmed Paşa'yı IV. Mehmed'in gözünden düşürme hedefli olduğunu iddia ederler. Mâli reformlar yapmak için devlet gelir ve giderlerinin hesabını yaptıran ve mali reformlar yapmaya başlamak için çalışmaya hazırlanan Sadrazam Tarhuncu Ahmed Paşa ulemadan, çarşı esnafı tüccarlardan ve sipahilerden oluşan büyük bir düşman kitlesi kazanmıştı. Devlet erkanı da kıyasıya birbiriyle çatışmaya girişmişlerdi ve bu çatışma padişah huzurunda bile yapılır olmuştu. Sadrazamın bütün gayretlerine rağmen bütçe açığını kapatamaması yanında, takip ettiği malî siyaset de kısa dönemde olumlu bir sonuç sağlamadı. Sonunda IV. Mehmed sadrazam aleyhtarlarının ortaya çıkartıp yaydıkları, Tarhuncu Ahmet Paşa'nın sultanı tahttan indirmek için hazırlandığı iftira söylentilerine padişah da inandı. 20 Mart 1653'te Tarhuncu Ahmed Paşa padişah huzurunda yapılan bir toplantıdan sonra azledilip idam edildi. Yeni sadrazam makamına Sultan IV. Mehmet, (Bıyıklı) Koca Derviş Mehmed Paşa'yı atadı. Koca Derviş Mehmet Paşa’nın bir yıl yedi ay süren sadrazamlığı dönemi devlet yönetimi açısından oldukça hareketli ve çalkantılı geçti. Devlet büyük bir mâli sıkıntı içinde bulunmaktaydı. Bir önceki sadrazam Tarhuncu Ahmet Paşa'nın bütün gayret ve çabalarına rağmen bu sorunlar başarılı olarak çözülememişti. Devletin işlerinin, özellikle maliyesinin, aniden sarsıntıya uğramaması için Defterdar Zurnazen Mustafa Paşa yerinde bırakılmıştı. Lakin mali durumun iyileşmedi ve hatta kötüleşme emareleri ortaya çıktı. Bu nedenlerle Sadrazam Koca Derviş Mehmed Paşa kendi tarafını tutan devlet ricalinden saydığı başbâki kulu Moralı Mustafa Ağa’yı beylerbeyi unvanı vererek defterdar atadı. Lakin yeni Defterdar Moralı Mustafa Ağa haris bir kişi olup sadrazamlık makamını kendisinin eline geçirmek istemekteydi. Bu nedenle açık olarak Sadrazam'a bağlı görünmekle beraber, kendi lehinde önce gizliden (ama sonra ortaya çıkmaya başlayan ve Sadrazam tarafından öğrenilen) çalışmalara başladı. Bunun için sadrazam saraya ve valide sultana hediyeler ve caizeler sunmaya başladı. Bu rekabet devletin en yüksek seviyelerinde önemli bir bunalıma yol açtı. Bunu takiben Sadrazam Koca Derviş Mehmed Paşa, daha önce 1649-1650 döneminde sadrazamlık yapmış olan ve Aralık 1653'de kaptan-ı derya görevine getirilmiş olan Kara Murad Paşa ile anlaşmazlığa düşüp politik çekişmelere başladı. Bu çekişmeler süresince devlet işlerinde aksamalar görüldü. Koca Derviş Mehmed Paşa devamlı olarak devletin mali sorunlarını ele almak zorunda idi. Devam eden Girit Savaşı için büyük harcamaları karşılaması gerekmekte idi. Bunun için Hazineye ek gelir sağlama faaliyetine geçti. Devlet ricaline çeşitli vesilelerle hediye, caize ve rüşvetler verilmekte idi; devlet bazı kişilerin elde ettiği gelirleri müsadere ile almakta idi. Ayrıca bazı devlet görevleri ve mansıpları açık artırma ile satılmakta idi. Sadrazam hukuki veya gayrihukuki olarak develet ricali tarafından toplanan bu paraları devlete gelir kaydettirmeye karar verdi. Bu tedbiri eskiden kendilerine şahsi gelir olan bu türlü paralardan bundan sonra faydalanamayan ve yapılan devlet müsaderelerinin gayet uygunsuz olduğunu iddia eden devlet erkanı ve ricali içinde büyük huzursuzluk ve karışıklıklara sebep oldu. Diğer taraftan Koca Derviş Mehmet Paşa her bir devlet erkanının kendisi üzerine özel olarak yüklenen görevleri, hiçbir olay veya huzurluk olmadıkça, yapmaya devam etmesine hiçbir şekilde karışmamayı prensip edinmişti. Böylece, eğer büyük huzursuzluk ortaya çıkmazsa, yargı işlerinde kazaskerler, askeri işlerde ocak ağaları ve ilmiye işlerinde şeyhülislam hiç sadrazam karışması olmadan işlerini kendilerine başbuyruk olarak yapmaktaydılar. Fakat devlet ricaline gelen hukuki ve hatta gayrihukuki gelen ek gelirlerin devlete gelir yazılması gerekirken yazılmaması sorun olmakta devam etmekte idi. Bu sırada Padişah'a ve Divan'a gönderilen bir imzasız şikayet arzuhali büyük bir bunalım yarattı. Divan padişahın huzurunda uzun bir soruşturma toplantısı yaptı. Bu toplantıda Şeyhülislam Ebu Said Mehmed Efendi ve kazaskerler bu meseleyi yatıştırmak istediler. Şikayetin hedefi olan Sadrazam'ın başarılı, dürüst ve devlet ve millete hizmet vermeye önem veren bir üst yönetici olduğunu iddia ettiler. Bu uzun soruşturma toplantısı 60 yaşlarında ilerlemiş olan Sadrazam Koca Derviş Mehmed Paşa'yı gayet sarstı. Sadrazam (olasılıkla bir inme dolayısıyla) felç geçirip yatalak oldu. Devlet işlerinin aksamaması için sadrazamlıktan azledilmesi gerekmekteydi. Fakat Kurban Bayramı çok yakın idi. Koca Derviş Paşa Irak'ta Bağdat valiliğinden itibaren çeşitli ticari yollardan ve yatırımlar yaparak büyük bir servet biriktirmişti. Gayet zengin olduğu için Saray'a ve diğer devlet ricaline bayram dönemlerinde gayet zengin hediyeler ve caizeler takdim etmekle isim yapmıştı. O Kurban Bayramında da onun hediyelerini bekleyen Saray mensupları ve devlet ricali padişaha sadrazamın azlini bayram sonuna geciktirmesini telkin edip kabul ettirdiler. En sonunda Kurban Bayramı'nın bitmesinden sonra 26 Ekim 1654'te Koca Derviş Mehmet Paşa Sadrazamlıktan azledildi. Yerine İbşir Mustafa Paşa yeni sadrazam olarak tayin oldu. Koca Derviş Mehmed Paşa'nın bir yıl yedi ay süren sadrazamlık döneminde İstanbul şehrinde ve ülkede çok ilgi çekici olaylar da olmuştur. 17 Mayıs 1653'te İstanbul Odunpazarı'nda bir yangın çıkıp İstanbul'un önemli semtlerine yayıldı. Bu büyük yangının yayıldığı semtler "Bashane", "Sebzehane", "Yemiş İskelesi", "Ketenciler", "Zindan Kapısı", "Hasır İskelesi", "Çiniciler", "Ahi Çelebi Camii" civarı ve "Çardak İskelesi" civarı olarak verilmişti. Bu yangın, büyük maddi zarar verdi. Bunların başında yangının eriştiği iskele civarlarında yığılı bulunan hububat ve pirinç stokları yanıp kül olması gelmekte idi. Başkentin hububat ve pirinç stoklarının hemen hemen sıfıra inmesi nedeni ile perakende zahire ve diğer yiyecek fiyatları birdenbire yükseldi. O zamanlar İstanbul başkentinde uygulanan sabit olarak tespit edilmiş olan narh fiyatının birkaç katına çıktı. Esnaf narh fiyatlarına hububat satmaz oldu. İstanbul halki "karaborsa" fiyatları vermek zorunda kaldılar. Pirinç fiyatının 40 akçeye ve mercimek kilesinin 2 kuruşa çıktığı bildirilmektedir. Bundan İstanbul halkı, ozellikle dar gelirli halk, büyük hoşnutsuzluğa boğuldu. Ağustos 1653'te kapıkulu sipahilerine ulufe dağıltılmasından hemen önce bu askerlerin hoşnutsuz oldukları ve sorunlarını Sultan'a açıklamak için Üsküdar'da bir toplantı yapıp elebaşı Abaza Hasan başkanlığında bir heyeti İstanbul'a Sultan göndermeye hazır oldukları öğrenildi. Bu haber üzerine Şaban Ağa komutasında 300 kadar asker bu sipahiler üzerine gönderildi. Elebaşı olarak görülen Sipahi Ağası Yusuf Ağa ve birkaç kapıkulu sipahileri subayı yakalanıp idam edildiler. Buna karşılık elabaşı olan Abaza Hasan devlet adamlarından saygı gördü. Osmanlı ordusunun Girit'te savaşları devam etmekteydi. Venedik Cumhuriyeti donanması Çanakkale Boğazı'nı kapayıp Osmanlıları ablukaya almak istemekteydi. Giuseppe Delfino adlı Venedik amiralinin komutasındaki çoğu Hollandalı ve İngiliz korsan gemilerinden oluşan 26 gemiden bir Venedik filosu bu hedefle 19 Nisan 1654'te Çanakkale Boğazı önüne gelmişti. 1654'te Osmanlı donanması Tersane'de yapılan yeni gemilerle donatılmıştı ve Tunus ve Trablus Beylerbeyliklerinin filoları Ege Denizi'nden Venedik filolarını takılmadan gelip bu Osmanlı filosuna katılmışlardı. Mayıs 1654 başında Kaptan-ı Derya Kara Murat Paşa komutasında 40 kalyon, 33 kadırga ve 6 mavna'dan oluşan Osmanlı donanması Çanakkale Boğazı'ndan çıktı. 16 Mayıs 1654'e yapılan 1. Çanakkale Deniz Muharebesin'de Osmanlı donanması galip geldi. Osmanlı donanmasının 2 kalyon, 1 mavna ve 1 kadırga kaybetmesine karşılık Venedik filosundan 1 kadırga yakılıp 1 kadırga esir alınmıştı. Venediklilerin zayiatı arasında öldürülen kadırgalar komutanı "Francesko Morosini" ve esir alınan filonun ikinci komutanı olan "Daniele Morosini" bulunmaktaydı. Böylece o yıl için Venedik donanmasının Çanakkale Boğazı'nı abluka hevesi kırıldı. Kaptan-ı Derya "Kara Murat Paşa" komutası altındaki Osmanlı donanması böylece Ege Denizi'nde üstün oldu. O yıl Ege Denizi'inde Osmanlı ve Venedik donanmaları birbirini kovalamakla beraber başka önemli çatışma olmadı. Ancak kış geldiğinde Osmanlı Donanması İstanbul'da tersaneye dönmek zorunda kaldı. 24 Mart 1654'te İstanbul'a bir Lehistan Krallığı elçilik heyeti geldi. Bu heyette sonradan Lehistan Kralı olan ve Viyana Kuşatması'nı kırıp Osmanlıları bozguna uğratacak Jan Sobieski'de bulunmaktaydı. Haziran 1654'te Kazaklar Dinyeper Nehri'nden çok sayıda şayakları ile Karadeniz'e inerek Varna'dan Ereğli'ye kadar uzanan Karadeniz kıyılarına hücumlarda bulundular ve hatta İstanbul Boğazı'nı bile tehdide aldılar. Donanma seferde idi; yeniçeriler kiralanan Üsküdar kayıklarına bindirilerek oluşturulan bir filo Mahmut Paşa'nın serdarlığı altında bu Kazak şayaklarına karşı gönderildiler. Bu filo onları Karadeniz kıyılarından uzaklaştırdı. Büyük bir deniz zaferi kazanmış edasıyla geri dönen Serdar Mahmut Paşa Sarayburnu açıklarında filosuna şenlikler yaptırdı. Temmuz 1654'te ulufe dağıtılması devlet için zorluklar doğurdu. Defterdar ödeme yapmak için yeterli fon bulamamış ve ayarı düşük "kızıl akçe" denen para bastırarak bunlar ile ulufe ödemesi yapmayı uygun görmüştü. Özellikle Kapıkulu Sipahileri bu "kızıl akçe" ulufesini kabul etmeyip isyana geçtiler. Defterdar Sadrazam Koca Derviş Mehmed Paşa'nın yanına onun Tersane'de bulunan konağına kaçtı. İsyancılar bu Sadrazam konağına saldırıp konağı yağmaladılar ve hatta konaktaki bütün çinileri söktüler. Felç inmesinden ve Kurban Bayrami beklenildikten sonra 28 Kasım1654'te Koca Derviş Mehmed Paşa sadrazamlıktan azledildi. Yerine geçecek kişi üzerinde devletin ileri gelenleri arasında büyük çatışmalar olduktan sonra, sonunda o zaman Halep'te vali olan İbşir Mustafa Paşa sadrazam atandı. Azlinden sonra İstanbul'da konağına çekilen felçli Koca Derviş Mehmed Paşa ise üç buçuk ay daha yaşadıktan sonra Ocak 1655'te vefat etti. Mezarı Ali Paşa Camii'in mezarlığında Çemberlitaş yönünde olan kısımdadır. Naîmâ tarihinde bildirildiğine göre Koca Derviş Mehmed Paşa gayet iyi işbilir ve tutumlu idi. Naîmâ onun Bağdat valisi olduğu dönemde yaptığı is girişimciliğinin ayrıntılarını vermektedir. Hindistan, İran, Halep'ten tüccarlar vasıtasıyla mal satın aldırtıp getirterek bu malları önce maiyetine ve kalanını diğer tüccarlara sattığını bildirir. İran aşiretlerinin yaylalarından kocabaş hayvan satın alıp bunların bir kısmını maiyetinin iaşe ihtiyaçlarını karşılamak için kullanıp kalanları kendi tarafından açılan kasaplarda sattırdığıni bilidirir. Bağdat etrafında bulunan büyük bataklık mal ve arazilerinin kurutulmasını sağlayıp buralarda zahire yetiştirtip kendi maiyetinin zahire ve ekmek ihtiyacını karşıladıktan sonra fırınlara kârla dağıtarak halka ekmek sağladığı belirtir. Naîmâ tarihi onun "Para kazanmak ziraat, ticaret ve imaretle olur" dediğini yazmaktadır. Böylece kazanılmış olan büyük bir serveti bulunmaktaydı. Bu servetini ve parasını gelir getirmez mal ve mülke yatırmayıp, diğer paşalara ve faizci bankerlere uygun faizle vererek parasının devamlı gelir getirecek şekilde işlemesini sağladığı bildirilir. Servetini işletip değerini yüksek tutmayı iyi bildiği için döneminin diğer sadrazamları gibi para sıkıntısı çekmemiş ve açgözlülük, paraya düşkünlük, rüşvet ve irtikap ile lekelenmemişti. Ölümünden sonra geriye kalan serveti devlet tarafından müsadere edilip iç hazineye alınmıştır. Bu serveti içinde nakit olarak 90.000 flori altın, 800 kese esedi kuruş (Flemenk altını) çıkmış; bunlardan başka çok yüksek meblağlarda değerli işlenmiş altın, gümüş ve mücevheratlı eşya; kürkler; nadide kumaşlar; altın ve gümüş kakılı kılıç, tüfek ve diğer harp silahı bulunmuştur. Uzunçarșılı onu, karakter olarak halim selim; orta derecede yetenekli; rindmeşrep levent kıyafetli, zevk sefaya ve iyi yeyip içmeye meraklı ve latifeci olarak tasvir etmektedir. Maiyetindekilerden birinin paşanın halim karakterini ifade için "İstanbul ahalisine sakal saydırdılar" demesi üzerine uzun ve iri bıyığını gösterip "bunu sayamazlar" dediğini bildirmektedir. Yağlıkçızade Derviş Mehmed Paşa Yağlıkçızade Derviş Mehmed Paşa (d. 1735(?) İstanbul - ö. 1777 Sakız Adası) I. Abdülhamid saltanatı döneminde 6 Temmuz 1775 - 5 Ocak 1777 tarihleri arasında bir yıl altı ay sadrazamlık yapmış bir Osmanlı devlet adamıdır. Türk asıllıdır. Babası "Yağlıkçı Kadri Ağa"'dır ve bu nedenle "Yağlıkçızade" lakabı ile bilinmektedir. İstanbul'da doğmuştur. Devlet memuriyetine defterdar Behçet Efendi'nin mŭhŭrdar yardımcısı olarak başlamıştır. Sonra sırasıyla Naili Abdullah Paşa, Silahdar Bıyıklı Ali Paşa ve Yirmisekizzade Mehmed Said Paşa yanında "dividdar" olarak görev yapmıştır. Sonra "defterdar kesedarı" ve 1768'de "maliye tezkerecisi" görevlerine yükselip devlet ricali arasına girmiştir. Şubat 1772'de, 1768-1774 Osmanlı-Rus Savaşı sırasında ordunun Şumnu'da bulunduğunda maliye tezkereciliğinden defterdarlığa getirilip bu devlet dairesinin en önemli rütbelerinin birine erişmiştir. 1773-1774'te ordu Istanbul'a geri dönünce bu görevden azledilmiştir. Ama Kasım 1774'te tekrar başdefterdarlığa getirilmiş ve 5 Nisan 1775'te Sadrazam Kethudası görevine yükselmiştir. Bu görevde iken, 7 Temmuz 1775'te Sultan I. Abdülhamit verilen bir resmi ziyafette şeyhülislamla tartıştığı için Sadrazam İzzet Mehmed Paşa'yı görevinden azletmiş ve yerine Yağlıkçızade Derviş Mehmed Paşa'yı sadrazam atamıştır. Sadrazamlık dönemi 1774'te imzalanan Küçük Kaynarca Antlaşması'ndan sonra barış içinde geçen 13 yıla rastlamıştı ve devletin dış politikası ancak sadrazamlığının sonuna doğru Rusya'nın Kırım Hanlığına Şahin Giray'ın adaylığını desteklemesinden dolayı önem kazanmaya başladı. Fakat 5 Ocak 1777'de, devlet işlerini ihmal edip özelikle Küçük Kaynarca'dan sonra çözümlenmesi gerekli meselelerle ilgilenmediği nedeniyle Sultan I. Abdülhamit tarafından sadrazamlıktan azledildi. Günümüzde tarihçiler I. Abdülhamit'in seçtiği ve çok geçmeden azlettiği sadrazamlar hakkında gayet tenkitçilerdir. Azlinden sonra Yağlıkçızade Derviş Mehmet Paşa Gelibolu'ya sürgüne gönderildi. Ama sürgünde fazla kalmayıp affedildi ve 10 Şubat 1777'de Hanya Valisi olarak Girit'e tayin edildi. Bu göreve gitmekte iken hastalandı. Sakız Adası'na varıp burada mola verdiği sırada vefat etti. Mısır'da Seyyidü's-aâdat türbesini ve camiini yeniden inşa ettirmiştir. Bursa Mevlevihanesini ve Üskuűdar Nasuhîzade Tekkesi'ni tamir ettirmiştir. Eyüp'te bir çeşme yaptırmıştır. Burdurlu Derviş Mehmed Paşa Burdurlu Derviş Mehmed Paşa, (1765 - 1837, Yenbu, Hicaz II. Mahmud saltanatı döneminde 5 Ocak 1818 - 5 Ocak 1820 tarihleri arasında iki yıl bir gün sadrazamlık yapmış bir Osmanlı devlet adamıdır. Olasılıkla 1765 doğumlu Burdur'lu bir Türktür. Babası Mora'da Nafplion ahalisinden Rüstem Ağa'dır. İlk görevi olarak Vezir Moralı Salbaş Ahmed Paşa'nin hizmetine girip "mühürdarlık" yaptı. Ahmed Paşa sayesinde mihrimah rutbesi ile Karesi (Balikesir sancak beyliğinde bulundu. Daha sonra 1811'de "Hamideli" livası maliyesi ile ilgili "muhassıl" oldu. Paşa ve vezirlik rütbesi verildikten sonra 1817'e kadar sırayla Bursa merkezli Hüdavendigar livası, Eskişehir merkezli Sultanönü livası ve İzmit merkezli Kocaeli livası mutasarrıflığı (liva valiliği) yapmıştır. 1817'te ilk Anadolu Eyaleti valiliği sırasında sadarete getirilmiştir. Nişancı yani Sultan'ın başkatibi olan, ve çok nüfuzlu olan Halet Efendi tarafından korunmuştur. Mehmed Emin Rauf Paşa azledilince Halet Efendi'nin tavsiyelerine uygun olarak 5 Ocak1818'de sadrazamlığia getirildi. İki yıl bir gün süren sadrazamlığı sırasında, çeşitli ilgi çeken olaylar ortaya çıkmıştır: Mekke ve Medine'yi Vahhabiler'in işgalinden kurtaran Mısır Valisi Kavalalı Mehmed Ali Paşa ve oğlu İbrahim Paşa Vahhabi Saudilerin başkenti olan Diriya'yı alarak Vahhabi isyanına son vermiş ve birinci Saudi devletinin Vahhabi lideri olan Abdullah bin Saud'u esir alarak İstanbul'a göndermişti. Şubat 1819'da Sultan'ın iradesiyle Vahabi lideri Abdullah bin Saud Bab-ı Hümayun önünde idam edildi. Mayıs 1819'da Tersane ve donanma mensupları ile humbaracılar arasında çıkan bir kahvehane anlaşmazlığı büyük bir şehir sokak kavgasına dönüştü. Tersane vardiyanları bir humbaracı kahvesini basıp orada bulunan bazı humbaracıları öldürmüşlerdi. Buna çok kızan humbaracılar ve onları destekleyen lağımcılar depolardan top ve mühimmat çıkararak Tersane'yi basmaya hazırlandılar. Sultsn II. Mahmut işi eline alarak Kaptan-ı Derya Abdullah Paşa'yı bu gayet ciddi asayiş sorununu bastırma emri verdi ve onun aldığı sert tedbirlerle bu arbede yatıştırılıp bastırıldı. Temmuz 1819'da ise Karaköy Kapısı ile Meyyit İskelesi arasında asayişi korumaya görevli nöbetçi yeniçerilerden "Yirmmibeşinci Orta" askerleri ile " Yetmişbeşinci Orta" askerleri arasında kavga çıktı. Yeniçerilerinin kışlası olan Etmeydanı'ndan bu ortalara bağlı olan diğer yeniçeri askerleri orta yoldaşlarına destek vermek için geldiler. Bu kavga böylece bir sokak savaşına dönüştü. Yeniçerilerden bir grup Haliç'te bulunan bir tüccar gemisine binip kıyiyyi tüfek ateşine tutmaya başladı. Diğer bir grup ise Galata Kulesi'ne çıkıp oradan tüfek ateşi ile bu sokak savaşına katıldı. Disiplinsiz olan askerlerden büyük bir grup ise bu sokak savaşında yararlanıp yakın semtlerde bulunan ticari ve hatta özel yapıları yağmalamaya koyuldu. Ramazan olduğu için meyhaneler kapalıydı ama büyük bir asker grubu meyhaneleri açtırdı ve meyhanelerde içki alemine başladılar. Yeniçeri Ağası büyük çabalar gösterip bu sokak kavgasını bastırabildi. Sultan II. Mahmud bu disiplinsiz yeniçeri hareketlerini sabırla izlemek zorunda kaldı çünkü başdanışmanı olan Halet Efendi yeniçerileri korumaktaydı. Ama Sultan bu asayişsizlikten Sadrazam Burdurlu Derviş Mehmed Paşa'yı sorumlu tuttu ve 5 Ocak 1820'de onu görevden azletti. Önce Gelibolu'ya sonra da Çorum'a sürgüne gönderildi. Fakat Helet Efendi'nin adamı olduğu için affedilen Burdurlu Derviş Mehmet Paşa'ya diğer yüksek devlet mevkileri verildi. 16 Ocak 1821'de Şam'a eyalet valisi tayin edildi. Bu görevde Nablus livasının idaresi de bulunmaktaydı. Aynı zamanda "Emir el-Hac" görevi ile hac yolunu koruma ve Anadolu ve Rumeli'den hacca gideceklere destek sağlam görevi de vardı. Sayda eyalet valisi olan Abdullah Paşa'nın isyan etmesi ile Babıali bu sorunu çözmekle Şam Eyalet valisi olan Burdurlu Derviş Mehmed Paşa görevlendirdi. Sonunda ta Akka kalesine kadar ilerleyerek ve Abdullah Paşa'nın affedilmesini sağlayarak bu isyanı bastırdı. Bu başarısı üzerine paşaya ikinci defa Kütahya merkezli Anadolu Eyaleti valiliği verildi (1823). Bu valiliği sırasında Kütahya'daki Saadettin Camii'yi yeniden yaptırmıştır. Fakat burada gösterdiği sert idare dolayısı ile İstanbul'a şikayetler gitti ve Kütahya'da bir isyan çıktı. Aynı zamanda rüşvet almakla da sanık oldu ve bunun üzerine Burdurlu Derviş Mehmed Paşa devlet görevlerinden azledildi (Temmuz 1825). Tüm taşınmaz eşyası müsadere edildi ve kendisi de önce Afyon'a sonra Çorum'a sürgüne gönderildi. Haziran 1837'de affa uğradı ve "Şeyh-ül Harem" yani Medine Valiliği görevi verildi. Bu görev gitmekte iken Hicaz'da Yenbu iskelesine ulaştığı zaman vefat etti. Enderunlu şair Nevres-i Cedîd denilen Mehmet Efendi, Derviş Mehmed Paşa'nın torunudur. Bursa'da bir hayrat ve İstanbul'da bir çeşme yaptırmıştır. Ayrıca Burdur'da 1818 tarihli bir vakfiye ile şehrin ilk halk kütüphanesini kurmuştur. Jon Bon Jovi John Francis Bongiovi ya da bilinen adıyla Jon Bon Jovi (d. 2 Mart 1962, New Jersey), Amerikalı şarkıcı, söz yazarı, oyuncu ve kurucusu olduğu kendi adını taşıyan rock müzik grubu Bon Jovi'nin solistidir. Günümüze kadar grubu ile on üç stüdyo albümüne imza atan Jon Bon Jovi, iki de solo albüm yayınladı. Jon Bon Jovi 1995 yılında "Moonlight and Valentino" filmi ile sinema oyunculuğu kariyerine başladı ve günümüze kadar on üç sinema filminde rol alıp "Sex and the City" ve "Ally McBeal" gibi çeşitli TV dizilerinde konuk oyuncu olarak yer aldı. "The Jon Bon Jovi Soul Foundation" vakfının kurucusu olan sanatçı birçok hayırseverlik aktivitesinde bulundu. 2005 yılında Louisiana'da kasırgadan evlerini kaybedenler için 28 ev yaptırdı ve bu evlerin yer aldığı sokağa "Bon Jovi Bulvarı" adı verldi. 2011 yılında New Jersey, Red Bank'de yardıma muhtaç insanlara sıcak yemek yardımında bulunmak amacıyla "Soul Kitchen" adını taşıyan bir restoran açan sanatçı, Arena Futbol Ligi takımlarından Philadelphia Soul'un da kurucularındandır. 2012 yılında "Billboard" dergisi Jon Bon Jovi'ye müzik dünyasının en güçlü ve ilham verici yüz insanı listesinde yer verirken 2010 yılında "Forbes" dergisi ise sanatçıyı 125 milyon dolarlık kazançla 2010 yılının en çok kazanan ikinci müzisyeni olarak belirledi. Jon Bon Jovi "1996 yılında People" dergisi tarafından dünyadaki en güzel elli insandan biri olarak adlandırılırken yine aynı dergi tarafından 2000 yılında "En Seksi Rock Yıldızı" olarak belirlendi. 2009 yılının Ocak ayında İngiltere'de istatistik konusunda bir otorite olarak kabul edilen OnePoll tarafından skiddle.com'un katkılarıyla ve oldukça geniş çaplı katılımla gerçekleştirilen bir ankete göre "Rock Tanrısı" anketinde Freddie Mercury ve Elvis Presley'nin ardında üçüncü sırada yer aldı. Sanatçı 2009 yılında şarkı sözü yazarlarının onurlandırıldığı Songwriters Hall of Fame tarafından onurlandırıldı. Sanatçıya 2001 yılında New Jersey'de Monmouth Üniversitesi tarafından "Doktora" unvanı verildi. John Francis Bongiovi, Jr, 2 Mart 1962'de Perth Amboy, New Jersey'de dünyaya geldi. Babası ailesi Sicilya'dan ABD'ye göç eden Amerika Birleşik Devletleri Deniz Piyade Kolordusu'nda çalışmış İtalyan asıllı John Francis Bongiovi, Sr, annesi ise eski model ve ilk Playboy kızlarından Carol Sharkey'dir. Anthony ve Matthew adında iki kardeşi olan ve bir katolik olarak yetişen Jon Bon Jovi'nin çocukluğu Sayreville, New Jersey'de geçti. Yaz aylarında Erie, Pennsylvania'da büyük annesi ve büyük babasının yanında kalıyor ve gazete satıyordu. Jon Bon Jovi ilk önce New Jersey'de Sayrville St. Joseph Lisesi'nde okudu. Daha sonra Sayreville War Memorial Lisesi'ne geçiş yaptı ve buradan mezun oldu. Jon Bon Jovi'nin ilk gitarı 7 yaşındayken annesi tarafından bir yılbaşı gecesi hediye edildi fakat gerçek anlamda 13 yaşındayken ders alıp gitar çalmaya başladı. "Raze" adındaki ilk grubunu 1978 yılında 16 yaşındayken kurdu. 1978'de "Atlantic City Expressway" isminde yeni bir grup kurdu. Jon Bon Jovi bu dönemde liseden arkadaşı olan, ileride Bon Jovi grubununda klavyecisi olacak olan David Bryan'ı gruba dahil etti. Fakat Atlantic City Expressway'in de ömrü kısa oldu. David Bryan, New York'taki ünlü müzik okulu Julliard'a gitme kararı alırken; Jon Bon Jovi ise sırasıyla "The Rest", "The Lechers" ve "John Bongiovi and the Wild Ones" isimli grupları kurdu ve çeşitli barlarda ve kulüplerde sahne aldı. Jon Bon Jovi 1980 yılında 18 yaşına geldiğinde New York'ta Power Station stüdyolarında çalışan kuzeni Tony Bongiovi'nin yanında çalışmaya başladı. Haftalık $50 kazanan Jon Bon Jovi, stüdyoda müzisyen veya teknisyen olarak değil, stüdyonun temizliğinden ve kahve servisinden sorumluydu. Bu durumdan şikayetçi olmayan Jon Bon Jovi, çeşitli müzisyenleri izleyip bazen onlara eşlik ediyordu. Boş zamanlarda ise şarkılar besteliyor ve kiraladığı ucuz müzisyenlerle kayıtlar yapıyordu. Jon Bon Jovi ilk kayıt deneyimini 19 yaşındayken yaşadı. John Williams'ın yazıp bestelediği, yapımcılığını Tony Bongiovi'nin üstlendiği, Power Station stüdyolarında kaydedilen ve RSO etiketi ile yayımlanan Star Wars'un yılbaşı albümü "Christmas with the Stars" 'ta yer alan "R2-D2 We Wish You a Merry Christmas" isimli şarkıyı seslendirdi. Jon Bon Jovi, 1980-1983 yılları arasında Power Station stüdyolarında 50 demo kaydetti. Müzik firmalarına bu demoları dinletti ancak firmlardan yanıt gelmedi. Jon Bon Jovi, 1982 yılında bir yaz gecesi kaydettiği "Runaway" isimli şarkısını New York Long Island'taki "WAPP 103.5 FM" adındaki radyo istasyonunda çalışan bir DJ'e dinletti. Chip Hobart ismindeki DJ, "Runaway"'i çok beğendi ve şarkıyı radyonun amatör grup ve şarkıcılardan oluşan toplama albümüne koymak istedi. Şarkı albüme girdi. "Runaway" kısa sürede önce New York, daha sonra da tüm ABD'de radyolarında en çok istek alan parça oldu. Runaway şarkısının ABD'de radyolardaki başarısından sonra müzik yapım şirketleri, menajeri ve bir albüm anlaşması olmadan Runaway gibi bir hitin yaratıcısı olan Jon Bon Jovi ile temas kurmaya başladı. Jon Bon Jovi, tüm bu müzik yapım şirketlerinden en uygun teklifi yaptığını düşündüğü Mercury Records ile 1 Temmuz 1983 tarihinde ile albüm anlaşması imzaladı. Fakat Jon Bon Jovi'nin bir grubu yoktu. İlk önce liseden beri arkadaşı olan David Bryan'ı aradı ve grupta klavye çalması için onu ikna etti. Daha sonra New Jersey'de barlardan tanıdığı bas gitarist Alec John Such ve onun vasıtası ile tanıştığı davulcu Tico Torres'i gruba kattı. En sonunda gruba gitarist Richie Sambora katıldı ve bilinen Bon Jovi kadrosu oluştu. Jon Bon Jovi'nin, yapım şirketinin tavsiyesi ile John Bongiovi olan asıl adındaki "H" harfi çıkartıldı ve soyadı da Bon Jovi şeklinde daha anlaşılır bir hale dönüştürüldü. Grubun ismi olarak ise Bon Jovi'de karar kılındı. Bon Jovi'nin ilk albümü "Bon Jovi", 1984 yılının Ocak ayında yayınlandı. Single olarak yayınlanan "Runaway" ABD'de Billboard single listesinde Top 40'a girmeyi başardı. İkinci albüm "7800° Fahrenheit", 1985 yılının Mart ayında yayınlandı ve ABD'de Bon Jovi'ye ilk altın plağını kazandırdı. Bon Jovi, asıl büyük çıkışını 1986 yılında yayınlanan "Slippery When Wet" albümü ile gerçekleştirdi. "Slippery When Wet" ve ardından 1988 yılında yayınlanan "New Jersey" albümleri ile grup dünya çapında büyük bir üne erişti. Her iki albümde ABD'de Billboard 200 albüm satış listesinde 1 numaraya kadar yükselirken, albümlerden yayınlanmış olan "You Give Love a Bad Name", "Livin' on a Prayer", Bad Medicine ve I'll Be There For You singleları da ABD'de Billboard Hot 100 listesinde 1 numaraya kadar yükselmeyi başardı. 1987 yılında "Amerikan Müzik Ödülleri"nde de "Yılın Grubu" ödülünü kazandılar ve yine aynı yıl "Slippery When Wet", Billboard dergisi tarafından yılın en çok satan albümü olarak belirlenirlendi. 1989 yılında Jon Bon Jovi ve Richie Sambora "MTV Video Müzik Ödülleri"nde sahne alarak "Livin' on a Prayer" ve "Wanted Dead or Alive" şarkılarını sadece iki akustik gitar ile çaldılar. Büyük etki yaratan performans MTV'nin düzenleyeceği "MTV Unplugged" serisine ilham kaynağı olmuştur. Jon Bon Jovi'ye göre ise bu çok büyük bir mesele değildi şarkılarını zaten akustik gitarla yazıyorlardı bu yüzden doğallıklarını bozmadan şarkılarını akustik şekilde çalabilirlerdi. Bu performansın Unplugged serisinin başlangıcına yapmış olduğu etki kadar akustik şarkıların artışının da esas kaynağı olarak gösterilmektedir. Bu dönemde Jon Bon Jovi, 1985 yılında Philadelphia'da bir barda dinleyip beğenmiş olduğu hard rock grubu Cinderella'yı menajerleri ile tanıştırıp albüm yapmalarında büyük rol oynadı. Richie Sambora ile birlikte Cinderella'nın 1986 yılında yayınlanan ilk albümü Night Songs'ta yer alan "Somebody Save Me" şarkısını yazdılar ve şarkının klibinde konuk oyuncu olarak yer aldılar. Cinderella, 1987 yılında Bon Jovi'nin Slippery When Wet turnesinin Kuzey Amerika ayağında alt grup olarak sahne aldı. Jon Bon Jovi, 1989 yılında ise bir başka hard rock grubu Skid Row'u destekleyerek albüm yapmalarını sağladı. Skid Row, grubun "New Jersey" albümü için çıktıkları turnede alt grup olarak sahne aldı. Jon Bon Jovi, grubun büyük başarısının ardından grubun gitaristi Richie Sambora ve Desmond Child ile birlikte Cher'in 1987 yılında yayınlanan kendi adını taşıyan albümü ve 1989 yılında yayınlanan "Hearts Of Stone" albümlerinde prodüktörlük görevini üstlendi. Cher için "We All Sleep Alone" ve "Does Anybody Really Fall In Love Anymore?", Alice Cooper için ise "Hell Is Living Without You" isimli şarkıları yazdılar. Jon Bon Jovi'nin 1987 yılında Slippery When Wet turnesi esnasında yoğun konser programı nedeniyle sesi ciddi şekilde hasara uğradı. Sahneye çıkıp şarkı söyleyebilmesi için enjekte edilen steroid iğneleri de bir süre sonra işe yaramamaya başladı ve neredeyse hiç şarkı söyleyemeyecek konuma geldi. Jon Bon Jovi 16 ay süren ve 200 konser verdikleri turneyi bir vokal koçunun yardımıyla bitirebildi. Grup Slippery When Wet turnesinin ardından hiç dinlenmeden "New Jersey" albümünü kaydedip albüm yayınlandıktan 1 ay sonra yine 16 ay sürecek olan 232 konserlik büyük bir turneye başlamıştı. 1990 yılının Şubat ayında turne sona erdiğinde grup üyeleri, fiziksel ve ruhsal olarak iflasın eşiğine gelmişti. Yıllardır aralıksız olarak sürdürdükleri yoğun çalışma temposu ve uzun turnelerin grup üyeleri üzerinde yarattığı tahribat aralarındaki uyumu da zedelemiş ve sürekli kavga etmeye başlamışlardı. Turne bittiğinde beşi de farklı uçaklara binip bir birine "hoşça kal" bile demeden evlerine döndüler ve aylarca konuşmadılar. Fakat bu arada Jon Bon Jovi hiç hesapta yokken "Young Guns II" filminin müziklerini hazırlamaya başladı. Gitarda Jeff Beck'in yer aldığı ve bir şarkıda da Elton John'un vokal ve piyanoda Jon Bon Jovi'ye eşlik ettiği "Young Guns II" filminin müziklerini içeren Jon Bon Jovi'nin ilk solo albümü Blaze of Glory, 1990 yılının Temmuz ayında yayınlandı. Albümden yayınlanan ilk single "Blaze of Glory" Amerikan müzik listelerinde bir numaraya kadar yükseldi. Jon Bon Jovi, "Blaze of Glory" şarkısı ile en iyi film müziği dalında Altın Küre Ödülü'nü, Amerikan Müzik Ödülleri'nde ise "En iyi Pop/Rock Şarkısı" ödülünü kazandı ve Grammy ile Oscar'a aday oldu. Jon Bon Jovi'nin Blaze Of Glory ile büyük başarı elde etmesi nedeniyle grubun dağıldığı söylentileri giderek artmaya başlamıştı. Bu esnada grup üyeleri arasındaki soğukluk hala devam etmekteydi. 1990 yılının Aralık ayında Japonya'da gerçekleşecek bir yeni yıl konseri için bir araya gelen grup üyelerinin beşi de bir biriyle konuşmuyor ve sahne arkasında farklı odalarda oturuyordu. Jon Bon Jovi, 1991 yılında kendi bağımsız plak şirketi olan "Jambco Records" u kurdu ve Aldo Nova'nın "Blood on the Bricks" albümünün prodüktörlüğünü üstlendi. Jon Bon Jovi, müzik dünyasında elde ettiği tüm başarılara rağmen mutlu değildi ve depresyona girmişti. Ünlü olmanın hayal ettiği gibi bir şey olmadığını ve rock'n'roll yaşam tarzının kendisine zarar verecek bir yönü olduğunu anlamıştı. Gruptan ayrı kaldığı süre boyunca fiziksel ve duygusal olarak kendini onarmaya çalışan Jon Bon Jovi kafasını dinlemek için 1991 yazında tüm ABD'yi kapsayan bir motosiklet turuna çıktı. Daha önce gitmediği yerlere giderek değişik insanlarla tanışarak yazacağı yeni şarkılar için değişik ilham kaynakları aradı. Bu gezi onun içinde bulunduğu karanlık dönemden çıkmasında büyük rol oynadı. Grup, 1991 yılının Eylül ayında MTV Video Müzik Ödülleri tarafından yaşam boyu onur ödülü ile onurlandırıldı. Fakat Jon Bon Jovi bu fikirden hiç hoşlanmamıştı. Yıllar sonra verdiği bir demeç esnasında o gün hakkında şu yorumu yapmıştı; Jon Bon Jovi, 1991 yılının Eylül ayında 8 yıldır menajerliğini yürüten Doc McGhee'nin görevine son verdi. "McGhee Entertaintment" ile olan bağlarını tamamen kopardı ve kendi menajerlik sistemini oluşturarak Bon Jovi'nin müziğine, kararlarına, imajına karışmayacak ve Jon Bon Jovi'den habersiz kararlar almayacak olan ""Bon Jovi Manegement""ı kurdu. Bu tarihten itibaren kendi menajerlik sistemi ile yola devam eden Jon Bon Jovi, daha etkin bir rol oynama kararı aldı. Kariyerine solo olarak ya da Holywood'a giderek sinema sektöründe devam etmesi gerektiği yönündeki baskılara aldırış etmeyerek 1992 yılında grup üyelerini yeniden bir araya getirdi. Grubun yüzleşip aralarındaki sorunları çözmesi ve kötü anıları silmesi tam üç ay aldı. Jon Bon Jovi grubu bir araya getirdiğinde yaptığı konuşmada, sadece bir rock n roll grubu olacağız eğer inanıyorsanız bir Rolling Stones olabiliriz diyerek grubun yeni vizyonu bu şekilde açıkladı. Grubun beşinci stüdyo albümü Keep the Faith, 1992 yılının Kasım ayında satışa sunuldu. Jon Bon Jovi saçlarını kısaltarak yeni bir görünüm edinmişti. Albüm ise hem şarkı sözleri, hem de sound olarak o güne kadarki en olgun Bon Jovi albümü idi. Müzik medyası grubun müzikal açıdan değişimini ön plana çıkarırken magazin basını Jon Bon Jovi'nin saçlarını kısaltmasını manşetlere taşımıştı. Dünyaca ünlü haber kanalı CNN Jon Bon Jovi'nin saçlarını kestirmesini ana haber bültenine taşımıştı. Albümden yayınlanan ilk single ""Keep the Faith"", Billboard Mainstream Rock Tracks listesinde 1 numaraya yükselirken ikinci single ""Bed Of Roses"" ise Billboard Hot 100 listesinde ilk ona girmeyi başardı. Bon Jovi, Keep The Faith turnesi ile birlikte daha önce hiç konser vermedikleri ülkelerde de konserler verdi. 13 Eylül 1993 tarihinde İstanbul İnönü Stadı'nda gerçekleşen konserle de Türkiye'deki ilk konserini gerçekleştirdi. Grup New Jersey turnesinde yaşadığı sorunları bu turnede yaşamamak için her ayakta en az 10 gün ara verip evlerine dönüp aileleriyle ve arkadaşlarıyla vakit geçirmeye özen gösterdi. Bu onların hem zihin olarak hem de ruhsal olarak zinde kalmalarına yardımcı oldu. 1994 yılının Ekim ayında grubun en sevilen şarkılarından oluşan derleme albümü "Cross Road" yayımlandı. Albümde yer alan iki yeni şarkı "Always" ve "Someday I'll Be Saturday Night" büyük ilgi topladı. Amerikan müzik listeleri'nin ilk onunda 6 ay boyunca yer alan "Always", Bon Jovi'nin kariyerinin en çok satan single'ı olurken "Cross Road", İngiltere'de 1994 yılının en çok satan albümü olarak belirlendi ve tüm dünyada büyük satış rakamlarına ulaşarak Bon Jovi'ye o sene Dünya Müzik Ödülleri'nde yılın en çok satan rock grubu ödülünü kazandırdı. "Cross Road" albümünün yayımlanışından kısa bir süre sonra grubun 11 yıllık bas gitaristi Alec John Such gruptan ayrıldı. Alec John Such'ın, Jon Bon Jovi'nin onun bas çalışını sürekli eleştirmesinden şikayetçi olduğu ve Jon Bon Jovi'nin onun bas çalışının berbat olduğunu düşündüğü gibi medyaya yansıyan olumsuz haberlerle ilgili Jon Bon Jovi şu yorumu yapmıştır; Alec John Such'ın yerine gruba resmi olarak yeni bir bas gitarist alınmadı. 1995'ten beri Bon Jovi albümlerinde ve konserlerinde Hugh McDonald bas gitar çalmaktadır. Bon Jovi, 1995 yılının Nisan ayında kariyerinin en başarılı turnesine başladı. Bu arada turne esnasında grubun altıncı stüdyo albümü "These Days" 1995 yılının Haziran ayında yayımlandı. Grup, 23, 24 ve 25 Haziran 1995 tarihlerinde Londra'da Wembley Stadyumu'nda üç gece üst üste kapalı gişe konser vererek bu stadyumda üç gece üst üste kapalı gişe konser veren ilk ve tek grup olarak tarihe geçti. Wembley konserlerinin biletleri beş ay önceden tükenmişti ve toplamda 216 bin bilet satılmıştı. Grubun kariyerinin zirve noktalarindan olan bu Wembley konserleri filme çekildi ve ""Live From London"" adı altında VHS ve daha sonra DVD olarak satışa sunuldu. Live From London o yılın en iyi müzik videoları dalında Grammy'ye aday oldu. Bon Jovi, o sene MTV Avrupa Müzik Ödülleri'nde "En İyi Rock Grubu", BRIT Ödülleri'nde ise "En İyi Uluslararası Grup", ödüllerini kazandı. Bon Jovi, 43 ülkede 72 stadyum konseri olmak üzere toplam 126 konser verdiği dünya turnesi esnasında Hindistan, Güney Kore, Endonezya, Ekvador ve Güney Afrika Cumhuriyeti'nde kariyerindeki ilk konserlerini verdi. Grup üyeleri 1996 yılında bir kez daha ara verme kararı aldı. Ancak karar bu sefer grup üyelerinin kendi aralarındaki sorunlardan kaynaklanmıyordu. Her grup üyesinin kendi solo projeleri üzerinde çalışması için verilmiş bilinçli bir karardı. 1997 yılında Jon Bon Jovi'nin kuzeni Tony Bongiovi, Jon Bon Jovi'nin Power Station stüdyolarında kaydettiği şarkıların yer aldığı albümü "The Power Station Years 1980-1983" adı altında kendi bağımsız firmasından piyasaya sürdü. Jon Bon Jovi'de bu duruma karşılık olarak Tony Bongiovi'ye dava açtı. Jon Bon Jovi konu ile ilgili olarak bir radyo programında şöyle bir beyanatta bulunmuştur. Jon Bon Jovi'nin ikinci solo albümü "Destination Anywhere" 1997 yılının Haziran ayında yayınlandı. Albümle aynı anda hazırlanan Jon Bon Jovi, Demi Moore, Whoopi Goldberg ve Kevin Bacon'ın başrolü paylaştığı Destination Anywhere adındaki kısa metrajlı film 1997 yılının Haziran ayında ilk olarak MTV'de ve VH1'da yayınlandı. Jon Bon Jovi, Destination Anywhere albümü ile 1997 MTV Avrupa Müzik Ödülleri'nde "En İyi Erkek Sanatçı", 1998 BRIT Ödülleri'nde ise "En İyi Uluslararası Erkek Sanatçı" ödüllerini kazandı. Jon Bon Jovi, Destination Anywhere için, albümün promosyonu adına verdiği birkaç konser dışında turneye çıkmadı. Sadece 1997 yazında Londra'da Wembley Stadyumu'nda düzenlenen "Songs and Vision"konserine ve 1998 yılında İtalya'da Luciano Pavarotti ile birlikte "Pavarotti and Friends" adlı yardım konserine katıldı. Bu konser için özel olarak ""Let It Rain"" şarkısını yazıp besteledi ve şarkıyı konser esnasında Pavarotti ile beraber seslendirdi. Solo projelerle geçen beş senelik bir aradan sonra 2000 yılında yayınlanan "Crush" albümü ve albümde yer alan "It's My Life" şarkısı ile grup büyük bir geri dönüş gerçekleştirerek yeni ve genç bir hayran kitlesi edindi. Bon Jovi, 2000'li yıllarda da büyük turnelerine imza attı. 2008'de "Lost Highway", 2010'da "The Circle" ve 2013'te ise "Because We Can" turneleriyle yılın en çok hasılat yapan turnelerini gerçekleştirdi. Fakat Bon Jovi'nin 30 yıllık gitaristi Richie Sambora'nın 2013 yılında "Because We Can" turnesinin ortasında o geceki konsere çıkmayacağını bildirip gruptan ayrılışı müzik medyasında büyük şaşkınlık ve söylentilere neden oldu. Jon Bon Jovi, Richie Sambora'nın ayrılışı ile ilgili olarak bir programda şöyle bir beyanatta bulunmuştur. Bon Jovi'nin son albümü "This House Is Not For Sale" 2016 yılında yayınlandı. Jon Bon Jovi'nin en büyük iki idolü kendisi gibi New Jersey'li olan Bruce Springsteen ve "Southside Johnny"dir. Bunların dışında Bob Dylan, Frank Sinatra, Elvis Presley, Beatles, Rolling Stones, The Animals, Aerosmith ve Thin Lizzy gençliğinde etkilendiği ve müzikal gelişiminin oluşmasında rol oynayan şarkıcılar ve gruplardır. Jon Bon Jovi, gençlik yıllarındaki müzikal etkileşimleri ile ilgili şöyle bir beyanatta bulunmuştur; Asbury Park, Buruce Springsteen'in ""Greetings From The Asbury Park"" albümüne ve Southside Johnny'nin ""Southside Johnny & The Asbury Jukes"" grubuna ilham kaynağı olmuş ve daha birçok ismi ortaya çıkartan New Jersey'de efsanevi bir gece kulübüdür. Jon Bon Jovi, yazdığı şarkı sözleri hakkında şöyle bir beyanatta bulunmuştur; Jon Bon Jovi grubun "New Jersey" albümünde yer alan "Living in Sin"'i Bruce Springsteen, solo albümü "Blaze of Glory"de yer alan "Blood Money"'yi ise Bob Dylan'a ithaf etmiştir. Jon Bon Jovi ilk oyunculuk teklifini daha grubun ilk albümü çıktığı zaman 1984'te aldı. Fakat o yıllarda müziğe yoğunlaşmak istediği için teklifleri kabul etmedi. Oyunculukla ilk olarak 1990 yılında "Youn Guns II" filminin setinde tanışan Jon Bon Jovi, bu tarihten itibaren Harold Guskin'den oyunculuk dersleri almaya başladı. 1995 yılında ise "Moonlight and Valentino" ile sinemaya resmen ilk adımını attı. Filmdeki bu kısa rolü ile eleştirmenlerden oldukça olumlu eleştiriler aldı ve rol alacağı diğer filmler için kapı aralanmış oldu. 1996 yılında İngiliz yapımı "The Leading Man" filmi ile ilk kez başrolde yer alıp bir oyuncuü canlandırırken 1997 yılında yayımlanan solo albümü "Destination Anywhere" 'in promosyonu için çevrilen "" adındaki 45 dakikalık filmde Demi Moore ile başrolü paylaştı. 1998 yılında "Little City", "Homegrown", "No Looking Back" ve "Row Your Boat" filmlerinde rol alıp "Sex and the City" dizisinde bir bölüm konuk oyuncu olarak yer aldı. 2000 yılında vizyona giren, arka planda İkinci Dünya Savaşı'nın üzerine oturan, bir Alman denizaltısından çok gizli bir Nazi kodunun çalınmasını gerektiren zor bir görevi anlatan "U-571" ile gişedeki en iyi başarısını elde etti. 2002 yılında Ally McBeal dizisinde on bölüm konuk oyuncu olarak yer aldı ve "Vampirler 2" filminde vampir avcısı rolünde yer aldı. 2005 yılında vizyona giren gerilim tarzındaki gençlik filmi "Cry Wolf"ta üniversitede eğitim veren profesör rolünü üstlendi. Yine 2006 yılında vizyona giren "National Lampoon's Pucked" filminde rol aldı ve son olarak 2011 yılında gösterime giren "New Years Eve" filminde rol aldı. Jon Bon Jovi, 11 Eylül 2001 de New York'ta gerçekleşen terörist saldırılarından sonra düzenlenen moral konseri "Concert For New York"ta Richie Sambora ile birlikte sahne aldı. Grupla birlikte 2005 Temmuzu'nda politikacıların dikkatini Afrika'daki yokluğa çekmek ve büyük bir bağış toplamak için düzenlenen Live 8'te ve 7 Temmuz 2007'de Küresel Isınma'ya karşı mücadelede dünya insanlarını bilinçlendirmek, durumun ciddiyetini vurgulamak amacıyla düzenlenen Live Earth'ün New York sahnesinde grupla birlikte yer aldı. Jon Bon Jovi özürlüler için düzenlenen "Özel Olimpiyatlar", "Kızıl Haç", " Elizabeth Glaser Pediatric AIDS Foundation", " Habitat for Humanity" gibi birçok hayır kurumu için çalışmalar yaptı. Habitat for Humanity'nin kurucularından biri olan Jon Bon Jovi, 2005 yılında Amerikada yayınlanan "Oprah Winfrey Show " isimli Tv programında canlı yayında Amerika'nın Louisiana kentinde, Katrina Kasırgası'nda evlerini kaybedenler için 1 milyon dolarlık bağışta bulundu. Louisiana'da kasırgadan evlerini kaybedenler için 28 ev yaptırdı ve bu evlerin yer aldığı sokağa "Bon Jovi Bulvarı" adı verldi. 2007 yılında ise Philadelphia'da 15 ev yaptırdı. Jon Bon Jovi, 2006 yılında "The Jon Bon Jovi Soul Foundation" vakfını kurdu. Vakıf tarafından günümüze kadar evsizler ve yoksullar için Philadelphia, Brooklyn, Los Angeles,Detroit, ve New Jersey'de 260 ev yapıldı. 19 Ekim 2011 tarihinde New Jersey’de yoksullar için bir restoran açtı. Eşi Dorothea Hurley ile birlikte kurduğu ve "Soul Kitchen in Red Bank" ismini taşıyan restoran, aşevi etiketi olmadan yoksul insanlara sıcak yemek yardımında bulunmakta. Mönüsünde fiyat belirtilmeyen restoranda müşteriler, güçleri oranında ödeme yapmakta. Ödeme yapamayacak olan da restoranda çalışarak ya da bir şekilde toplumsal bir faaliyette gönüllü olarak yemeklerinin bedelini ödeyebilmekte. Jon Bon Jovi, Soul Kitchen ile ilgili olarak ÅŸu demeci verdi; Jon Bon Jovi, grubun Los Angeles'ta konser için bulunduğu 29 Nisan 1989'da lise yıllarından beri sevgilisi olan Dorothea Rose Hurley ile Las Vegas'ta evlendi. Çiftin dört çocuğu bulunmakta. Stephanie Rose (31 Mayıs 1993), Jesse James Louis (19 Şubat 1995), Jacob Hurley (7 Mayıs 2002) ve Romeo Jon (29 Mart 2004). Jon Bon Jovi hala doğup büyüdüğü şehir olan New Jersey'de yaşamaktadır. Doğup büyüdüğü ev ise 1988'de bir MTV yarışması ile açık artırma ile astronomik bir fiyata satıldı. Jon Bon Jovi'ye 16 Mayıs 2001 tarihinde New Jersey'de Monmouth Üniversitesi tarafından "Doktora" unvanı verildi. Jon Bon Jovi doktora unvanını aldıktan sonra yaptığı konuşmada öğrencilere şöyle seslendi; Amerikan Futbolu'na olan ilgisi ile bilinen Jon Bon Jovi, 2004 yılında kurulan Arena Futbol Ligi takımlarından Philadelphia Soul'un kurucusu ve sahiplerindendir. Kulüp, 2007-2008 sezonunda Arena Futbol Ligi şampiyonluğuna ulaştı. Jon Bon Jovi'nin, 2011 yılında Amerikan Futbolu takımlarından Atlanta Falcons'ın hisselerinin %15'ini 150 milyon dolara satın almak istediği ile ilgili haberler çıktı. Jon Bon Jovi, 2000 yılında ABD başkanlık seçimlerinde Al Gore, 2004 ABD başkanlık seçimlerinde ise John Kerry'nin kampanyalarında yer aldı. 2008 yılında Barrack Obama'nın başkanlık kampanyasını destekledi. 18 Ocak 2009 tarihinde Amerikan başkanı Barrack Obama'nın kutlama konserinde "Bettye LaVette" ile birlikte Sam Cooke klasiği "A Change is Gonna Come"'ı seslendirdi. Ahmet İzzet Paşa SÄ±rplar Sırplar (Sırpça: Срби / Srbi), Balkanlar'da yerleşik ve Slav dillerinden biri olan Sırpçayı konuşan ve ağırlıklı olarak Ortodoks Hristiyanlık dinine mensup olan bir Güney Slav halkıdır. Müslüman Boşnaklar ve Katolik Hırvatlardan kültür, dil ve alfabe bakımından ayrılırlar. Sırplar, 6. ve 7. yüzyılda Balkanlar'a yerleşmişler ve ardından buradaki yerleşik halklara karşı üstünlük sağlamaya başlamışlardır. Daha sonra günümüz Bosna-Hersek, Karadağ ve Sırbistan topraklarının yer aldığı bölgelerde küçük devletler kurdular. Ülker (yıldız kümesi) Ülker veya Süreyya (M45, Yedi Kız Kardeş, Peren veya Pervin) bir açık yıldız kümesidir. Boğa takımyıldızında (Taurus) bulunur. Dünya'ya en yakın açık yıldız kümelerinden ve büyük ihtimalle de en ünlü ve çıplak göze en güzel gözükenlerdendir. Ülker yıldız kümesinin yaklaşık 440 ışık yılı (135 parsek) uzaklıkta olduğu bilinmektedir. Yıldız kümesinde son 100 milyon yıl içinde oluşmuş sıcak mavi yıldızlar başı çekmektedir. Astronomların hesaplarına göre Ülker yıldız kümesi gelecek yaklaşık 250 milyon yıl boyunca varlığını sürdürdükten sonra dağılacaktır. Bu küme, Hyades'in bir karış uzağındadır ve oldukça belirgin bir kümedir. Şekli küçük bir kepçeyi andırır. Birbirine çok yakın bu yıldızların kapladığı alan parmağınızın ucu kadardır. Böylesine sıkışık olmaları, bu kümeyi, ışıklı küçük bir grup haline getirmiştir. Ülker yıldız kümesi, fiziksel büyüklük ve yıldız sayısı bakımından Hyades'e çok benzer. Fakat Ülker yaklaşık 440 ışık yılı uzaklıkta olduğu için biraz küçük görünür. Ülker'in teleskop kullanılarak ve uzun süre poz verilerek alınmış fotoğraflarında, bu yıldızların etrafında mavi renkli güzel bir "peçe" görülür. Bu yapı ilk kez 1859'da gözlenmiştir. Ülker kümesi, uzayın oldukça tozlu bir bölgesinde bulunmakta ve genç yıldızların parlak mavi ışığı, çevrelerindeki bu tozu aydınlatmaktadır. Bu durum, Ülker kümesinin uzun poz verilerek teleskopla alınmış başlıktaki fotoğrafında da görülmektedir. Çıplak gözle altı üyesinin görünmesine rağmen bu kümenin 100'den fazla üyesi olduğu bilinmektedir. Böylesi kümelerdeki yıldızlar, yaklaşık olarak aynı zamanlarda, aynı gaz ve toz bulutu içerisinde (aynı kimyasal element oranları ile) doğarlar ve uzayda hep beraber aynı yönde ilerlerler. Yani gerçekten "kardeş" sayılabilirler! Ülker kümesinin yaşı astrofizikçilerle 60-100 milyon yıl olarak hesaplanmaktadır. Bu, yeryüzü tarihi açısından oldukça yakın bir dönemdir. Yıldızların yaşam öykülerini anlamada, bu türden aynı anda doğmuş, fakat farklı kütle ve özelliklerdeki yıldız gruplarını incelemek gökbilimcilere çok önemli ipuçları sağlamaktadır. Mitolojide Ülker, Boğa'nın omuzundaki bir damga biçimindedir. Boğa'nın boynuzları, Hyades'den sola aşağıya Arabacı'ya doğru uzanır. Kümedeki yıldızların isimleri, Yunan mitolojisinde Atlas ve kızları Alcyone (Alsiyon ok.), Merope, Electra, Sterope, Celaeno (Selano ok.), Maia (Maya ok.) ve Taygete ile eşi Pleione'ye ayrılmıştır. Burçları, ekinlerin olgunlaşma zamanı ve deniz mevsiminde görünürdü. Efsaneye göre, Zeus, Titan'larla olan savaşında, zaferi kazandıktan sonra, savaşta karşı tarafı tutan Atlas'ı, yeri ve gökleri sırtında taşımaya mahkûm etmiş; giderek yeryüzü ve gökyüzü haritalarını içeren kitaplar, bu nedenle Atlas diye isimlendirilir olmuşlardır. Bu gelenek günümüzde de sürmektedir. Ülker, yani bu yedi ilahi kız kardeşin güzel olduklarına inanılırdı. Güzellikleri nedeniyle Olympos'lu bazı tanrılarla ilişkileri de olmuştur. Ülker'in görünen yıldızları "Yedi Kızkardeşler" olarak da bilinir. Doğulu ve batılı pek çok şair, eserlerinde bu yıldız kümesine atıfta bulunmuştur. Bunlar arasında Homeros, Ömer Hayyam, Hafız, Sadi, Milton... sayılabilirler. Mehmet Akif'in "Çanakkale Şehitleri" şiirinde geçen "yedi kandilli Süreyya" da Ülker olmalıdır. Fakat pek çok insan çıplak gözle kümenin yalnızca altı yıldızını görebilir. Bir varsayıma göre, yıldız ve takımyıldızlara ilk kez isim verenler zamanında, kümedeki yedinci yıldız da görülebilecek kadar parlaktı veya her nasılsa yedinci yıldız da fark edilmiş olmalı. Eski denizciler, bu gruba "yelken açma" yıldızları derler, yalnızca Ülker'in gözüktüğü dönemlerde denize açılırlarmış. Görünmediği zamanlar fırtınalar yakın sayılırmış. Küme çekirdeğinin yarıçapı yaklaşık olarak sekiz ışık yılı, gelgit yarıçapı ise yaklaşık 43 ışık yılıdır. Küme istatistiksel olarak doğrulanan 1,000'in üzerinde yıldız içerir, ancak bu rakama henüz çözümlenmemiş ikili yıldızlar dahil değildir. Kümeye hakim olan genç, sıcak, mavi yıldızlardır ve gözlem şartlarına bağlı olarak çıplak gözle görülebilir. Kümenin toplam kütlesinin 800 Güneş kütlesi olduğu hesaplanmaktadır. Kümede pek çok kahverengi cüce içerir, nesnelerin kütlesi Güneş'in kütlesinin %8'idir ve henüz çekirdekleri nükleer füzyon tepkimeleri yaratacak kadar ağır değil. Gökbilimciler, Ülker kümesi ve diğer küçük gruplardaki kahverengi cücelerin incelemeleri için büyük çaba harcamaktadırlar çünkü küçük kütleye sahip cisimler çok sönük olduklarından, belirlenmeleri son derece güç. Yeni keşifler, gökbilimcilerin kahveringi cücelere ilişkin geliştirdikleri teorileri karşılaştırma olanağı sunmakta. Gerçekte, varlığı bilinen kahverengi cücelerin atmosfer yapıları hakkında çok az bir bilgi birikimine sahibiz. Kümenin parlak yıldızları adlarını Yunan mitolojisinden almıştır: Sterope, Merope, Electra, Maia, Taygete, Celaeno, ve Alcyone, yedi kızkardeşi temsil eder. Yine kümedeki parlak yıldızlardan Atlas onların babaları, Pleione ise anneleridir. Aşağıdaki liste kümenin parlak yıldızlarının ayrıntılarını vermektedir: Bu kümenin amatör gözlemciler için en önemli özelliği, çıplak gözle her koşulda gözlenebilecek kadar parlak, bir o kadar da etkileyici olmasıdır. Ülker, parlaklığı sayesinde, şehirden bile gözlenebilir. Işık kirliliği olan bir ortamda, kümenin altı ya da yedi yıldızı seçilebilir. Karanlık bir yere giderseniz, Ülker'in en azından bir düzine kadar yıldızını görebilirsiniz. Çıplak gözle bakıldığında, kümenin yıldızlarının dizilişi, Büyük Ayı takımyıldızı'na daha doğrusu bir kepçeye ya da tavaya benzetilebilir. Ancak çok daha küçüğüne. M45'i gözlemenin en iyi yolu, ona çıplak gözle ya da dürbünle bakmaktır. Çünkü, küme gökyüzünde 2° yani yaklaşık dört dolunay çaplı bir alanı kaplar. Ortalama bir teleskopun yaklaşık 1° çaplı alanı gördüğünü düşünürsek, bunu daha iyi anlarız. Buna karşılık, eğer ayrıntı görmek istiyorsanız bir teleskopa gereksinim duyacaksınız. Bu kümede görebileceğiniz en önemli ayrıntı parlak yıldızların etrafındaki Merope ve Maya bulutsularıdır. Bu bulutsular, henüz "çocuk yaşta" diyebileceğimiz bu yıldızları oluşturan bulutsunun artakalanıdır. Atlas ve Pleione, kepçenin sapında yer alır. Anne Pleione (5.1 kadir), Atlas'a göre (3.6 kadir) daha sönüktür ve ışık kirliliği olan yerlerde kolay görülemez. Aslında bu yıldızlar güzel bir çift oluştururlar. Eğer Pleione'yi çıplak gözle görmekte zorlanıyorsanız, ona bir dürbünle bakmayı deneyebilirsiniz. Pleione'nin bir özelliğiyse değişen yıldız oluşu. Bu yıldız o kadar hızlı döner ki, düzensiz periyotlarla uzaya madde fırlatır. Bu sırada, yıldızın parlaklığı bir miktar artar; ardından da normalin altına iner. Yıldızın parlaklığında bu tür bir değişim en son 1972 ile 1987 yılları arasında meydana geldi. Bu sırada yıldızın parlaklığı, 4.8 ile 5.5. kadir arasında değişim gösterdi. Ülker'le ilgili bazı tarihi kayıtlarda, zaman zaman Pleione'nin kaybolduğundan söz edilir. Yıldızın değişen parlaklığa sahip oluşu bu durumu açıklıyor. En belirgin bulutsu Merope'nin yakınında yer alan Merope Bulutsusu'dur. Bulutsu içerisinde yer alan çok sayıda küçük karbon taneciği ışığı yansıtır. Yansıma bulutsularının kendine özgü mavi rengi, karbon tozunun mavi ışığı kırmızı ışığa oranla çok daha verimli dağıtması nedeniyle ortaya çıkmaktadır. Bu bulutsuların parlaklığı, yansıtan taneciklerin büyüklük ve yoğunlukları ile komşu yıldız(lar)ın rengine ve parlaklığına bağlıdır. Merope'ye doğru ilerleyen bulutsu, yıldızdan kaynaklanan güçlü ışınımın basıncıyla itiliyor. Bulutsunun içerdiği toz gibi gaza oranla daha iri olan parçalar, bu "rüzgara" karşı daha dayanıklı oldukları için, hızları fazla kesilmiyor. Birkaç milyon yıl sonra, bu bulutsu ışınımın basıncına dayanamayıp dağılacaktır. Spitzer Uzay Teleskobu'nun ve Gemini Rasathanesi'nin elde ettiği derin kızılötesi görüntüleri analiz eden astronomlar, küme içerisinde, Güneş'inkinden biraz daha büyük bir kütleye ve parlaklığa sahip olan ve olağanüstü sayıda sıcak toz parçacıkları ile çevrili HD 23514 adlı bir yıldız keşfettiler. Bu, HD 23514'ün civarında bir gezegen oluşumunun varlığına kanıt olabilir. Hersek Hersek (Boşnakça, Hırvatça: Hercegovina, Sırpça: Херцеговина, Hercegovina), merkezinde kabaca Mostar şehri olan Adriyatik Denizi'ne bir çıkış koridoruna sahip Dinar Alpleri'ndeki tarihsel ve coğrafi bölge, günümüzde Bosna-Hersek Cumhuriyeti'nin güney bölümünü oluşturmaktadır. Hersek'in yüzölçümü 9,948 km²'dir (veya diğer kaynaklara göre 10,190 km²). Hersek ile Bosna arasında belirgin bir sınır yoktur. Hersek'in bittiği yerden Bosna'nın başlaması hakkında birçok düşünce vardır. Orta Çağ'da Slav halkları Hersek'i Zahumlje olarak adlandırılmıştır. Daha sonraki dönemlerde adı Hum olarak anılmaya başlamıştır. Hersek kelimesi, Stefan Vukçiç Kosariç'in unvanı olan "Herzog" yani dük kelimesinden doğmuştur. Hersek'in nüfusu II. Dünya Savaşı'na ek olarak Yugoslavya Savaşları ile karışmıştır. İki savaşta da halk etnik temizliğe maruz kalmıştır. 1991 sayımına göre Hersek'te 437.095 kişi yaşamaktadır. Nüfusun çoğunluğu Hırvat'tır. Nüfusun etnik dağılımı şöyledir: 206,457 Hırvat (47,2%), 112,948 Boşnak (25,8%), 93,047 Sırp (21,3%), 18,494 Yugoslav (4,2%) ve 6,149 diğerleri (1,4%)'dir. Boşnaklar genellikle Neretva nehrinin akışı boyunca, Konjic ve Jablanica şehirlerinde yaşamaktadır. Hersek'in doğusu Sırp Cumhuriyeti'ne ait olup burada çoğunlukla Sırplar yaşamaktadır. 7. yüzyıl ve 12. yüzyıl arası bugünkü Bosna-Hersek'nin bulunduğu bölgeye Sırplar ve Hırvatlar akın yapmışlardır. Orta Çağ'da Hersek topraklarında Zahumlje ve Travunia adlı iki devlet var olmuştur. Hersek, 1102 yılına kadar Hırvatistan Krallığı'nın egemenliği altında kalmış, ardından Hersek'te Hum Prensliği kurulmuştur. 1326 yılında Hum Prensliği, Bosna'nın bir parçası olmuş, II. Stefan Kotromaniç ve I. Stefan Tvrtko dönemlerinde de Bosna egemenliği altında kalmıştır. I. Tvrtko'nun ölüp Bosna'nın güçsüzleşmesinden sonra, Kosariç Hanedanı'nın güçlü asillerinden Büyük Dük Sandalj Hraniç ve yeğeni Stefan Vukçiç Kosariç, sadece sözde Bosna Krallarının lordluğunu tanıyarak Hum bölgesini bağımsız olarak yönetmeye başlamışlardır. Stefan Vukçiç Kosariç, 20 Ocak 1448'de Saksonya Elektörü III Frederick'in yardımı ile kendisini "Santa Sava Herzog'u (dükü), Hum ve Primorje lordu, Bosna Krallığı büyük dükü" ilan etmiştir. 100 yıldan fazla Bosna Krallığı'nın egemenliği altında kalan Hersek böylelikle bağımsız olmuş, fakat Stefan Vukçiç Kosariç bölgede tam hakimiyeti sağlayamamıştır. 1482 yılında Herzog Stefan'ın kurduğu Hersek Dükalığı, Osmanlı Devleti kuvvetleri tarafından ele geçirilmiştir. Osmanlı Devleti içinde Hersek, önce Rumeli Eyaleti'nin bir parçası olmuş, 1580 yılında Bosna Eyaleti'ne bağlı bir sancak olmuştur. 1833 ve 1851 yılları arası Hersek, Ali Paşa Rizvanbegoviç tarafından yönetilen bir eyalet olmuştur. Onun ölümünden sonra Hersek, yeniden Bosna Eyaleti'ne bağlanmıştır. 1875 yılında Hersek İsyanı patlak vermesi ile bölgede birçok kargaşa çıkmıştır. Berlin Kongresi'nden önce Karadağ, Nikšić bölgesi dahil Hersek'e ait büyük bir bölgeyi kendi topraklarına katmıştır. 1878 yılında Hersek, Bosna ile birlikte, sözde Osmanlı Devleti'nin yönetimi altında kalacak şekilde Avusturya-Macaristan İmparatorluğu tarafından işgal edilmiştir. Yine de Avusturya-Macaristan, bölgede tam hakimiyetini 1908 yılında sağlamıştır. Avusturya-Macaristan İşgali'ndeki Hersek, Bosna gibi özel bir yönetim ile yönetilmeye başlamıştır. Hersek ve Bosna'daki Sırplar, Bosna ve Hersek'in Sırbistan'a bağlanmasını istemiş, bu da Sırbistan ile Avusturya-Macaristan ilişkilerini geçici bir süre kötüleştirmiştir. 1908 yılında, Avusturya-Macaristan'ın bölgeyi birleştirmesi, uluslararası bir tartışmaya neden olan Bosna Krizi'ni meydana getirmiştir. Avusturya-Macaristan yönetimine karşı Bosna Hersekli Sırplar, Arşidük Franz Ferdinand'a suikast düzenlemiştir. Bu olay I. Dünya Savaşı'nın başlamasına neden olmuştur. Savaş sırasından Hersek'te birçok etnik çatışma yaşanmıştır. Avusturya-Macaristan yönetimi, Šuckori, Boşnak ve Hırvat birlikleri oluşturmuştur. Šuckori birliği özellikle Hersek'te aktif bir rol oynamıştır. 1918 yılında Avusturya Macaristan İmparatorluğu'nun I. Dünya Savaşı'nı kaybetmesi üzerine Hersek, Bosna ile birlikte önce Sırp, Hırvat ve Sloven Devleti'nin, ardından Sırp, Hırvat ve Sloven Krallığı'nın bir parçası olmuştur. 1941 yılında Hersek, Bağımsız Hırvatistan Devleti'nin egemenliği altında kalmıştır. 1941 ve 1945 yılları arası Hersek, Hırvat Ustaşa, Sırp Çetnikler ve Yugoslav Partizanların arasındaki çatışmalar için savaş alanı olmuştur. 1945 yılında Bosna Hersek, Yugoslavya SFC'ye bağlı bir cumhuriyet olmuş, Yugoslavya'nın 1990'larda yıkılmasına kadar da öyle kalmıştır. Bugünkü Bosna-Hersek devleti içindeki Hersek, iki entiteye yani devletçiğe bölünmüş durumdadır. Bunlar, Bosna-Hersek Federasyonu ve Sırp Cumhuriyeti'dir. Trebinje Bölgesi veya Doğu Hersek olarak da bilinen Sırp Cumhuriyeti'nin parçası olan Hersek, Trebinje, Bileća, Gacko, Nevesinje, Ljubinje, Berkovići, Istočni Mostar ve Foča gibi belediyelerden oluşmaktadır. Bosna-Hersek Federasyonu'nun parçası olan Hersek, Hersek-Neretva Kantonu, Batı Hersek Kantonu ve Livno Kantonu'nun bir kısmından oluşmaktadır. Kuzeyde 2000 metreden yüksek olan kalker, plato, Buzul Çağı'nda buzullar ile kaplanmıştır. Güneybatıda, kıyıya doğru, karst olaylarıyla çok parçalanmış ve birçok polye meydana gelmiştir. Neretva, iki bölümü de derin vadisiyle yarmıştır. Neretva nehrinin üst kısmı Hersek'in kuzeyindedir. Vadinin güney bölümünden geçmekte olan yollar, kıyıyı içlere bağlamıştır. Hersek'in en büyük şehri olan Mostar, bölgenin merkezindedir. Diğer büyük şehirler Stolac, Trebinje, Siroki Brijeg, Konjic ve Čapljina'dır. Bosna ve Hersek arasındaki sınır belirsiz olup sınır hakkında birçok tartışma vardır. Hersek'te birkaç ünlü şehir vardır. Mostar, en ünlü şehir ve gayri resmi başkenttir, nüfusu 100,000'in üzerindeki tek şehirdir. Hersek'te büyük şehirler yoktur, fakat Hersek'teki şehirler tarihsel ve ünlüdür. Stolac belki Hersek'teki en eski şehirdir. Orada Eski Taş Çağı'ndan kalma yerleşim yerleri olup, İlyric kabilesi Daorson şehrinde yaşamıştır. Orada, Bregava nehri ile yan yana birkaç Romen yerleşim yeri olmuştur. Radimlja'da Orta Çağ'daki yerli halkın yaptığı birçok büyük ve güzel taş mezarlar vardır. Trebinje, Bosna Hersek'in en güneyindeki tarihi bir şehir olup Karadağ ile sınırdır ve Trebišnjica nehrinin üzerindedir. Čapljina ve Ljubuški tarihsel açıdan ünlüdür. Međugorje, birçok Hırvat ve Katolik için dinsel önemi için ünlüdür. Konjic ve Jablanica, II. Dünya Savaşı sırasında ünlü olmuştur. Hersek'teki diğer şehirler Prozor-Rama, Siroki Brijeg, Posušje, Čitluk, Grude, Nevesinje, Ulog, Gacko, Bileća, Ljubinje, Ravno ve sahil şehri Neum'dur. Hersek'in birçok doğal ve ünlü güzel yapıları vardır. Hutovo Blato bir kuş rezervi olup Avrupa çapında önemlidir ve birçok kuşbilimcinin toplandırığı yerdir. Vjetrenica mağarası, Hırvatistan sınırı yakınında Ravno Belediyesi'ndedir. Ziyaretçilere açıktır. Hersek'in Adriyatik Denizi kıyısında yer alan tek sahil kasabası Neum'dur. Atlanta Atlanta, ABD'nin Georgia eyaletinin en büyük kenti ve başkentidir. Atlanta'nın şehir sınırları içindeki (2011 tahmini ile) nüfusu 432,427. olup varoşları ile birlikte Atlanta büyük metropolitan bölgesinin (2011 tahmini) nüfusu 5,457,831 kişi olup ABD'nin nüfus itibarıyla dokuzuncu büyük metropolitan bölgesidir. Atlanta aynı zamanda "Fulton Kontluğu" (county) merkez şehridir. Atlanta Fulton Kontluğu (County)'nun tamamını içine aldığı gibi doğuya doğru "DeKalb County"'nin de bir kısmını kapsamaktadır. Atlanta 1837'de iki demiryolu hattının kavşağında kurulmuştur; şehir Amerikan İç Savaşı'nda tamamıyla yakılıp harap olmuştur ve sonra kendini hızla yenileyip ulusal bir ticaret merkezi haline gelmiştir. 1960'lı yıllarda ırksal ayrıma karşı Afro-Amerikanların İnsan Hakları mücadelesinde başta gelmiş ve şehir halkının ve liderlerin "çok çalışmadan dolayı nefret edebilme için zamanımız yok" şeklinde tutumları ile bu konuda progresif yaklaşımları dolayısıyla ABD güneyinden daha değişik olmaları ile tüm dünyada isim yapmışlardır. Atlanta hem karayolları şebekesi, hem demiryolları ağı hem de hava ulaşımı için Güneydoğu Birleşik Amerika'nın düğüm noktasıdır. 1998'de açılan Hartsfield–Jackson Atlanta Enternasyonal Havaalanı'nın dünyanın en fazla iş gören havaalanı olması nedeni ile dünya ulaşımı düğüm noktası olmuştur.. Atlanta'nın metropolitan şehirsel gayrisafi hasılası $270 milyar olduğu ve böylece gayrsisafi şehirsel hasıla itibarıyla ABD'deki metropolitan şehirler arasında 10. sırada; dünya metropolitan şehirleri arasında 15. sırada olduğu bildirilmektedir. Atlanta şehrinin ekonomisi çok çeşitlidir. Ama ekonomide en önemli sektörler ulaşım-lojistik, profesyonel ve işletme yönetim hizmetleri, medya faaliyetleri ve enformasyon teknoloji çok önemli sektörlerlerdir. Coca-Cola Enternasyonal şirketine, Delta Airlines şirketine ve Turner International CNN merkezine ev sahipliği yapar ve şehir merkezinde dünyaca ünlü markaların merkezleri bulunmaktadır. Topografik olarak Atlanta hafif dalgalı tepeler üzerindedir ve uygun ağaç örtüsü ile kaplıdır. Aile yaşamı için oldukça uygun bir şehirdir. Gündüzleri ortam geceye kıyasla oldukça sessiz ve güvenlidir. Atlanta gece hayatı bakımından oldukça hareketlidir. Bununla beraber son yıllarda şehirde azımsanmayacak düzeyde evsiz bulunmaktadır. 1996 Olimpiyat Oyunları'na hazırlıklar dolayısıyla Atlanta semtleri yeniden canlandırılmaya çalışılmıştır. 21. yüzyılda yenileşme beklenmedik yoinlerde olmuş ve şehrin demografisi, siyaset ortamı ve kültürel gelişmesi tahmin edilemeyecek yönlerde gelişmiştir. Atlanta'nın mevkinde Cherokee ve Creek kabilelerine ait halklar yaşamaktaydı. Beyaz Avrupa asıllılar özellikle 1802-1825 döneminde sistematik olarak bu mevkileri gasp edip burada yaşayan yerli Amerikaları kendi topraklarından göç etmeye zorladılar. 1836'da Georgia eyaleti genel assemblesi Savannah limanından Amerika'nın Orta-Batı eyaletlerine bir demiryolu hattı inşa etmek için "Western and Atlantic Railroad" adlı bir özel şirkete gayet geniş imtiyazlar bağışladı. Bu şirketin mühendisleri demiryolu hattının başlangıç noktası olarak şimdi Atlanta'nın merkez sokak kavşaklarından olan "Five Points (Beş Nokta)" adlı mevkiyi seçtiler. Bu nokta beyazların gelmesinde önce Creek adlı kabilenin kullandığı "Pitch Tree" ve "Sandown" patikalarının kesişme noktasıydı. Bu nokta etrafında hemen dükkanlar kurulup bir yerleşke ortaya çıkıp büyümeye başladı. 1843'te bu mevkiye ve etrafında yerleşkeye tren hattının başlangıç noktası olmasına atıfla "Terminus" adı verilmişti. 1843'te bu yerleşkenin adı "Marthasville" olarak değiştirildi. 1845'te yerleşke adı adı yeniden değiştirilip "Atlanta Şehri" ismi verilip bu yerleșke şehir unvanı kazandı. Amerikan İç Savaşı sırasında Atlanta çeşitli demiryolu hatlarının düğüm merkezi olduğu için harp malzemesini ordulara dağıtım merkezi olmuştur. 1864'te kuzey Birlik Ordusu Chattanooga adlı bir demiryolu merkezini eline geçirdikten sonra güneye hareketle kuzey Georgia üzerine yürümeye başladı. Atlanta ve etrafında birkaç muharebe yapıldı. Bunlardan en önemlilerine "Atlanta Savaşı", "Peachtree Savaşı" ve "Ezra Kilisesi Savaşı" adları verilmiştir. En son muharebe olan Atlanta Savaşı'ndan sonra kuzey Birlik orduları komutanları General William Sherman komutası altında Atlanta şehrini kuşattılar ve 4 ay süren bir kuşatma sonunda şehir Kuzey Birlik ordularına düştü. 1 Eylül 1864'te şehirden çekilen Konfederasyon orduları şehirdeki kamu binalarını ve önemli diğer binaları yaktırıp yıktırdı. 7 Eylül'de Kuzey Birlik orduları komutanı Sherman Atlanta şehrinden sivillerin ayrılması emrini verdi ve 11 Kasım'da şehirde sadece kiliseler ve hastaneler bırakılarak tüm binalar Kuzey Birlik ordu mensupları tarafında yakılıp yerle bir edildi. Bundan sonra Kuzey Birlik ordusu Atlanta'dan başlayarak güneyin liman şehri olan Savannah'a doğru harekete geçti. Bir geniş arazi koridoru şeklinde güzergâhı olan bu yürüyüş sırasında Kuzey Birlik ordusu geçtiği her yeri yakıp yıkıp yerle bir etti. Bu General Sherman'ın sahile büyük yürüyüşü Güney Konfederayonu'unun yenilgisine başlangıç oldu. Atlanta şehri hemen hemen tamamen yıkıldıktan sonra 1865'te son eren savaştan sonra yeniden yapılmıştır. Çok hızla yeniden yapıldığı için antik mitlere göre yanıp küllerinden yeniden doğan kuşun adına atıfla "Phoenix Şehri" takma adı verilmiştir. 1868'de Atlanta Georgia eyaleti başkenti yapılmıştır. Atlanta Güney eyaletleri basında bulunan Georgia'da olduğu için 19. yüzyılda ve 20. yüzyıl başlarında büyük ırksal problemlerle karşılaşmış ve güney eyaletlerinin iç savaştaki yenilgiden sonra tekrar zenci ırkını beyaz ırktan ayırıp onları sivil haklarından mahrum etmek için giriştiği "ırkları ayırma" çabalarında baş rol oynamıştır. 1906'da ortaya çıkan "1906 Atlanta Irk İsyanı" adı verilen ırksal nedenli bir beyaz asıllı halk hareketi sırasında toplanan 10,000 kadar beyaz ırklı güruh,
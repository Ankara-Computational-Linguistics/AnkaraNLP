animasyon filmde seslendirme yaptı. Aynı sene Jim Sturgess ile "Bir Gün" filminde başrol oynadı. 2012'de Christopher Nolan'ın Kara Şövalye üçlemesindeki son yapımı "Kara Şövalye Yükseliyor"'da Selina Kyle rolünü oynadı. Rolü oynadığı fiziksel açıdan en zahmetli rol olarak tanımladı ve kendisininin zinde olduğunu düşünürken rolün gereksinimlerine ayak uydurmak için spor salonundaki çabalarını iki katına çıkardığını itiraf etti. Hathaway, rol için dövüş sanatlarından yoğun bir şekilde eğitim aldı ve kendini geliştirirken Kedi Kadın karakterinin esin kaynğı olan Hedy Lamarr'a bakındı. "Kara Şövalye Yükseliyor" gösterime girdikten sonra olumlu yorumlar aldı ve dünya çapında elde ettiği $1.081 milyarlık hasılat ile 2012'nin en fazla hasılat elde eden üçüncü filmi oldu. Hathaway ayrıca filmdeki oyunculuğuyla En İyi Yardımcı Kadın Oyuncu Saturn Ödülü'nü kazandı. Aynı sene aynı adlı müzikalinden uyarlanan Tom Hooper'ın "Sefiller" filminde Fantine rolünü oynadı. Annesi sahne gösterisinin ilk ulusal ABD turunda bu rolü oynamıştı. Hathaway filmde "I Dreamed a Dream" şarkısını söyledi. Rol için önemli miktarda kilo verdi ve kamera önünde saçlarını kesti. Filmdeki oyunculuğuyla eleştiremenleden beğeni alan Hathaway, Akademi Ödülleri, Altın Küre, BAFTA ve Screen Actors Guild Ödülleri dahil olam üzere En İyi Yardımcı Kadın Oyuncu dalında birçok ödül kazandı. Hathaway 2014 yılında "Rio 2" filmiyle rolünü tekrarladı. Aynı sene Christopher Nolan'ın "Yıldızlararası" filminde oynadı. Hathaway 2015'te "Stajyer", 2016'da "" filmlerinde rol aldı. Pompeia (Jül Sezar'ın karısı) Pompeia (MÖ 1. Yüzyıl), Eski bir konsülün oğlu olan Quintus Pompeius Rufus ve Roma diktatörü Lucius Cornelius Sulla'nın kızı Cornelia'dan doğan, Jül Sezar'ın ikinci karısı olan istanbullu kadın. Sezar, Pompeia ile MÖ 67 yılındaHispania'daki quaestorluk görevinin ardından, ilk karısı Cornelia'nın ölümünden bir yıl sonra evlenmiştir. MÖ 63 yılında Roma devlet dininin en yüksek pozisyonu olan Pontifex Maximus seçilen Sezar, resmi ikametgâh olan "Via Sacra'ya" taşındı.. Pompeia, MÖ 62 yılında Bona Dea ("iyi tanrıçalar") adıyla düzenlenen ve erkeklerin girmesi yasak olan bir festivale ev sahipliği yaptı. Genç bir patrici olan Publius Clodius Pulcher kadın kılığında gizlice eve girdi ve ulu orta Pompeia'yı taciz etti. Genç adam yakalandı ve dinsel saygısızlıktan mahkûm edildi. Sezar duruşmada Clodius'a karşı bir delil sunmayınca genç adam beraat etti. Sezar, karısı Pompeia'dan "karım hakkında hiçbir şüphe olmamalı" diyerek boşandı. Hızır Hıdır veya Hızır (Arapça: الخضر al-Khiḍr‎ "Yeşil adam"), Türk ve Ortadoğu mitolojisinde saygı gören kişi olarak kabul edilir. İsmi Tevrat, Zebur ve İncil'de farklı isimlerle anılır. Bu yüzden kutsal kitabı olan bütün dinlerde bir nebi yahut mumin olduğu düşünülür. Çeşitli versiyonlarda o, İbrahim, İranlı mitolojik kral Feridun, Makedonyalı Büyük İskender veya Türk mitolojisinde olduğu gibi (hıdrellez) İlyas ile birlikte anılır. Ortak noktaları; ölmüş balığın dirilmesi, iki deniz veya nehrin birleştiği yer, gizli bilgiler (hikmet), ölümsüzlük sırrına ulaşmış karakterlerden oluşur. Hızır ismi Arapça kökenli olup "yeşil (adam)" anlamına gelir. Kendisine Hızır denilmesinin sebebi, bir hadis rivayetinde, onun kuru bir yere oturması ve onun ardından o yerin hemen yeşillenivermesi olarak anlatılır. Hızır farklı mitoloji ve kültürlerde tekrarlanan anlatıların bir araya getirildiği senkretik bir kişilik olarak kabul edilir. Mahmut Erol Kılıç İdris, İlyas ve Hızır'ın bir ve aynı kişiliğin değişik zaman ve mekânlarda aldıkları farklı isimlerden ibaret olduğu, bu kültürün eski Mısırda Thoth, İbranilerde veya Yunanlardaki Hermes kültü ile özdeş oldukları düşüncesini dile getirir. Hikâyelerin değişik kültürlerde az fark ile tekrarlanmasından da görülebileceği gibi Hızır, tıpkı Lokman gibi, onunla ilgisi olan birçok özellik atfedilmiş bir karakterdir. Hızır'ın Sümerlerden beri var olduğu öne sürülmektedir. Gılgamış destanında adı geçen Hasısatra ile aynı kişi olduğu öne sürülmüştür. Diğer bir çalışmada da Hızır karakteri için kendisine Hızır'a benzer nitelikler atfedilen Ugarit tanrısı kaynak karakter olarak ileri sürülür. Avrupalı araştırmacılara Aya Yorgi hikâyelerinin Hızır efsaneleri ile aynı şeyler olduklarını ortaya koymuşlardır. İsminin, Belyâ bin Melkan, künyesinin Ebü'l-Abbâs olduğu ve soyunun Nuh'un Sam isimli oğluna dayandığı bildirilmiştir. Bazıları da Hızır'ın İsrâiloğullarından olduğunu söylemiştir. Hızır; Türk, İslam ve Ortadoğu inançlarında peygamber olması muhtemel kişiler arasında sayılır. Hıdır veya Kıdır olarak da söylenir. Zor anlarında insanların yardımına koşar, başkalarının kılığına bürünebilir, olağanüstü özellikleri olan bir peygamber olarak düşünülür. Ölümsüzlüğe ulaştığı söylenir. Dua ettiğinde veya verdiği bir elma yenildiğinde kısır kadınların çocuğu olur. Bilgelik ve hikmet sahibidir. İnsanlara yardımcı olan kutlu bir kişidir. Başı sıkışan iyi insanların yardımına koşar. Kur'an'da adı doğrudan geçmez. Peygamber olduğu da belirtilmez fakat bu yönde işaretler vardır. Örneğin Kuran'ın Kehf Suresi'nin 65. ayetinde genç Musa'ya tanrı tarafından yol gösterici olarak gönderildiği anlatılan bilge kişinin Hızır olduğu düşünülür. Hızır ölümsüzlük suyunu içtiği için ölüp yeniden dirilebilir. Elbiseleri yeşildir. Bu anlamda doğayı simgeler. Hızır Ata da denir. Havada dolaşır, su üstünde yürür. Kılıktan kılığa girebilir. Doğadaki varlıklara söz geçirebilir. İnsanlara göründüğünde kendini tanıtmadığı müddetçe kimse onun gerçek kimliğini bilemez. İnsanları sınavdan geçirir, bazen bir derviş, bazen bir yoksul kılığına bürünür. Aç olduğunu söyler, iyilikle karşılık verenleri ödüllendirir, tam tersine kendini kovup açlığını gidermeyenleri cezalandırır. Türk mitolojisinde savaşlarda kurt kılığına girip öndere veya komutana görünür. Yaraları iyileştiren ilaçlar yapar veya içeriklerini tarif eder. Bazen kör olarak tarif edilir ama göze ihtiyacı yoktur, çünkü o kalp gözüyle her şeyi görür. Marsaxlokk Marsaxlokk, Malta'da bulunan turistik bir kasabadır. Ülkeyi oluşturan adaların en büyüğü olan Malta'da yer alır. Kasabada göller ve nehirler bulunması balıkçılığın yaygın bir aktivite olmasını sağlamıştır. Kasabada Kasım 2005 tarihi itibarıyla 3.205 kişi yaşamaktadır. Adı marsa ile Arapça'da, liman anlamına gelen "xlokk" dan gelmektedir. Calpurnia Pisonis Calpurnia Pisonis (MÖ 1. yüzyıl), Lucius Calpurnius Piso Caesoninus'un kızı ve Jül Sezar'ın üçüncü karısı olan Romalı kadın. Aynı zamanda Pontifex" Lucius Calpurnius Piso'nun da kız kardeşidir. Çift MÖ 59 yılında evlendi ancak bu birliktelikten çocukları olmadı. Kaynaklara göre Calpurnia kocasının öldürüleceğini rüyasında görmüş ve nafile bir uğraş olarak onu uyarmaya çalışmıştır. Shakespeare'in Jül Sezar adlı oyununda, Calpurnia rüyasında Sezar'ın heykelinin kanadığını ve pek çok Romalının bu kanla ellerini yıkadıklarını görür. Ayrıca Decimus Junius Brutus Albinus'u Senatoya Sezar'ın hasta olduğunu ve gelemeyeceğini söylemek konusunda cesaretlendirmiş ancak Sezar yalan söylemeyi reddetmiştir. Sezar'ın öldürülmesinin ardından ona ait tüm evrakları, vasiyetini ve notlarını ve ilaveten değerli mallarını Roma'nın yeni liderlerinden biri olan Marcus Antonius'a teslim etmiştir. Sezar'ın ölümünden sonra bir daha evlenmemiştir. Janset Janset Paçal, ya da bilinen adıyla Janset (d. 10 Haziran 1971), Türk oyuncu ve sunucu. Janset, 1990 yılında Antalya Çizgi Tiyatrosu'nda animatörlük yapmaya başladı. 1992'de modelliğe başladı; 1994'te İstanbul'a gelerek Gaye Sökmen Ajans'a katıldı. Birçok derginin kapağında yer aldı. Janset 1996'da başladığı atv'deki "Televizyon Çocuğu"nda 90 bölüm boyunca Okan Bayülgen'e eşlik etti, bu programla ünlü oldu. 1997'de yine Atv'de Mehmet Ali Erbil ve Yalçın Menteş'in başrolleri paylaştıkları "Tatlı" "Kaçıklar" dizisindede oynadı. 1998'de TGRT'nin "Klass Magazin" adlı magazin programını sundu. Hakan Yılmaz, Tuluğ Çizgen, Suzan Aksoy ve Necmi Yapıcı ile birlikte 1999'da TRT 1'de yayınlanmaya başlayan "Ayrılsak" "da" "Beraberiz" dizisinde Haziran 2002'ye kadar Berna karakteriyle başrol oynadı. 2000'de Nurseli İdiz, Başak Köklükaya ve Metin Akpınar gibi oyuncularla birlikte Attila İlhan'ın yazdığı, TRT 1'in 13 bölümlük mini dizisi "Baykuşların Saltanatı"nda rol aldı. Aynı yıl Yosi Mizrahi ile birlikte Star TV için hazırlanan 14 bölümlük yarışma programı "Hazine Adası"nı sundu. Yine aynı yıl, Ömer Albayrak'la birlikte Kanal D'de "Banvit Lezzet Şov"u sundu. 2000'de Ziya Kürküt'le "Kral TV Müzik Ödülleri"ni, 2001'de de Hakan Yılmaz'la "TRT Yılbaşı Özel"i sundu. Bu yıldan başlayarak 33 program boyunca Radio Contact'ta "Neysen O" adlı rock programını hazırlayıp sundu. 2002'de TGRT'de yayımlanmaya başlayan "Çocuklar Duymasın" adlı dizinin 6. bölümünde konuk oyuncu olarak yer aldı. Janset, 2002'in Haziran ayından itibaren Ömer Uğur'un yönettiği Kanal D dizisi "Yarım Elma" da Günay Karacaoğlu ile başrolleri paylaştı. Ağustos - Eylül 2003'te çekilen, 20 Şubat 2004'te gösterime giren Ezel Akay'ın yönettiği "Neredesin Firuze?"de Sibel rolünü üstlendi. 2003 kışında atv'de "Patron Kim?" adlı mini dizide Cem Davran ve Ayten Gökçer'le başrolü paylaştı. 2005'te Mustafa Altıoklar tarafından yönetilen "Banyo" adlı filmde rol aldı. 2006'da Haluk Bilginer, Ata Demirer ve Metin Akpınar ile "Kısık Ateşte 15 Dakika" filmini çekti. "Arka" "Sokaklar" ve "Doktorlar" isimli dizilerde konuk oyuncu olarak yer aldı. 2007'de TRT 1'de yayımlanan "Evimin Erkeği" isimli dizide rol aldı. Atv'de yayımlanan ve Gülse Birsel'in yazdığı "Avrupa Yakası" isimli diziye 2008'de konuk oyuncu olarak girdi. 2009'da Turkmax'ta yayınlanan "Kahve Bahane" isimli dizide rol aldı. 2009'da FOX'ta "Fort Boyard" isimli programı sundu. 2010'da gösterime giren Sinem Kobal ve Engin Altan'ın başrollerini paylaştığı "Romantik Komedi'' isimli filmde kısa bir sahnede yer aldı. Son olarak Mor ve Ötesi grubunun, "Araf" ve "Sor" isimi parçalarına çekilen video kliplerde yer aldı. 2013'te Ali İhsan Varol tarafından sunulan Kelime Oyunu yarışmasında yarışmıştır. Kelt Uyanışı Kelt Uyanışı ya da İrlanda Edebi Uyanışı, Lady Gregory, Percy French, George William Russell, Oliver St John Gogarty, Padraic Colum, Edward Martyn, Edward Plunkett (Lord Dunsany) ve William Butler Yeats gibi yazarların 19. yüzyıl sonları ile 20. yüzyıl başlarında, geleneksel İrlanda edebiyatının ve şiirinin değerini yeniden ele almalarıyla başlayan edebi akımdır. Kelt Uyanışı, İrlanda kültürünün İngiliz kültüründen bağımsız olarak ele alınmasıyla ortaya çıkacak eserlerin verilmesini sağladı. Bu durum biraz da, bağımsız İrlanda kimliğini gerektiren politik ihtiyaçların sonucuydu. İrlanda tarihinin, mitlerinin, efsanelerinin ve folklorünün yeniden canlandırılması, başkaldırı ruhunun da ayakta tutulmasını sağladı. Bu dönemde Yeats, J.M. Synge and Sean O'Casey gibi isimler İrlanda'nın politik durumuna dair pek çok oyun ve makale yazdılar. Bu yazılar, edebi uyanışın bir başka büyük sembolü olan Abbey Tiyatrosu ile bağlantılıydı. Bu tiyatro o dönemin birçok yeni oyun yazarının eserlerinin sahnelendiği yerdi. Hareket zamanla uluslararası nitelik kazandı. İrlandalı-Amerikan tasarımcı "Thomas Augustus "Gus" O’Shaughnessy" sanatında İrlanda kökenli tasarımları özellikle kullandı. O’Shaughnessy Şikago'daki Old Saint Patrick’s Church için 1912'de başlayan bir proje kapsamında Art Nouveau tarzında vitraylar ve iç süslemeler hazırladı. Ayrıca Şikago'lu mimar Louis Sullivan, binalarının süslemelerinde Keltik unsurları yoğun biçimde kullandı. "Kelt Uyanışı" terimi bazen, 20. yüzyıl başlarında Cornwall'da ortaya çıkan Keltik kültür uyanışı için de kullanılır. Bu hareket Henry Jenner ve Robert Morton Nance'ın 1904'te Kernevekçe'yle ilgilenmeleriyle başladı. 1924'te ""Cornwall'daki Kelt ruhunu ayakta tutmak için"" "The Federation of Old Cornwall Societies" kuruldu. Bunu 1928'de kültürel bir organizasyon olan "Gorseth Kernow"'un, 1951'de ise "Mebyon Kernow" isimli siyasi partinin kuruluşu izledi. Şengül Halat Atak Şengül Halat Atak Türk TV dizileri yönetmenidir. Marmara Üniversitesi İletişim Fakültesi’nde okurken sinemaya yöneldi. 1990’dan beri TV dizi projelerinde önce asistan daha sonra da yönetmenlik yapmaya başladı. Vitali Primakov Vitali Markoviç Primakov (; 3 Aralık 1897 - 12 Haziran 1937), Kızıl Ordu komutanı, Kızıl Kazaklar heyetinin başkanı. Primakov, 1936'da tutuklandı ve 1937'de Moskova Davaları’nın bir parçası olan Troçkist Antisovyet Askeri Organizasyonu davasında suçlu bulunarak idam edildi. Daha sonra hakkındaki suçlamalar düşürüldü ve 1957’de itibarı iade edildi. Cap d'Agde Fransa'nın güneyinde, Akdeniz kıyısında bir turizm kenti. Son yıllarda, natüristlerin uğrak yeri olarak dikkat çekiyor. Tessa Virtue Tessa Virtue (d. 17 Mayıs 1989) Kanadalı buz patenci. Scott Moir ile birlikte buz dansında yarışmaktadır. Çift 2010 Olimpiyat şampiyonu, 2008 ve 2009 Kanada Şampiyonu, 2008 Dört Kıta Şampiyonu ve 2006 Dünya Gençler Şampiyonu'dur. 2008 Dünya Şampiyonasında gümüş, 2009 Dünya şampiyonasında ise bronz madalya aldı. Virtue ve Moir, kendi ülkeleri olan Kanada'da yapılan 2010 Kış Olimpiyatlarında şampiyon olmuştur. Çift böylelikle buz dansında olimpiyat şampiyonu olan ilk Kanadalı ve ilk Kuzey Amerikalı takım oldu. İkili buz dansının Olimpiyat programına alındığı 1976 yılından bu yana süregelen Avrupa'nın 34 yıllık altın madalya serisine son vermiştir. 20 ve 22 yaşındayken Olimpiyat şampiyonu olan çift bunu başaran en genç takımdır. Virtue ve Moir 1997 yılında beraber kaymaya başladı. Kanada şampiyonasını 2000 yılında juvenile düzeyinde, 2001 yılında ise pre-novice düzeyinde kazandılar. 2002 yılında novice düzeyinde bronz madalya aldılar. 2004 yılında junior (gençler) ve 2008 yılında senior (büyükler) düzeyinde altın madalya kazanan çiftin Kanada şampiyonasında şampiyonluğa ulaşamadığı tek seviye budur. 2003 yılında gençler düzeyinde Kanada şampiyonasında 7. olan çift ertesi yıl ilk kez ISU Junior Grand Prix yarışmalarına girdi. Yarışmalarında 4. ve 6. sırada yer alan Virtue ve Moir o yıl Kanada gençler şampiyonu oldu. 2004 Dünya Gençler şampiyonasına katıldıklarında Tessa 14, Scott 16 yaşında idi ve yarışmayı 11. olarak bitirdiler. 2005 yılında uluslararası düzeyde gençler, ulusal düzeyde ise büyükler kategorisinde yarıştılar. Çin ve Fransa'daki Junior Grand Prixler ile sezona başlayan ikili altın ve gümüş madalya kazanarak ISU Junior Grand Prix Finaline katılma hakkı elde etti ve finalde gümüş madalyayı kazandı. Büyükler düzeyinde ilk Kanada şampiyonalarına katılan çift genel toplamda 4. sırada yer aldı. Bu sonuç ile Kanada'da yapılan Dünya Gençler şampiyonasına giden çift yine gümüş madalyanın sahibi oldu. Bu madalya Kanada'nın 1992 yılından bu yana buz dansında kazandığı ilk madalyaydı. 2006 yılında Junior Grand Prix yarışmalarına girmeye devam ettiler ve Gençler düzeyinde girdikleri tüm yarışmaları kazandılar. İkili büyükler düzeyinde ise Kanada şampiyonasında ve Dört Kıta şampiyonasında bronz madalya aldı. O yıl Dünya Gençler Şampiyonasını kazandılar ve bunu başaran ilk Kanadalı çift oldular. Ertesi yıl 2006-2007 sezonunda tamamen büyüklerde yarışmaya başladılar. Bu sezonda Tessa 17, Scott ise 19 yaşında idi. İlk Grand Prix yarışmaları olan 2006 Skate Canada'da gümüş madalya kazandılar. 2006 Trophee Eric Bompard yarışmasını ise 4. bitirdiler Dört Kıta şampiyonasında tekrar bronz madalya aldılar. O yıl ilk kez büyükler düzeyinde dünya şampiyonasına katıldılar. 2007 Dünya Şampiyonasında 6. oldular. 2007-2008 sezonunda ise ISU Grand Prix Finalleri elemelerinde NHK Trophy'de gümüş, Skate Canada'da altın madalya kazandılar ve Grand Prix Finallerine katılma hakkı elde ettiler. Bu yarışmayı 4. sırada bitirdiler. Daha sonra katıldıkları 2008 Dünya Şampiyonasında ise gümüş madalya kazandılar. 2008-2009 ISU Grand Prix yarışmalarından 2008 Skate Canada International ve 2008 NHK Trophy'de yarışmaları planlanıyordu ancak Virtue'nin sakatlığı sebebiyle yarışamadılar. Ocak ayında yapılan 2009 Kanada Şampiyonasında altın madalyayı aldılar. Kanada, Vancouver'da düzenlenen 2009 Dört Kıta Artistik Patinaj Şampiyonasında zorunlu ve orijinal dansı ilk sırada tamamlayan çift serbest dansta Meryl Davis / Charlie White'a geçildi ve genel toplamda ikinci sırada yer alarak gümüş madalya aldı. 2009 Dünya şampiyonasında zorunlu dansı üçüncü tamamladıktan sonra orijinal dansta 6. sırada yer aldı. Bütün teknik elemanları en üst seviyeden değerlendirilen çift bu elemanlardan yüksek uygulama puanı (+GOE) alamadı. Serbest dansta yine tüm teknik elemanları en üst seviye değerlendirilen çift serbest dansı 0.05 puan farkla 4. bitirdi ve genel toplamda bronz madalyayı 0.04 puan ile aldı. Virtue ve Moir, 2009-2010 sezonuna 2009–2010 ISU Grand Prix yarışmalarından 2009 Trophee Eric Bompard ile başladı. Çift ikinciler Nathalie Pechalat & Fabian Bourzat'nın 16.07 puan önünde altın madalya aldı. 2009 Skate Canada International'da da yarışan ikili, 204.38 puan ile yarışmayı kazandı. Bu yarışmada Virtue ve Moir, ISU Puanlama Sisteminde buz dansında verilen ilk 10.0 puanı aldı. Ocak 2010'da 2010 Kanada Artistik Patinaj Şampiyonasında çift üçüncü ulusal şampiyonluklarını aldı. Bu yarışmada Serbest dans ve genel toplamda Kanada rekorunu geliştirdiler. 19 - 22 Şubat 2010'da yapılan 2010 Kış Olimpiyatları buz dansı yarışmasına katıldılar. Zorunlu dansta kariyerlerinin en iyi puanı olan 42.74 ile ikinci sırada yer aldılar. Orijinal dansta 68.41 puan alarak bu bölümü ilk sırada bitirdiler.. Serbest dansta 110.42 puana ulaşan çift genel toplamda 221.57 puan ile altın madalyayı aldı. Serbest dans performansları hakemlerden dört 10.00 puan (2 tanesi performans, 2 tanesi ise interpretation bölümünde) aldı. Virtue ve Moir, kazandıkları altın madalya ile buz dansında olimpiyat şampiyonu olan ilk Kanadalı ve ilk Kuzey Amerikalı takım oldu. İkili buz dansının Olimpiyat programına alındığı 1976 yılından bu yana süregelen Avrupa'nın 34 yıllık altın madalya serisine son vermiştir. 20 ve 22 yaşında Olimpiyat şampiyonu olan çift bunu başaran en genç takımdır. Ayrıca olanların şampiyonluğu ile buz dansında ilk kez ev sahibi ülke altın madalya kazanmıştır. Bunun dışında ikili ilk katıldıkları Olimpiyatlarda altın madalya kazanan ilk çifttir. Virtue ve Moir, Olimpiyatların ardından Mart ayında yapılan 2010 Dünya Artistik Patinaj Şampiyonasına katılmıştır. Zorunlu dansta 44.13 puan alarak kendi en iyi puanlarını geliştirdiler. Orijinal dansta elde ettikleri 70.27 puan ISU Puanlama Sistemi altında alınan en iyi puandır. Serbest dansta 110.03 puan alan çift bu bölümü Meryl Davis & Charlie White'ın 0.46 puan ardında tamamladı. Genel toplamda 224.43 puana ulaşan çiftilk Dünya şampiyonluklarına ulaştı. İkili orijinal ve serbest dansta sunum puanı olarak birçok 10.00 puan aldı. Bu altın madalya Kanada'nın buz dansında Shae-Lynn Bourne & Victor Kraatz'dan sonra kazandığı ilk altın madalyadır. Virtue ve Moir'in 2010-2011 ISU Grand Prix serisinde 2010 Skate Canada International ve 2010 Trophée Eric Bompard yarışmalarına katılmaları planlanmıştır. Virtue, Ekim 2010'da baldırında ve kaval kemiğinde ağrıya sebep olan sakatlığının (Chronic Exertional Compartment Syndrome) tedavisi için ameliyat oldu ve çift Skate Canada'dan çekildi. Virtue ve Moir ayrıca ameliyat sonrası yeteri kadar antrenman yapma imkanlarının olmaması sebebiyle 2011 Kanada Artistik Patinaj Şampiyonasından da çekildi. Çift sezonun açılışını 2011 Dört Kıta Artistik Patinaj Şampiyonası ile yaptı. İkili kısa dans'ı sezonun en iyi puanını yaparak ilk sırada geçti. Serbest programda ilk kaldırıştan sonra Virtue, sol bacağındaki ağrıdan dolayı kaymayı bıraktı ve ardından çift yarışmadan çekildi. "(Moir ile birlikte)" Ajay Devgan Ajay Devgan (Hindi: अजय देवगन, Ajay Devgan; Urdu: وِشال دیوگن‎; * 2 Nisan 1969 Yeni Delhi, Hindistan; doğum adı: "Vishal Devgan") Bollywood sinemasının tanınmış oyuncularından biridir. Ajay Devgan 24 Şubat 1999'da Bollywood'un en tanınmış oyuncularından olan Kajol Mukherjee ile evlenmiş, ve 20 Nisan 2003'te kızları Nysa dünyaya gelmiştir. 2008'de gösterime giren son filmi U, Me aur Hum ile ilk yönetmenlik deneyimini yapmıştır. LehÃ§e Vikipedi Lehçe Vikipedi ("Wikipedia polskojęzyczna"), Vikipedi'nin Lehçe sürümüdür. 26 Eylül 2001'de, dokuzuncu Vikipedi sürümü olarak oluşturuldu. tarihi itibarıyla, Lehçe Vikipedi'nin maddesi, kullanıcısı ve hizmetlisi bulunmaktadır;dokuzuncu en büyük Vikipedi sürümüdür. Ayrıca, Rusça'dan sonra Slav dilinde en büyük ikinci Vikipedi sürümüdür. Lehçe Vikipedi'nin temeli wiki.rozeta.com.pl'de, bağımsız bir proje olarak başlatıldı. İngilizce Vikipedi'nin kurucularının önerisi üzerine, bu site resmi bir Vikipedi sitesi olarak, 12 Ocak 2002'de sitenin içeriği pl.wikipedia.com'a transfer edildi, ve sonra, 22 Kasım 2002'de pl.wikipedia.com, pl.wikipedia.org'a transfer edildi. Lehçede, "Vikipedi, özgür ansiklopedi"'nin çevrimi, "Wikipedia, wolna encyklopedia"'dır (telaffuzu: /vʲikʲiˈpɛdʲa ˈvɔlna ɛntsɨklɔˈpɛdʲa/). 14 Mayıs 2008'de Lehçe Vikipedi 500.000 maddeye ulaştı. 24 Eylül 2013'te Lehçe Vikipedi 1.000.000 maddeye ulaştı. Moskova Davaları Moskova Davaları Büyük Temizlik sırasında 1936-38 yılları arasında Josef Stalin'in siyasi rakiplerini yargılamak için yapılan davalardır. 1950'li yıllarda Nikita Kruşçev'in destalinizasyon politikalarından sonra, Moskova Davaları, pek çok yerde kararların önceden verildiği, itirafların zorlama yoluyla verildiği gösteri mahkemeleri olarak nitelendirilir. Davalılar, Madde 58'e göre Stalin ve diğer Sovyet liderlerine suikast yapmak ve batılı güçlerle komplo düzenlemek, SSCB'yi parçalayıp kapitalist düzeni getirmek istemek girişimiyle suçlandı. Birinci Moskova Yargılaması: “On altılar davası” diye de bilinen “Troçkist-Zinovyevist Merkez” davası 19-24 Ağustos 1936’da görüldü ve yargılanan on altı sanığın hepsi idama mahkûm edildi. Bir gün sonra topluca idam edildiler. Bu yargılamanın sanıkları, Zinovyev, Kamenev, Yevdokimov, Bakayev, Smirnov, Mrachkovski, Ter-Vaganyan, Holtzman, Pikel, Dreitzer, Reingold, Berman-Yurin (NKVD ajanı), F. David (NKVD ajanı), Olberg (NKVD ajanı) M. Lurie, N. Lurie’ydi. Sanıklardan üçü NKVD tarafından sahte ifade vermek için görevlendirilmiş ajanlardı. İkinci Moskova Yargılaması: “Anti-Sovyet Troçkist-Troçkist Merkez” davası, 23-30 Ocak 1937’de görüldü. On yedi sanık yargılandı. Önde gelen sanıklar, Radek, Pyatakov, Sokolnikov, Beloborod’du. 17 sanığın 13’ü idama mahkûm edilip kurşuna dizildi. Radek’in de aralarında bulunduğu 4 sanık uzun süreli toplama kampı cezası aldı ve Gulaglar’da öldüler. Üçüncü Moskova Yargılaması: Yirmi birler davası diye de bilinen “Sağcılar ve Troçkistler Anti-Sovyet Bloku” davası Mart 1938’de görüldü. Önde gelen sanıklar, Buharin, Rıkov, Krestinski, Rakovski, Yagoda, Rosengolds, Zelenski, Ikramov, Levin (Kremlin doktoru), Pletnyov (Kremlin doktoru), Kazakov’du (Kremlin doktoru). Daha sonra Gulaglarda ölen Rakovski ve diğer iki sanık dışında hepsi ölüme mahkûm edilip kurşuna dizildi. Her üç yargılamanın da savcısı Vişinski, mahkeme başkanı ise Ulrikh’di. KarahabalÄ±, Kaman Karahabalı, Kırşehir'in Kaman İlçesi'nin Savcılı Büyük Oba Bucağına bağlı bir köydür. Köy Muhtarı Tacettin Özcan'dır. Köyde Toplam 25 hane ve 119 kişi yaşamaktadır. Köyde 1 okul ve 1 camii vardır. Köyde Lale Tepe gibi Eski Uygarlıkların hazine gibi değerli eşyalarını sakladıkları bir tünel (höyük) vardır. RWDM Brussels FC FC Brussels, Belçika'da bulunan bir futbol kulübüdür. Kulüp 1932 yılında Sint-Jans-Molenbeek şehrinde kurulmuştur. Maçlarını 11.00 kişilik Stade Edmond Machtens stadında oynamaktadır. "19 Ağustos 2012 itibarıyla" Hasanbey Hasanbey aşağıdaki anlamlara gelebilir: Super PI Super PI, bilgisayar'ın işlemcisini test etmek amaçlı kullanılan bir Benchmark programıdır. Pi sayısının virgülden sonraki basamak sayısına göre işlemcisinin bunu çözmek için harcadığı zamana göre bilgisayarın işlemci hızı hakkında bilgi verebilir. Ancak eski bir uygulama olduğu için çok çekirdekli işlemcilerde beklenen performansı vermez. Kaynaşlı Kaynaşlı, Düzce ilinin ilçesidir. Kaynaşlı ilçesi 9 Aralık 1999 tarihinde 23901 sayılı resmi gazetede yayınlanan 584 sayılı Kanun Hükmünde Kararnameye göre Düzce iline bağlı ilçe olmuştur. 12 Kasım 1999 Cuma günü saat 18.57'de aletsel büyüklüğü 7.2 olan Düzce depreminin merkez üssü Kaynaşlı idi. 30 saniye süreyle etkili olan deprem, pek çok ilden de hissedildi. Başbakanlık Kriz Yönetim Merkezi'nin açıklamasına göre, ölü sayısı 845, yaralı sayısı 4948, depremde hasar gören ve derhal yıkılması gereken bina sayısı 3395, yıkık ya da ağır hasarlı ev sayısı 12939, iş yeri sayısı ise 2450'dir. Kaynaşlı, Düzce Ovasının doğu uzantısı olarak Bolu Dağı eteklerine kadar uzanan bir vadi üzerine kurulmuştur. İlçe sınırları doğuda Bolu ili, batıda Düzce ili, güneyde Mudurnu ilçesi ve kuzeyinde Yığılca ilçesi çevrilidir. Ova sınırlarının bitiminden yüksek tepelere ve dağlık arazi yapısına rastlanır. En yüksek tepe sınırları, Menekşe Tepe 1577 metre, Bolu Dağı sırtı 790 metredir. Fenerbahçe Spor Kulübüne ait Topuk Yaylası Tesisleri ilçe sınırları içerisinde yer alır. Karadeniz iklimi hakimdir. Yazları serin kış ayları soğuk geçer. En fazla yağış İlkbahar ve Sonbahar aylarında düşer. Yapraklı bitki örtüsü genel yapıyı oluşturur. İlçenin Kuzeyinde Millî Parklar kapsamında Kuru Göl bulunmaktadır. Yığılca Yığılca, batıdan Düzce ili ve Akçakoca ilçesi, güneyden Kaynaşlı ilçesi ve Bolu ili, kuzeyden Zonguldak ilinin Alaplı ilçesi, doğudan Bolu ilinin Mengen ilçesi ile çevrili bulunmaktadır. İlçenin il merkezine uzaklığı 33 km. olup en yakın komşu kentlerden Adapazarı’na 100 km, Ankara’ya 276 km ve İstanbul’a 234 km. uzaklıktadır. İlçenin deniz seviyesinden yüksekliği 350 m, yüzölçümü 640 kilometrekaredir. Engebeli ve eğimi fazla olan bir alanda kurulmuş ilçenin ziraat arazisi çok yetersiz, genelde ormanlık arazi hakimdir. İlçenin iklimi Batı Karadeniz iklimini andıran ılıman bir iklimdir. Yığılca ilçesi, Düzce Ovası'nı sulayan Hasanlar Barajı Gölü'ne dökülen Melendere Çayı'nın yukarı havzasında yer alır. En tepedeki Yaylatepe Köyü hariç diğer köyler bu havzanın güney ve kuzeyindeki yamaçlara birer sıra halinde dizilmişlerdir. Bu biçimi ile uzun bir “U” görünümünde olan havza oldukça dağlık ve sarptır. Havzayı çevreleyen belli başlı tepeler: Yaylacık Tepe, [Köybaşı Tepe] (678 m), Kızıltepe (1486 m), Sarıkaya Tepe (1036 m), Bacaklıyayla (1137 m), Aktaş Sırtları (1271 m), Kiriş Tepe (1398 m), Geymen Tepe (1438 m), İğnekiriş Tepe (987 m) ve Kırıksapağı Tepe (919 m)'dir. İlçe akarsu yönünden oldukça zengindir. Doğudan batıya doğru uzanan Melen Çayı, Kuzeyden ve güneyden zengin derelerle beslenir. Önemli dereler, Karadere, Aksu Deresi, incirli Deresi, Hacı Deresi, Mahyaderesi, Karakaş Deresi, Naşlar Deresi ve İğneler Deresi'dir. İlçe sınırları içinde Hasanlar Barajı’da yer alır! . İlçe’de birer tane Çok Programlı Anadolu Lisesi ve Anadolu İmam Hatip Lisesi bulunmaktadır . Bu okullarda toplam 2850 öğrenci eğitim görmektedir. İlçe’de ki toplam öğretmen sayısı ise 172’dir. Yığılca’daki Halk Eğitim Merkezi’nde Makine Nakışı ve Giyim olmak üzere iki kurs bulunmaktadır. İlçe coğrafi özelliği itibarıyla eğimli, çoğu ormanlık arazi yapısına sahip olduğundan, tarım arazisi dar ve verimsizdir. Toplam tarımsal alan 104.250 dekar civarındadır. İlçede ekili alan 14.950 hektardır. İlçe arazisinin 7.242 hektarı meyvelik, 196 hektarı sebzelik, 29.808 hektarı ormanlık, 2.682 hektarı çayır mera, 960 hektarı yerleşim alanı, 3 hektarı sanayi tesisi, 15.697 hektarı göl-bataklık-taşlıktır. Yığılca’da yıllık ortalama buğday üretimi 7.500 ton, arpa 600 ton, mısır 12.000 ton, çavdar 60 ton ve fındık 8.000 tondur. İlçede 8.500 adet sığır, 550 adet manda, 2.924 adet koyun, 1.226 adet keçi, 80 ad, 567 eşek, 70 katır ve 1.800 arı kovanı bulunmaktadır. Alabalık üretimi 3 üretme çiftliğinde yıllık 3 tondur. Broiler tavuk üretimi yıllık 5.363.750’dir. İlçe merkezinde bir adet devlet bankası bulunmaktadır. Yığılca’nın 29 mahallesi ve 39 köyü vardır. Köyler engebeli arazi üzerine kurulmuştur. İlçenin sadece merkezinde belediye bulunmaktadır. Onay Akbaş Onay Akbaş (d. 1964, Fatsa), Türk ressam. 1979-80 yıllarında Kastamonu Abdurrahman Paşa Lisesi'nde öğrenim gördü ve mezun oldu. 1984-85 yıllarında Marmara Üniversitesi Atatürk Eğitim Fakültesi Resim-İş Bölümü'nde okudu ve bitirdi. 1985-87 yıllarında İstanbul'da profesyonel ressam olarak çalıştı. 1987-88 yıllarında İzmir Maltepe Askeri Lisesi'nde öğretmenlik yaptı. 1988'de Paris'te kendi atölyesini kurdu ve o günden beri Fransa'da çalışmaktadır. Beerschot AC KFC Germinal Beerschot, Belçika'da bulunan bir futbol kulübüdür. Kulüp 1920 yılında Anvers şehrinde kurulup 30 Temmuz 1924 tarihinde tescil edilmiştir. Maçlarını 12.206 kişilik Olympisch Stadion stadında oynamaktadır. Sanatçının Ölümü Yılmaz Onay ın bu oyunu 1986 yılında yazıldı. Yazıldığı yıl TOBAV oyun yarışmasında üçüncülük ödülünü aldı. Aynı yıl Ankara 'da TOBAV tarafından, Yücel Erten rejisi ile, Lefkoşa'da Belediye Tiyatrosu'nda ve Paris'te Yılmaz Onay rejisi ile Halk Oyuncuları tarafından sahnelendi. Düşün Sahnesi'nde de Yılmaz Onay sahneye koydu. Almancaya da çevrilen oyun 1992 yılında Mitos-Boyut Yayınları tarafından yayınlandı. TRT yönetmeni Tülay Eratalay tarafından 2005 yılında filme çekildi. Eşkenar üçgen Eşkenar üçgen, kenar uzunlukları birbirine eşit olan üçgendir. İç açıları da birbirine eşit her biri 60 derecedir. Eşkenar üçgenin içteğet çemberin merkezi ve çevrel çemberin merkezi aynı noktayı belirtir. Bu nokta aynı zamanda kenarortayların kesim noktası (Ağırlık merkezi), iç açıortayların kesim noktası ve diklik merkezidir. Bütün kenarortay, yükseklik ve açıortayların uzunlukları birbirine eşittir. nA = nB = nC = Va = Vb = Vc = ha = hb = hc İkizkenar üçgen İki kenarı birbirine eşit olan çokgenlerdir. İç açıları toplamı 180°'dir. Bir ikizkenar üçgende formula_1 ve iki eşit kenar arasındaki açı formula_2 olduğu durumda formula_3 olan kosinüs teoremi aşağıdaki şekli alır: Maltepe, Ã‡ankaya Maltepe, Ankara ilinin Çankaya ilçesine bağlı bir semt ve aynı adı taşıyan mahalledir. Kızılay'a yaklaşık 1,5 kilometre uzaklıktadır. Eski bir yerleşim yeri olan Maltepe, Ankara'nın ilk semtlerindendir. Maltepe'nin en bilinen yerleri Gençlik Caddesi ve Gazi Mustafa Kemal Bulvarıdır. Anıtkabir'in bir bölümü, Maltepe semt sınırları içerisindedir. Ayrıca Maltepe Pazarı, Anıttepe Lisesi, Malltepe Park Alışveriş Merkezi, Atatürkçü Düşünce Derneği Genel Merkezi ve Maltepe Camii de bu semtte bulunmaktadır. Pitt Pitt bir soyadı dır. İddet müddeti İddet müddeti, ya da bekleme süresi, Türk Medeni Kanunu'na göre boşanan kadının tekrar evlenmesi için beklemesi gereken üç yüz günlük süre. Kanun koyucunun boşanmanın kesinleşmesinden önce tarafların cinsel ilişkiye girmiş olmaları ihtimalini göz önünde bulundurarak doğacak çocuğun babasının belirlenmesinde ortaya çıkacak karışıklıkları engelleme amacıyla koyduğu bir şarttır. Azamî gebelik süresi olarak belirlenen üç yüz günlük süre içerisinde doğacak olan çocuğun babasının boşanan koca olacağına dayanan babalık karinesinden doğan bu süre, kesin olmayan evlenme engeli hükmünde olup bir kadının bu süre içinde evlenmesi halinde evliliğin iptaline sebep olmamaktadır. Kadının hamile olmadığının ispatı ya da boşandığı eşiyle tekrar evlenmesi halinde bu süre şartı aranmaz. Erkekler için ise boşandıktan sonra tekrar evlenebilmek için böyle bir kısıtlama bulunmamaktadır. 4721 sayılı Türk Medeni Kanunu, 132. maddesinde boşanma sonrası bekleme süresi ile ilgili hükmü içermektedir. Söz konusu maddeye göre boşanma gerçekleştirildikten sonra kadının yeniden evlenebilmesi için üç yüz gün beklemesi gerekir. Kadının beklemesi gereken süre kanunda bekleme süresi olarak adlandırılmaktadır. Boşanma sonrası yeni evlilik için bekleme süresi olarak da bilinmektedir. Bu süre beklenmeden evlilik yapmak isteniyorsa, kadının aile mahkemesinde iddet müddetinin kaldırılması için dava açması gerekmektedir. Bu dava ile mahkeme kadını hastaneye sevk ederek hamile olup olmadığını belgeler bir rapor ister. Eğer hamilelik yok ise mahkeme yeni bir evlilik için bu süreyi kaldırabilir. Taşçılar, Çameli Taşçılar, Denizli'nin Çameli ilçesine bağlı bir mahalledir. Alabalıklarıyla ünlü mahallede 450 kişi yaşamaktadır. Denizli'ye 145 km, ilçe merkezine 27 km, Fethiye'ye 69 km uzaklıktadır. Somewhere Back in Time Somewhere Back In Time - The Best Of: 1980-1989 İngiliz heavy metal grubu Iron Maiden'ın 12 Mayıs 2008 günü piyasaya çıkan toplama albümüdür. Albüm grubun ilk yedi albümündeki parçalardan oluşmaktadır. Albüm piyasaya çıkmadan önce 7 Mayıs tarihinde grubun İnternet sayfasında, üç kere dinlenebilecek şekilde indirilmek üzere yayımlanmıştır. Albüm Britanya'da listelere 14. sıradan girmiştir. R. Charleroi SC R. Charleroi SC, Belçika'nın Hainaut ilinde bağlı Charleroi şehrinde kurulan futbol kulübü. Belçika'nın Fransızca konuşulan bölgesinin kulübü olduğundan son yıllarda birçok Fransız futbolcu yetiştirmiştir. Aynı şehrin diğer takımı ROC de Charleroi-Marchienne ise Belçika İkinci Ligi'nde mücadele etmektedir. Charleroi Sporting Club, 1 Ocak 1904 tarihinde Charleroi'de kuruldu. 20 yıl sonra, Belçika İkinci Ligi'nde oynamaya hak kazandı. 1929'da kulübün adına "Royale" unvanı eklendi. "R.O.C." adlı kulüp ise 1930'lu ve 40'lı yıllarda Pro League'de mücadele ediyordu. Bu iki kulüp 1937'de "Royal Charleroi SC" adı altında birleşti. Ä°talyanca Vikipedi İtalyanca Vikipedi (İtalyanca: "Wikipedia in italiano"), Vikipedi'nin İtalyanca sürümüdür. Bu sürüm Ocak 2002'de başlatıldı ve tarihi itibarıyla, İtalyanca Vikipedi'nin maddesi, kullanıcısı ve hizmetlisi bulunmaktadır. Bu bağlamda beşinci en büyük Vikipedi sürümüdür. Ağustos 2005'te İtalyanca Vikipedi, hem İspanyolca hem de Portekizce Vikipedi sürümlerinin madde sayılarını geçti ve böylece sekizinci en büyük Vikipedi sürümü oldu. İtalyanca madde sayısının 56.000 maddeden 64.000 maddeye yükselmesinin en büyük sebebi, "Comuni spagnoli" adlı bir operasyonun sonucu olarak, bir bot tarafından İspanya'nın 8.000 belediyesi hakkında oluşturulan maddelerdi. 8 Eylül 2005'te, İtalyanca sürümünün madde sayısı, Felemenkçe Vikipedi madde sayısını geçti, ve bir gün sonra, 100.000 madde sınırını geçti. 11 Eylül'de, İsveççe Vikipedi'nin madde sayısını geçti, ve beşinci en büyük Vikipedi sürümü oldu. Bunun sebebi yine botlar tarafından yaratılan maddelerdi. Örneğin, bir tane bot Fransa'nın belediyeleri hakkında 35.000 madde yarattı. Hâlbuki, Lehçe Vikipedi sürümü 23 Eylül 2005'te İtalyanca madde sayısını geçti. Bulgarca Vikipedi Bulgarca Vikipedi (Bulgarca: "Уикипедия") Vikipedi'nin Bulgarca sürümüdür. Bu sürüm Aralık 2003'te başlatıldı. tarihi itibarıyla, Bulgarca Vikipedi'nin maddesi, kullanıcısı ve hizmetlisi bulunmaktadır; böylece Vikipedi'nin otuzikinci en büyük Vikipedi sürümüdür. Dnevnik gibi Bulgarca gazeteler sıkça Vikipedi hakkında makeleler yazar. 24 Kasım 2005'te, Bulgarca Vikipedi 20.000 madde sayısı sınırını geçti. O günlerde 21. en büyük Vikipedi sürümüydü. Bugün bile hâlâ en büyük Vikipedi sürümlerinden biridir. Ruud Gullit Futbolu her daim sevdiğini belirten Gullit bir basın toplatısında bunu şu sözlerle ifade etmiştir:""Futboldan ayrı kaldığımda, ağzından emziği alınmış bir bebekten farkım kalmaz"." millî takım Kulüp 244||109||21||19||colspan="2"|-||8||1||273||129 178||62||27||13||colspan="2"|-||24||7||229||81 49||4||8||3||||||0||0||51||7 471||175||56||35||||||32||8||553||217 !Total||66||17 KNVB beker KNVB beker, Kraliyet Hollanda Futbol Federasyonu (KNVB) tarafından 1899 yılından beri düzenlenen bir futbol turnuvasıdır. Elemeli kupa statüsünde oynanır. Cezeri Yeşilçomlu, Bandırma Bandırma ilçesine bağlı bir mahalledir. İlçenin güneyinde yer alır. Bandırma'ya uzaklığı 18 km'dir. Yolu asfalt olup, Kirazlı mahallesi ile komşudur. Son nüfus sayımına göre nüfusu 702'dir. Kanalizasyon dahil altyapı hizmetleri tamamlanmıştır. Tarımsal alan­larda buğday, ayçiçeği, pamuk ve kavun ekilir. Bunun yanında büyükbaş ve küçük­baş hayvancılık ile yumurta tavukçuluğu yapılmaktadır. En İyi Oyun Tony Ödülü En İyi Oyun Tony Ödülü Broadway'de sergilenen oyunlar için verilen tiyatro ödülü. Tony Ödülleri'nin ilk yılında en iyi oyun için ödül verilmedi. Çoğunlukla All My Sons'ın 1947'de En İyi Oyun ödülü aldığı sanılır ama gerçekte o sene Arthur Miller'a En İyi Yazar ödülü verilmişti. Bir sonraki sene Mister Roberts En İyi Oyun Tony ödülünü alan ilk yapım oldu. Hem yazar hem de yapımcılara ödül verilmektedir. Kemal Bayram Çukurkavaklı Kemal Bayram Çukurkavaklı (d. 1934-Konya, ö. 1992-Ankara) Türk gazeteci, yazar ve şair. Konya/Çumra Apasaraycık köyünde doğdu (14.01.1934). Anne ve babasının genç yaşta ölmesinden sonra 11 yaşında İvriz Köy Enstitüsü Uygulama İlkokulu’na girdi (1945). Yazdığı bir şiir yüzünden 30.03.1951 tarihinde İvriz Köy Enstitüsü’nden Haruniye Düziçi Köy Enstutüsü’ne tasdikname ile gönderildi. Düziçi Köy Enstitüsü’nde 17 yaşındayken yargılandı ve tutuklandı. Konya/Çumra ve Adana/Bahçe Cezaevlerinde yattı. Cezaevinden çıktıktan sonra Adana’da kahve ocağında garsonluk ve değişik işlerde çalıştıktan sonra Adana Bugün Gazetesi’nde (1953) çalıştı. Tan Matbaası’nda düzeltmen, Dolmuş isimli mizah dergisinde yönetici, Pazar Postası’nda redaktör, Taş ve Akşam gazetelerinde çalıştı. 1958-1968 yılları arasında İstanbul Gazetesi’nin Adana ve Ankara büroları yöneticisi oldu. Ankara’da Yeni Gün Gazetesi’ni kurup yayınına başladı (1968). Şiire 13 yaşında başladı. Farklı ödüller aldı. Şiirlerinde söylevsel ögeler ve öğretici deyişler yer aldı. Halk şiiri öğelerini şiirlerinde iç motif olarak kullandı. İlk şiirlerini yazarken Nâzım Hikmet ve Orhan Veli’yi örnek aldı. Şiirlerinde emek ögesi önemli yer tutar 1975 tarihinden itibaren şiirleri slogan şiire dönüştü. Şiirlerindeki tarih bilinci yurt sevgisiyle bütünleşti. Bazı eserlerini “Kemal Bayram” imzasıyla yayınladı. Gezi kitaplarıyla 1983 yılında Evliya Çelebi Ödülünü aldı. Şiirleri, Adana Bugün, (1953-1954) Yeni Konya, Yeni Meram, Selçuk, Vatan Gazetesi, Sanat Yaprağı, (1953-1954) Yurt Gazetesi, Karaman Gazetesi, Yedigün, Bayrak, Akşam, Gürses, Halkın Sesi, Türk Sözü gazetelerinde ve İvriz, Kaynak (1952), Güney, Salkım (1954), Çizgi Politika (1952), Sancak, Bizim Yayla, Galeri, Onuç, Yelken, Evrim, Okul Postası, Ülkü, Sultandağı, Damla, Halk Dergisi, Dolmuş, Pazar Postası, Yürüyüş, Petek (1957), Proleter (1962), İmece (1965) dergilerinde yayınlandı. Yayınlanmış on beş kitabı vardır. Eserlerinden bazıları: Biri Yer Biri Bakar (1974), Sabahattin Ali Olayı (1976), Düşe Kalka, Erken Öten Horoz (1977 şiir), Bir Kök Bir Damar (1977 şiir), Sibirya Şafağı (1978), Lenin’in Ülkesi (1978), İpek Yüzlü Çin, Çin İzlenimleri, Mezopotamya Irak Gezi Notları, Nar Dalında Çatlar (1978 şiir), Emek Kartalları (1980), Al Senin Olsun (1984 şiir), Mihrican (1988 şiir), Mevsimsiz Pembe (şiir). Evli ve iki çocuk babası olan yazar 15.04.1992 tarihinde Ankara’da yaşamını yitirdi. Ulusal bağımsızlık hareketleri Ulusal Bağımsızlık Hareketleri ülkesini yabancı bir güçten kurtarmak için savaşan gerilla örgütlenmesi veya en azından bu amaç doğrultusunda bir örgütlenme olduğunu dile getiren yapılar için kullanılan ortak bir ifadedir. Terim sol kanat siyaset ile özdeşleşse de, sağ kanat militanlar ve hatta faşist hareketler tarafından da kullanılmaktadır. Ulusal Bağımsızlık Hareketleri 19. yüzyılda tek bir millete, 20. yüzyılda ise tepkici milliyetçiliğe yaslanmıştır. Ulusal Bağımsızlık Hareketleri: San Sebastián Uluslararası Film Festivali San Sebastián Uluslararası Film Festivali, 1953'ten bu yana İspanya'nın San Sebastián şehrinde düzenlenmekte olan film festivalidir. Festival önceleri İspanyolca filmlerin ödüllendirilmesi amacıyla düzenlenmeye başlamış olsa da, 1950'lerin sonunda diğer dillerdeki filmlerin katılımına da açıldı. Ödüllerin çoğunluğu bir jüri tarafından verilir. Ayrıca en popüler filme seyirci ödülü verilir. Ana ödüller "Concha de Oro" (Altın İstiridye) ile "Gümüş İstiridye"'dir. Her yıl bir, iki ya da üç oyuncu, "Donostia Ödülü"'ne değer görülür. Sivil haklar hareketi Tarihsel olarak, sivil haklar hareketi dünya çapında toplumsal huzursuzlukların ve halk ayaklanmalarının yaşandığı yaklaşık yirmi yıllık (1960-1980) dönemi ifade etmektedir. Birçok ülkede yasal zeminde eşitlik arayışı hareketi uzun sürdü ve etkisiz kaldı ve hareketlerin çoğu ya etkili olamadı ya da amaçlarına tam anlamıyla ulaşamadı. Son yıllarında sivil haklar hareketleri birçok noktada radikal sola keskin bir dönüş yaptı. Kuzey İrlanda Sivil Haklar Birliği (NICRA) altmışların sonlarında ve yetmişlerin başlarında Katolik azınlığın sivil hakları için kampanya yaptı. Devletin kurulmasından beri Katolikler Protestan Birleşik hükümetinin yaygın ayrımcı politikalarından dolayı çok baskı görmüştü. NICRA kendisi için bilinçli olarak ABD'deki sivil haklar hareketi'nin modelini benimsedi. NICRA beş temel talepte bulunuyordu: Matla Matla, Divan edebiyatında bir şiirin ilk beyiti. Daha çok kaside ve gazel türleri için kullanılır. "Doğmak" anlamındadır. Matla beyti diğer beyitlerden ayrı olarak kendi arasında redifli ve kafiyeli iki mısradan oluşur. Diğer beyitlerin ikinci mısrası matla beyitiyle kafiyeli olmak zorunda değildir. Matlanın kafiyesi genellikle tam veya zengindir. Sözcük anlamı güneşin veya yıldızın doğuş yeri... ArpayazÄ±, Refahiye Arpayazı, Erzincan ilinin Refahiye ilçesine bağlı bir köydür. 1896 tarihli kayıtlarda erkek nüfusun tespiti için yapılan sayımda; Gülensu nahiyesine bağlı sadece Müslümanların yaşadığı Bekolar köyünde, 7 hanede 55 erkek nüfus bulunmaktaydı. Köyün 1928 yılındaki adı Bekolar veya Pekolar'dır. Köyün kurucusu Bekir ağa olduğundan geçmişte köye Bekolar adı verilmiştir. Daha sonra köyde çok arpa yetiştirilmesi sebebi ile Bekolar adı "Arpayazı" olarak değiştirilmiştir. Köy, Erzincan il merkezine 79 km, Refahiye ilçe merkezine 10 km uzaklıktadır. Köy, Karadeniz Bölgesi sınırları içerisinde kalmaktadır. Mahalle Afet Gönüllüleri Mahalle Afet Gönüllüleri (MAG) 1999 depremlerinden sonra başlatılan "Mahalle Afet Destek Projesi (MADP)" kapsamında eğitilen gönüllü kişilere verilen addır. Türkiye'de 1999 yılında yaşanan Gölcük ve Düzce depremlerinden sonra gerek Türk, gerek yabancı arama kurtarma ekiplerinin büyük afetlerden sonra yeterli olmadığı görülmüştür. Bu depremler sırasında kurtarılanların çoğunun komşuları ve yakınları tarafından kurtarıldıkları gerçeği göz önüne alınarak; her mahallede gönüllü ekipler oluşturulması, bunlara eğitim ve gerekli olabilecek donanımların verilmesi hedefi ile Mahalle Afet Destek Projesi başlatılmıştır. MADP projesi İsviçre Kalkınma ve İşbirliği Dairesi (SDC) tarafından başlatılmıştır, günümüzde ise MAG Vakfı tarafından devam ettirilmektedir. MAG olmak için aşağıda ayrıntıları verilen toplam 36 saatlik eğitim alınması zorunludur. 2001 yılından beri yapılan çalışmalar sonucunda 103 mahallede 4898 kişinin üzerinde gönüllü eğitilmiş ve ekipmanları ile afet sonrası destek verebilecek duruma getirilmiştir. Süleyman Seyfi Öğün Süleyman Seyfi Öğün, (d. 14 Şubat 1959, Muğla), Türk siyaset bilimcisi. 14 Şubat 1959 Muğla doğumludur. Ortaokul ve lise öğrenimini Bursa Anadolu Lisesi'nde tamamlamıştır (1977). Lisans öğrenimini (1982) ve doktorasını (1991) Uludağ Üniversitesi'inde , yüksek lisansını (1986) ise İstanbul Üniversitesi'nde tamamlamıştır. 1993 yılında doçent, 1998 yılında profesör olmuştur. 2010 yılına kadar Uludağ Üniversitesi İktisadi ve İdari Bilimler Fakültesi Kamu Yönetimi Bölümü'nde çalışmıştır. Şu anda ise Maltepe Üniversitesi İktisadi ve İdari Bilimler Fakültesi Uluslararası İlişkiler ve AB Bölümü öğretim üyesidir. Politik kültür, muhafazakarlık ve milliyetçilik konularında çalışmaktadır. Maltepe Üniversitesi İİBF Uluslararası İlişkiler ve AB Bölümü Başkanlığı görevini yürütmektedir. Aynı zamanda Yeni Şafak gazetesinde köşe yazarlığı yapmaktadır. Ocak 2016 tarihi itibarıyla Başbakan Başdanışmanı olmuştur. Tanıl Bora'ya göre "liberal-muhafazakâr" bir dünya görüşü sahibi olan Öğün, Adalet ve Kalkınma Partisine (AK Parti) "serin" bir destek vermektedir; Bora bu desteği Alev Alatlı gibi yazarların "daha hararetli" destekleriyle karşılaştırır. Öğün'ün AK Parti'nin derinleşen muhafazakârlığıyla ilgili görüşü, bu muhafazakârlığın "otoriter-faşizan" bir yapıya bürünmesiyle ilgili tartışmaların "kısa vadeli ve fuzulî" olduğu yönündedir. Bunun nedeni Öğün'e göre AK Parti tabanındaki yeni orta sınıfların "kapitalist modernliğin nimetlerini ve iktidar kazanımlarını sindirme" sürecinde olması ve Öğün'ün bunun "uzun vadede halihazır muhafazakâr hassasiyetleri bile törpüleyeceğini" düşünmesidir. Öğün, genel sorunun AK Parti ve karşıtlarının ikisinin de yüzeyselleşmesi olduğunu savunmaktadır. Türkiye'deki kültürel ortamda "sosyalistlerin milliyetçileştiği, batıcıların doğuculaştığı, milliyetçilerin dine evrildiği" tespitinde bulunmuştur. Muhafazakârlıkla ilgili çalışmalarında Türkiye'deki muhafazakârlığın demokrasiyle çoğunlukçuluğu eşitlediği, bunun indirgemeci bir yaklaşım olduğu görüşünü savunmuş, bununla ilgili "moral demokrasi" kavramını ortaya atmıştır. Fethi Naci, 1994 yılında Öğün'ün "Dergâh" dergisinde yazan genç düşünce adamlarından biri olduğunu ifade etmiş, kendisinin görüşlerinden bazılarına katılırken bazılarına karşı çıktığını ifade etmiştir. Türkiye'de Cemaatçi Milliyetçilik ve Nurettin Topçu (İstanbul, 1992) Modernite, Milliyetçilik ve Türkiye (İstanbul, 1995) 99 Soruda Milliyetçilik (İstanbul, 1997) Politik Kültür Yazıları (Bursa, 1997) Politikbilim (Ali Yaşar Sarıbay ile) (Bursa, 1998) T端rk Politik K端lt端r端 (Bursa, 2000) Gündelik Hayatın Kültürel Yansımaları (Bursa, 2006) Politika ve Kültür (Bursa, 2010) Maltepe Üniversitesi İktisadi ve İdari Bilimler Fakültesi Ali Yaşar Sarıbay, Süleyman Seyfi Öğün; Politikbilim, 2. Baskı, Eylül 1999 (özgeçmiş). Saylak, Kırıkhan Saylak, Hatay'ın Kırıkhan ilçesine bağlı bir mahalledir. İlçe merkezine 18 km uzaklıktadır. Folke Bernadotte Kont Folke Bernadotte (af Wisborg) (2 Ocak 1895 - 17 Eylül 1948), İsveçli asker, insan hakları savunucusu ve diplomat. Arap ülkeleri ile İsrail arasında Birleşmiş Milletler adına arabuluculuk yaptığı sırada öldürülmüştür. İsveç kralı V. Gustaf'ın yeğeniydi. 1918'de İsveç ordusuna girdi. İzci hareketinde görev aldı. II. Dünya Savaşı'nda İsveç Kızılhaç Örgütü'nün başına getirildi ve birçok savaş tutsağına karşılıklı değişimini sağladı. Alman toplama kamplarında yaklaşık 20 bin kişiyi kurtararak saygınlık kazandı. Avrupa'nın savaşan bütün ülkelerinde çok iyi tanındığı için, Nazi ileri gelenlerinden Heinrich Himmler, Almanya'nın İngiltere ve ABD'ye kayıtsız şartsız teslim olması, ama Sovyetler Birliği'ne teslim olmaması, direnmeyi sürdürmesi biçimindeki sonuçsuz önerisini onun aracılığıyla iletti. Bernadotte, kabul edilme şansının olmadığını söyledi, ancak Batılı Müttefikler ve İsveç Hükûmeti öneriyi yine de kabul etti. Bununla birlikte, girişim sonuçsuz kalmıştır. 20 Mayıs 1948'de BM Güvenlik Konseyi'nce Filistin'de arabuluculuk görevine atanan Bernadotte, Arap ülkeleri ile İsrail'in, 11 Haziran'da yürürlüğe giren BM ateşkes kararını gönülsüzce de olsa kabul etmesini sağladı. Ama Arap mültecilere, artık İsrail Devleti'nin parçası durumuna gelmiş bulunan yurtlarına dönme izni verilmesini önerdiği için kısa bir sürede düşman kazandı. Bir dizi ölüm tehdidinin ardından, Fransız Hava kuvvetleri albaylarından BM gözlemcisi André-Pierre Serot ile birlikte aşırı Yahudi militanlarca öldürüldü. Yatay geçiş Yatay geçiş, bir öğrencinin kayıtlı olduğu üniversite programından, başka bir üniversitenin benzer programına geçme işlemidir. Yatay Geçiş üniversiteler arasında yapıldığı gibi, üniversite içinde de yapılabilir. Yurt dışındaki bir üniversiteden, yurt içindeki bir üniversiteye, örgün öğretimden açık öğretime, 2. öğretimden 1. öğretime, vakıf üniversitesinden devlet üniersitesine yatay geçiş yapmak mümkündür. Yatay geçiş duyuruları YÖK ve üniversiteler tarafından önlisans ve lisans için temmuz ayında, sadece önlisans için Ocak ayında olmak üzere yılda 2 kez yapılmaktadır. Yatay geçiş yapabilmek için öğrencinin genel not ortalaması 100 üzerinden en az 60 olmalıdır. Bu alt sınır üniversiteler tarafından yükseltilebilir. Bir öğrencinin yatay geçiş başvurusu yapabilmesi için, lisans okuyorsa hazırlık sınıfı hariç 2 dönem bitirmiş olmalıdır. Önlisans okuyanlar ise 1. dönemi bitirdikten sonra yatay geçiş başvurusunda bulunabilirler. Aynı şekilde 4 yıllık lisans programında okuyanlar son yıl, önlisans okuyanlar ise son dönem başvuru yapamazlar. Yatay geçiş başvurusu benzer (%80'e kadar benzer içerik) bölümler arasında yapılabilmektedir. Bu benzerlik üniversite kurulu tarafından belirlenir. Birbirinden tamamen farklı bölümlere yatay geçiş başvurusu yapılamaz. Yatay geçiş başvuruları şu kriterlere göre değerlendirilir: Yatay geçiş başvuru duyurusu YÖK ve üniversiteler tarafından yapılırken, sonuçlar sadece üniversitelerin internet sitelerinden duyurulmaktadır. Ä°smail Haniye İsmail Haniye (d. 1963), Filistinli siyaset adamı, Hamas'ın üst düzey siyasi liderlerinden ve Filistin Ulusal Yönetimi'nin tartışmalı eski başbakanı. 1963'te Gazze Şeridi'ndeki Elşati mülteci kampında dünyaya geldi. Ailesi 1948 Arap-İsrail Savaşı sırasında Aşkelon şehrinden kaçarak mülteci durumuna düşmüştü. 1987'de Gazze İslam Üniversitesi'nden mezun oldu. 1989'da I. İntifada'ya katıldığı ve Hamas üyesi olduğu gerekçesiyle tutuklandı. 1992'de serbest bırakıldıktan sonra, İsrail tarafından diğer İslami Cihad ve Hamas üyesi 415 kişilik grubun arasına katılıp, Güney Lübnan'a sürüldü. Ertesi yıl Gazze'ye geri döndü. 1999'dan 2004'e kadar, Hamas genel sekreteri Şeyh Ahmet Yasin'in özel kalem müdürlüğünü yaptı. Aralık 2005'te yapılan ve 25 Ocak 2006'da tekrarlanan Filistin Yasama Konseyi seçimlerinde Hamas lideri Halid Meşal'in Şam'da sürgünde bulunmasından dolayı listenin en başında yer aldı. Hamas'ın 132 sandalyeden 74'ünü aldığı seçimler sonucunda Haniye, 16 Şubat 2006'da Hamas'ın başbakan adayı olarak açıklandı. 19 Şubat'ta, ABD ve İsrail'in karşı çıkmalarına rağmen Filistin başkanı Mahmud Abbas tarafından başbakanlığa atandı. Ekim 2006'da Gazze'de El Fetih ile Hamas üyelerinin çarpışmaları sırasında konvoyuna düzenlenen saldırıdan kurtuldu. Mayıs 2007'de İsrail'in evine karşı düzenlediği füze saldırısını atlattı. Haziran 2007'de Gazze Şeridi'ndeki Hamas ile El Fetih arasındaki çatışmaların zirveye çıkması üzerine, Filistin devlet başkanı Mahmud Abbas tarafından görevinden alındı. İnka İmparatorluğu İnka İmparatorluğu, Kolomb öncesi Amerika'nın en büyük imparatorluğudur. İnka terimi, yarı efsanevi kurucu Manco Capac'tan 1532'de İspanyollara yenik düşmüş Atahualpa'ya dek toplam 13 imparatordan oluşan bir hanedanın hükmettiği Kolomb öncesi Güney Amerika halklarının tarihi ve uygarlığına ilişkin her türlü olayı kapsayan bir ifadedir. Bu uygarlıkta başta bulunan ulu öndere İnka'nın tek efendisi anlamına gelen "Sapa İnka" unvanı verilirdi. İnka İmparatorluğu Kolomb öncesi Amerika’nın üç büyük imparatorluğundan biridir. Bir yüzyıldan az bir zamanda kurulan İnka İmparatorluğu (Quechua dilinde “dört eyalet”'i ifade etmek üzere dört çeyrek anlamına gelen "Tawantinsuyu" ya da "Tahuantinsuyu") And Dağları boyunca geniş bir bölgeye yayıldı. En parlak döneminde bir yandan bugünkü Kolombiya’dan Arjantin ve Şili’ye, diğer yandan Ekvador, Peru ve Bolivya’ya uzanıyordu; yani And Dağları ve Büyük Okyanus kıyıları boyunca Güney Amerika’nın batı kısmında uzanıyordu. Bu yaklaşık 4000 km uzunluğunda ve 3 milyon km'den fazla bir bölge demekti. Başkenti bugünkü Peru’nun Cuzco kentiydi. Bu imparatorluğun benzerine az rastlanır bir özelliği, özgün bir devletçi örgütlenmeyle, kendisini oluşturan halkların sosyokültürel çeşitliliğini tek bir çatı altında birleştirebilmiş olmasıydı. İnka İmparatorluğu böylece toprakları üzerinde sayıları 700’ü aşan farklı dillerde konuşan birçok farklı halkı ya da etnik topluluğu bir araya getirebilmişti. Bununla birlikte İnkalar resmî dil olarak Quechua dilini benimsetmişlerdi. İmparatorluğun idari, siyasi ve askerî merkezi, yarı efsanevi bir kişilik olan Manco Capac liderliğinde kurdukları, günümüzde Peru'da bulunan Cuzco (Quechua dilinde "Qosqo", Türkçede "Kusko" okunur) kentidir. İlk kez Peru'nun dağlık arazilerinde bir oymak olarak ortaya çıkan İnkalar zamanla önce krallık, daha sonra (14.-15. yüzyılda) imparatorluk haline geldiler. Politeizm, animizm ve şamanizmin bir karışımı olarak ifade edilebilecek İnka dininde İnka hanedanınca desteklenen ve ibadet edilen tanrı, İnti'dir (Güneş Tanrısı). İnkalar bu tanrının bedenlenmiş temsilcisi olarak gördükleri imparatorlarını "Güneşin Oğlu" diye tanımlardı. Manco Capac, Peru'daki İnka Hanedanlığı'nın efsanevi kurucusudur.İnkalar’ın kökenine ilişkin sözlü gelenek yoluyla aktarılan, sonradan İspanyollarca kaleme alınan çok çeşitli efsaneler ve versiyonları bulunmaktadır. Manco Capac için bir efsanede, Viracocha´nın oğlu olduğu söylenir. Bir diğerinde ise Titicaca Gölü´nde Güneş Tanrısı İnti tarafından büyütüldüğü söylenir. Manco Capac ve Mama Ocllo efsanelerine göre, İnkalar Manco Capac’ın soyundan gelmektedir. Kırıp geçiren büyük tufandan sonra insanlara uygarlığı öğretmek üzere, Tanrı Viracocha tarafından gönderilen Manco Capac, kızkardeşi ve aynı zamanda eşi olan Mama Ocllo ile Titicaca Gölü’nden çıkagelmiştir. Efsaneye göre, her ikisi Manco Capac’ın altından yapılma, yerleşilecek yeri göstermek üzere tümüyle toprağa gömülü olan büyülü asasının bulunduğu yere kadar gelirler. Asanın bulunduğu toprak onlara gerekenleri tedarik edebilecek yeterince zengin bir topraktı. İşte sonradan Cuzco (Quechua dilinde “göbek” anlamına gelir ) olan ilk İnka kentini orada kurdular. Böylece Manco Capac insanlara tarımı ve zanaatı öğretti ve Mama Ocllo da kadınlara dokuma sanatını öğretti. Juan de Betanzos tarafından aktarılan “Ayar Kardeşler” efsanesine göreyse, Viracocha'nın yaratılışı düzenlemesinden sonra dört çift (dört erkek kardeş ve eşleri olan dört kadın) Pacaritambo mağarasından (güneşin doğduğu-şafak evi ya da üretim evi) çıkmışlardı.) Bu çiftlerin en önemlisi adını sonradan Manco Capac olarak değiştirecek Ayar Manco ve Mama Ocllo çiftiydi. Manco Capac´nın iktidara gelişi hakkında da birçok efsane vardır. Bir efsaneye göre, Manco Capac ve kardeşi Pachacamac, Inti´nin oğullarıdır. Babası tarafından ateş ve güneş tanrısı olarak kutsanmış olan Manco Capac, Cuzco'ya ulaşmak icin yer altı tünelleri kazmış ve bir tapınak yapmıştır. Yolculukları sırasında Manco'nun kardeşlerinden birisi taşa dönüşmüştür ("Huaca"). Bir diğer efsanede ise Cuzco´ya yer altından gitmek yerine Titicaca Gölü'nün içinden gitmişlerdir. Tici Virachocha versiyonuna göre, Manco Capac, Cuzco´nun 25 km güneyindeki Pacari-Tampu, bugünkü adıyla Pacaritambo´lu Tici Viracocha´nın oğludur. O ve erkek kardeşleri ("Ayar Anca","Ayar Cachi", ve "Ayar Uchu"); ve kız kardeşleri (Mama Ocllo, "Mama Huaco", "Mama Raua", ve "Mama Cura") Cuzco´ya yakın bir yerde yaşadılar. Çeşitlilik arzetmesine rağmen genel inanış, Manco'nun kardeşlerini öldürerek Cuzco´nun tek hakimi haline geldiğidir. Andlar'da uygarlık muhtemelen günümüzden 11.500 yıl önce (MÖ 9500) başlamıştı. İnkalar'ın Peru'nun dağlık bölgesindeki, günümüzde Puna'lar olarak bilinen arazilerde yaşamış ataları muhtemelen göçebe olarak ortaya çıkmışlardı. İnkalar’ın kökenine ilişkin farklı veriler elde edilmiştir. Günümüzde ilk İnkalar’ın coğrafik başlangıcı tartışmalı bir konudur, varsayımların hatırır sayılır bir kısmı Peru ve Bolivya sınırındaki Titicaca Gölü kıyılarından geldiklerini varsayar. Bu yaklaşımlar pek iyi bilinmeyen Tiahuanaco (Bolivya) uygarlığıyla bir ilgileri olabileceğini akla getirmektedir. İrtifası 3812 m olan Titicaca Gölü 8.000 km'lik yüzölçümüyle gerçek bir içdeniz durumundadır. Başlarında Manco Capac bulunan bir topluluğun kuzeye göç edip Quechua topluluklarıyla ittifak kurarak Cuzco Vadisi’nde oturanları yerinden etmiş olması gerekir. Bölgeye yerleşen bu topluluğun soyundan gelenler ve müttefikleri ilk İnkalar olarak ele alınmaktadır. Diğer kaynaklar Amazon bölgesi kaynaklı bir göç yaklaşımına yer vermektedir. İnkalar'ın Amazon bölgesindeki varlığı 1979’da Nicole ve Herbert Cartagena adlı iki kaşifin Mameria adlı İnka tarım yerleşimini keşfiyle doğrulanmaktadır. Fransız kâşif ve arkeolog Thierry Jamin de 2006’da dağ yamacına işlenmiş iri suratlardan oluşan üç antropomorf jeoglifi (yere kazınmış şekil) keşfiyle bunu resmîleştirmiştir. Bu jeogliflerden biri 1921’de Vicente de Cenitagoya tarafından keşfedilen Pusharo petrogliflerindeki (taşa kazınmış şekil) bir suratın kopyasıdır. Bunun üzerine Pusharo petrogliflerinde yeni keşiflerde bulunan genç arkeolog Thierry Jamin Amazon Ormanı’nda zorlu keşif gezileri gerçekleştirilebildiği takdirde yeni İnka kentlerinin ve özellikle kayıp kent Païtiti’nin bulunacağından emin olduğunu belirtmektedir. İnkalar başlangıçta (12. yüzyılda) Manco Capac liderliğinde Cuzco’da küçük bir beylik oluşturmuşlardı. Cuzco bölgesi İnkalar’ın gelmesinden önce başka halklarca meskundu ve İnkalar da geldiklerinde önceleri yalnızca bölgedeki bu halklardan biri konumudaydılar. Bu küçük güçler aralarında küçük çapta yerel savaşlar yapmaktaydılar. Zamanla bazı oymaklar İnkalar’ın da katıldığı bir konfederasyon oluşturmakta yarar gördüler. İnkalar’ın baskın rolde olmadığı bu konfederasyonda benimsenen Quechua dili zamanla And platosunun lingua franca'sı denecek şekilde, farklı dilleri konuşanlar arasında ortak bir dil olarak kullanılmaya başlandı ve bölgede giderek yaygınlık kazandı. Konfederasyona katılanların yarısı yukarı bölgedekilerden ("Hanan"), İnkalar’ın katıldığı "Hurin" denilen diğer yarısı da aşağı bölgedekilerden oluşuyordu. Siyasi ve dini güçlerin "Hanan"’ın elinde olmasına karşılık askeri güçler "Hurin"’in elindeydi. Güçlerin bu şekilde dağılımı İnka oymağının askerî güç yoluyla iktidara gelişini kısmen açıklamaktadır. İnka oymağı konfederasyonda yavaş yavaş önem kazanmaya başladı. Yaklaşık üç yüz yıl boyunca komşuları onlara vergi ödemek zorunda kaldılar. Fakat İnkalar gerçek anlamda bir devleti ancak 14. yüzyılın ortalarında kurabilmişlerdir. İnkalar Sinchi Roca, Lloqui Yupanqui, Mayta Capac ve Capac Yupanqui’nin hükümdarlıkları süresince Cuzco havzasında konumlarını giderek güçlendirdiler. Böylece çevredeki kentlerin yağmalanabilmesi ve düşman saldırılarının geri püskürtülebilmesi için konfederasyonda kendilerine giderek baskın bir rol verildi. Nihayet Capac Yupanqui öldüğünde Inca Roca konfederasyonun denetimini tümüyle eline geçirdi ve İnkalar yasalarını tüm diğer oymaklara benimsettiler. Halefi Yahuar Huacac selefi kadar başarılı bir yönetim sergileyemedi ve bir komplo hükümdarlığına son verdi. Bununla birlikte 1400 yıllarına doğru Viracocha Inca başa geçince İnkalar tekrar güç kazanmaya ve genişlemeye başladılar. Bütün bunlara rağmen, Viracocha Inca’nın başa geçtiği dönemde toprakları ancak Cuzco’nun çevresinde yarıçapı 40 km olan bir daireden ibaretti. İnkalar ya da imparatorluk Viracocha Inca’yla bölgedeki hakimiyetini pekiştirdi ve topraklarını genişletti. Artık, 1438’de tehdit oluşturan Chancas etnik grubu haricinde, civarda İnkalar’ın gücüne karşı koyabilecek hiçbir güç kalmamıştı. Chancas savaşçıları da Viracocha Inca’nın oğlu Pachacutec hükümdarlığında bozguna uğratıldılar ve İnkalar’a boyun eğmek zorunda kaldılar. Bu zaferden sonra imparatorluk iç çekişmelere rağmen fetihlere ve genişlemeye komşularının ötesindeki topraklarda devam etti. Pachacutec Cuzco Krallığını yeniden organize ederek bir imparatorluğa çevirdi. Bir ordu kurup bu ordunun başına, Cajamarca'yı Cusco'dan ayıran topraklarda İnka egemenliğini kabul ettirmesi için oğlu Tupac Yupanqui’yi geçirdi. Pachacutec, imparatorluğunu savaşmak zorunda kalmadan siyaset yoluyla da genişletme taktiklerine başvuruyordu. Örneğin imparatorluğuna katmak istediği bölgelere casuslar göndererek önce onların siyasi stratejilerini, askeri ve maddi güçlerini öğreniyor, daha sonra bu bölgelerin liderlerine övgüyle lüks mallar hediye ederek, imparatorluğuna katılmalarının kendilerine yarar sağlayacağını söylüyordu. Bunu birçok hükümdara barışçıl yollarla, bir emrivakiyle kabul ettirdi. Pachacutec 1445’ten 1450’ye kadar topraklarını Titicaca Gölü’ne kadar genişletmiş bulunuyordu. Pachacutec’ten sonra oğlu Túpac Inca Yupanqui 1463’ten itibaren kuzeydeki toprakları fethetti; en önemli fethi Chimor Krallığı oldu. Túpac Inca’nın oğlu Huayna Cápac ise imparatorluğa, günümüzde kısmen Ekvador’da kısmen Peru’da kalan bir bölgeyi daha ilave etmeyi başardı. İspanyol yazarların elyazmalarından İnkalar'ın düzenli bir orduya sahip olduğu anlaşılmaktadır. Francisco López De Jerez 1534’te İnka savaşçılarını şöyle betimler: “... "Hepsi de, Türkler kadar düzenli bir şekilde, sancaklarıyla, komutanlarıyla mangalar, takımlar halinde geliyordu".” Nihayet 1523’te, İnkalar’a karşı duran son oymak Kara’lar da İnkalar’a boyun eğmek zorunda kaldı. Böylece imparatorluğun genişlemesini durduracak bir güç kalmamıştı ve genişlemenin sınırları bugünkü Kolombiya’ya kadar dayandı. İnka İmparatorluğu’nun parlak döneminde imparatorluk toprakları, Peru, Bolivya, Ekvador gibi ülkeleri içermesinin yanı sıra, Kolombiya, Arjantin ve Şili’nin bir kısmını da içermekteydi. Fakat imparatorluğun uzun sürmeden bir felakete göğüs germesi gerekiyordu: 1527’de bazı hastalıkları da beraberinde getiren İspanyollar’ın gelişi imparatorluğu zayıflattı. İmparator Huayna Capac halefini seçemeden öldü. İki oğlu taht kavgasına girişti ve imparatorluk ikiye bölündü; imparatorluğun kuzeyinde Atahualpa, güneyinde Huascar hakimiyeti ele geçirdi. İç savaş sonucunda Atahualpa Huascar’ı yendi. Temmuz 1529’da İspanya kraliçesi Francisco Pizarro’nun İnka ülkesini fethetmesine izin vermiş ve onu tüm Peru fetihlerine komutan olarak atamıştı. Francisco Pizarro ve adamları 1532’de Peru’ya geldiklerinde bir tehdit olarak algılanmadılar, aksine kendisinin tanrı Viracocha ya da elçisi olabileceği düşüncesiyle iyi karşılandılar. Çünkü efsaneden kaynaklanan İnka inanışına göre, tanrı Viracocha deniz aşırı bir yerden barış ve huzuru sağlamak üzere bir gün tekrar dönecekti. Bu yüzden Pizarro İnkalar’ca kaygısızca ağırlandı. Pizarro ve imparatorun bir görüşmesi sırasında imparator İspanyollarca esir alındı. İnkalar imparatorlarının hayatını tehlikeye atmamak için İspanyollar’a saldırmayı göze alamadılar. İmparator Atahualpa İspanyollar’ın tutsağı olduğu sıralarda, orduları imparatorluktaki bölünmeyi gidermiş ve tüm imparatorluk üzerinde kontrolü yeniden sağlamış durumdaydı. “Böl yönet” politikasını bilen Pizarro iç çekişmeleri yeniden alevlendirmeye çalıştı ve İnkalar’ın hakimiyetindeki halkları isyana kışkırttı. Ayrılıkçı toplulukların bu oyuna gelmesi sonucunda imparatorluk parçalandı. İnkalar halen imparatorlarına yeniden kavuşacaklarını umuyorlardı. Bunun üzerine Pizarro İnkalar’dan bir fidye koparmayı planladı ve imparatorlarının serbest kalmasını isteyen İnkalar’a Atahualpa’nın tutsak olduğu odanın altınla doldurulması şartıyla onu serbest bırakacağını söyledi. İnkalar bu isteğini yerine getirdilerse de Pizarro sözünü tutmadı. İmparator 26 Temmuz 1533’te idam edildi. Teokratik bir yapıya sahip İnka İmparatorluğunda imparator, Tanrı’nın yeryüzündeki temsilcisi olan bir "yarı tanrı" ya da "yaşayan tanrı" olarak kabul edildiğinden, imparatorlarının idamı İnkalar'da büyük bir karışıklığa yol açmıştı, işte o zaman İspanyollar ayrılıkçı güçlerle işbirliği yaparak tüm bölgeyi işgale başladılar. Cuzco’ya varınca kenti yağmaladılar ve Huascar’ın üvey kardeşi Manco Inca’yı “kukla imparator” olarak tahta geçirdiler. İspanyollar’ın sözünden çıkamayacak olan Manco Inca’nın İnka İmparatorluğu’nun dağılması karşısında elinden bir şey gelemezdi. 1548’den itibaren İspanyol egemenliğinin tam olarak yerleştiği söylenebilir. İnkalar’ın direnişi bir süre Tisoc, Manco Inca, Sayry Túpac, Tito Cusi ve Túpac Amaru gibi liderlerin önderliğinde devam etmişse de, bu direnişler İspanyolların bölgeye gelişlerinden 40 yıl sonra etkisiz hale getirilmiştir. 1572’de Túpac Amaru’nun öldürülmesine dek süren bu direniş sırasında başkaldıran İnkalar Vilcabamba bölgesine sığınarak orada küçük bir krallık kurmuşlardır. Túpac Amaru’nun öldürülmesinden sonra direnişler ancak 17. yüzyılda ve 18. yüzyılda yeniden başgösterebilmiştir. Bunlardan en önemlisi, Tahuantisuyu İmparatorluğu’nu yeniden kurmak amacıyla 1780’de başgösteren Túpac Amaru (1572’de öldürülen son İnka hükümdarı Túpac Amaru’nun soyundan gelen ve aynı adı taşıyan lider) direnişidir. İspanyol işgali aynı zamanda, geniş ölçüde yağmalamayı, halkı kırıp geçiren hastalıkları, kıtlığı (-bolluk içinde yaşayan ve kötü hava şartlarının olacağı verimsiz yıllara karşı ambarlarını hep dolu halde tutan İnkalar daha önce kıtlığı hiç yaşamamışlardı), yerlilerin köleleştirilmesini ve halkın Hıristiyanlaştırılmasını getirmiş bir işgaldir. Hıristiyanlaştırma esas olarak Quechua dilinde yapılmış ve o zamana kadar İnka hakimiyetinde yaşamış olmasına rağmen Quechua dilini bilmeyen halklar da bu dili öğrenmek zorunda kalmışlardır. Günümüzde bu dil Güney Amerika’da 7-10 milyon kişi tarafından konuşulmaktadır. Sömürgeleştirilme boyunca yerli demografisi rakamları şöyledir: 1575’ten itibaren kaydedilen nüfustaki büyük düşüş, sömürgeleştirilen yerlilere uygulanan “pasivize etme” politikalarına, "encomiendas" (yerlilere uygulanan maden ocaklarında ve tarlalarda zorunlu çalışma sistemi) uygulamalarına bağlanır. Bu yüzden yaklaşık 25 yılda beş milyon yerli yaşamını kaybetmiştir. "Potosi" denilen maden ocaklarına Afrika’dan köle getirilmesinin bir nedeni de bu ocaklarda çalıştırılan yerlilerin nüfusundaki bu büyük düşüştür. İnka imparatorları listesi Quechua dilinde "insan varlıkları arasında en güçlüleri" anlamındaki "Capaccuna" sözcüğüyle adlandırılır. Viracocha Inca'dan önceki İnka imparatorları yarı efsanevidir ve hükümdarlık süreleri doğrulanabilmiş değildir. 1533 ile 1572 arasındaki dönemde Huayna Capac'ın oğullarından bazıları İspanyollar'a karşı ayaklandılar ve Vilcabamba bölgesine sığındılar. Dolayısıyla nüfuzları bu direniş merkezinin çevresindeki yerel bir nüfuzdan öteye geçememiş. Dilbilimde ve genetik dalındaki araştırmalar Kolomb öncesi Amerika halkları ile Asya halklarının aynı kökenden geldiklerini ve MÖ 14.000-12.000 yıl önce aynı dili konuştuklarını ortaya koymaktadır.)Bu ortaklık doğal olarak çeşitli değişimlere maruz kalmış olmakla birlikte inanışlarda da az çok görülebilmektedir. İnka dininin bazı şamanik özellikleri içermesi bu yolla açıklanabilir. Tarihsel süreç içerisinde çeşitli kültürel öğelerden etkilenerek değişimler geçirmiş olması gereken İnka dini imparatorluk döneminde çok tanrılı, animist ve şamanist bir sentez olarak ortaya çıkmaktadır. Bünyesinde şamanist kavramların yanı sıra, güneş kültü, Huaca'lar kültü ve kehanet ve kurban gibi öğeleri barındırır. And Dağları’ndaki pek çok topluluk köken olarak kutsal bir yerden, bir yıldızdan ya da bir hayvandan geldiklerini belirtir. Bu bağlamda 15. yüzyıldan itibaren İnkalar da güneşin (Quechua dilinde İnti ya da Tahuantinsuyu) oğulları olduklarını ifade etmişlerdir. İnka hükümdarlarının bu kökeni doğruladıkları görülmektedir. Dolayısıyla imparatorluğun resmî kültü olarak güneş kültü benimsenmişti. İnkalar genellikle güneşe adanmış tapınaklar inşa etmişlerdir. İnkalar’ın egemenliğine girmiş halklar da kendi bölgelerinde, onlarla ittifak olduğunu göstermek üzere veya gerçekten tapınmak amacıyla çeşitli güneş kültü yapıları inşa etmişlerdir. Kültün coğrafi genişlemesine tanıklık eden bu yapılardan bazıları günümüzde halen görülebilir durumdadır. İmparatorluğun en önemli bayramı İnti Raymi idi; kış gündönümünde, yani güney yarımküresinde en kısa gün olan 21 Haziran’da kutlanırdı. Bu bayram sırasında hem önceki yılda bahşedilmiş tüm iyi şeyler için şükran ifade edilirdi, hem de tarımsal ürünlere ilişkin olarak Güneş’ten korunma dileğinde bulunulurdu. İnka İmparatorluğu'nda güneş kültüyle ilgili olan tapınaklardan bazıları şunlardır: İspanyol yazar Inca Garcilaso de la Vega’nın aktadığına göre, Güneş animist Andlar’da bir vitrin ilahı olup İnkalar’ın gerçek Tanrı'sı Viracocha idi. Muhtemelen önceleri Viracocha’ya ilişkin bir dinsel sistem varken, bunun yerini zamanla güneş kültü almıştır. Çünkü Viracocha inanışı İnka öncesi kültürlerde de mevcuttur, hatta kimilerine göre ilk zamanlarda tek tanrılı bir sistem vardı. Bu Viracocha inanışına MS 8. yüzyıla dayanan Huari kültüründe rastlamaktayız. Bu konuda elimizde fazla veri bulunmuyorsa da, kesin olan bir nokta, zaten farklı halklar mozayiğinden oluşan İnkalar’ın diğer kültürlerden, örneğin Tiahuanaco’nun efsane ve inanışlarından etkilenmiş olduklarıdır. Bir başka örnek de Pachacamac inanışıdır. Peru’nun orta kıyısına ait bir tanrı olmakla birlikte, kökeni bilinmeyen Pachacamac da İnkalar’dan, hatta Viracocha inanışından daha eskidir. Bu tanrıya adanmış bilinen en eski tapınak yine tanrının adıyla anılan (Pachacamac) tapınak olup, gayet eskidir, Lima kültürü dönemine dayanır. Bu kült muhtemelen MS 300-600 yılları civarında ortaya çıkmış olmalıdır. Bununla birlikte Pachacamac kenti parlak çağını yerel İshmay kültürüyle (MS 1000-1450) yaşamıştır. Kısaca İnka hakimiyetinin ilk yüzyıllarında tanrı İnti’ye tapınılmıyordu ve görünüşe göre, farklı halkların belirli bir din özgürlüğü vardı. Güneş kültünün ortaya çıkışı 15. yüzyılda Pachacutec’in hükümdarlığı döneminde olmuştur. Pachacutec diğer kültlerin aleyhine, hızla bu külte resmiyet kazandırmıştır. Bundan sonra İnka İmparatorluğu’nda Viracocha tapınakları yakıp yıkılmış, yerine güneş tapınakları yapılmıştır. Bütün bunlara rağmen Viracocha inanışı gönüllerden kaybolmamış, varlığını sürdürmeye devam etmiş ve hatta günümüzde de devam etmektedir. İnkalar fethettikleri topraklarda güneş kültünü empoze ettikleri zaman, o topraklardaki inanışlarda var olan yerel tanrılara tapınmayı durdurmaya çalışmakla birlikte, animist inanışların uygulanmasını yasaklamıyorlardı. Zaten güneş kültü sisteminin kendisi de esasen bu tür animist uygulamalara dayanmaktaydı. İnkalar’ın tolerans gösterdikleri bu inanışlardan en önemlisi Huaca’lar kültüdür. Huaca’lar özel bir tanrıya bağlı, dağ, ağaç, nehir gibi coğrafi yerlerle ilişkilendirilen, kutsal ya da ilahî, görünmez, bedensiz varlıklardır. Tüm animist dinlerde bu tür bir inanışa rastlanır. Huaca’ların bulunduğuna ya da ilişkili olduğuna inanılan kutsal yerler İnka İmparatorluğu’nun halkı için özel bir önem taşıyordu. Bu varlıkları memnun etmek için belirli zamanlarda kurbanlar sunulurdu. Bu bedensiz varlıklarla ancak toplulukların şaman denilebilecek ruhani şefleri irtibat kurabilir ve onlardan tavsiye veya yardım alabilirlerdi. Şamanlar tüm tapınaklarda ve önemli dinî merkezlerde yaşıyorlardı. Kadın şamanlar kehanete, tıbba ve doğaüstü yeteneklere ilişkin uygulamalar yapıyorlardı. Şamanlar iradeleriyle öte-âleme manevi yolculuklar yaparak halka hastalık ve felaket nedenlerini doğrudan söyleyebildiklerinden fal ve tıpla uğraşan diğer din adamlarından daha yüksek bir mertebede bulunurlardı Cuzco’daki ruhani liderin ya da "baş şaman"ın adı "Villac umu" idi. Evliydi ve otoritesi neredeyse imparatorunkine denkti. Nüfuzu tüm tapınakları ve dinî binaları kapsıyordu. Dinî görevlileri atama yetkisine de sahipti. "Aclla" adı verilen, İspanyol yazarların “Güneş’in bakireleri” olarak da belirttikleri “seçilmiş kadınlar” ise Güneş-Tanrı’nın hizmetlileri ("Intip-aclla") ya da imparatorun hizmetlileri("Incap-aclla") olarak çalışıyorlardı. Genç yaşta özel bir eğitimden geçirilen kızlar içinden ancak en kalitelileri bu makam için seçilirdi. Bunlar "Aclla-huasi"’ de (« "aclla"’ların evi ») yaşarlardı, zamanlarının çoğunu imparatora ya da kadın şamanlara giysiler dokumakla geçirirlerdi. Hanedanın kanını taşıyan prenseslerden ("Nusta"’lar) biri imparatorun baş eşi ("Coya") olurdu. İnka inanışına göre ölüm bir son değildi. Ölenlerin ruhları öte âleme geçerdi. Birçok kaynağa göre, İnkalar’da ruh göçü (reenkarnasyon) kavramı mevcuttu. Öte âlem yaşamında iyi bir yer edinmek için dünyadayken "ama sua", "ama llulla", "ama chella" ("çalmamak, tembel olmamak ve yalan söylememek") denilen üç ilkeye uymaları gerekiyordu. Diğer şamanist kültürlerdeki klasik yaşam ağacı ve üç âlem kavramlarına İnkalar’da da rastlanmaktadır. Üç âlem inanışı İnkalar’da "İnka haçı" denilen "Chakana" sembolüyle simgelenirdi. Üç âlem, semboldeki üç ayrı seviyeyi gösteren üç basamakla simgelenirdi. Bunlar "Hana Pacha" (tanrıların bulunduğu semavi âlem), "Kay Pacha", (yaşadığımız orta âlem) ve "Ucu" ya da "Urin Pacha" (yeraltı tanrılarının hükmettiği, ölenlerin ruhlarının uğradığı yeraltı âlemi ya da cehennem). Haçın ortasındaki delik şamanın üç âlem arasındaki yolculuğunu gerçekleştirdiği Yer'in eksenidir. Şamanın bu ruhsal yolculukları yapabilmesi için transa geçmesi gerekirdi. Bu üç âlem, hayvan sembolleri (yılan, puma, kondor) kullanılarak da temsil edilirdi. İnkalar yaşamın görünmez güçlerce denetlendiğine inanırlardı. Falın İnka uygarlığında önemli bir yeri vardı. Her önemli karar uygulamaya koyulmadan önce fala başvurulur, gözlemlenen işaretler ve alametler yorumlanarak hareket edilirdi. Hastalıkları tedavi etmede, savaşın nasıl geçeceğini önceden bilebilmede, egzorsist uygulamalarda ve bir cinayeti cezalandırmada da bu tür yöntemlere başvurulurdu. Fal aynı zamanda hangi tanrılara hangi kurbanların verileceğini bilmede de işe yarardı. Örümceklerin hareketlerinin gözlemlenmesi, düz bir tabağa bırakılan koka ağacı yapraklarının aldığı biçimlerin incelenmesi, adanmış bir beyaz lamanın akciğerlerinin incelenmesi İnkalar’daki fal yöntemlerine örnek olarak gösterilebilir. Bunların yanı sıra İnka şamanları, danışmak amacıyla doğaüstü varlıklarla iletişim kurabilmek üzere, transa geçebilmek için halüsinojen etkileri olan, "ayahuasca" içkisini de içerlerdi. Tanrılara ya da "huaca"’lara kurban ve sunuların takdim edilmesi yalnızca bayramlara özgü değildi, günlük işler haline gelmişti, yani günlük yaşamın bir parçası olmuş gibiydi. Bunlar özellikle "Pacha mama"’ya (“toprak ana”) sunulurdu. Güneş kültünde her fırsatta sunulan kurbanlar genellikle lama olurdu. İnsan kurban etme uygulaması yalnızca karışıklık dönemlerinde, örneğin imparator hastalandığı ya da öldüğü zamanlarda veya büyük doğal afetlere maruz kalındığı zamanlarda tanrıları yatıştırmak amacıyla uygulanmıştır. Kurbanlar, saflığı temsil ettiklerinden çocuklar arasından seçilebildiği gibi, savaşta esir düşenler arasından da, Cuzco’daki soylular arasından da seçilebilirdi; yani belirli bir sisteme bağlı değildi. İnanışa göre, adanan çocuk, tanrı haline gelirdi. Kurban edilmeden önce çocuğa pek acı hissetmemesi için duyumlarını azaltıcı "chicha" (alkollü bir içki) içirilirdi. Kurban ayinlerini din adamları yönetirdi. 1995 yılında yapılan kazılar 500 yıl önce Arequipa’daki (Juanita) bir volkanik patlama sırasında Ampato volkanının tepesinde gerçekleştirilecek kurban ayini için Cuzco’dan yola çıkan tören kortejini kurban adayı olan kız çocuğuyla birlikte, donmuş halde gün ışığına çıkarmıştır. Tüm giysi ve takılarla orijinal haldeki bu buluntu günümüzde Arequipa’daki Santuarios Andinos Müzesi’nde sergilenmektedir. Bununla birlikte İnkalar’ın kurbanları sayı bakımından Aztekler’in toplu kurbanlarıyla kıyaslanamaz. İnka İmparatorluğu’nda hiyerarşi And topluluklarının geleneksel örgütlenmesini esas alır. İmparator hem tüm imparatorluğun hükümdarı, hem de oymağının başıdır. İmparatorluğun temelindeki örgütlenme paylaşmayı, ortaklaşa yaşamayı esas alan bir örgütlenmeydi. Yeni bir fetihte bulunan imparator, çoğu zaman, fethedilen topraklardaki halkların asimilasyonunda o halkın geleneksel örgütlenmesini altüst etmemeye özen gösterir, geleneksel otoritelere müsaade eder ve onlara kendilerini birçok konuda bilgilendirmekle görevli “İnka öğretmenleri”ni emanet ederdi. "İnka öğretmenleri" denilen bu topluluklar, fethedilen topraklardaki halkların İnka İmparatorluğu’na uyum sağlamaları için onları imparatorluğun yasaları hakkında bilgilendirir ve onlara resmî dini öğretirlerdi. Bu yerel otoriteler, tamamı İnka oymağının bireyleri olan hiyerarşik üstlerine bağlıydılar ve onlara hesap verirlerdi. Genel olarak üç sınıf vardı: Sonuç olarak toplumda bir tür kast sistemi vardı ve sınıf değiştirmek çok zor ve çok nadiren mümkün olabiliyordu. Emekçi sınıfından birinin yöneticiler sınıfına geçebilmesi ancak askerî bir kahramanlık göstermesiyle ya da bu duruma gelmesine layık görüleceği olağanüstü derecede yararlı bir şey yapmış olmasıyla mümkündü. Yenik düşmüş halkların başına getirilen işbirlikçi yerel yöneticilere de siyasi amaçlarla önemli yetkiler verildiği olurdu. Yaş gruplarına bağlı olan sosyal örgütlenme ise özetle şöyleydi: İnka İmparatorluğu idari örgütlenmede, şamanizmdeki "dört yön-dört renk" kavramı model alınarak, Cuzco’nun dört mahallesi gibi, dört bölgeye ya da dört federatif eyalete ayrılmış olarak yönetiliyordu: Her eyaletin hanedan soyundan gelme bir yöneticisi bulunurdu. Her eyaletin 49 kareli bir sancağı("achank'ara") vardı. Bu eyaletler de kendi içinde illere, iller de kendi içinde sonu birkaç aileden oluşan küçük yapılara varana dek bir yapılanma gösteriyordu. İnka otoritesinin temsilcileri idari yapılanmanın her kademesinde mevcuttu. İmparatorluğun tahkim edilmesi ilkesi gözönünde tutulduğundan, fethedilen bölgedeki halk kısmen imparatorluğun tanımadıkları ve böylece yakın ilişki kuramayacakları halkların yaşadığı başka bir bölgesine gönderilir ve yerlerine örnekleri Osmanlı İmparatorluğu'nda da görülen bir yöntem uygulanarak, İnka toplulukları ("Mitimaq" ya da "Mitimae"ler) yerleştirilirdi. Bu göçe zorlamalar siyasi amaçlarla olduğu kadar ekonomik amaçlarla da yapılmaktaydı. Bu geniş imparatorluğu denetleyebilmek üzere imparatorluğun tüm kentlerini birbirlerine bağlayan yollar inşa edilmişti. Bu sayede imparatorun denetim gücü ülkenin sınır uçlarına kadar ulaşabiliyordu. İletişimi hızlandırmak için yollar esas olarak imparatorluk habercilerine ve resmî yolculara tahsis edilmişti. Mayalar'da olduğu gibi tekerleğin kullanılmadığı, yayaların yanı sıra lama kervanlarınca katedilen bu kraliyet yolları en az 25.000 km uzunluğunda olup, yer yer 7 m'ye varan genişlikteydi. Bu yolların
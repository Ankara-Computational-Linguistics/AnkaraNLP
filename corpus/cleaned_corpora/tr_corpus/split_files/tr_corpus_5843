kararının ardından Genelkurmay Başkanı İlker Başbuğ düzenlediği basın toplantısında ""Bugün biz bu kâğıt parçasının birileri tarafından TSK'yı yıpratma ve karalama amacıyla hazırlandığını değerlendirmekteyiz."" açıklamasını yaptı. 30 Haziran 2009 günü Ergenekon soruşturması savcıları tarafından sorgulanan Çiçek, İstanbul 14. Ağır Ceza Mahkemesinin kararıyla tutuklanarak Hasdal Cezaevine kondu. Albay Dursun Çiçek avukatı tutuklama kararına itiraz etti.14. Ağır Ceza Mahkemesi bu defa 2'ye 1 oy çokluğuyla Albay Çiçek’in ‘İkametgahına göre kaçma şüphesi yok’ gerekçesiyle tahliyesine karar verdi. Böylece Deniz Kurmay Albay Dursun Çiçek'in 18 saat süren tutukluluk hali sona erdi. Soruşturma sürerken, Dursun Çiçek; bulunduğu görevden alınarak Genelkurmay Ana Karargâh binası dışında bulunan Terörle Mücadele Mükemmeliyet Merkezi Akademik Kurulu'nda geçici olarak görevlendirildi. 4 Eylül 2009'da Deniz Kuvvetleri Komutanlığı Karargâhına atandı. 2009 Ekim ayında Genelkurmay Karargahı'nda çalıştığı belirtilen bir subay tarafından eylem planının ıslak imzalı orijinali olduğu söylenen belge bir ihbar mektubuyla beraber soruşturmayı yürüten savcılara gönderildi. Söz konusu belge Adli Tıp Kurumu Fizik İhtisas Dairesi Adli Belge İnceleme Şubesi'nde görevli biri profesör ve ikisi uzman doktor olan üzere üç adli tıp uzmanı tarafından incelendi. Adli Tıp raporunda "belgelerdeki söz konusu imzanın Dursun Çiçek’in el ürünü olduğunun kabulü gerektiği" ifadesine yer verildi. Bunun ardından Albay Dursun Çiçek, Ergenekon savcıları tarafından 5 saat kadar sorgulandıktan sonra mahkemeye sevkedilmiş ve 11 Kasım 2009 tarihinde ikinci kez tutuklanarak cezaevine gönderilmiştir. Çiçek, avukatları tarafından tutuklama kararına yapılan itirazın kabul edilmesi üzerine ikinci kez tutuklandıktan 44 saat sonra tekrar tahliye edildi. Daha önce üç adli tıp uzmanı tarafından incelenen belge Çiçek'in talebi üzerine üst kurula gönderildi. Adli Tıp Genel Kurulu, 5 Şubat 2010 günü 4'e karşı 7 oyla imzanın Dursun Çiçek'e ait olduğuna karar verdi. Çiçek'in ikinci kez ifade vermesinin ardından Genelkurmay, askeri savcılığın ıslak imzalı belgeyi 4 kez istemesine rağmen İstanbul Cumhuriyet Savcılığı'nın belgeyi göndermediğini açıkladı. Orijinal belge Genelkurmay Askeri Başsavcılığı'na 2010 Şubat ayında gönderildi. 1 Mart 2010 tarihinde Genelkurmay Başkanlığı, belgenin gerçek olduğunu doğrulayacak yeni delillerin elde edildiğini duyurdu. Yapılan basın açıklamasında askerî savcılık tarafından Dursun Çiçek'in tutuklamasının talep edildiği fakat askerî mahkemenin talebi reddetiği belirtildi. Jandarma Kriminal Dairesi de imzanın Dursun Çiçek'in elinin ürünü olduğuna dair bir tespitte bulundu. Çiçek, hakkında düzenlenen "Ergenekon iddianamesi" İstanbul 13. Ağır Ceza Mahkemesi tarafından 29 Nisan 2010 günü kabul edildi. İddianamede "Türkiye Cumhuriyeti hükümetini ortadan kaldırmaya veya görevini yapmasını engellemeye teşebbüs etmek" ile suçlanan albay Çiçek için ağırlaştırılmış müebbet hapis cezası istendi. Aynı gün İstanbul 13. Ağır Ceza Mahkemesi tarafından hakkında yakalama kararı çıkarılan Çiçek, ertesi gün İstanbul Adliyesine gelerek teslim oldu ve üçüncü kez tutuklandı. İstanbul 13. Ağır Ceza Mahkemesi'nin yaptığı yargılama sonucunda 24 Ekim 2015 tarihinde ağırlaştırılmış müebbet cezasına çarptırıldı. Ancak Ergenekon Davası'nın temyiz incelemesini yapan Yargıtay 16. Ceza Dairesi, yerel mahkemenin verdiği kararı 21 Nisan 2016 tarihinde bozdu. Genelkurmay Başkanlığı tarafından, "Orduya kumpas kurulduğu" yönündeki iddiaların araştırılması için yaptığı suç duyurusu üzerine başlatılan "Ergenekon kumpası" soruşturmasında "İrtica ile Mücadele Eylem Planı"ndaki imzanın Dursun Çiçek'e ait olup olmadığı yeniden bilirkişi incelemesine gönderilmiş ve yapılan inceleme sonucuna ilişkin 17 Mayıs 2016'da yapılan açıklamayla "söz konusu imzanın zayıf ihtimalle Dursun Çiçek'in eli ürünü olabileceği" sonucuna ulaşıldığı belirtilmiştir. 21 Eylül 2012'de sona eren Balyoz davasında 16 yıl hapis cezası aldı. Anayasa Mahkemesi'nin "haklarının ihlal edildiği" yönünde verdiği kararın ardından 3 Kasım 2014'te yeniden görülmeye başlanan dava sonucunda 31 Mart 2015 tarihinde diğer sanıklarla birlikte beraat etti. 2015 yılı Mart ayında CHP'ye katılan Çiçek, 2015 genel seçimlerinde Cumhuriyet Halk Partisi İstanbul Milletvekili olarak TBMM'ye girmiştir. Berliner Funkturm Berliner Funkturm 1924 ve 1926 seneleri arası yapılan ve Almanya'nın Berlin kentinde bulunan televizyon ve radyo baz istasyonu. Yapının mimarı Heinrich Straumer'dir. Funkturm bugün Almanya'da korunacak anılar arasında ve Berlin'in uluslararası fuar merkez alanının içinde yer alır. Yapının diğer adı ""Langer Lulatsch"". Funkturm'un yüksekliği 146,78 metre'dir ve yapının içerisinde ayrıca bir restoran bulunuyor. Yapı bugün özellikle turistik anlamda önem taşır, çünkü kulenin üst katlarından Berlin'in manzaralarına bir kuş bakışı sağlanabiliyor. Berliner Funkturm çelik'ten yapılmış bir kule. Ortalama 600 ton ağırlığındaki kule aslında sırf baz istasyonu olarak yapıldı ama sonraki senelerde 52 metrede bir restoran ve 125 metrede manzara platformu da kuruldu. Manzara platformuna ve restorana ulaşmak için bir asansör mevcuttur. Asansör saniyede 4 metre yukarı çıkıyor. Funkturm'un iki tane özelliği bulunuyor. Birisi kule 20 × 20 metrelik bir alanda yer alıyor. Diğer özelliği ise kulenin porselan izolatörlerin üstünde durduğu. Böylece Berliner Funkturm Dünya'nın tek porselan izolatörlerin üstünde duran manzara kulesi. Aralık ayın 1924 senesinde Berliner Funkturm'un ilk temeli atıldı. Verilen karara göre baz istasyonu Berlin'in bugünkü uluslararası fuar merkez alanının içinde yer alması öngörüldü. 1925 senesinin Nisan ayında yapının kaba inşaatı bitti. Ziyaretciler elektrik çarpmasından korumak için kule izole edilmedi onun yerine bir asansör inşa edildi. 28 Mart 1926'da Berliner Funkturm'un inşaatı bitti ve 2 Eylül 1926'da kapılarını ziyaretcilere açtı. 25 Eylül 1925'te kule baz istasyonu olarak ilk faaliyetini gösterdi. Orta dalgalarda yayına başlayan kule 520,8 kHz frekansında yayını sağladı. 1929'da frekans 716 kHz'ye yüksetildi böylece ilk defa televizyon yayınların baz istasyonundan sağlanması denendi. 22 Mart 1935'te baz istasyonun bir anteninden ilk defa televizyon programları yayınlanmaya başlandı. 19 Ağustos 1935'te kule'de yangın çıktı. Yangın dolayısıyla kule'nin içinde bulunan restoran da yandı. 23 Aralık 1935'te televizyon yayını tekrar başlatıldı ve 1938'de baz istasyonundaki televizyon anteni kaldırıldı. İkinci Dünya Savaşı sırasında yapı daha çok ikaz ve gözetleme kulesi olarak vazife gördü. Savaşın sonuna doğru 19 Nisan 1945'te atılan bombalar sonucu istasyounun dört ayağından biri 38 metrede hasar gördü ve restoran yine yanmaya başladı. Aynı sene Berliner Funkturm'un restorantı onarıldı. Onarım için toplam 800 kilogram vida ve 7,2 ton çelik kullanıldı. Restoran 28 Mayıs 1950'de tekrar açıldı. 1948 senesinde Harz dağı'na doğu radyolink denemeleri oldu. 1951'de yeni bir anten kule'nin üstüne montaj edildi böylece VHF dalgalarının üretilmesi başlandı. Bu dalgalar sonucu radyo ve televizyon programları daha netleşti. Bu montaj sonucu Funktum 12 metre daha yükseldi (1951'e kadar kule'nin yüksekliği 138 metreydi,1951'den sonra 150 metre). Berlin Scholplatzdaki baz istasyonunun bitmesiyle 15 Mayıs 1963'te televizyon ve radyo yayınları Berliner Funkturm'dan durduruldu. 1989'da baz istasyonunda bulunan son anten söküldü ve kule 146,78 metre oldu. Bugün kule polis ve cep telefonu dalgaları yayıyor. Oryol Oryol, Orel ya da Oriol (Rusça: Орёл), Rusya'nın Merkez Rusya Federal Bölgesi'nde yer alan Oryol Oblastı'nın merkzi olan şehir. Şehrin nüfusu 2009 yıl itibarıyla 319.160'tür. Terminaator Terminaator, 1987'de Jaagup Kreem tarafÄ±ndan kurulan Eston rock grubu. Rabaul Rabaul, Papua Yeni Gine'deki Doğu Yeni Britanya eyaletinde bulunan bir kasabadır. Kasaba, vilayet başkentidir ve 1994'te volkanik bir patlamadan çıkan küller sonucunda yıkılana kadar eyaletteki en önemli yerleşim alanıydı. Patlama sırasında kül, binlerce km havaya karışmıştır. Binaların çökmesine sebep olan yağmura sebep olmuştur. Rabaul'daki binaların %80'i çökmüştür. Patlamanın ardından başkent, yaklaşık 20 kilometre uzaklıktaki Kokopo'ya taşınmıştır. Rabaul geniş bir volkanın kabarmış kalderası olan Rabaul kalderasının yanında inşa edildiğinden dolayı devamlı olarak yanardağ aktivitesi tarafından tehdit edilmektedir. Ä°ki Melek İki Melek, Bengü Erden'in 25 Haziran 2009'da Avrupa Müzik etiketiyle çıkan beşinci stüdyo albümüdür. Albümde 10 şarkı ve 1 de remiks olmak üzere toplam 11 şarkı bulunmaktadır. Albümün çıkış şarkısı olarak yine sözü ve müziği Serdar Ortaç'a ait olan albümle aynı adı taşıyan şarkı, "İki Melek" seçilmiştir. Böylelikle bu şarkıyla beraber Serdar Ortaç'la "Korkma Kalbim"den sonraki ikinci düetini gerçekleştirmiştir. Ayrıca bu albümde Bengü, ilk defa Yalın ile de beraber çalışmış ve "Özetle Ben Aşığım" isimli parçada şarkıcıyla düet yapmıştır. Yine bu albümde Şehrazat, Sinan Akçıl, Bülent Yetiş ve Emre Kaya da söz ve besteleriyle şarkıcıya eşlik etmiştir. Ayrıca bu albümde yer alan "Sen Yoksan" ve "Ayrılık Hazırlığı" isimli parçaların sözü ve müziği şarkıcının kendisine aittir. Düzenlemelerde ise Alper Erinç, Volga Tamöz, Erhan Bayrak ve Caner Tepecik yer almıştır. Albümün fotoğrafları için ise, son zamanlarda birçok şarkıcıyla ortak çalışmalar yapan Mehmet Turgut ile çalışılmıştır. Albüm bir yıl içinde 200 bin satmayı başarmıştır. Albümde 5. sıarada yer alan, söz ile müziği Sinan Akçıl'e, düzenlemesi Erhan Bayrak'a aittir. Albümde 3. klip çekilen "Gelen Seni Soruyor" adlı şarkının video klip yönetmenliğini Murat Küçük, görüntü yönetmenliğini ise Robert Benavides'in yaptığı klipte Bengü, Cengiz Abazoğlu’nun Paris defilesinde tanıttığı iki kostümle kamera karşısına geçmiştir. Komando (film) Commando başrolde Arnold Schwarzenegger'in yer aldığı 1985 ABD yapımı aksiyon filmi. Emekliye ayrılmış bir özel tim komandosunun kızı kaçırılmıştır. Komando'nun kızını bulmak ve sürgüne gönderilmiş bir diktatörden kurtarmak için sadece birkaç saati vardır. Andros Kiprianu Andros Kiprianu (, d. 26 Ekim 1955, Strovolos, Lefkoşa - ), Kıbrıslı Rum politikacı ve Ocak 2009'daki seçimlerden sonra AKEL Genel Sekreteri. Daha önce uluslararası ilişkilerden sorumlu büro üyesiydi. 2008 seçimleri sonucunda AKEL genel sekreteri Dimitris Hristofyas yeni Kıbrıs Cumhuriyeti cumhurbaşkanı oldu. 21 Ocak 2009 tarihinde AKEL Merkez Komitesi yeni genel sekreteri belirlemek için seçim yaptı. 105 üyenin 57'sinden oy alarak yeni genel sekreter oldu. Aynı zamanda 2001'den beri Kıbrıs Temsilciler Meclisi üyesidir. Ayrıca önceden başta badminton ve atletizm olmak üzere farklı birçok spor dalında oyuncu olarak yer aldı. Dumitru Teoderescu Dumitru Teodorescu (diğer adıyla Theodore "Ted" Dumitru (d. 2 Eylül 1939, Bükreş, Romanya - ö. 26 Mayıs 2016, Johannesburg, Güney Afrika) Güney Afrika'da geçirdiği zamanla tanınan Rumen teknik adamdı. Bir dönem Türkiye'de de görev yapmış ve uzun yıllardır Afrika futbolunun gelişmesi için değişik takımlarda görev almıştır. Futbola Sportul Studențesc'de başladı. İyi bir forvet oyuncusu olmasına rağmen 16 yaşında çıktığı bir maçta ayağını altı yerinden kırdı. Düzelmesinden sonra eski formunu bir daha yakalayamadı ve kısa sürede futbolculuk kariyerine son vermek zorunda kaldı. 1958 yılında Bükreş Üniversitesi'nde spor okumaya başladı. 1962'de mezun oldu. 1964'te FC Universitatea Craiova takımı çalıştırmaya başladı. 25 yaş yaşında olarak Liga 1'in en genç teknik adamı oldu. İlk sezon takımı küme düşmekten kurtarıp, ikinci sezon sekizinci bitirdi. 1966'da Rumen genç millî takımını çalıştırmaya başladı. O sene İspanya'da düzenlenen Dünya Üniversite Şampiyonası'nda üçüncülük kazandılar. 1968'te Türkiye Futbol Federasyonu tarafından eğitmen olarak ülkeye çağrıldı. 1969-70 sezonu Altay Spor Kulübü'nü yönetti. Sezona Fuar Şehirleri Kupası'nda Alman Carl Zeiss Jena takımının karşısına çıkarak başladı. 0-1 ve 0-0'lık sonuçlarla elendiler. Sezon içinde çok başarılı bir performans gösterdiler. Sezonun ilk devresini namağlup olarak birinci bitirdiler. Ligi üçüncü bitiren Altay, UEFA Kupası'na katılma hakkı kazandı. 1970-71 sezonunda ise bir önceki sezonu 9. bitiren Beşiktaş tarafından göreve alındı. Ancak önce Altay sonra da Romanya Futbol Federasyonu ile sorunlar yaşadı. Beşiktaş'a Romanya'dan Ion Barbu'yu getirdi. Türk futbolcularla da sorunlar yaşayan teknik adam 30 maçta sadece 10 galibiyet alıp Beşiktaş'ı altıncı yaptı. Sezon sonunda buradaki görevinden de ayrıldı. 1971-72 sezonunda da Türkiye'de kalan teknik adam bu sefer Mersin İdman Yurdu ile anlaştı. Burada iki lig maçına çıkıp 2 beraberlik aldıktan sonra Romanya Futbol Federasyonu, Teoderescu'nun yurtdışında çalışma iznini iptal etti. Futbolcu bu nedenle takımı bırakmak zorunda kaldı. 1973'te Romanya'ya geri çağrıldı ancak ülkede yaşanan politik karmaşa yüzünden reddetti ve Batı Almanya'ya sığındı. Bu nedenle Romanya'da 20 yıllık hapse mahkûm oldu. 1974'te teknik adamlığa Amerika'da devam etme kararı aldı. 1974 sezonu devam ederken Rochester Lancers'ın başına geçti. Bu dönemde Amerikan pasaportu da aldı ve adını Ted Dumitru olarak değiştirdi. 1975 sezonunda da görevine devam etti. Pele'nin forma giydiği New York Cosmos ile aynı grupta mücadele ettiler. 1977'de Azeri kökenli İranlıların takibi Traktörsazi'nin başına geçti. Tarihinde ikinci kez yükseldikleri Takht Jamshid Kupası isimli İran Ligi'nde takımı beşinci yaptı. 1978-79 sezonunda ise İran Devrimi'nin gerçekleşmesi nedeniyle lig iptal edildi. 1979 yılı sonlarında ilk kez Afrika'ya gelip Zambiya millî futbol takımının başına geçti. Burada futbolcuların kendi kültürel değerlerini göz önüne alarak bir futbol metodu kullandı. Zambiya ile 11 maça çıkan Dumitru 8 galibiyet, 3 beraberlik alarak namağlup oldu. Takımın 1982 Afrika Uluslar Kupası'na katılmasını sağladı ancak ev sahibi Libya'ya Amerikan pasaportu olduğu için gidemedi. Zambiya o turnuvada Afrika üçüncüsü olacaktı. Zambiya'dan ayrılınca Afrika Futbol Konfederasyonu ile anlaşıp Esvatini ve Nambiya'da futbolu geliştirmek için görevler aldı. 1984'te bir maçlığına Esvatini millî futbol takımının başına geçti. Liverpool ve Tottenham Hotspur karmasına 1-0 yenildiler. 1980'lerin sonundan günümüze kadar Güney Afrika takımlarını çalıştırdı. Ocak 1986'da Kaizer Chiefs'in başına geçti. İlk iki sezonunda toplam 6 kupa kaldırdı. Ancak ligde en iyi derecesini 1987'de ikinci olarak kazanabildi. 1988'den itibaren Mamelodi Sundowns takımının altyapısında daha sonra da Futbol Federasyonu'nun görevi ile Güney Afrika'daki futbol okullarında eğitmenlik yaptı. Eğittiği yetenekler arasında Steven Pienaar ve Mbulelo Mabizela millî formayı giymiş yetenekler vardı. 1997'de Mamelodi Sundowns'ın başına geçerek kulüp teknik direktörlüğüne geri döndü. İlk sezonunda ilk kez Afrika Ligi şampiyonluğu yaşadılar. Sonraki sezonda bu başarıyı tekrarladılar. 1999-2000 sezonunda Orlando Pirates'ın başındaydı. Burada sadece 1 kupa kazanabilen Dumitru, eski takımı Sundowns'ın ardından lig ikincisiydi. 2000'de bir süre Manning Rangers'ı çalıştıran teknik adam, kısa süre sonra tekrar millî takım seviyesine, bu sefer Namibya millî futbol takımını yöneterek geçti. 2001-02'de ise bir kez daha Mamelodi Sundowns'ın başına geçse de kupasız bir sezon tamamladı. Ancak yerel ligde başarısız olsa da CAF Şampiyonlar Ligi'nde takım tarihinin en büyük uluslararası başarısı olan ikinciliği kazandı. 2003'te eski takımlarından Kaizer Chiefs'in başına geçen Dumitri, kupa kazanmaya da geri dönmüş oluyordu. Sezona 2003 yılında Barış Kupası'nda uluslararası takımlarla maç yaparak başladı. Bu maçlardan birini eski takımı Beşiktaş'a karşı oynamış ve 2-2 berabere kalmışlardı. O dönem Beşiktaş'ın başındaki Mircea Lucescu da Dumitru'nun teknik adamlığa ilk başladığı yıllarda öğrencisi olan futbolculardan biriydi. 2003-04 sezonunda Chiefs, tarihlerinin ilk lig şampiyonluğunu elde etti. "Ligin en iyi teknik direktörü" ödülünü kazandı ve bu ödülü kazanan ilk yabancı teknik adam oldu. 2004-05 sezonunda ise sezon boyunca liderliği götüren eski takımı Orlando Pirates'ın son hafta puan kaybetmesiyle, Chiefs bir kez daha şampiyonluğa uzandı. Bu şampiyonlukta Dumitru ile Zambiyalı forvet Collins Mbesuma'nın da büyük emeği vardı. 4 şampiyonluğa sahip olan Dumitru, Gordon Igesund ile birlikte Güney Afrika'dan en çok şampiyonluğa ulaşan teknik direktördür. Bu başarılı sonuçlar sayesinde 2005'te Güney Afrika Cumhuriyeti millî futbol takımının teknik direktörlüğüne getirildi ancak Afrika Uluslar Kupası'nda 3 mağlubiyetle grup sonuncusu olunca istifa etti. 2007'de AmaZulu FC'de futbol direktörü olarak bir süre görev yapan Dumitru, Mart 2009 tarihinde eski takımı Mamelodi Sundowns'da altyapı görevine başladı. "The Puk Tawana" adında 18 aylık bir oyuncu yetiştirme projesini başlattı. Keagan Dolly, Buhle Mkhwanazi and Jabulani Shongwe gibi millî takım forması giymiş futbolcular bu programdan çıktı. Dumitru, 2012-2013 yılları arasında North West Üniversitesi Spor Enstitüsü'nde çalıştı. 2013'te Güney Afrıka Futbol Antrenörleri Derneği'ni kuranlardan biri oldu. Futbol üzerine akademik çalışmaları olan Dumitru'nun Almanya'da basılan "Mosaic Training" adlı bir kitabı da vardır. Dumitru 26 Mayıs 2016'da 76 yaşındayken Johannesburg'da bir alışveriş merkezinde geçirdiği büyük bir kalp krizi sonucunda hayatını kaybetti. 2 Haziran'da Johannesburg'taki Ellis Park Arena'da adına bir anma töreni düzenlendi. Desna Nehri Desna Nehri (Rusça ve Ukraynaca : Десна), Rusya'nın Smolensk Oblastı'nda doğan ve Ukrayna'nın Kiev istikametine doğru akan nerir. Dinyeper Nehri'nin kolu. Desna adı, Eski Doğu Slavca'da "sağ eli" anlamına gelir. Uzunluğu 1.130 km olup, beslenme havzasının genişliği 88.900 km²'dir. Smolensk Yaylası'nda Yelnya yakınındaki Naleti köyü civarında başlayıp Bryansk'a doğru akar, kollarından Sudost Nehri, Snov Nehri, Seim Nehri, Oster Nehri'ni alır ve Kiev Oblastı'nın Kiev civarında Dinyeper Nehri ile birleşir. Meyra Hümeyra Toparlak (Ilıcak) ya da sahne adıyla Meyra (d. 20 Mart 1978, İstanbul), Türk şarkıcı, söz yazarı. Meyra, 1978 yılında İstanbul'da doğmuştur. Müziğe olan yeteneğini 9 yaşındayken ünlü bestekâr Avni Anıl keşfetmiş, bunun üzerine 10 yaşında İstanbul Teknik Üniversitesi Türk Musikisi Devlet Konservatuvarı'nda 8 sene sürecek olan akademik müzik eğitimine başlamıştır. Lise yıllarında bazı sanatçılara vokal yaparak kariyerindeki ilk adımlarını atan Meyra, 1993 yılında 15 Yaşında iken Peker Müzik Yapım'dan "Hümeyra" adı ile "Bana Gel" isimli ilk albümünü yayınlamıştır. Bu albümden "Ümitsiz Vaka" ve "Bana Gel" şarkılarına klip çeken Meyra, henüz 18 yaşında yaptığı "Nur Topu" isimli ikinci albümüyle esas çıkışını yapmıştır. Öyle ki herkes bu albümü Meyra'nın ilk albümü sanmaktadır. İlk albümünü "Hümeyra" olarak çıkaran Meyra, ikinci albümünde adını Meyra olarak değiştirerek kısa zamanda tanınan bir isim olmayı başarmıştır. Yakaladığı çıkış ile, 1996 yılında düzenlenen Kral TV Video Müzik Ödülleri'nde "En İyi Çıkış Yapan Kadın Sanatçı" dalında aday olmuş, ancak ödülü Özlem Tekin almıştır. Bu daldaki diğer adaylar ise Gülşen, Niran Ünsal ve Sibel Bilgiç'tir. İkinci albümüyle aynı ismi taşıyan şarkısı "Nur Topu", "Yüzümü Güldüremezsin" ve son olarak da "Vallahi Olmaz" olmak üzere toplam 3 tane video klip çekmiştir. İlk albümünden sonra ABD'de yaşamaya ve burada müzik eğitimi almaya karar veren şarkıcı, böylelikle Amerika'da 5 yıl süresince "New World School of The Arts"ta akademik opera eğitimiyle devam etmiştir. Lirik soprano sesini profesyonel bir arya yorumcusu olarak geliştirmeyi amaçlayan Meyra, aldığı müzik eğitimi yanında çeşitli stüdyolarda Amerikalı müzisyenlerle çalışarak İngilizce şarkılar ortaya çıkarmıştır. Özellikle, "Only When I Breath" isimli şarkısı ve gösterdiği performans ile Arif Mardin'in de dikkatini çekmeyi başarmış, daha sonra bu şarkıyı 3. albümüne dahil etmiştir. 2003 yılında Türkiye'ye geri dönüş yapma kararı alan şarkıcı, müzik direktörlüğünü Ozan Çolakoğlu'nun üstlendiği; Sezen Aksu, Aysel Gürel, Ümit Sayın, Zeynep Talu gibi müzik dünyasının önemli isimlerinin de imzasının yer aldığı ve Özgür Buldum, Volga Tamöz, Aytuğ Yargıç ve Alper Erinç'in de düzenlemelerini yaptığı üçüncü stüdyo albümü "Başka Bir Kadın"ı Avrupa Müzik etiketiyle piyasaya sürmüştür. Bu albümde sözü ve müziği şarkıcının kendisine ait 4 şarkı yer almış ve albümün ilk klibi olarak "Efendim" seçilmiştir. İkinci video klip ise, Albinoni'nin 1600'lü yıllarda yarattığı "Adagio" adlı klasik eserini de opera-şan tekniğiyle Türkçe ve İtalyanca olarak yorumladığı "Elveda" olmuştur. Ajda Pekkan'ın "Sana Ne Kime Ne" adlı parçasını yeniden yorumlayan şarkıcı, bu şarkıyı üçüncü video klip olarak belirlemiş ve yaz aylarında bu şarkıya bir video klip çekmiştir. Son olarak ise sözü ve müziği Sezen Aksu imzalı "Her Şey Eskir" isimli parça sonbaharda kliplenmiş ve bu şarkının klibinde şarkıcıya Vatan Şaşmaz eşlik etmiştir. 2009 yılının Haziran ayında ise bu kez bambaşka bir projeyi müzikseverlerin beğenisine sunan şarkıcı, "4 Tenor" adını verdiği 4. albümünde önemli tenorlarla düet şarkılar hazırlamıştır. İlk olarak orijinali bir Bulgar sanatçının bestesi olan şarkıya Sinan Akçıl tarafından söz yazılmış ve şarkıcı bu şarkıyı Burak Kut ile beraber yorumlamıştır. "Karar Bize Ait" adını taşıyan bu şarkıyla Meyra, böylelikle ilk kez Billboard Türkçe Top 20 Listesi'ne giriş yapmış ve bu şarkısıyla en yüksek olarak 11 numaraya yükselmiştir. Ayrıca Meyra bu albümde, eski Yüksek Sadakat solisti Cemil Demirbakan, Ferhat Göçer ve önemli bir Yunan tenor olan Mario Frangoulis ile de düetler yapmıştır. 2011 yılında "Aşklayalım" adlı bir albüm çıkarmıştır. Bu albümün ilk klibini, sözü ve müziği Şehrazat (müzisyen) imzalı "Aşklayalım"a çekmiştir. Meyra iki yıl aradan sonra yeni single çalışması “Son Liman” ile Nisan ayında müzikseverle buluştu. GNL etiketiyle yayınlanan single çalışmasının sözleri Daniel Taşel’e bestesi ve düzenlemesi Febyo Taşel’e ait. “Son Liman” ın Daniel Taşel imzalı bir de remiks versiyonu bulunuyor. Meyra 2014 yılında Cemil Demirbakan ile düet yaptığı yeni single çalışması "Sen Anla" ile dinleyicileri ile buluşmuştur. En son 2015 yılında "Karla Karışık" adlı bir single yayınlamıştır. Nazlı Ilıcak ve Kemal Ilıcak'ın oğulları Mehmet Ali Ilıcak ile evli olan Meyra'nı bu evlilikten Kemal adında bir oğlu vardır. Chandra X-ışını Gözlemevi Chandra X-ışını Gözlemevi 23 Temmuz 1999'da NASA'nın STS-93 göreviyle fırlatılmış bir uydudur. Uydunun adı, daha sonra nötron yıldızlarına dönüşen beyaz cüceler için Chandrasekhar limiti belirlemesiyle tanınan Hint kökenli Amerikalı fizikçi Subrahmanyan Chandrasekhar'ı çağrıştırarak anısını yaşatmak için verildi. Aynı zamanda "Chandra" Sanskritçe "ay" veya "parlayan" demektir. Rusya Stratejik FÃ¼ze Kuvvetleri Rusya Stratejik Füze Kuvvetleri, Rusya'yı havadan ve hava sahası dışından gelebilecek her türlü saldırıya karşı korumakla görevlidir. Rusya Silahlı Kuvvetleri komutası altındaki en büyük 3.kuvvettir. Stratejik Füze Kuvvetleri dünyanın en büyük ICBM kuvveti olup, toplamda 1,970 nükleer başlık taşıyabilir güçtedir. Cephaneliğindeki 561 ICBM bulunmaktadır. Diğer tüm silahlı kuvvet branşları gibi Stratejik Füze Kuvvetleri'de Yeltsin döneminde yeterince geliştirilememiştir. Fakat şu anki Rus hükûmeti Stratejik Füze Kuvvetlerinin gelişimine öncelik vermektedir. ABD Füze Savunma sistemleri gibi dış füze tehlikelerine karşı etkin bir konuma gelebilmek için eski füze sistemlerinin yenilenmesi çalışmaları yapılmaktadır. 2009 yılının başlarında Stratejik Füze Kuvvetleri komutanı Rus ICBMlerinin %96 sının her an fırlatmaya hazır olduğunu belirmiştir. ABD deki Hava Kuvvetleri Uzay Komutanlığı, yeni adı Stratejik Füze Komutanlığı(STRATCOM), ve Çinndeki 2. Topçu Kolordusu benzer branşlardır. Rusyadaki diğer stratejik kuvvetler Uzun Menzil Havacılık ve Rus Donanmasının balistik füze taşıyan deniz altılarıdır. Stratejik Füze Kuvvetleri'nin sahip olduğu füzeler START II Nükleer Silahsızlanma anlaşması sayesinde bilinmektedir. Stratejik Füze Kuvvetleri 4 bölgeye ayrılmıştır. Bünyesindeki en eski sistem olan (R-36M)SS-18 "Satan" 10 savaş başlığı taşıyabilir. 85 tanesi halen kullanımdadır fakat eski versiyonlarının hizmetten çıkarılması planlanmaktadır. 2020 yılında 40 adet R-36MUTTH yerini nispeten daha yeni olan R-36M2 füzelerine bırakacaktır. Diğer birçok amaçlı başlık taşıyabilme özelliği olan füze olan (UR-100NUTTH)SS-19'dan 129 tanesi kullanımdadır. Bunlar 6 savaş başlığı taşıyabilir. RVSN en çok (Topol)SS-25 taşınabilir füzelerine sahiptir.(300 adetin üstünde) Fakat bunların çoğunun kullanım süreleri bitmek üzeredir. En yeni füzeler ise (Topol-M)SS-27 lerdir. Bunlar 2006 yılında hizmete girmiştir. Bunların hem taşınabilir hem de silodan fırlatılan halleri mevcuttur. Organizasyon olarak RVSN, 3 Füze Ordusuna ayrılmıştır. Ana merkezi Moskova yakınlarındaki Kuntsevo'dur. Bir diğer komuta merkezi ise Urallardaki Kosvinksky dağlarındadır. Şu anki RVSN komutanı Korgeneral Nikolay Solovtsov'dur. Kendisi 27 Nisan 2001 tarihinde Rusya Cumhurbaşkanı Putin tarafından atanmıştır. Şu anki askeri dizilimi söyledir: Mustafa Ceceli Mustafa Ceceli (d. 2 Kasım 1980, Ankara), Türk şarkıcı, aranjör ve albüm yapımcısı. Ceceli, müzik hayatına 2003 yılında başlamasının ardından yapmış olduğu müzik düzenlemeleri büyük beğeni toplamıştır. 2007 yılında Enbe Orkestrası'nın albümünde konuk sanatçı olarak Sezen Aksu'nun Unutamam şarkısını seslendirdi. 2008 yılında Ceceli "Limon Çiçekleri" isimli ilk single çalışmasıyla dinleyiciyle buluştu. Kasım 2009'da kendi adını taşıyan "Mustafa Ceceli" albümünü yayımladı ve albüm MÜ-YAP'tan altın plak ödülü aldı. Bununla birlikte birçok müzik platformlarda ödüllerle dönmüştür. Sanatçı kendi albüm çalışmalarının yanı sıra aranjörlük işine de devam etmektedir. İkinci stüdyo albümü "Es"i ilk olarak dijital müzik platformlarda yayınladı. Albümün ismini taşıyan şarkısı dijital platformlarda tüm zamanların özellikle TTNet Müzik'te 9 milyonluk rakam ile en çok dinlenen ikinci, albümde bulunan "Sevgilim" şarkısı 7 milyon dinlenme oranıyla sekizinci sırada yer almaktadır. Ceceli'nin diskografisinde ayrıca bir derleme ve iki remix albüm bulunmaktadır. Aralık 2014'te üçüncü stüdyo albümü "Kalpten"i diskografisine eklemiştir. Sanatçı Lara Fabian ile Ağustos ayında proje single olarak yayınladıkları "Al Götür Beni" şarkısını Mustafa Ceceli yeni albümüne yer vermesi ile Kalpten albümünden çıkan tekli single niteliğini de taşımaktadır. 2 Kasım 1980’de Çankırılı bir baba ile Romanya göçmeni bir annenin oğlu olarak Ankara’da dünyaya gelen Mustafa Ceceli'nin müziğe olan ilgisi ailesi tarafından çok küçük yaşlarında farkedildi. 6 yaşında piyano ile tanışan Ceceli’ye, almış olduğu 2 yıllık piyano eğitimi sonrası öğretmeni konservatuvar eğitimi almasını önerdi. 8 yaşında TRT'de yayınlanan "Köy Doktoru" adlı bir dizide 13 bölüm rol aldı. Daha sonra da UNICEF için hazırlanan "Can Suyu" adlı bir filmde oynadı. Lise yıllarında amatör olarak düzenlemeler yapmaya başladı. Üniversite sınavında Ankara Üniversitesi Veteriner Hekimliği bölümünü kazanan Mustafa Ceceli aynı dönemde arkadaşlarının kurmuş olduğu bir grupta klavye çalmaya başladı, bir taraftan da albüm yapmak isteyen sanatçılara demo kayıtlar hazırladı. Fakültenin 3. yılında tekrar üniversite sınavına girerek Yeditepe Üniversitesi İşletme Bölümü’nü kazandı ve Ankara’daki müzik hayatını noktalayarak İstanbul’a geldi. 1 Kasım 2008 yılında Sinem Gedik ile evlenen sanatçının, 28 Eylül 2011'de bir oğlu oldu ve oğluna Arın Ceceli ismi verilir. Mustafa Ceceli 26 Mayıs 2017 yılında eşi Sinem Ceceli'den boşanmıştır. 10 Temmuz 2017'de Selin İmer' le dünya evine girmiştir. Mustafa Ceceli, solistliğin yanında 2003 yılında başladığı profesyonel aranjörlük işini devam etmektedir. Sanatçı aranjörlük işi için 'Orası benim üretim yerim, sahne tüketim yeri.' diye adlandıran Ceceli ilk aranjesini Cenk Eren'in vokalistliğini yapan Merih Ermakastar’ın şarkılarına düzenlemeler yapmıştır. Bununla birlikte Ozan Doğulu ile tanışıp Kenan Doğulu'nun aynı yılda çıkan albümü için iki şarkının düzenlemesini yapmış ve usta sanatçı Sezen Aksu ile tanışıp albümlerinde verdiği konserlerde eşlik etmeye başlamıştır. Her yapmış olduğu aranjelerle müzik listelerinin üst sıralarında yer almıştır. Ceceli, Kenan Doğulu'nun büyük ilgi gören "Çakkıdı" adlı şarkısını düzenlemesinin ardından Tarkan, Ajda Pekkan, Sertab Erener, Nilüfer, Aşkın Nur Yengi, Emre Altuğ, Nil Karaibrahimgil, Emre Aydın, Murat Boz albümlerinde aranjeler yapmıştır. Son yıllarda sanatçı, Bengü'n hem single hem son yayımlanan "İkinci Hal" albümü için aranjeler yaparak "Yaralı", "Saygımdan" ve "Sahici" adlı şarkılar büyük beğeni toplamıştır. Henüz müzik sektöründe yeni olmasına rağmen İrem Derici'nin 2013 yılında yayımlana biri tekli diğeri maksi singleda yer alan "Düşler Ülkesinin Gelgit Akıllısı" ve "Sevgi Olsun Taştan Olsun" isimli şarkılarını düzenlemesinin ardından, sanatçının Kasım 2014 yılından "Kalbimin Tek Sahibine" adlı tekli single olarak sunulan şarkı düzenlemesini yapmış ve birçok alan platformlarda büyük başarı elde etmiştir. Mustafa Ceceli Aralık 2014'te yayımladığı üçüncü stüdyo albümü "Kalpten'i"n 14 şarkının 12 düzenlemesini kendisi yapıp kalan iki parçayı biri kardeşi olan Sinan Ceceli tarafından bir diğer parça ise birlikte düzenlemişlerdir. Ceceli hâlen aranjörlük işini sürdürmektedir. 2003 yılında Ankara'dan İstanbul’a gelişinin ardından Cenk Eren'in vokalistliğini yapan Merih Ermakastar'ın şarkılarına düzenlemeler yaparak profesyonel aranjörlük hayatına adım attı. Piyasaya çıkan bu albümle birlikte Ozan Doğulu ile tanıştı ve o dönemde hazırlanmakta olan Kenan Doğulu'nun "Demedi Deme" albümündeki "Aklım Karıştı" şarkısının düzenlemesini yaptı. Bu şarkıda yaptığı başarılı düzenleme sonrasında Sezen Aksu'ya kadar uzanan müzik yolculuğu başlamış oldu. Sezen Aksu'ya hem albümlerinde hem de sahnede eşlik etmeye başlayan Ceceli'nin imza attığı aranjeler büyük ilgi gördü. Listelerde üst sıralarda yer alan "İkili Delilik", "Hükümsüz" ve "Gidemem" şarkılarını düzenledi. Aynı tarihlerde düzenlemiş olduğu Çakkıdı şarkısı Türk Pop Müziğine yeni bir soluk getirdi ve yoğun ilgi gördü. Ardından Emre Altuğ, Levent Yüksel, Hande Yener, Serdar Ortaç, Melih Görgün, Betül Demir, Murat Boz, Sıla, Hepsi ve Emel Müftüoğlu'na yaptığı aranjelerle hızlı yükselişini devam ettirdi. Ayrıca "Hepsi 1" isimli dizide de bir aranjörü canlandırdı. Bu dizide oynadığı sıralarda ise saçını sarıya boyatmıştı. Samsun Demir’den gelen teklif üzerine Enbe Orkestrası albümünde konuk sanatçı olarak, Sezen Aksu'ya ait olan "Unutamam" adlı şarkıyı 2007 yılında albümün ilk tanıtımı için klip yapan eser olmuştur. Ceceli bu şarkı ile birçok alan ve platformlarda başarı elde edip 35. Altın Kelebek Ödülleri "En İyi Çıkış Yapan Solist" ve Power Türk Video Müzik Ödülleri "En İyi Çıkış Yapan Video Klip" ödüllerini aldı. Bu şarkıdaki etkileyici yorumuyla solistlik kariyeri de başlamış oldu. 2008 yılında ise Uzay Heparı anısına çıkarılan "Uzay Heparı Sonsuza" albümünde daha önce Aşkın Nur Yengi'nin yorumladığı, söz ve müziği Sezen Aksu'ya ait olan "Karanfil" adlı parçayı seslendirdi ve klip çekti. "Limon Çiçekleri" isimli ilk single çalışması 14 Temmuz 2009'da DMC etiketiyle piyasaya çıktı. Şarkı, müzik listelerinde 1 numaraya yükseldi ve yayın kuruluşları tarafından düzenlenen pek çok oylamada yılın en iyi single'ı ödülünü aldı. Ayrıca Büyükada'da bir klip de çekildi ve bu kliple birçok ödül daha aldı. Yaklaşık iki yıl süren çalışma sonrasında 20 Kasım 2009 tarihinde ilk solo albümü ile müzik marketlerdeki yerini aldı. Albümün adını "Mustafa Ceceli" koydu. Bu albümdeki "Hastalıkta Sağlıkta", "Bekle", "Dön", "Tenlerin Seçimi" isimli parçalarını kliplendirerek dinlenme oranlarını arttırdı. 16. Kral Tv Müzik Ödülleri gecesinde "En İyi Erkek Sanatçı" ve "En İyi Albüm" ödüllerine layık görüldü. Bu ödüller sonrası, Magazin Gazetecileri Derneği tarafından düzenlenen gecede "Hastalıkta Sağlıkta' isimli şarkısıyla "Yılın En İyi Çıkış Yapan Şarkısı" ödülünü aldı. Hürriyet Gazetesi tarafından düzenlenen 37. Altın Kelebek Ödülleri gecesinde "En İyi Çıkış Yapan Sanatçı" ödülüne layık görüldü. Sezen Aksu bestesi olan düzenlemesi Ceceli'ye ait "Hata" şarkısı ile birlikte kendi ismini taşıyan "Mustafa Ceceli" albümünde olan bazı eserleri remiksleyerek 2010 yılında "Mustafa Ceceli Remixes"i dinleyicilere sunup sanatçının remiks ve derleme albümü olmuştur. 2 Nisan 2012 Pazartesi günü yeni albümü "Es" i müzik piyasasına sundu ve ilk video klibini de albümle aynı adı taşıyan "Es" adlı şarkıya Murad Küçük yönetmenliğinde çekti. İkinci video klibini ise "Bir Yanlış Kaç Doğru" adlı şarkısına çekti. Ağustos 2012'de ise "Es" albümü parçalarının ve iki yeni parçanın bulunduğu "Es Remixes" albümünü çıkardı. Albümdeki eski bir Sezen Aksu parçası olan "Bir Zamanlar Deli Gönlüm" isimli parçaya klip çekti. 2012'nin sonlarında ise "Sevgilim" parçasına dostları ve müzisyen arkadaşlarıyla bir klip çekti. Yılın başlarında "Es" albümünde bulunan "Aman" parçasına Duygu Çetinkaya ile bir klip çekti. 19. Kral TV Müzik Ödülleri yeni adıyla Türkiye Video Müzik Ödülleri'nde "Es" albümü ile "En İyi Albüm" ve "En İyi Erkek Sanatçı" ödüllerini aldı. Ceceli, profesyonel aranjörlük hayatını bırakmayıp Sertab Erener, Burcu Güneş, Ziynet Sali, Bengü, Murat Boz, Emre Aydın gibi sanatçılara aranjeler yaptı. Temmuz ayında önceden Erol Evgin'in seslendirdiği "Söyle Canım" adlı bir single çıkardı ve o single'a klip çekti. Yaz aylarında birçok yerde konser verdi. "Remixes" albümünde bulunan "Dünyanın Bütün Sabahları" adlı parçasına Murat Küçük, "Oyun Olmazdı Aşkla" şarkısına ise Emre Aydın yönetmenliğinde klip çekti. Bunun yanı sıra "O Ses Çocuklar" adlı yarışmada Murat Boz ve Hadise eşliğinde jüri üyesi oldu. Es albümünde bulunan "Aşikâr'dır Zat-ı Hak" şarkısına ayrıca arapça ve ingilizce dillerinde klipler çekmiştir. "Kalpten" İsimli yeni albümünü de 15 Aralık 2014 tarihinde yayınlanmıştır. Yine Kalpten adlı albümünden Hüsran isimli şarkısına 3VFX yönetmenliginde 3D teknolojisi kullanılarak klip çekilmiştir. Klip 23 Aralık 2014 günü tüm dijital platformlarda yayınlanmıştır. 2015'te Ceceli'nin yeni albümü "Aşk İçin Gelmişiz" yayımlandı. Ceceli'nin 2014 yılında Kalpten albümün ardından beklenen beşinci stüdyo albümü. Ceceli Müzik etiketi ile İTunes'da 5 Aralık 2015'te, müzik marketlerdeki raflara 7 Aralık 2015'te sunulmuştur. Albümde toplamda 11 şarkı bulunmaktadır. Bu albümün tarzı tasavvuf yani ilahi albümüdür. Son olarak da eşi Sinem Ceceli ile birlikte "Küçücük Ama Dünya Kadar" isimli parça da oğulları Arın'a hediye olarak düet yaptılar. Şarkı Ravi İncigözün Arına hediyesidir. Anaokulu Polisi Anaokulu Polisi (Özgün adı: Kindergarten Cop) başrolde Arnold Schwarzenegger oynadığı 1990 ABD yapımı komedi filmi. Schwarzenegger bu film için 12 milyon $ ücret almıştı. John Kimble (Arnold Schwarzenegger), Los Angeles'ta tecrübeli bir dedektiftir. Azılı bir suçluyu yakalamak üzere şimdiye kadar karşılaştığı en zorlu görevlerinden biri verilir. Kimliğini saklayacak ve bir anaokulu öğretmeni olacaktır. Bir yandan 23 çocuğu kontrol altında tutmaya bir yandan da kimliğini saklamaya çalışan Kimble zamanla güzel öğretmen ile Joyce'la bir türlü anlaşamamasına rağmen sınıftaki tüm çocuğun saygısını ve sevgisini kazanır. Jedi Mind Tricks Jedi Mind Tricks Amerikalı underground hip hop grubu. Philadelphia çıkışlı grubun iki üyesi Philadelphia'dan, üçüncü üyesi ise Camden, New Jersey'dendir. Grup, Philadelphia'da iki lise arkadaşı olan rapçi Vinnie Paz (Vincienzo Luvinieri) ve prodüktör/DJ Stoupe the Enemy Of The Mankind (Kevin Baldwin) tarafından kuruldu. Jus Allah (James Bostick) ise 1999 yılında, grubun 2. stüdyo albümü Violent By Design'ın kayıtlarına başlanmadan önce gruba katıldı. Ancak albümün çıkışından sonra Jus Allah, açıklanmayan sebeplerden dolayı gruptan ayrıldı. DJ Kwestion resmi olarak grubun üyesi gözükmese bile, gruba turlarda eşlik eden DJ Drew Dollars'ın yerini alarak gruba katılmıştır. Grup; aralarında GZA, Kool G Rap, Canibus, Ill Bill, Killah Priest, Louis Logic, R.A. The Rugged Man ve Sean Price'ın da bulunduğu Philadelphia'lı ve Philadelphia dışı birçok tecrübeli MC ile ortak işlere imza atmıştır. Stonewall ayaklanmaları Stonewall ayaklanmaları, ABD'nin New York şehrinin Greenwich Village semtinde yer alan Stonewall Inn adındaki bir bara 28 Haziran 1969'da yapılan bir polis baskınından sonra başlayan bir dizi gösteri ve direniş eylemleridir. Bu gösteriler ABD tarihinde eşcinsellere ve cinsel azınlıklara baskı uygulayan bir sisteme karşı ilk açık direniş olarak tanımlanmaktadır. Başta Amerika Birleşik Devletleri olmak üzere tüm dünyadaki eşcinsel hakları hareketini tetikleyen olay olarak da kabul edilir. 1950'lerde ve 1960'larda Amerikalı eşcinseller, bazı Varşova Paktı ülkelerine kıyasla daha fazla ayrımcılığa uğruyorlardı. 1970 öncesi ilk homofil grupları, eşcinsellerin toplumun uyumlu bir parçası olduklarını ispatlamaya çalıştılar. 1960'ların son yıllarına gelindiğinde ise Afroamerikan sivil haklar hareketi ve savaş karşıtı gösteriler başta olmak üzere, döneme damgasını vuran birçok toplumsal hareket ve Greenwich Village'in liberal ortamı, Stonewall ayaklanmalarının da önünü açtı. 1950'ler ve 1960'larda cinsel yönelimini veya kimliğini açıkça ifade edenlerin gidebileceği çok az mekan vardı. Eşcinsellerin gidebileceği barların sahipleri ise nadir olarak eşcinseldi. (Olayların olduğu Stonewall Inn'in sahibi ise Amerikan mafyasıydı.) Birçok farklı müşteri kitlesine hizmet veren bu mekanlar, özellikle LGBT toplumunun en dışlanan kesimleri (travestiler, transgenderler, efemine genç erkekler, fahişeler ve evsiz gençler) arasında daha popüler idi. 1960'larda gey barlar rutin olarak polis tarafından baskına uğrardı. Stonewall ayaklanmalarının olduğu gün ise polis memurları Stonewall Inn'deki durumun kontrolünü çabucak kaybetti ve uyguladığı şiddet ile ayaklanmayı teşvik ederek daha fazla insan kalabalığının barın önünde toplanmasına yol açtı. New York polisi ile Greenwich Village'de yaşayan eşcinseller arasındaki gerginliklerin neticesine ayaklanmaların olduğu günden sonraki akşam daha kalabalık bir protesto gösterisi düzenlendi. Bu gösteriler birkaç gün sonra tekrarlandı. İlerleyen haftalarda Greenwich Village'de yaşayanlar başta olmak üzere, polis tarafından tutuklanmaktan korkmayan eşcinseller, cinsel yönelimlerini açıkça ifade edebilecekleri mekânlar açmak için eylem grupları kurdular. Stonewall ayaklanmalarının hemen sonrasında New York'ta yaşayan gey ve lezbiyenler, cinsel, sınıfsal ve toplumsal engellerle yüzleşmeye başladı. Olayların gerçekleşmesinin üzerinden altı ay geçtiğinde New York'ta iki eşcinsel eylemci grubunun yanında, gey ve lezbiyenlerin haklarını destekleme amaçlı üç adet gazete kurulmuştu. Birkaç yıl içinde ise başta ABD olmak üzere tüm dünyada LGBT haklarını savunan dernekler kuruldu. 28 Haziran 1970'te Los Angeles ve New York şehirlerinde ayaklanmaların yıldönümünü anan ilk onur yürüyüşleri düzenlendi. Diğer kentlerde de benzeri yürüyüşler düzenlendi. Günümüzde New York'ta Stonewall ayaklanmalarını anmak amacıyla her sene haziran ayının sonunda etkinlikler düzenlenmektedir. Tarihçi Barry Adam'a göre II. Dünya Savaşı'nın getirdiği toplumsal değişim ile Amerika Birleşik Devletleri'nde birçok insan "savaş öncesi toplumsal düzeni sağlayarak değişimin etkilerini ertelemek" düşüncesi için coşkun bir istek hissettiler. Milletin antikomünizm düşüncesi üzerine vurgulanması ile dürtülen Senatör Joseph McCarthy, ABD hükûmeti, ABD Silahlı Kuvvetleri ve diğer hükûmet organları tarafından finanse edilen ajanslar ve kurumlardaki komünistleri keşfeden duruşmalar yaparak, millî bir paranoyaya yol açtı. Anarşistler, komünistler ile "gayrı-Amerikan" ve baltalayıcı olarak varsayılan diğer insanlar, güvenlik için risk olarak görülüyordu. ABD Dışişleri Bakanlığı, eşcinsellerin şantaja meyilli olduklarını iddia eden bir teoriyi takip ederek 1950'de eşcinselleri bu listeye eklediler. Bir raporda ABD Dışişleri Bakanı Müşaviri James E. Webb, "Aleni sapıklık eylemleri ile ilgilenen kişilerde normal insanların duygusal istikrarının eksik olduğuna genel olarak inanılmaktadır" diye yazmıştır. 1947 ile 1950 arasında eşcinsellik şüphesinden dolayı 1700 federal iş başvurusu reddedildi, 4380 kişi ordudan ihraç edildi ve 420 kişi hükûmet işlerinden atıldı. 1950'ler ve 1960'lar süresince Federal Soruşturma Bürosu (FBI) ve polis teşkilâtlarında bilinen eşcinsellerin, en çok uğradıkları müesseseler ve arkadaşlarının listeleri vardı; ABD Posta Hizmeti, eşcinselliğe ilişkin maddelerin gönderildiği adresleri kayıt tuttu. Devlet ve yerel hükûmetler de aynı renkten oynadılar: eşcinsellere hizmet eden barlar kapatıldı ve müşterileri tutuklanıp yerel gazetelerde kötülendiler. Geyleri mahalleler, parklar, barlar ve plajlardan kovmak için şehirler "sweeps" ("temizlikler") yaparlardı. Öteki cinsiyetin kıyafetlerini giymeyi yasak ettiler ve üniversiteler, eşcinsel olduğundan şüphelenilen eğitmenleri işlerinden attı. Binlerce gey ve lezbiyen kişi kamusal ortamda aşağılandı, fiziksel olarak taciz edildi, işlerinden atıldı, tutuklandı ya da akıl hastanelerine alındı. 1952'de Amerikan Psikiyatri Birliği eşcinselliği, bir sosyopatik kişilik bozukluğu olarak "Mental Bozuklukların Tanısal ve Sayımsal El Kitabı" (DSM) listesine ekledi. 1962'de yapılan ayrıntılı bir çalışma, bozukluğu travmatik veli-çocuk ilişkilerinden dolayı karşı cinse karşı hissedilen patolojik, gizli bir korku olarak tanımlayarak onun listede yer almasını gerekçeledi. Bu görüş tıp mesleğinde çok yaygın ve etkiliydi. Bununla birlikte 1956'da Evelyn Hooker, bir çalışmada kendini eşcinsel olarak tanımlayan erkeklerin mutlulukları ve iyi ayarlanmış mizaçlarını, heteroseksüel erkeklerinki ile karşılaştırıp herhangi bir fark bulamadı. Onun çalışması tıp toplumunu afallattı ve Hooker, birçok gey erkek ve lezbiyen için kahraman oldu; ancak eşcinsellik 1973'e kadar DSM'den kaldırılmadı. Bu eğilime karşılık olarak, eşcinsellerin toplumsal davasını ilerleten ve tutuklanmaktan korkmayan geyler ve lezbiyenler için kaynaşma fırsatları sağlayan iki tane birbirinden bağımsız dernek kuruldu. Los Angeles bölgesinde yaşayan eşcinseller 1951'de "Mattachine Society" isimli derneği, komünist eylemci Harry Hay'in evinde kurdular. Derneğin amaçları eşcinselleri bir araya getirmek, onları eğitmek, onlara öncülük etmek ve "cinsel sapıklar"a hukukî sorunlarda yardım etmekti. Radikal yaklaşımından dolayı büyük direniş ile karşılaşması nedeniyle Mattachine Society, 1953'te vurgusunu asimilasyon ve saygınlıkla değiştirdi. Dernek, geyler ve lezbiyenlerin heteroseksüeller gibi normal insanlar olduklarını ispat ederek eşcinsellik hakkında daha çok düşünce sahibi olunulması amacına dayandı. Çok zaman geçmeden de San Francisco'da birkaç kadın, salonlarda toplanarak lezbiyenlere yönelik Daughters of Bilitis (DOB)'i kurdular. DOB'yi kuran sekiz kadın özgün olarak dans etmek için tehlikesiz bir yere sahip olmak amacı ile toplanmalarına karşın, DOB büyüdükçe Mattachine'ye benzer amaçlar geliştirdi ve üyelerinin genel topluma aykırı olmamalarını arzu ettiler. 1953'te hükûmet baskısına karşı ilk itirazlar yapıldı. "ONE" adlı bir örgüt, Postane'nin göndermekte direndiği "ONE, Inc." dergisini yayımladı. Sade kahverengi ambalaj kâğıtlarının içinde gönderilen dergi sayısı, heteroseksüel evliliklere giren eşcinseller hakkında idi; Postane bunun müstehcen olduğunu bildirdi. Neticede bu dava ABD Yüksek Mahkemesi'ne taşındı; sonuç olarak da One, Inc.'in ABD Posta Hizmeti ile sayılarını gönderebileceği kararı verildi. Homofil örgütlerinin (o dönemdeki gey örgütlerin adı) sayıları artarak Doğu Yakası'na yayıldılar. Zaman geçtikçe bu örgütlerin üyeleri daha cesur oldular. Frank Kameny, Washington'un Mattachine'sini kurdu. O eşcinsel olduğu için ABD Silahlı Kuvvetleri Harita Hizmeti'nden atılmıştı ve görevine geri alınmak için açtığı davanın sonucu olumsuzdu. Kameny, eşcinsellerin heteroseksüellerden farklı olmadıklarını yazarak çabalarını ruh sağlığı uzmanlarına iletmeyi hedefledi; bunların bazıları da Mattachine ve DOB toplantılarına gelip üyelerine anormal olduklarını söylediler. Afroamerikan sivil haklar hareketi tarafından esinlenmiş Kameny, 1965'te Beyaz Saray ve diğer hükûmet binalarının önünde istihdam ayrımcılığına karşı bir grev düzenledi. Bu grevler, başta Mattachine ve DOB'nin bazı önderleri olmak üzere, birçok eşcinseli şaşırtmıştı. Aynı zamanda sivil haklar ile feminist hareketleri tarafından düzenlenen ve Vietnam Savaşı'na karşı yapılan gösteriler, 1960'lar boyunca önem, sıklık, şiddet ve polis kuvvetleri ile yaşanan çatışmalar sayısı bakımından artıyordu. Çok az sayıdaki küçük gey toplulukların dış kenarlarında cinsiyet beklentilerine meydan okuyanlar vardı. Bunlar efemine erkekler ile maskülen kadınlar ya da ya yarı zamanlı ya da devamlı olarak kadın gibi giyinen ve yaşayan biyolojik erkekler ile erkek gibi giyinen kadınlar idi. Çağdaş nomenklatür onları travestiler olarak tanımladı ve cinsel azınlıkların en görünür temsilcilerinden oldular. Onlar da Mattachine Society ve DOB'nin eşcinsellerin saygıdeğer ve normal insanları olduklarını gösteren özen ile biçimlenen imajı konusunda çeliştiler. Mattachine ve DOB, karşı cinsin giysilerini giymekten dolayı tutuklanmalarının, homofil örgütlerinin mücadelelerine paralel olduğunu varsaydılar; onlara benzer fakat onlardan belirgin olarak ayrı. 1966'da drag queenler, fahişeler ve travestiler San Francisco'daki Compton's Cafeteria'da oturduklarında polisler, kadın gibi giyinen erkekleri tutuklamak için geldi. Bir ayaklanma oluştu. Kafeteryanın sahipleri bardaklar, tabaklar ve çay tabaklarını atarak restoranın cephesindeki çekme cam pencerelerini kırdı ve birkaç gün sonra yeni pencereler konulduktan sonra geri gelip tekrar pencereleri kırdılar. Profesör Susan Stryker, Compton's Cafeteria ayaklanmasını "cinsel yönelim ayrımcılığı eyleminden çok, bir transgender ayrımcılığı eylemi" olarak tanımlıyor ve ayaklanmayı, homofil örgütlerinin önemini azalttığı cinsiyet, ırk ve sınıf sorunlarına bağlıyor. Ayaklanma, San Francisco'daki transgender eylemciliğin başlangıcı oldu. I. Dünya Savaşı'ndan sonra askeriyeye katılan birçok erkek ve kadın, büyük şehirlere taşınma fırsatından yararlandı ve New York'un Greenwich Village ve Harlem mahalleri büyük gey ve lezbiyen nüfuslarına sahip oldular. Bir gazete makalesinde "kısa saçlı kadınlar ve uzun saçlı erkekler" olarak tanımlanan geyler ve lezbiyenlerin yaşadıkları yerlerde ondan sonraki yirmi yıl boyunca kendi belirgin altkültürü geliştirildi. Dönemdeki içki yasağı gey müesseselerine kasıtsız olarak avantajlar sağladı, zira alkollü içki içmek ahlâksız olarak sayılan diğer hareketler gibi ancak gizlice yapılabilen bir şey oldu. New York Şehri, kamu ve özel iş kuruluşlarda eşcinselliği cezalandıran yasaları yürürlüğe soktu; ancak alkol çok rağbet gördüğü için çok sayıda geçici "speakeasy" ve empromptü içme kuruluşu vardı ve yetkililer bunların hepsini denetlemekte zorlandılar. 1950'lerin sosyal baskısı, Greenwich Village'de bir kültürel devrim ile sonuçlandı. Sonradan "Beat" şairleri olarak bilinen bir takım şair anarşi, uyuşturucu ve hedonistik keyifler hakkında yazılar yazdılar. Bunlardan ikisi Allen Ginsberg ile William S. Burroughs (her ikisi de Greenwich Village'de oturuyorlardı) eşcinsellik hakkında da yazdılar. Onların eserleri hem acıyıcı, liberal düşünceli kişileri hem de bir topluluk arayan eşcinsellerin ilgilerini çekti. 1960'ların ilk yıllarına kadar belediye başkanı Robert F. Wagner, Jr., 1964 Dünya Fuarı için hazırlanır iken şehrin imajı hakkında bilgi edinmek istedi. Onun buyruğuna göre New York Şehri'ndeki bütün gey barların yok edilmesi kuralı tam olarak yürürlükteydi. Şehir, bu barların içki satma ruhsatlarını feshetti ve gizli polis memurları, mümkün olduğu kadar eşcinseli tuzağa atmaya çalıştılar. Gizli memurlar bir bar ya da bir parkta buldukları biri ile sohbet ederdi; eğer bu sohbette, onların mekandan birlikte ayrılma olasılığı varsa ya da eğer memur adama bir içecek ısmarlarsa o adam fuhuşa teşvikten dolayı tutuklanırdı. "New York Post"ta yayımlanan bir makale, bir spor salonunun soyunma odasında bir memurun pantolon ağını tutarak inlemesi üzerine salonda bulunan birinin iyi misin diye sorması üzerine bu adamın polise iyi olup olmadığına dair soru sorduğu için tutuklanmasını anlattı. Bu kadar nahoş davaları savunan oldukça az avukat vardı ve bu avukatların bazılarının maaşları da tutuklayan memurca ödenirdi. Mattachine Society, yeni seçilen belediye başkanı John Lindsay'in New York'taki polis tuzağı kampanyasına son vermesini başardılar. New York State Liquor Authority ("New York Eyâleti İçki Müdürlüğü"; SLA) ile daha zor geçindiler. Eşcinsellere hizmet etmeyi cezalandıran herhangi bir yasanın bulunmamasına rağmen mahkemeler, "ahlâksız" olma olasılığı olan şirketlerin içki satma ruhsatlarını verip kaldırmanın takdirini SLA'ya verdi. Greenwich Village'in büyük gey ve lezbiyen nüfusuna rağmen barların dışında bunların taciz ya da tutuklanmaya uğramadan toplanabildikleri çok az yer var idi. 1966'da New York'taki Mattachine branşı, Greenwich Village'deki geylerin uğradığı Julius isimli bir barda eşcinsellerin uğradıkları ayrımcılığı tanıtmak için bir "sip-in" eylemi düzenledi. Geyler ve lezbiyenlerin uğradıkları barların hiçbiri eşcinsellere ait değildi. Neredeyse hepsi organize suç gruplarına aitti ve onlar tarafından denetlenirdi; bu sahipler düzenli olarak uğrayanlara kötü davranır, içkilerini sulandırır ve içkiler için yüksek fiyatlar isterdi. Bununla birlikte devamlı polis baskınlarını önlemek için polise para öderlerdi. 51 ve 53 Christopher Street adresinde bulunan Stonewall Inn, şehirdeki birçok diğer müessese gibi Genovese ailesi'ne ait idi. 1966'da Mafya'nın üç üyesi, eskiden heteroseksüellere yönelik bir restoran ve gece kulübü olan Stonewall Inn'i bir gey bara dönüştürmek için 3500 dolar ödediler. Stonewall Inn'in içki satma ruhsatı yoktu; buna karşılık haftada bir kez bir polis memuru, rüşvet olarak para dolu zarflar alırdı. Barda çeşme yoktu - kullanılmış bardaklar su dolu küvetlerin içinde yıkanıp hemen sonra tekrar kullanılıyordu. Herhangi bir yangın çıkışı yoktu ve tuvaletler devamlı olarak kaplanıyordu. Bar fahişelik için kullanılmamasına karşın uyuşturucu satışları ve diğer "nakdi işlemler" yer alırdı. Dans etmenin serbest olduğu gey erkeklere yönelik New York Şehri'ndeki tek bar idi; bir gey bar olarak yeniden açılmasından beri dans etmek mekanın ana cazibesiydi. 1969'da Stonewall Inn'i ziyaret edenler, kapının içinde bir gözetleme deliği ile onları gözden geçiren bir fedai tarafından karşılanırdı. Alkol almanın kanunî olarak geçerli olduğu yaş 18 idi, ve "Lily Law", "Alice Blue Gown" ya da "Betty Badge" gibi isimler ile bilinen gizli polisi bilmeyerek içeriye almaktan kaçınmak için ziyaret edenler ya kapıcı tarafından bilinmeleri ya da gey gözükmeleri gerekiyordu. Hafta sonlarında giriş fiyatı 3 dolar idi; bunu ödeyen müşterilere karşılıklı olarak iki tane içecek alabilmelerini sağlayan iki tane bilet verilirdi. Müşterilerin, barın özel bir "şişe kulübü" olduğunu ispat etmek için bir kitapta imzalarını vermeleri gerekiyordu, fakat gerçek isimlerini neredeyse hiçbir zaman yazmazlardı. Stonewall'da iki tane dans pisti vardı; içerisi siyah boyalıydı, böylece çok karanlıktı ve jel ya da siyah ışıklar kullanılıyordu. Eğer polisi görürlerse normal beyaz ışıkları açıp herkesin dans etmeyi ya da birbirine dokumayı durdurmalarını gerektiğine işaret ederlerdi. Barın arka tarafında "queen" (kraliçe)'ler tarafından uğranan daha küçük bir oda vardı; makyaj yapan ve saçıyla oynayan (fakat erkek kıyafetlerini giyen) efemine erkeklerin gidebildiği iki bardan biriydi. Sadece birkaç tane travesti ya da tam olarak kadın kıyafetini giyen erkekler fedai tarafından girme izni alıyordu. Müşterilerin "yüzde 98'i erkek" idi, fakat bazen lezbiyenler de barı ziyaret ederdi. Stonewall'ın yakınlarında bulunan Christopher Park'ta uyuyan daha genç, evsiz ergenler, müşterilerin onlara içecekler almaları için bara girmeye çalışırlardı. Müşterilerin yaş aralığı geç yeniyetmelikten erken otuzlarına, ve ırk çeşitliliği beyaz, siyah ve Hispanik insanların arasında eşit olarak yayılıyordu. Barın müşteri çeşitliliği, konumu, ve dans etme cazibesinden dolayı Stonewall Inn, birçok kişi tarafından "şehirdeki gey bar" (""the" gay bar in the city") olarak biliniyordu. Gey barlarda sürekli polis baskınları yer alıyordu; ortalama ayda bir kez her bara bir baskın yapılırdı. Alkolün polis tarafından haczedilmesi olasılığına karşı birçok bar, işin en kısa sürede tekrar başlamasını sağlamak için barların arkasında bir gizli panelin içinde ya da sokağın aşağısına doğru park edilen bir arabada yedek alkol saklardı. Bar yönetimi, polis uyarılarından dolayı genellikle polis baskının yer alacağını biliyordu. Tipik bir baskında lambalar açılırdı ve müşteriler dizilip onların hüviyet cüzdanları denetlendi. Hüviyeti olmayanlar veya tam olarak kadın kıyafetlerini giyen erkekler tutuklandı, diğerleri ise gidebilirlerdi. Kadın kıyafetleri giyen erkekler dahil bazı erkekler, hüviyet olarak askerlik kartlarını kullanırlardı. Kadınların üç tane kadınsı giysi giymeleri gerekiyordu, ve eğer bu giysileri giymedilerse tutuklanırlardı. Genellikle barların personeli ve yönetimi de tutuklanırdı. Ayaklanmalardan önceki salı günü Stonewall Inn'de bir baskın dahil olmak üzere 28 Haziran 1969'dan hemen önceki dönem yerel barların sürekli olarak baskın edilmeleri, ve Checkerboard, Tele-Star ve Greenwich Village'dakiler ve iki tane daha kulübün kapatılması ile işaretlendi. 28 Haziran 1969 Cumartesi günü, sabah saat 1:20'de koyu takım elbise giyen dört sivil polis, üniforma giyen iki devriye görevlisi, Dedektif Charles Smythe ve Müfettiş Yardımcısı Seymour Pine, Stonewall Inn'in çift kapısından girip "Polis! Yeri devralıyoruz!" (""Police! Were taking the place!"") diye ilân ettiler. Kamu Ahlâk Takımı dışarıda sinyal için beklerken iki gizli kadın polis ile iki gizli erkek polis, görsel delil toplamak için o akşam bara daha erken girdiler. İçerde iken barın jetonlu telefonunu kullanarak Altıncı Polis Bölgesi ("Sixth Precinct")'ni yardım için aradılar. Müzik kapatıldı ve ana lambalar açıldı. O gece barda aşağı yukarı 200 kişi vardı. Bir polis baskınını daha önce hiç görmemiş müşteriler neler olduğunu anlamıyordu ancak ne olduğunu fark eden birkaç insan kapılara ya da tuvalet pencerelerine doğru koşmaya başladı. Polisler kapıları kapattı ve etrafı şaşkınlık kapladı. Michael Fader'ın hatırladığına göre: "Her şey o kadar çabuk gelişti ki bilinmezlikte kaybolurdun. Birdenbire polis geldi ve bardan çıkarılmak için sıraya girip kimliklerimizi hazırlamamız gerektiğini söylediler." Baskın, planlandığı şekilde olmadı. Standart prosedüre göre müşteriler bir sıraya alınıp kimlikleri sorulurdu; kadın polis memurları kadın gibi giyinen müşterilerin cinslerini doğrulamak için onları tuvaletlere götürürdü, ve kadın gibi giyinen erkekler tutuklanırdı. O gece kadın gibi giyinenler memurlara eşlik etmemekte direndiler. Sıradaki erkekler kimliklerini göstermemekte direnmeye başladı. Polis, o anda barda bulunan herkesi polis merkezine götürmeye karar verdi ve barın arkasındaki bir odada travestileri ayırdı. Ailesi tarafından Steve olarak bilinen Maria Ritter: "En büyük korkum tutuklanmaktı. En büyük ikinci korkum ise annemin elbisesi ile resmimin bir gazetede ya da bir televizyon raporunda çıkmasıydı" diye anlatır. Hem müşteriler hem de polisler, polislerin bazı lezbiyenlere vücut araması yaparken onları "uygunsuz bir şekilde el ile sarkıntılık [ederek]...[onlara] kabadayılık etmelerinden dolayı teşvik edilen rahatsızlık hissinin çabucak bulaştığını anlatır. Polisler barın alkolünü mahkûm arabalarında taşıyacaklardı. Yirmi sekiz kutu bira ve on dokuz şişe ağır liköre el koydular ancak mahkûm arabaları hâlâ varamadıkları için müşteriler, sırada 15 dakika beklemek zorunda kaldı. Tutuklanmayanlar ön kapıdan müsaade edildiler ancak normalde olanın aksine meydanı hızlı şekilde terk etmediler. Bunun yerine dışarıda durup olayları izleyen bir insan kalabalığı oluşturmaya başladılar. Dakikalar içerisinde bazıları Stonewall'dan müsaade edilen, bazıları polis arabaları ile insan kalabalığına dikkat edip ilgisi çekilmiş olanlardan oluşan 100-150 kişilik insan kalabalığı Stonewall'ın dışında toplanmıştı. Polislerin bazı müşterileri bardan dışarıya itmeleri ya da tekme atmalarına karşın polis tarafından müsaade edilen bazı müşteriler poz vererek ve abartılı bir şekilde polise selam vererek insan kalabalığı için numara yaptılar. Kalabalığın alkışı ise onları daha çok teşvik etmişti: "Bilekler bükülgen, saçlar taralıydı, ve alkışlara gösterilen tepkiler klasikti". Müfettiş Pine'ın hatırladığına göre ilk mahkûm arabası varınca çoğu eşcinsellerden oluşan insan kalabalığı, tutuklanan kişilerin sayısından en az on kat daha büyük idi ve herkes çok sessizdi. Telsiz iletişim kullanımında bir karışıklık, ikinci bir mahkûm arabasının varışını erteledi. Polisler, seyircilerin alkışları ile Mafya üyelerine ilk mahkûm arabasına doğru eşlik etmeye başladılar. Onun ardından sıradan elemanlar da arabaya alındı. Bir seyirci "Gay Power!" ("Gey Gücü!") diye bağırdı, birisi "We Shall Overcome" şarkısını söylemeye başladı ve insan kalabalığı, "büyüyen ve yoğunlaştırılmış düşmanlık" ile karıştırılan zevk ve genel hoş mizaç ile tepki verdi. Bir memur bir travestiyi ittikten sonra travesti, kalabalığın yuhalamaya başlaması ile onun kafasına el çantası ile vurarak tepki verdi. Olay yerinden geçen yazar Edmund White: "herkes huzursuz, sinirli ve canlı. Hiç kimsenin sloganı yok, tavrı bile yok, ama bir şeyler dönüyor" diye hatırlamıştır. Hâlâ barın içinde bulunan müşterilerin dövüldüklerini iddia eden bir rivayet insan kalabalığı arasında yayılınca bozuk paralar, sonra da bira şişeleri arabaya atıldı. Kelepçeli bir kadın birçok kez bar kapısında beklemekte olan polis arabasına götürülmeye çalışılınca bir boğuşma başladı. Kadın defalarca kaçtı ve on dakika boyunca küfür ederek ve bağırarak dört tane polis ile mücadele etti. "Tipik bir New York butch'u" ve "bir 'dyke' - stone butch" olarak tarif edilen bu kadın, bir şahite göre kelepçelerinin çok sıkı olduğunu şikâyet etmesi üzerine bir polis tarafından kafasına baton ile vuruldu. Seyircilerin hatırladıklarına göre kimliği hâlâ bilinmeyen bu kadının seyircilere bakarak "Neden bir şey yapmıyorsunuz?" ("Why don't you guys do something?") diye bağırması kalabalığın savaşmasını teşvik etmişti. Bir memur onu kaldırıp arabanın arkasına attıktan sonra insan kalabalığı güruh hâline dönüp "çılgın" oldu: "İşte o anda olay yeri patlamaya hazır bir bombaya dönüştü". Polis, kalabalıktaki bazı insanları zaptetmeye çalışıp birkaç insanı devirerek seyircileri daha çok kışkırttı. Polis, arabadaki kelepçelileri (bazı şahitlere göre kasti olarak) başıboş bıraktıktan sonra kelepçelilerin bazıları kaçtı. İnsan kalabalığı polis arabasını devirmeye çalışınca Müfettiş Pine, arabaların en kısa sürede geri dönmelerini emretmesi ile birlikte birkaç tane yırtılmış tekerliği bulunan o araba, iki tane diğer araba ile hemen meydanı terk etti. Bu gürültü, neler olduğunu öğrenen daha çok insanı çekti. Kalabalıkta bir insan, "[Mafya] polislere para ödemediler" ("they didn't pay off the cops") gerekçesi ile barın baskına uğradını iddia etmesinden sonra başka biri "onlara para vererek onları kovalım!" ("Let's pay off the cops!") diye bağırdı. İnsan kalabalığı "Domuzlar!" ("Pigs!") ve "Nonoş polisler!" ("Faggot cops!") diye bağırırken bozuk paralar polislere doğru atılıyordu. Polislere bira kutuları atıldı ve polis sert çıkış yaparak kalabalığı kısmen dağıttı; insan kalabalığı sonra olay yerine yakın bir inşaat alanı bulup alandaki tuğla dizilerini keşfetti. 500-600 kişiye göre az kalan polisler, Stonewall'dan iki kapı uzak bir bardan ayaklanmalardan etkilenen halk müziği şarkıcısı Dave Van Ronk dahil olmak üzere bir sürü insanı gasp etti. Van Ronk'ın gey olmamasına rağmen savaş karşıtı gösterilere katılırken polis şiddetini yaşamıştı: "Bana kalırsa, polislere karşı koyan herhangi birisi bana göre tamamdı, o yüzden kaldım... Etrafında döndüğün her anda polisler bir tür rezalet çıkarmaya çalışıyordu." İki tane kadın polis dahil olmak üzere on tane polis memuru, kendi güvenlikleri ile Van Ronk, Howard Smith ("The Village Voice"ın bir yazarı) ile bir sürü kelepçeli tutuklunun güvenliklerini sağlamak için Stonewall Inn'in içerisinde barikat kurdu. Ayaklanmaları anlatan çok sayıda açıklama, gösterinin hiçbir önceden var olan örgütü ya da belirli gayesi olmamasının altını çizer; yer alanların hepsi hazırlıksız idi. Michael Fader'ın anlattığına göre: Hepimiz bu boktan sıkıldığımızı hissettik. Birinin başkasına söylediği somut bir şey değildi; aslında sanki yıllar boyunca biriken her şey o tek gecede ve o tek mekânda doruğuna ulaşmış gibiydi ve bu düzenlenmiş bir gösteri değildi... Kalabalıkta herkes asla geri dönmeyeceğimizi hissediyordu. Bardağı taşıran son damla gibi idi. O ana kadar bizden sürekli alınan bir şeyi geri kazanma zamanıydı... Her tür insan, her tür sebep, fakat çoğunlukla tam öfke, sinir, keder, her şey birleşti, ve her şey doğal akışını sürdürdü. Yıkımların çoğunu yapan polislerdi. Biz aslında içeriye dönmeye ve özgürlüğü keşfetmeye çalışıyorduk. Ve biz en sonunda özgürlüğe sahip olduğumuzu hissettik, ya da en azından özgürlüğü talep ettiğimizi gösterme özgürlüğüne. Geceleyin ezik bir şekilde dolaşıp onların bize zorbalık etmelerine izin vermeyecektik - ilk kez çok kuvvetli bir şekilde direniyorduk, ve esasen polisleri şoke eden budur. Havada bir his vardı; bizim layık olduğumuz geç kalmış özgürlük [sonunda geldi], ve onun için mücadele edeceğiz. Bu çeşitli şekiller aldı fakat sonuçta gitmeyecektik. Ve gitmedik. Ayaklanmaların ilk gecesi çekilen tek fotoğraf, Inn'e yakın Christopher Park'ta yatan evsiz gençlerin polisler ile boğuştuğunu gösterir. Bir ay sonra yayımlanan Mattachine Society haber bülteni, ayaklanmaların neden yer aldıklarını izah eden kendi açıklamasını öne sürdü: "[Burası] çoğunlukla, diğer eşcinsel sosyal buluşma yerlerine kabul edilmeyen ya da [buraları için] parası yetmeyen bir grup insana hizmet ederdi... Stonewall, bu çocukların evi oldu. Baskına uğrayınca onun uğruna savaştılar. Bu, ve şehirdeki en toleranslı ve açık fikirli gey yerinden başka kaybedecek şeylerinin olmaması, neden [ayaklanmaların yer aldıklarını] anlatıyor." Binaya çöp tenekeleri, çöpler, şişeler, taşlar ve tuğlalar fırlatıldı, pencereler kırıldı. Şahitlerin iddialarına göre "flame queen"ler (çok gösterişli drag queenler), erkek fahişeler ve gey "sokak çocukları", yani gey topluluğun en çok dışlanmış insanları, ilk fırlatılanlardan ve bir parkmetrenin kökünden sökülüp Stonewall Inn kapılarına karşı bir tür koçbaşı olarak kullanılmasından sorumlu idi. Baskın esnasında "full drag" ("tam drag") Sylvia Rivera, "Bu kadar sene boyunca bize bokmuşuz gibi davranmadınız mı?... Şimdi sıra bizde!... Hayatımın en harika anlarından idi." diye hatırlıyor. Polis bir yangın hortumu alır iken güruh çöpü ateşe verip kırık camların içinden soktular. Su basıncı olmaması nedeni ile hortum, kalabalığı dağıtmakta başarısızdı; hatta kalabalığı teşvik ediyormuş gibi görünüyordu. Göstericiler, polislerin bara baskın etmelerini önlemek amacı ile bar sahipleri tarafından kontrplak ile kaplanan pencereleri kırıp geçtiklerinde, içerideki polisler tabancalarını kılıflarından çıkarttılar. Kapılar aniden açıldı ve polisler sinirli kalabalığın üzerine tabancalarını doğrultup ateş etmekle tehdit ettiler. Polislerin yanında duran "The Village Voice" yazarı Howard Smith, kendini güruh ya da polisten savunması gerektiğinden emin olmayıp bardan bir vida anahtarı alıp kendi pantolonun içine soktu. Barın içine çakmak gazı döken birisi görmüştü; gaz ateşe verilir ve polis nişan alır iken, siren sesleri duyuluyordu ve itfaiye arabaları varmıştı. Bu hamle 45 dakika sürmüştü. Stonewall'ın içine hapsolmuş polisleri kurtarmak için New York Şehri Polis Departmanı'nın Taktik Kolluk Kuvvetleri (""Tactical Police Force""; TPF) varmışlardı. Bir polis memurunun gözü kesilmiş, birkaç diğer memur ise uçan molozlar tarafından berelenmişti. O gece köpeğini gezdirirken Stonewall'ın önünden geçen Bob Kohler, TPF'in varışına şahit olmuştur: "İşin eğlenceli kısmının bittiğini anlayabilmek için yeterince isyana katılmıştım... Polisler madara edildiler. Böyle bir şey daha evvel hiç yer almamıştı. Gelmiş geçmiş en kızgın hâllerinde idiler; çünkü kendileri dışında herkes ayaklanmıştı... ancak perilerin ayaklanmamaları gerekiyordu ... hiçbir grup hiçbir zaman polisleri geri çekilmeye zorlamamıştı, yani kızgınlık derecesi muazzam idi. Demek istediğim, öldürmek istiyorlardı." Kalabalık büyüyünce polisler, hapsedilmesi mümkün olan herkesi tutuklayıp, hapishaneye doğru giden polis arabalarına soktular; ancak Müfettiş Pine'ın anımsadığına göre "polis arabalarına ısrar ile girmeyen travestiler ile boğuşmalar başladı". Onun anımsaması, sokağın karşı tarafından hadiseleri izleyen bir şahidin hatıraları ile doğrulanabilir. Ona göre "Boğuşanların kim olduklarına gelince bir tek travestiler görebildim, ve onlar çok öfkeli bir şekilde boğuşuyorlardı". TPF bir falanks oluşturdu ve yavaşça ilerleyerek ve kalabalığı geri iterek sokakları boşaltmaya çabalıyordu. Kalabalık, açık bir şekilde polisler ile alay etmeye başlamıştı. Kalabalıktakiler sevinç ile çığlık attı, hazırlıksız olarak "kick line" ("tekme sırası") dansı yapmaya başladı ve "The Howdy Doody Show"un tema şarkısının nakaratında şunu söylediler: "We are the Stonewall girls/ We wear our hair in curls/ We don't wear underwear/ We show our pubic hairs" ("Biz Stonewall kızlarıyız/ Saçlarımız kıvır kıvır/ İç çamaşırı giymeyiz/ Pubik kıllarımızı gösteririz"). Lucian Truscott'ın "The Village Voice"a verdiği raporda: "Mahaldeki durgun durum, kask giyen ve sopa taşıyan polislerin karşısında bir koro sırasının oluşması şeklinde gey ahmaklıkların yer almasına izin verdi. Sıra, tam kick rutinini başlayınca TPF tekrar ilerledi ve çığlık atan gay güçlerinden oluşan kalabalığı Christopher Street'in dışına iterek Seventh Avenue'a ittiler" diye yazmıştır. Polis baskını sırasında Stonewall'da bulunan bir katılımcı, "Polisler bize hücum ettiler, ve işte o anda bunu yapmanın faydalı olmadığını anlamıştım; çünkü [polisler] bir cop ile sırtıma vurdular" diye anımsamıştır. Diğer bir beyanda yazıldığına göre: "Ben o tek görüntüyü aklımdan bir türlü çıkartamıyorum. [Cop taşıyan] polisler ile öbür taraftaki 'kick' sırası. En hayret verici şey idi... Ve birdenbire, tahminimce maçoluk ile alay eden o 'kick' sırası... Sanırım o anda kendimi öfkeli hissetmeye başlamıştım. Çünkü insanlar sopalar ile vuruluyorlardı. Neden? Bir 'kick' sırasından dolayı." Oscar Wilde Memorial Bookshop'un sahibi Craig Rodwell, polislerin katılımcıları çarpık caddelerden kovalayıp, ondan sonraki köşenin başında katılımcıların polisin arkasına geçtiğini gördüğünü açıklamıştı. Kalabalığın bazı üyeleri arabaları durdurttu, ve Christopher Street'te sokağı blok etmek amacı ile bir tanesini devirdiler. Jack Nichols ile Lige Clarke, "Screw" dergisi için yazdıkları köşede "sinirli protestoculardan oluşan muazzam kalabalıklar, 'Catch them!' ('Onları yakala!') diye bağırarak sokaklar boyunca [polisleri] kovdular." diye ilân etmişlerdir. Sabah saat 4:00'e gelince sokaklar neredeyse boşaltılmışlardı. Sabah boyunca, o gece neler yer aldığına inançsızlıktan şaşıran birçok kişi sahanlıklarda oturdu ya da yakındaki Christopher Park'ta buluştular. Birçok şahit, Christopher Street'in üzerine çullanan gerçeküstü ve ürkütücü sessizliği hatırladılar ancak buna rağmen yine "havada elektrik" vardı. Biri: "İsyan sonrasının bir tür güzelliği vardı... Birçok insanın gerçekten gey olduğu ve yani, bu bizim sokağımızın olduğu en azından bana göre belli idi" diye yorum verdi. On üç kişi tutuklanmıştı. Kalabalıktan bazı kişiler hastaneye yatırıldılar, ve dört tane polis memuru yaralandı. Stonewall Inn'in içerisinde neredeyse her şey kırılmıştı. Müfettiş Pine, o gece Stonewall Inn'i kapatıp demonte etmeye niyet etmişti. Ankesörlü telefonlar, tuvaletler, aynalar, müzik kutuları ve sigara makineleri, hepsi muhtemelen ayaklanma süresince ve muhtemelen polis tarafından paramparça edildi. Stonewall kuşatılır iken Craig Rodwell; "The New York Times", "New York Post" ve "New York Daily News"u neler olduğuna dair bilgilendirmek için aradı. Üç gazete de ayaklanmalar hakkında makaleler yayımlamıştı; "New York Daily News" haberi ön kapağında yayımladı. Ayaklanma haberi, Greenwich Village çapında hızlı bir şekilde yayıldı ve Students for a Democratic Society ya da Kara Panterler tarafından düzenlendiğini veya "bir eşcinsel polis memuru, kendi isteklerine karşı çıkması üzerine oda arkadaşının Stonewall'a dans etmek için gitmesi" üzerine başladığını söyleyen rivayetler tarafından katalize edildi. 28 Haziran Cumartesi günü bütün gün boyunca insanlar, yakılmış ve karartılmış Stonewall Inn'e bakmak için geldiler. Barın duvarları "Drag power" ("Drag gücü"), "They invaded our rights" ("Haklarımızı ele geçirdiler"), "Support gay power" ("Gey gücünü destekleyin") ve "Legalize gay bars" ("Gey barları yasallaştır") diye ilân eden graffitilerin yanı sıra polisleri yağmacılık ile suçlayan ve - barın statüsüne dair - "We are open" ("Biz açığız") diye ilan eden graffitiler ile kaplanmıştı. Ertesi gece ayaklanmalar tekrar Christopher Street'in etrafını sardı; katılanlar, hangi gecenin daha çılgın veya daha şiddetli olduğunu değişik bir şekilde hatırlıyorlar. Aynı katılımcıların birçoğu - fahişeler, sokak gençleri ve "kraliçeler" - ondan önceki geceden geri dönmüştü ancak bu kez "polis provokatörleri", meraklı izleyiciler ve turistler bile onların arasına katıldı. Birçok katılımcı, eşcinsel sevginin aleniyette hemen hemen sergilenmesine dikkat ettiler; bir şahite göre: "Girebilmek için kapısına vurup bir gözetleme deliği aracıyla birisiyle konuşmak zorunda olduğumuz (günlerden)... Biz artık açıktık. Biz sokaklardaydık." Binlerce kişi tekrar açılan Stonewall'un önünde, yandaki sokaklara dökülmelerine kadar Christopher Street'i boğan bir şekilde toplandı. Bu kalabalık otobüsleri ve arabaları çevreledi veya gey olduklarını itiraf etmedikçe veya gösteriyi desteklediklerini belirtmedikçe bunların sahiplerini rahatsız ettiler. Sylvia Rivera arkadaşının, sürmeye çalışan bir arabanın üstüne zıpladığını görmüştü; kalabalık arabayı ileri geri sallayarak sahiplerini dehşete düşürdü. Rivera'nın diğer bir arkadaşı Marsha P. Johnson, bir sokak lambası direğinin üstüne tırmandı ve ağır bir çantayı bir polis arabasının kaportasının üstüne düşürüp ön camı paramparça etti. Önceki gecede olduğu gibi bütün mahalle çapında çöp tenekeleri ateşe verildi. Dördüncü, Beşinci, Altıncı ve Dokuzuncu polis bölgelerinden gelmiş yüzden fazla polis vardı, fakat sabah saat 2:00'den sonra TPF tekrar varmıştı. "Kick" sıraları ve polis kovalamaları çoğaldı ve azaldılar; polisler, şahitlerin çoğunlukla "sissy" ("hanım evladı") ve "swish" ("nonoş") isimleri ile tanımladıkları göstericileri zaptettiklerinde kalabalık, onları geri almak için dalgalandılar. Sokak muharebeleri sabah saat 4:00'e kadar sürdüler. Greenwich Village'de yaşayan Beat şairi Allen Ginsberg, uzun zamandan beri Christopher Street'te yaşıyordu ve coşkun kaosa rastgeldi. Önceki gecede yer almış ayaklanmaya dair haberdar olmasından sonra "Gey gücü! Harika, değil mi?... Artık kendimizi gösterme zamanı geldi" dedi ve açık Stonewall Inn'i ilk kez ziyaret etti. Eve doğru yürürken Lucian Truscott'a "Biliyor musun, oradaki erkekler çok güzeldi - 10 sene önceki bütün nonoşlardaki incinmiş görünüşü kaybettiler". Pazartesi ve salı günleri kısmen yağmurdan dolayı Greenwich Village'deki eylemcilik aralıklı oldu. Polis ve mahallede oturanlar birbirlerine düşman oldukları için onların arasında birkaç tane münakaşa ortaya çıkmıştı. Craig Rodwell ile partneri Fred Sargeant, ilk ayaklanmadan sonraki sabah 5000 tane el ilânı yayımlama ve dağıtma fırsatını yakalamıştı. Bunlardan birinde "Get the Mafia and the Cops out of Gay Bars" ("Mafyayı ve polisleri gey barlarından kovun") diye yazıyordu. El ilânları geylerden, Stonewall ve Mafya tarafından sahiplenilen diğer gey barları boykot etmelerini ve "çekilmez durum"un incelenmesi için belediye başkanına baskı oluşturmayı amaçladı. Gey topluluğun içerisinde herkes başkaldırıyı olumlu bir gelişme olarak nitelendirmedi. Özellikle 1960'lar boyunca eşcinsellerin heteroseksüellerden farklı olmadıklarını tanıtmaya çalışmış daha yaşlı geylere ve Mattachine Society'nin birçok üyesine göre şiddet ve efemine davranış gösterisi utanç verici idi. 1965'te Beyaz Saray'ın önündeki ilk gey grev hatlarında yürümüş olan Randy Wicker, "koro sıraları oluşturan ve tekme atan cırtlak kraliçeler, insanların eşcinseller hakkında düşünmelerini istediğim her şeyin dışında idi... Village'de intizamsız ve ucuz davranan bir takım drag queen olduğumuz..." Diğerleri ise, bir "sleaze joint" (adilik mekânı) olan Stonewall Inn'in kapatılmasının Village için olumlu olduğunu düşünmüşlerdi. Mamâfih, çarşamba gününde "The Village Voice", ayaklanmalar hakkında Howard White ile Lucian Truscott tarafından yazılan raporlar yayımlamıştı. Bu raporlar olayları ve katılımcılarını kötüleyici bir şekilde tanıttı: "forces of faggotry" ("nonoşluk kuvvetleri"), "limp wrists" ("bükülgen bilekler") ve "Sunday fag follies" ("Pazar günü nonoş akılsızlıkları"). Bir gurüh tekrar Christopher Street'te toplandı ve "The Village Voice"in bürolarını yakıp kül etmekle tehdit ettiler. 500 ile 1000 arası katılımcı sayısına sahip olan gurühün arasında polis ile başarısız yüzleştirmeler yaşamış diğer gruplar vardı; bunlar, polisin bu durumda nasıl mağlup edildiklerine dair meraklıydı. Tekrar bir sokak muharebesi ortaya çıktı; hem göstericiler hem de polisler yaralandı, yerel mağazalar yağmalandı ve beş kişi tutuklanmıştı. Çarşamba gecesindeki olaylar yaklaşık bir saat sürdü ve bir şahit, "Christopher Street azat edilecektir. Nonoşlar baskılarından sıkıldılar" diye olayları özetledi. Aciliyet hissi bütün Greenwich Village çapında, ayaklanmalara şahit olmamış insanlara bile yayılmıştı. Başkaldırıdan duygulananlar harekete geçme fırsatını hissedip örgütsel toplantılara katıldılar. 4 Temmuz 1969 tarihinde Mattachine Society, Philadelphia'daki Independence Hall'ın önünde "Annual Reminder" ("Yıllık Hatırlatma") adlı yıllık grevini yürüttü. Birkaç yıldır eylemlere katılmış olan düzenleyiciler Craig Rodwell, Frank Kameny, Randy Wicker, Barbara Gittings ve Kay Lahusen, diğer grevciler ile New York Şehri'nden Philadelphia'ya giden bir otobüse bindiler. 1965'ten beri grevler oldukça denetimli idi; kadınlar etek, erkekler ise takım elbise ile kravat giyerdi, ve hepsi düzenli sıralarda sessiz bir şekilde yürürlerdi. Bu sene Rodwell, Kameny'nin belirttiği kurallardan kendini kısıtlanmış hissettiğini hatırladı. İki kadın anında el tutuşsalar idi Kameny, "Bu olmaz! Bu olmaz!" ("None of that! None of that!") diye söyleyerek onları ayırırdı. Buna rağmen Rodwell, yaklaşık on tane çiftin el tutuşmalarını ikna etti. El ele tutuşan çiftler Kameny'nin sinirlerini bozdu fakat ondan önceki bütün yürüyüşlere göre daha çok basın mensubunun dikkatini çekmişti. Katılımcı Lilli Vincenz, "[Statükonun] değiştiği belli idi, kendilerini ezilmiş hisseden insanlar artık kendilerini yetkili hissediyorlardı" diye hatırladı. Dikkat çekmek amacıyla şu ana kadar kullanılan sessiz ve uysal kurulu vasatları değiştirmeye azmeden Rodwell, New York Şehri'ne geri döndü. Önceliklerinden biri Christopher Street Liberation Day ("Christopher Street Özgürlük Günü")'i planlamak idi. Mattachine Society'nin 1950'lerden beri var olmasına rağmen ayaklanmalara şahit olmuş veya ayaklanmalardan esinlenenlere göre derneğin birçok yöntemi artık fazla mazlum görünüyordu. Mattachine, bülteninde yayımladığı "The Hairpin Drop Heard Around The
hissettiriyor bu duygular Kafka'yı. Yaşamının 38 yılını, Milena olmadan geçirmesi canını acıtıyor Kafka'nın, bu boşluğu 3 yıl boyunca kesintisiz mektuplaşarak doldurmaya çalışıyor. Ne kadar zor bir şey aslında düşünüldüğünde, birbirini tam olarak tanımayan iki insanın, sadece mektuplaşarak aralarında çok güçlü bir bağ kurmaları. Karşılıklı güven gerektirir bu ilişkinin yıpranmadan yürüyebilmesi. Bu yüzden aralarındaki bu inanılmaz bağ, tutkulu aşkları sayesinde hep güçlü kalıyor. Bu 3 yıl boyunca yalnızca 3 gün görüşmek onların ilişkileri için beslenme kaynağı olmuş diyebiliriz. Bunu sadece Kafka için dile getirebiliriz aslında; çünkü bilindiği gibi Milena, Kafka'ya yazdığı mektupların yakılmasını istemiş ve elimizde Milena'nın Kafka'ya olan hislerine karşı sadece tahminlerimiz var. Kafka, Milena'yı her canlı olarak görüşünde bir kez daha şaşkınlığa uğruyor ve hayran kalıyor aşık olduğu kadına. Bu söz, Kafka'nın hislerini en iyi açıklayan cümle olabilir, ''Düşünsene Milena yanyana yürüyorduk seninle, yanyana!'' (Franz Kafka)Ece PÖÇ BİR KEDİ OLASIM VAR! Küçük tatlı patileriyle, eğlendiren ve şaşırtan hareketleriyle kediler, birçok insanın dünyasını fethetmiş durumda. Peki, kedilerin bu kadar çok sevilmelerinin nedenleri neler? Benim için kedilerin sağlam karakterleri gönlümü çalan nedenden biri. Bu karakterlerin çatısı altında sergiledikleri davranışlarıysa bazen beni çok şaşırtıyor, bazen de gülmekten öldürüyor. Gerektiğinde dünyayı patilerinde oynatan kedilerin kendilerine olan öz saygıları, onlara hayran olmamın en önemli nedeni diyebilirim. Kediler yumuşak mizaçlı olsalar bile, eğer onları huzursuz ve mutsuz eden bir durum varsa, örneğin çok korktukları köpekler bile karşılarına çıksa geri çekilmezler. Kamburlarını çıkarıp tüylerini dikerek sonuna kadar savaşır, işin üstesinden gelmesini bilirler. Hedeflerine odaklandıkları zaman asla vazgeçmezler. Mesela sizden yemek istiyorlarsa bakışlarını kaçırmadan bakarak üzerinizde şiddetle baskı kurarlar. En sonunda siz yemek vermek zorunda kalırsınız. Bence bu özellikleri insanlara örnek olacak nitelikte. Asla vazgeçmemek, insanın kendine olan saygısının bir parçası çünkü. Kedilerin diğer bir hayran olunası özelliği de kendi kendilerine yetebilmeleri. Kimseye ihtiyaçları olmadan saatlerce yalnız kalıp eğlenebilirler ya da sadece uyurlar. Kedilerin o andaki tek ihtiyacı kıvrılabilecekleri sıcak bir yer. Böyle küçük şeylerden kolaylıkla mutlu olabilirler. Belki de hayatlarındaki tek mutsuzluk yiyecek bir şeyler bulamamak ve sevilmemektir. Hayat onlar için bu kadar basit işliyorken günlük hayatın karmaşasından sıkılan bizler için bu duruma özenmemek elde değil. Hele bir de sabah erken saatte kalkıp okula ya da işe gidiyorsak ve dünyanın en huzurlu olayıymış gibi uyuyan kedilere rastlamışsak. Böyle zamanlarda o kedinin yerine geçmeyi tüm kalbimle dilemem sanırım çok da garip sayılmaz. Bu farklı özelliklerinin yanında kediler aynı zamanda damak zevklerine düşkündürler. Bu durum her kedi için aynı değil ama karşılaştığım bazı kediler bana bunu çok net bir şekilde gösterdiler. Örneğin, kendi lezzet anlayışını geliştirmiş kedilerden biri, et dolu yemek tabağınıza gözlerini dikerek bakmaya başladı. Siz de ‘Ay, canım ne kadar tatlı! Dur, ona şu küçük yağ parçasından vereyim.’ dediniz. Demeyin! O tatlı kedi bir anda gözlerini kısar ve size pis pis bakmaya başlar çünkü onun gözü tabağınızdaki yağ parçasında değil, sizin de yemek istediğiniz ettedir. Ona o yağ parçasını vererek hakaret etmiş olursunuz. Bu hakaret fazla ağrına giderse patileriyle müdahale edebilir. Bence haklı, biz insanlar da beğenmediğimiz bir yemeği ağır eleştirilere tabi tutabiliyoruz. Kedilerin yemek konusunda olduğu gibi, bazı zamanlarda acımasız davransalar da aslında yumuşacık bir kalpleri vardır. Merhametlidirler, saygılıdırlar ve sevgilerini her daim gösterirler. Bunun sonucunda da her canlı gibi karşılığını beklerler. Bazen bu isteğe kayıtsız kalmak isteseniz de başaramazsınız çünkü gönlünüzün kapısını hafif aralık buldukları an içeri süzülüverirler. İşte o zaman, hiç bitmeyecek dostluk yolculuğunuz başlamış demektir. ‘Her kedi kendi sahibini seçer.’ diye bir laf vardır. Ne kadar doğru bilmiyorum ama bence seçimi yapan sadece kedi değil, aynı zamanda insandır. Siz yakınlık duyduğunuz bir kediye tüm samimiyetinizle yaklaşırsınız, o da kalbinizi kazanmak için tüm sıcaklığıyla size sokulur. Bu karşılıklı alışveriş sonucu sımsıkı bağlarla birbirinize bağlanırsınız. Küçük tüylü dostlarımızın örnek alınacak bir yönü daha var ki bence bu özelliği biz de edinmeliyiz. Bildiğiniz gibi insanlar kedileri ya çok sever ya da onlardan nefret eder. Peki, kediler bu duruma nasıl tepki gösterirler? Tabii ki de umursamazlar. İnsanların, hatta çevredeki hayvanların onlar hakkında ne düşündükleri onları hiç ilgilendirmez. Hayatlarını onların görüşlerine göre şekillendirmezler. Örneğin, ‘İnsanlar kuş avlamamı çok canice buluyor. Bundan sonra kuşlardan uzak durmalı, onları yememeliyim.’ demezler. Biz de böyle olmalıyız. Çevremizdekilerin düşünceleri, bin bir zorlukla çizdiğimiz hayat çizgisinden sapmamıza neden olmamalı. Çünkü o çizgi, kedilerde olduğu gibi, bizi biz yapan yegâne şeydir. Bunun değerini kavradığımızda da çok geç olabilir. Sayabildiğim ve sayamadığım daha birçok özellik, her sabah kalktığımda bende kediye dönüşme isteği uyandırıyor. Çünkü kedi olmak, kimsenin sahip olamadığı, kendi doğasından ödün vermeyen bir bakış açısına, müthiş bir odaklanma yeteneğine ve kıvrak bir zekâya sahip olmaktır. Bunun yanında inkâr edilemez bir sevimlilik, zarafet ve asalet abidesi olarak görülmektir. İşte tüm bu nedenlerden dolayı bir kedi olasım var! Furkan Genç Doğaya Kaçış Her şeyi, herkesi arkanızda bırakıp gitmek istediniz mi hiç? Çoğumuz yaşadığımız monoton hayattan kaçıp gitmek ister. Stresli şehir hayatının verdiği bıkkınlık, hayatımızda yeni bir sayfa açma isteği verir. Her şeye baştan başlamanın hayalini kurarız. Kalabalıktan uzak ve sakin bir yaşama yelken açmayı hayal ederiz. Kimi işini gücünü bırakıp köyüne yerleşmeyi hayal eder kimi de bir dağ evine yerleşmeyi. Fakat hayalde kalır genellikle. Uğruna yıllarımızı tükettiğimiz onca şeyi bırakıp gitmeye cesaret edemeyiz. Peki ya çekip gitmeye cesaret edenler modern hayattan tamamen uzaklaşmaya cesaret edebilirler mi? Dünya korkunç bir yer. Geçmişte bir yazar bu dünyayı tasvir eden bir roman yazsaydı, o romanın türü distopya olurdu muhtemelen. Hayatımız bizden bağımsız bir biçimde şekilleniyor. 6 yaşına gelince okula gitmeye başlıyoruz, sonra da üniversite, iş hayatı derken ömrümüz bitiyor. Robot gibi yaşıyoruz. Sabah biyolojik saatimize uymayan bir saatte kalkmamız gerekiyor. Gece, sabah uyanmamız gereken saate göre uyuyoruz. Yaşamlarımız bir kısır döngüye kurban gidiyor. Dünya düzenin sağlanması için yaşayıp gidiyoruz. Yeter artık deyip, dünya düzeninden kaçış fikrini dile getirdiğimizde ise fikrimiz değiştirilmeye çalışılıyor. “Sabret, geçer gider!” diyenleri dinleyip robotluğumuza devam ediyoruz. Biraz şansı olanlar ancak emekli olduklarında köyüne, dağ evine, bağına, bahçesine kaçmayı başarabiliyor. Bazıları ise emeklilikten sonra bile çalışmak zorunda kalıyor. Ne için? Dünya düzeninde hayatta kalabilmek için para kazanmak zorunda. Peki, doğaya kaçan insanın böyle bir derdi var mı? Modern yaşamdan tamamen uzaklaştığı takdirde yok. Birkaç sene önce izlediğim Into the Wild adlı bir filmde ana karakter başarılı ve huzurlu hayatından sıkılıp doğaya kaçmaya karar veriyordu. Kendi başına doğada yaşamaya karar verip dağ bayır, yaz kış demeden geziyordu. Avcılık yaparak ve bitki toplayarak yaşıyor, ateş yakıp çadır kuruyordu. Kendi başına doğada yaşayarak hayatının en mutlu günlerini geçiriyordu. Sonradan filmin kurgusal olmadığını, Cristopher McCandles adlı bir gencin hayatından uyarlandığını öğrendim. Günümüzde bunun bir benzerini İnsan Doğaya Karşı programında Bear Grylls’de yapıyor ama Bear Grylls’in McCandles’tan önemli bir farkı var. Doğayla baş başa değil! Doğadaki yaşamını televizyon ekranlarına taşıyarak teknolojiden ve insanlardan kaçmıyor, o programdan kazandığı paralarla da düzenin bir parçası olmaya devam ediyor. Oysaki insanın gerçekten doğayla karşı karşıya olabilmesi için dünyanın beşeri araçlarından tamamen uzak olması, doğada mütevazı bir yaşam sürmesi gerekir. Modern yaşamla tüm bağını kopararak düzenin bir parçası olmaktan kurtulması gerekir. Doğaya kaçış yalnızca bir adım uzağımızda aslında. İsteyen herkes rahatlıkla gerçekleştirebilir bu arzusunu. Ama düzenin öyle bir parçası olmuşuz ki kendi isteğimizle köle olmuşuz bu sisteme. Kaçıp gitmek istesek de bizi bu “açık cezaevine” bağlayan etmenleri öylece bırakıp gidemiyoruz. Ailemizi, arkadaşlarımızı bırakıp gitmek düşüncesi bir zulüm gibi geliyor bize. Doğaya kaçan insanlar kaçmaya cesaret ederken biz sistemin kölesi olmaya razı oluyoruz. Bazen bu düzenin bir parçası olmaktan sıkılıp tatile çıkıyoruz ve rahatlamak istiyoruz. En azından birkaç günlüğüne de olsa unutmak istiyoruz sıkıcı hayatımızı. Fakat ara ara tatile çıkmak ne bu dünyayla bağımızı koparıyor ne de hayatımızı unutturuyor. Doğa ile iç içe tatil yapsak bile teknolojiyle beraber yapıyoruz tatilimizi. Gün boyu çalıştıktan sonra eve gidip aklı hala işte olan çalışanlarız biz. McCandles gibi temelli kaçamıyoruz şu hapishaneden! Kaynakça Grylls, Bear. «İnsan Doğaya Karşı.» 2006. Belgesel. Özgürlük Yolu. Yön. Sean Penn. Haz. Sean Penn. 2007. YAPAYLIKTAN UZAK YAPAY BEYİN Ex Machina adlı film bitiyor, televizyonu kapatıyorum ve bir filmin insanı bu denli düşünmeye teşvik edebileceğini görmem üzerine mutlu oluyorum. Ve sonra sorgulamaya başlıyorum yapay zeka nedir diye. İnternette bir iki cümleyle tanımına ulaşabileceğim ama aslında evren gibi sonsuz, asla istediğim nitelikte bir cevaba ulaşamayacağımı düşündüğüm bir soru oluyor bu. Saatler geçmesine rağmen sürekli aklımı kurcalamasına engel olamıyorum. Bu film aslında hayatımızın bir parçası olmuş ama hiçbir zaman sorgulama ihtiyacı duymadığımız gerçekleri fazlasıyla düşünmeye itiyor beni. Kısaca bir robotun insanlarınkine benzer hareketlerle çeşitli gereksinimlerimizi yerine getirmesi olarak tanımlanabildiğinii bu film sayesinde öğreniyorum. Ama bu cevabın beni tatmin etmemesi , bu konuyla ilgili çeşitli araştırmalar yapmaya başlamama sebep oluyor. Yapay zeka üstüne araştırmaya ve düşünmeye başladığımda oldukça kafamı karıştırıyor. İnsanın doğal zekasıyla geliştirdiği bir beladan farksız oluyor yapay zeka benim gözümde. Yapay zekanın mantığı ne kadar insana yaklaştırılabilirse o kadar kusursuz olacağı yönünde çoğu kişiye göre. Fakat bizi biz yapan özellikleri, cansız bir objeye yüklemenin neredeyse imkansız olacağı kanısındayım. Doğum ve ölüm gerçeklerinden bağımsız yaşayacak bir varlık ne kadar insana benzeyebilir ki? Farkında olsak da olmasak da hayatımızın her köşesinde rahatlıkla görebileceğimiz kavramlar doğum ve yaşam. Doğum tertemiz, beyaz bir sayfa. Ölüm ise kapkara ve fazlasıyla belirsiz. Bir insan için doğum ve ölüm kadar net açıklayamadığı başka bir konu olamaz herhalde. Ama bizi daha kuşkucu yapan ve bilgiye aç hissettiren belirsizlikler değil midir zaten? Ex machina, kısıtlı mekan ve kısıtlı sayıdaki oyuncuları, ilk başta anlaşılmakta güçlük çekilen fakat insanı büyüleyen çok başarılı bir bilim-kurgu filmi olmuş. Filmdeki baş rol oyuncumuzun bir robota aşık olduğunu ve hislerinin karşılıklı olduğunu düşündüğü noktada yapay zekaya sahip robotumuz tarafından terk edilmesi filmin şok eden kısmı oluyor. Bu da herhangi bir yapay zekanın duygulardan yoksun olduğunu fazlasıyla gözler önüne seriyor. Yapay zekaya sahip robot karakteri, onu üreten bilim adamına adeta düşman olmuş gibi hissettiriyor film. Bunun sebebi de bilim adamı tarafından bir odaya hapsedilmesi oluyor. Bunu insanlarla Tanrı arasındaki ilişkiye benzetiyorum. İnsanlar olarak kısıtlanmayı sevmiyoruz veya başımıza herhangi bir kötü olay geldiği zaman Tanrı’nın bizi neden bu duruma düşürdüğünü uzun uzun düşünüyoruz. Biz hep Tanrı’ya bağlı yaşıyoruz fakat yapay zekalarda aynı durumun gerçekleşmesi mümkün olmuyor. Bizden yani insanlardan bağımsız gelişebilmeleri fazlasıyla korkunç değil midir sizce de? Modern korku filmi olarak da niteleyebileceğim bu film yapay zekaların insanın düşünme yöntemlerini analiz ederek bunların benzerini geliştirmeye başlayacabileceği mesajını apaçık vermiş diyebilirim. Ayrıca düşününce yapay zekalar gelecekte günümüzdeki meslekleri yok etmeye birebir. Duygulardan yoksun, kendini sadece işini en iyi şekilde yapmaya adamış bir çalışanınızın olması güzel bir fikir gibi görünüyor. Üstelik bu elemanınıza hiçbir ücret ödemeyecek olmanız gerçeği var. Ama binlerce insanı işten çıkarmak biraz acımasız ve adil olmayan bir sistem olurdu muhtemelen. Korkutucu olabilir fakat hiç güzel yanları da olmayacak mı bu yapay zekanın? Elbette olacak! Düşünün ki uzun, yorucu bir iş gününün ardından eve gelmişsiniz. Hemen bir kahve içip kendinize gelmeniz lazım çünkü evde de yapmanız gereken fazlasıyla iş var fakat o kadar yorulmuşsunuz ki yerinizden kıpırdamaya haliniz yok. İşte bu durumda hemen yapay zekamız devreye giriyor, bize şöyle bol köpüklü bir kahve yapıp getiriyor. Önümüzdeki yıllarda izleyip görelim yapay zekanın ne kadar geliştiğini. Tabi biz insanların ürettiği bu cismin yaratıcılarına ihanet etmeden yaşayacağını umarak… ELİF ÇELENK 21602922 SEN Hayat gerçekten karmaşık. Birçok kişiye, dolayısıyla birçok farklı kişiliğe ev sahipliği yapıyor. Bu demek oluyor ki yaşadığımız sürece karşımıza her an her şey çıkabilir ve birçok farklı duyguyla karşı karşıya kalabiliriz. Yekta Kopan, Aile Çay Bahçesi adlı kitabında hayatın çok yönlülüğünü anlatırken içinde yeterince farklı karakteri ve duyguyu barındırabilen aileyi kullanmış. Bir ailenin hikâyesini üzerinden hayatın yoruculuğunu ve karmaşık duyguları anlatmak bence güzel bir seçim olmuş. Kitabı okurken bir kez daha “keşke” kelimesini kullanmamanın ne kadar güzel ve bir o kadar da zor olduğunu fark ettim. Çünkü hayat gerçekten de yorucu ve yıpratıcı. Evet, hayat yorucu ve yıpratıcı. Peki, neden? Çünkü biz öyle olmasını istiyoruz, sorunları çözmek yerine iyice uzatıp kocamanlaştırıyoruz. Kitabın başkahramanı Müzeyyen gibi her şeyi içimize atıyoruz, sessiz kalıyoruz ve en kolay yolu seçip, hiç sorun yokmuş gibi davranarak kendimize daha büyük işkence ediyoruz. Kardeşimizi kıskanıyorsak hayatımızda o yokmuş gibi yaşamaya çalışıyoruz, patronumuz maaşımıza zam yapmadan çalışma saatlerimizi arttırdığında ağzımızı bile açmıyoruz ya da bizi üzen herhangi bir şey olduğunda içimize atıyoruz. Hemen hemen her durumda bunları yapıyoruz. Sonra da tüm suçu hayata atıp, hayatın yorucu ve yıpratıcı olduğunu söylüyoruz. Peki, bizim hiç mi suçumuz yok? Tüm bu karşılaştığımız durumlar karşısında ne yapıyoruz? Sadece susup duygularımızın yoğunluğunun azalmasını bekliyoruz ve sonra da içimize atıp unuttuğumuzu sanıyoruz. Birbirinden farklı birçok karaktere ev sahipliği yapan hayatın basit olmasını beklemek bence tembellikten başka bir şey değil. Beraberinde her türlü duygu ve düşünceyi getiren bu farklı karakterlerin binlerce durum ve olaydan oluşan bir deniz yaratması oldukça normal. Bizler de aslında yaptıklarımızla, düşündüklerimizle, hissettiklerimizle, kısacası her şeyimizle bu denize birer damla oluyoruz. Eğer denizi oluşturan bizlersek, denizin durgun ya da dalgalı olmasını sağlamak da bizim elimizde. Karmakarışık, yorucu bir hayat yerine mutlu ve huzurlu bir hayat istiyorsak, işe kendimizi değiştirmekle başlamalıyız. Hoşumuza gitmeyen şeyleri içimize attıkça ya da onlar yokmuş gibi davrandığımızda sorunu çözmüş olmuyoruz. Onlarla her karşılaştığımızda duygularımız daha da yoğunlaşıyor ve bu durumdan etkilenen sadece ve sadece biz oluyoruz. En yakın arkadaşımızın doğum günümüzü kutlamaması en basit örneklerden biri. Arkadaşımızla konuşup kırıldığımızı, üzüldüğümüzü söylemektense sessizce içimize atmayı tercih ediyoruz. Daha sonra, arkadaşımızı her gördüğümüzde kötü düşünceler beynimizi kemiriyor ve ister istemez arkadaşımıza, yine içten içten, kızıyor hatta belki de ondan soğuyoruz. Tüm bu yıpratıcı duygularla baş başa kalmaktansa gidip konuşmak daha kolay değil mi? Sorunun üstüne gitmek nedense bize hep daha zor gelir, ertelemek, kaçmak hep daha kolaydır. Konuşmaktan, duygularımızı açığa çıkarmaktan hep korkarız. Kırılganlığımızı, zayıf noktalarımızı gizlemek isteriz, kimse bizi zayıf görmesin diye hep içimize atar, içimize ağlarız. Sonra da güçlü rolü yaparak hayata atıp tutarız. Hâlbuki gerçekten güçlü olan insan, korkularını, duygularını, kırgınlıklarını açıkça paylaşan insandır. Kendini olduğu gibi göstermekten korkmaz, sorunlarının üstüne gider ve onları çözmek için elinden geleni yapar. Ayrıca güçlü insanın “keşke”leri de azdır. Çünkü o denemiş ve elinden geleni yapmıştır. Hayat yorucu ve yıpratıcı diyenlerdensek eğer, aslında “Ben kendimi yoruyor ve yıpratıyorum” dediğimizi fark etmeden yaşayıp gidiyoruz. Bir gün bir bakacağız ki zaman akıp gitmiş ve içimizdeki kocaman yığınla yalnız kalmışız. İş işten geçince o yığını temizlememiz gerektiğini fark edeceğiz. Her ne kadar yığının sonunu göremeden vaktimizin biteceğini bilsek de yavaş yavaş başlayacağız yığının tepesinden. Keşke 1, Keşke 2, Keşke 3… Aynı Müzeyyen’in babasının yaptığı gibi. Saatçi Necati Bey için artık çok geç olsa da bizim için değil. Mutlu, huzurlu ve “keşke”siz bir hayat için tek ihtiyacımız olan şey, sorunlarımızın üstüne giden ve olduğumuz gibi görünen bizleriz. İpek Kökeş KAYNAKÇA Kopan, Yekta. Aile Çay Bahçesi. İstanbul: Can Yayınları, 2013. Baskı. SONUÇ VE SEBEP Günlük hayatın her alanında yeni insanlarla tanışırız ve görür görmez onlar hakkında bazı fikirler üretiriz. Mesela kişinin kıyafeti, saçı veya konuşma tarzına göre o kişinin karakteri hakkında yorumlar yaparız. Bu yorumlar olumlu olduğu kadar, çoğu zaman olumsuz da olabilmektedir. Fakat insanları tanımadan yargılamak ne kadar doğrudur? İlk intiba için batılılar ‘ikinci bir ilk intiba yaratma şansınız olmayacak’ derler. Güzel bir söz vardır; ” insanlar kıyafetlerine göre karşılanır, konuşmasına göre de uğurlanır “ etkileyici bir kıyafetin insanlara bıraktığı ilk izlenimin önemini belirten. Çok bilinen Nasrettin Hoca’nın ‘ye kürküm ye’ fıkrası da bu görüşü desteklemektedir. Ön yargılı olmak - eğer ön yargımızda isabetli olursak- bazen işe yarayabilir; bir tehlikeyi yaşamadan kazasız belasız atlatabilir ve kendimizle gurur duyarız: ” Ben zaten onun nasıl birisi olduğunu gözünden anlamıştım.” Özgürlüğünden vazgeçerek para kazanmaya çalışan bir kadını yargılarken ilk olarak kötü düşüncelere kapılabiliriz ama aslında o paranın hasta çocuğu için gerekli olduğunu kim bilebilir ki? Sabahattin Ali, Kürk Mantolu Madonna adlı eseri aşk romanı olmasına rağmen insanlara önyargıyla baktığımızı şu cümleyle destekliyor: ‘’ Niçin ilk defa gördüğümüz bir peynirin evsafı hakkında söz söylemekten kaçtığımız hâlde ilk rast geldiğimiz insan hakkında son kararımızı verip gönül rahatlığıyla öteye geçiveriyoruz?’’ (s.38) Yazar, bu eserde sessiz, sakin ve ailesi tarafından önemsenmeyen Raif Bey’in hayatındaki trajik aşk geçmişini anlatmaktadır. Eserin diğer karakteri olan Rasim Bey, Raif Bey ile aynı odada çalışırken, Raif Bey’in çekingen kişiliği dikkatini çeker. Tam yakın bir arkadaşlığa başlarlarken, Raif Bey hastalanır ve günlüğünü Rasim Bey’e bırakır. Asıl hikâye burada başlar. Günlükte; Almanya’ya çalışmak için giden Raif Bey, bir resim sergisinde gördüğü bir kadın portresine âşık olur ve bu kadının gazinoda çalıştığını öğrenir. Tanışıp çok iyi arkadaş olduktan sonra sevgili olurlar. Bir süre sonra kader bunları ayırır ve aynı zamanda onlar için bir sürpriz hazırlamıştır. Raif Bey uzun süre haber alamadığı sevgilisinin bebeğini doğururken öldüğünü öğrenir. Doğrusunu söylemek gerekirse kitabın başlarında Raif Bey’e gıcık kapmıştım, itiraf etmeliyim ki, Raif Bey’e davranışlarından dolayı önyargılı yaklaşmıştım. Fakat ilerleyen sayfalarda karakterin geçmişte yaşadığı aşkın şu anki sessizliğini nasıl etkilediğini görünce bu önyargımın yanlış olduğunu fark ettim. Mesela Raif Bey’in resme bakarken terslediği kadının, Kürk Mantolu Madonna olduğunu öğrendiği kısım beni çok şaşırttı ve etkiledi. Çünkü karakterimiz resme, burnunun dibindeki gerçeği göremeyecek kadar hayranlık duyuyordu. Bu da benim Raif Bey’e olan bakışımı olumlu yönde değiştirdi. Birbirinden farklı iki insanın aşkını anlatan bu kitabı bitirdiğinde insanın gözleri dolmuyor değil. Günlük hayatta da karşılaşmıyor muyuz sonu kötü biten aşk hikâyelerine? Birbirlerini sevmelerine rağmen başlık parasını ödeyemedikleri için kavuşamayan insanları bu devirde bile duyuyoruz. Kimileri de kitapta olduğu gibi ayrı yerlerde yaşamak zorunda kalıyorlar. Hz. Mevlana’ya ait çok güzel bir sözü paylaşmak istiyorum yeri gelmişken : ‘’Dediler ki: Gözden ırak olan gönülden de ırak olur. Dedim ki: Gönle giren gözden ırak olsa ne olur." Aşkın mesafeyle asla ölçülemeyeceğini, gözle değil gönülle olabileceğini tüm insanlığa çok hoş bir şekilde açıklanmış. Bu kitap aslında iki kısımdan oluşuyor: İlk kısım bir insanın iki hayata sahip olabileceğine ve her insanın davranışlarının bir nedeni olduğuna en iyi kanıtı sunuyor bizlere. İnsanlar hakkında karar vermeden önce iki hayatını da bilmemiz gerektiğini söylüyor. Sessiz bir adam Raif Bey.. Ailesi, arkadaşları, patronu tarafından ezilmeye göz yuman bir adam. Peki, ama neden? Sabahattin Ali, kitabın ikinci kısmında Raif Bey’in geçmişine ışık tutuyor. Çoğu insana kitabın sonunu en başta öğreniyormuşuz gibi gelebilir ama bence kitabın sonu Raif Bey’in aşkını kaybettiği kısım. Normal hayatta gördüğümüzden bambaşka masum bir aşk sunuyor okuyucuya. İnsanlarla iletişim kurmak yerine, kitap okuyup oradaki karakterlerle arkadaş olan, daha önceden tanışmadığı hatta görmediği bir kadına âşık olan bir adam ve insanlarla ilişkileri iyi olan ama bu sahte ilişkilerden sıkılmış bir kadın. İşte bu noktada insan kendine sormadan yapamıyor. Âşık olmak için tanımaya ihtiyaç var mıdır? Birine âşık olurken neye bakarız? Âşık olan iki insanın birbirine benzemesi gerekir mi? Ama bu soruları ne kadar kolay soruyorsan cevabını bulmak da o kadar güçleşiyor. Bazen anlamlı bir bakış, bazen de sıcacık bir gülümseme değil midir âşık eden insanı. O zaman aşkı niye kısıtlıyoruz? Görkem Seçkin 21401774 6.Yazı 9 Aralık 2014 TURK-101-19 Başak Berna Cordan Doğru Kişilere Mi Güveniyoruz ? Karanlıklar Ülkesi filmini birkaç hafta önce izledim ve çok beğendim, bu yüzden hiç vakit kaybetmeden devam filmlerini de izlemeye karar verdim. Film, modern zamanlarda vampirler ve kurt adamlar arasındaki savaşı ve her iki grubun içindeki güç çekişmelerini anlatıyor. Karanlıklar Ülkesi’ni benzeri diğer vampir filmlerinden ayıran ise çok güçlü bir senaryosunun olması. İzleyici olarak her karakterin davranışının nedenlerini anlayabiliyorsunuz ve gerçekten karakterler için endişeleniyorsunuz. Filmin sonlarına doğru öğrendiğimiz bilgiler, o ana kadarki olaylara bakış açımızı tamamen değiştiriyor. Herkesin kahraman olarak bahsettiği kişinin aslında kötü adam, kötü adam olarak bilinen kişinin de gerçek kahraman çıkması beni çok şaşırttı ve senaryonun bunu mantıklı nedenlerle açıklamasını izlemek müthiş bir deneyimdi. Bu filmi izlerken karakterler arasındaki güven ilişkisi ilgimi çekti. Hikâyenin önemli noktalarını karakterlerin birbirlerine güvenip güvenmemeleri ve bunun sonuçları oluşturuyordu. Filmin en başında ana karakterimiz Selene, vampirlerin lideri Kraven’a güvenmiyor ama şüphelerini kanıtlayamıyordu. Bu yüzden bilgisine ve deneyimine güvendiği ve babası gibi gördüğü Viktor’ı uyandırdı. Bütün sorunları çözeceğine inandığı Viktor ise ona Kraven’a güvendiğini söylediğinde Selene ne yapacağını şaşırdı, çünkü Viktor’ın kendisine güveneceğini sanmıştı. Kraven’ın yalan söylediği ve kurt adamların lideri olan Lucian ile işbirliği yaptığı ortaya çıkınca Viktor çok sinirlendi, çünkü Kraven’a olan güveni sarsılmıştı. Selene daha önceden Viktor hakkında söylenenlere inanmazken, Viktor’ın hatalı olduğunu bir kere gördüğünde her şeyi sorgulamaya başladı ve onun şu ana kadar kendisine hep yalan söylediğini keşfetti. Kendi ailesini öldüren de Viktor’dı vampirlerle kurt adamlar arasındaki savaşı başlatan da. Yanlış kişilere güvendiği için kötü adam olduğuna inandığı Lucian ise kurt adamları kölelikten kurtaran ve vampirlerle kurt adamların beraber, barış içinde yaşamasını isteyen bir kahramandı. Sözüne güvendiği, kahraman olduğuna inandığı Viktor ise Lucian’a âşık olan kendi kızını bile öldürmekten çekinmeyen bir katil, yani asıl kötü adamdı. Yanlış kişilere güven duymanın ne kadar kötü sonuçlara yol açabileceğini, bu filmi izledikten sonra çok daha iyi anladım. Bir kişiye bir konuda güvenmeden önce, o konu ve o kişi hakkında biraz araştırma yapmalı ve doğru kişiye güvendiğimizden emin olmalıyız. Okulda öğretmenlerimizin dediğini hep doğru kabul ederiz çünkü onların bize doğru şeyleri öğreteceğine eminizdir. Ama lisede bir öğretmenimiz, onun söylediklerini bile sorgulamamızı, verdiği bilgilerin belki zamanla değiştiğini, doğruluğundan emin olmak için her seferinde kendimiz araştırmamız gerektiğini söylemişti. İlk duyduğumda ters gelse de okulda öğrendiklerimizi bile sorgulamak, bilgiler yanlış olmasa bile konuyu Seçkin,2 daha derin ve daha detaylı öğrenmemize yardımcı olur. Böylece, o konu hakkında kesin bilgilerle konuşabilir ve başkaları için güvenilir bir kaynak olabiliriz. Güven duygusu, mutluluk ya da hüzün gibi tek başımıza duyumsayabileceğimiz bir duygu değildir. Birine güveniriz, ya da başkaları bize güvenir, yani en az iki kişi gereklidir güven duygusunun oluşabilmesi için. Bu yüzden insanların birbirlerine duyduğu güveni ya da toplumda güven duygusunu incelemek zordur. Herkes çocukken annesine ve babasına karşılıksız güvenir. Daha kim olduklarını tanımasa bile, etrafında gördüğü kişilere güven duygusu oluşur çocukta. Bundan yola çıkarak insanların güven duygusuna muhtaç olduğunu düşünebiliriz. Kendimizi düşünelim, hayatın çoğu aşamasında karar verirken birilerine güvenmemiz gerekir. Eğer kimseye güvenemezsek birey olarak duygusal anlamda da toplumda da sıkıntı çekeriz. Ama kime güveneceğimize karar verirken de dikkatli olmalıyız. Güven duygusu çok kolay birini yönlendirmede kullanılabilir. Dostumuz sandığımız insanların düşmanımız çıkması bir birey olarak karşılaşabileceğimiz en zor durumlardan biridir. Bu durumun yarattığı duygusal hasar dışında, ileride başka kişilere güvenmemizi de engelleyebilir. İnsan sosyal bir canlıdır, topluluklar halinde yaşar. Sağlıklı bir sosyal yaşantı için de ailemize ve arkadaşlarımıza güven duymamız gerekir. Birine güvenmek bize destek ve güç verir. Ancak kime güveneceğimize de dikkat etmeliyiz. Güveneceğimiz kişileri özenle seçmeli ve karşılıklı güven duygusunun oluştuğundan emin olmalıyız. Güven kişileri zor zamanlarında bir araya getiren yardım edici bir unsur olsa da yanlış kişilere güvenmişsek tam tersini yaşayabiliriz. Kaynaklar 1. Karanlıklar Ülkesi (2003), Yönetmen: Len Wiseman, Senarist:Danny McBride Görkem Ünlü 21300866 TURK102-23 Final 6 23.12.2014 KÜÇÜK MUTLULUKLAR Gezmek bu zamana kadar gözümde hep parası olan insanların yapabileceği bir etkinlikti. Haksız da sayılmam, çünkü uçak biletleri, konaklama derken daha gezmeye başlamadan harcadığınız para moralinizi bozacak düzeylere ulaşabiliyor. Mina Urgan’ın Bir Dinozorun Gezileri’nden sonra anladım ki bir yeri gezip oradan keyif almak için zengin olmaya gerek yok. Dinozorca, yani az parayla çok gezmek felsefesini edinmiş Mina Urgan. Böyle yaparak gezilerinden zenginlerin alacağından daha çok keyif almıştır muhtemelen. Çünkü para kısıtlı olduğunda elinizdekilere tutunursunuz, onlara iyi bakarsınız, onların kıymetini bilirsiniz. Önemli olan etrafımızda gördüklerimizin tadını çıkarabilmek, küçük mutlulukların farkına varabilmek. un Mğutlulu sadece önemli olaylara bağlı olup olmadığı çok tartışılan bir konu. Ben mutluluğun küçük şeylere bağlı olduğuna inananlardanım, herhangi bir işi yaparken keyif alıyorsanız mutlusunuzdur. Hedonistler kadar ileri gidip mutluluk sadece hazdır diyemem. Hayatımızda gerçekleşen büyük olayların elbette mutluluğumuza iyi veya kötü etkisi var. Fakat hayatımızdaki önemli olaylar mutluluğumuzu etkilese de onlarla sık sık karşılaşmayız. Her gün yeni bir işe giremeyiz, her gün evlenemeyiz, her gün yüksek not alamayız. Ama eğer etrafımıza baktığımızda bizi mutlu edebilecek küçük tatlar görebiliyorsak o büyük olaylara ihtiyacımız yoktur zaten. Bu şekilde kendi mutluluğumuzu her gün kendimiz yaratabiliriz. Eğer bir gezideyseniz, küçük mutluluklarınız kesinlikle olmalı. Yoksa o gezinin aklınıza kazınacak bir anıya dönüşmesi çok zordur. Akdeniz’de sıcak bir günde yediğiniz lezzetli bir dondurmanın tadı damağınıza kazınır çünkü. Geziyi sonradan anlatırken o dondurmanın tadını alırsınız adeta. Paris’te Mina Urgan gibi yemek yerine biraz peynir, jambon ve pâté alıp bunların keyfini çıkarmayı tercih ederseniz o peynir, jambon ve pâté üçlüsü sizin için dünyanın en güzel yemeği haline gelebilir. Bir kediyi okşarken gülümsüyorsanız, aylarca denizden uzakta kaldıktan sonra denizin kokusunu içinize çektiğinizde huzurla doluyorsanız küçük şeyler sizi mutlu ediyor demektir. Bundan üç sene önce Bozcaada’ya gittiğimde küçük şeylerden mutlu olunabileceğini anlamıştım. Tatil yeri denince akla gelen büyük oteller, havuzlar, barlar yok orada. Butik oteller, balık lokantaları, küçük hediyelik eşya dükkanları ve çadır kampı için ayrılmış alanlardan oluşuyor ada. Bisiklet kiralayıp gün ortasının sıcağında Ayazma Plajı’na pedal çevirmiştik. Su o güne kadar yüzdüğüm en soğuk suydu ve içeride 5 dakikadan fazla kalamamıştık hiçbirimiz. Ama o akvaryum kadar berrak koyda -gerçekten aşağıdaki fotoğrafta göründüğü kadar berrak- o buz gibi soğuk suya rağmen yüzmek hepimizin küçük mutluluğu olmuştu. Ayazma Plajı’ndan bir kareBütün gün bisikletlerin üstünde geçirdiğimiz yorucu günün üstüne bir balık lokantasında durmuştuk. O günden sonra yediğim hiçbir balıkta bulamadım o gün yediğimiz taze balığın tadını. Sonrasında elimizde haşlanmış mısırlarla ışıl ışıl hediyelik eşya dükkanlarının olduğu sokağı gezdiğimizi hatırladıkça da o mısırı tekrar yemek, camdan yapılmış nazar boncuklu bilekliklerden sevdiğim herkese birer tane almayı istiyorum. Günübirlik gitmemize ve aslında orada çok kısa vakit geçirmemize rağmen akşam feribotla Çanakkale’ye dönerken o güne kadar gezdiğim en güzel yerin Bozcaada olduğunu düşünmüştüm. Orada yaşadığım bütün küçük mutluluklar o günün ne kadar güzel bir gün olduğunu kazıdı aklıma. Geçen usenndea nğd euekhnraislrçllua’eıdprrğşe ıimn E alşsaryk koiabdira gün geçirdiğimde de bütün olumsuz koşullara rağmen günümü güzelleştiren bir olay olmuştu. Baharda olmasına rağmen Eskişehir’in en soğuk gününe denk gelmiştik, asıl gezmek istediğimiz yer olan Adalar’a giden otobüs hattı o gün kapalıydı. Bütün gün soğukta yürüdükten sonra meşhur Karakedi Bozacısı’nda içtiğimiz boza hepsine değmişti ve bütün o yorgunluğu unutmuştuk. Bir bardak boza hepimizin küçük mutluluğuydu. İşte bir gezide önemli olan, olumsuz giden olaylara rağmen olumlu olaylardan keyif alabilmek. Mina Urgan bunu başardığı için kitabı en çok okunanlar listesine girmiş. Onun yaptığını yapabilirsek bizim gezilerimizin çok okunanlar listesine giremeyeceğini kim garantileyebilir?Yeşim Kaya 21400235 Sec: 38 UYAR İ LE GÖ G E BAKMAK Uyar‟ın sık sık işlediği konulardır özlemek ve aşk. Ve itiraf etmeliyim ki aşkı ve özlemi anlatmak en çok Uyar‟a yakışıyor. Bu kitabında da şair bu temaların dışına pek az çıkmış. Ve bu yüzden „Göğe Bakma Durağı ‟ adlı kitap âdeta her satırında bizlerin içinde tekrar alevlendiriyor bu iki duyguyu. Bazen bu iki duygunun siyah, acı kısmına götürürken bizi satırlar bazen de içimizde bir şeyleri sevebilmenin onlara âşık olabilmenin, onu özleyebilmenin huzurlu, beyaz, tatlı kısmını anımsatıyor bizlere. Benim şiir kitaplarını okurken yapmayı en çok sevdiğim şey o andan zevk almayı başarabilmek yani o kitabı bitirilmesi gereken bir iş olarak görmek yerine sindire sindire okumak. Çoğu zaman bu yüzden art arda tüm şiirleri okumak yerine aradan o an hislerime en yakın gelebilecek başlığa sahip olan şiirleri seçerim okumak için. Ve genelde şiirler arasında ayrımcılık yapmayı sevmem. Ancak eğer benim en çok etkilendiğim şiirleri belirtmem gerekirse şu dizelerin hakkını yememem gerekir: “Durmadan harcadığım şu gözlerimi al kurtar Şu aranıp duran korkak ellerimi tut Bu evleri atla bu evleri de bunları da Göğe bakalım…” (sf. 27)Evimden ilk kez ayrıldığım, ailemi, arkadaşlarımı geride bırakarak geldiğim bu şehir bana en çok „özlemek‟ kelimesini kullandırıyor bugünlerde. Dolayısıyla „Evler‟ kelimesinin içine de farklı siluetler koyduruyor okurken bana. Bazen annem, bazen babam bazense çok sevdiğim arkadaşlarımla yaşadığım birkaç anım oluyor bu kelimelerin içine yansıyan siluetler… Bir daha onları belki göremeyeceğim ya da gördüğümde onlar hakkında, ben yokken yaşadıkları hakkında çok şey kaçırmış olacağım geliyor aklıma yani anlayacağınız satır aralarında kurgusal bir yaşantı sürüyorum, onlarla yaşadığım günleri özlemeye âşık oluyorum âdeta… “Bir Kalır yabancı yataklarda o oteller, Meydanlar heykeller sizin olmadığınız o her yer”(sf:32) Sayfaları çevirdikçe bu dizelerle karşılaştım kitapta. Demiştim ya aşkı, özlemi anlatmak en çok Uyar‟a yakışıyor diye işte tam burada siz de bunu anlayabilirsiniz. Bu dizeler bana özlediğim şeylere, kişilere âşık olduğumu, onları ne kadar özlediğimi, onlara ne kadar ait olduğumu hatırlattı. Yani diyebilirim ki bu dizelerde Uyar aylardır aileme, arkadaşlarıma karşı özlemimi kendi içinde seslendirmiş; o bir türlü kendimi ait hissedemediğim odaya sanki benim içimden bir çığlık atmış bu satırlarda. Dahası öyle mükemmel anlatmış ki bir yerlere bir şeylere ait olamamanın verdiği rahatsızlığı, öyle kullanmış ki sözcüklerin o büyüleyici etkisini bu tutum insana sığınabileceği bir yer aratıyor âdeta. “Ey Kimse Yok! ... Ey Bir Mavinin Unutulmasından Arta Kalan… EY Sen Var mısın?” (sf.37) Sonra tam kendime sığınacak bir yer ararken, Uyar sanki içimde bir yerlerde kuyu kazıp beni oraya gömercesine yukarıdaki dizeleri yazıyor kitapta başka bir şiirinde. Hatırlatıyor böbürlenircesine sanki satır aralarından seslenerek evrende bir hiç olduğumu ve ne kadar yalvarırsam yalvarayım bir geceyi daha ailem olmadan, annemin “İyi geceler!” deyişini duymadan geçireceğimi… Öyle ya şu saatte özlesen ne yapabilirsin ki ağlamaktan başka? Tabii ağlamak da çare değil biliyorum ama ne yapabilir ki insan bu durumda başka? O özlemi en derin yerlerde, içinde beslerken nasıl dayanabilir ki sürekli yalnızlığa bu hiç bilmediği şehirde bir başına yanında en büyük destekçileri olan annesi ve babası olmadan? Bence yapabileceğim iki şey var bu durumda; ya bir hiç olduğum bilincine kendimi inandırıp boyun eğmeliyim bu yalnızlığa Uyar‟ın söz ettiği gibi yukarıdaki dizelerde ya da yine onun yine yukarıda alıntı yaptığım başka bir şiirinin adının öğütlediği gibi “göğe bakmalıyım” ve her özlediğim her şey için bir nefes alıp bırakmalıyım en derinden, oksijen ciğerlerimi ilk doğduğum andaki gibi yakarken. Düşlemeliyim birlikte olduğu günleri o mükemmel insanlarla, onlarla geçirdiğim ve geçireceğim günleri… Böylelikle aşmalıyım o Uyar‟ın mükemmel aşk betimlemeleri içine gizlediği mutsuzluğu. Bilmem siz ihtiyaç duyar mısınız ama ben bugünlerde son söylediğim bu nefes terapisine çok ihtiyaç duyuyorum. Aldığım her soluğun beni o istediğim yere arkadaşlarımın, ailemin, huzur bularak yürüdüğüm memleketimin sokaklarına götürüyor olduğunu düşlüyorum. Ve ben bu yüzden her gece o göğün altında kocaman nefesler alıyorum verdiğim nefesin sevdiklerimin etrafında bir yerde, bir kez benim için dolaşmasını sonra onların kokusunu bana getirmesini diliyorum ve şükrediyorum genç yaşıma rağmen hayranı olduğum Uyar ile mükemmel biçimde seçtiği kelimelerde, satır aralarında buluşabildiğime. Elif Aygün MEŞK TAHTASI “Kadınlık, meşk tahtasında sema dönmek gibi. Yalnız bizimki sancılı.”(Altun 36) Uzun süredir takip ettiğim Feyza Altun’un kitabını okurken beni en çok etkileyen cümle bu oldu. Semaya durmayı öğrenirken üzerine çivi çakılı bir tahta üzerinde aylarca dönüldüğünü bilmiyordum ve semazenlerin o çiviyi ayak parmaklarının arasına geçirdiklerinde canları acımasın diye tahtaya tuz serpmeleri ve huzur içinde semaya durmaları yukarıdaki cümleyi okuduktan sonra öğrendiklerimdendi. Henüz 19 yaşında bir kadınım, hayatla ilgili çok tecrübem olduğunu, çok şey yaşadığımı ve çok şey bildiğimi söyleyemem, söylemem de zaten; meşk tahtası bile bunu kanıtlıyor. Ama şu ana kadar ne yaşadıysam ve ne okuduysam hepsi bana kadın olmanın başkaları tarafından yüzeyselce sanatsal, şiirsel ve masalsı olarak betimlenip de meşk tahtasına çakılı çivinin parmaklarımızın arasını kanatıp yara yaptığı gerçeğini herkesin görmezden geldiğini anlattı. Ben anne değilim, çocuklarım yok. Evli değilim, sorumlu olduğum bir evim ve eşim yok, çalışmıyorum yerine getirmem gereken görevlerim ve aldığım bir maaşım yok; yine de rahatsızım. Bu ülkede, kadın olmamla beni bu derece zincirlemeye çalışmalarından rahatsızım. Galiba çok değişken olan meslek tercihlerime ve geniş ilgi alanlarıma rağmen ben mühendis olmayı hep istedim ve çok şanslıydım. Lisedeki robot takımında aktiftim ve ne bir kız ne de bir erkek takım arkadaşım beni aşağılamadı, dışlamadı, cesaretimi kırmadı. Mühendisliğin, cinsiyetçi bir şekilde, erkekler için olduğunu söyleyen insanlar çok fazla; buna rağmen o takımda hiç kimse bana mühendis olamayacağımı hissettirmedi, ta ki ben üniversiteye başlayana kadar. İlk şokumu bölüm tanıtımı sırasında insanlarla tanışırken yaşadım, özellikle kadınlara karşı ön yargı konusunda bazı duyumlarım olduğundan, kendi kendime deneyip görmek için öne atılmadım ve bekledim; sonuç berbattı. Neredeyse tanışmak için içinde bulunduğum arkadaş grubunun yanına gelen tüm erkekler, grupta tek kız olan benim ismimi sormayı ya sonradan hatırladı ya da buna hiç tenezzül etmediler bile. Erkekler erkeklerle tanıştı ben de izledim, sanki diğerlerinden önemsizmişim, arka planda kalması gereken bir figürmüşüm gibi hissettim. Üzülerek söylüyorum ki bu yaşadığım son şok değildi, erkekler tarafından yapabileceğim şeyler konusunda küçümsendim, dinlenmedim, hatta çalışmalardan uzaklaştırılmaya çalıştığımı hissettim. Yetmedi seviyesiz konuşmalarını dinlemek istemediğim için bir etkinlik sonrası yemek yemek amacıyla girdiğimiz çarşıda gördüğüm kozmetik mağazasına girip orda kısa bir süre geçirdikten sonra masaya döndüğümde bir erkek başka bir erkeğe “Hayret işi kısa sürdü” deme cesaretini gösterdi, ben masada oturuyorken ve söylediklerini duyuyorken; cinsiyetçiliğe maruz kaldım. Kadın olabilmek, haklarımı özgürce ve sonuna kadar yaşamak için verdiğim mücadele küçümsendi, ezildi, başka ülkelerde yaşama hakkı bile olmayan insanlar olmasını öne sürerek özgür bir kadın olmaya çalışmamdan utandırmaya çalıştırdılar beni, konuşalı beş dakika geçmemiş olmasına rağmen “Güzelim” diye seslenebildiler bana mesela. Sadece erkeklerden de görmedim ben aslında bu tacizleri, ne zaman etek giysem, topuklu ayakkabılarımla özgüvenle yürüsem birkaç kadın kafasını çevirip onaylamayan gözlerle baktı bana, eteğimin boyunu yadırgayıp, yürüyüş şeklimi kötülediler. Sanki bir grup insan toplanıp özgüvenimi öldürmek için ellerinden gelen her şeyi yapıyorlarmış gibi hissediyorum paranoyakça. Her gün ölen, tecavüze uğrayan, şiddet gören onca kadın için içimin kan ağlaması yetmiyormuş gibi bir de bu üniversitede kişiliğim, adım ve cinsel kimliğimle var olmaya çalıştığım için sinirlerim bozuluyor. Eve geldiğimde ders mi çalışsam yoksa ev işleriyle çok yorulmuş olan anneme mi yardım etsem bilemiyorum. Babam neden ayaklarını uzatıp televizyon izleyebilirken annem yemek pişirmek zorunda kalıyor? Neden annem ve babam yorulabilme hakkına sahipken ve ben tüm gün derslerle boğuşmuşken evde dinlenerek geçirmek istediğim her saniye için suçlanıyorum? Daha da önemlisi neden erkek olsaydım kimse benim dinlenme hakkıma laf etmeyecekmiş gibi hissediyorum? Neden bir erkeğin annesi ona ev işlerinde yardım etmediği için kendisine eziyet ettiğini söylemiyor da ben bunu annemden duyup üzülüyorum? Neden benim cinsel kimliğim üzerinden gereksiz tartışmalara giriyor bir sürü erkek bu ülkede? Neden kızlığım ya da kadınlığım insanların dilinde dolaşıyor? Neden ben insanların en özgür olması gereken yerde, üniversitede daha önce tanık olmadığım bir cinsiyetçilikle mücadele ediyor ve kendimi özgür hissedemiyorum? Neden ben 19 yaşımda meşk tahtasında huzurla dönmek yerine ayak parmaklarımın arası kanarken ve acıdan iki büklüm kıvrılırken buluyorum kendimi? Neden ben bu kadar gençken ve yolun başındayken özgüvenimi ve cesaretimi kırmak için ellerinden geleni yapıyorlar? Çok sinirliyim, öfkeliyim. Temel insan hakları değil mi aslında kadın hakları? Sırf kas kütleleri benden fazla diye, erkeklere göre daha zayıf, ezik, güçsüz görülmek istemiyorum ya da çocuk doğurabildiğim için erkeklere kıyasla kutsal sayılmak istemiyorum. Ben sadece erkek ya da kadın olarak anılmadan önce insan olarak anılmak istiyorum. Tam da bu noktada kitap bir kez daha yol gösteriyor bana. Feyza Altun’un da dediği gibi “O kadar iyi anladım ki kimsenin beni kurtarmayacağını” (Altun 148). Ben susmadıkça, sesimi çıkardıkça istediğim gibi özgür, cesaretli ve güçlü olacağım. Semaya durduğum meşk tahtasını ancak ben kandan temizleyebilirim, ancak ben sağlayabilirim parmaklarımın arasındaki yaranın iyileşmesini, ancak ben kurtarabilirim kendimi ve kurtaracağım da. KAYNAKÇA Altun, Feyza. Kadının Fenni. İstanbul: İnkılâp Yayınevi, 2015. Baskı. Turan Bayram YOLDA OLMAK HAYATTIR ‘Mercedes’inden başka hayali olmayan insanlar tanıdım’ cümlesi herhalde Yolda romanında duyduğum en çarpıcı cümle olabilir. Modern dünyayı ve modern insanın içine sıkıştığı çarpık sistemi belki de farkında olmadan öyle bir şekilde anlatmış ki insan başka söze gerek olmadığını düşünüyor. Kazanmak hırsının ve rekabetin her türlüsünün övüldüğü ve insanların kendilerini unutmayı başladığı kapitalist sistemin en büyük eleştirilerinden biridir Yolda. Sisteme ve insanlara adapte olabilmek adına hayatı ıskalayan bütün insanlara belki de bir yol gösterici. Yolda dünyanın yarattığı bütün lükse, hayatın gösterdiği bütün kurallara bir başkaldırıştır. Sahip olabileceğin onlarca şey varken, bilinçli bir şekilde pejmürde ve yoksul bir yaşamın seçimidir yolda olmak. Bir şeylerin farkında olmaktır, dünyadaki en önemli şeyi araban ya da evin zannetmemektir mesela ya da hayatının en büyük amacının kendini kredilerle bir bankaya hapsetmek olmamasıdır. ‘Uslu’ olmayan bir yaşam seçmektir yolda olmak, çünkü ‘uslu’ olursa insan aynılaşır, herkes olur. Her hafta daha fazla para kazanmak için daha çok çalışır ve farkında olmadan hapsolduğu sistem onu tüketmeye başlar. Ömrünü ofisinde gelecek ayın taksitlerini ödeyebilmek için daha çok çalışırken buluverir. İşin kötüsü bu durumun farkında bile değildir ‘uslu insan’. Hayatı boyunca kariyerini tehlikeye atmamış ve kurallardan hiçbir zaman sıyrılmamıştır. Engin dağları görmemiş, yağan yağmurda ıslanmamış, çöllerde gezmemiş bir insan, nasıl yaşadığını söyleyebilir? Şiiri ve sanatı sevmeyen, ömründe bir kere âşık olmamış birinin insan olduğu nasıl anlaşılır? Hayat sadece bindiğin arabadan ya da kullandığın telefonun markasından mı ibarettir? İnsan, ömrü boyunca hayatını anlamlı hale getirmeye çalışır. Her insanın hayatı yaşamaya değer kılacak bir amaca ihtiyacı vardır. Buna dayanarak söylüyorum ki hayat tamamen bir arayıştan ibarettir. Bazen aşk, bazen tutkuyla yaptığımız bir iş bu anlamı oluşturur. İşin garibi ise çoğu insan bulamaz bunu. Bulamadığı gibi merak bile etmez. Günlük yaşantısının içine o kadar kısılmıştır ki farkında bile olmaz yaptıklarının boş çabalardan ibaret olduğunu. İşte Yolda bu arayışa çıkmaktan korkmayanların kitabıdır zannımca. Özgürlükten korkmayanların kitabıdır. Hayatın bir arayıştan ibaret olduğunu ve bu arayışın hiçbir zaman bitmeyebileceğini Kerouac’tan öğrendim. Hayatın aldığım ders notlarından ya da ne kadar para kazandığımdan ibaret olmadığını öğrendim yani demem o ki bu kitap bana özgürlüğün soluk bir yansımasını gösterdi. Bulabilmek için yola çıkmak ve kendi hikâyemi yazmak zorundayım. Romanı ne kadar beğensem ve takdir etsem de, Kerouac ve arkadaşlarında fazla ve abartılmış bulduğum bir yön var. Kerouac ve arkadaşları, biraz anarşist bir yapıda topluma ait bütün değer yargılarını hiçe sayıyorlar. Bu durum benim içim problem değil. Asıl problem olan nokta şu ki; Kerouac ve arkadaşları çok fazla dibe batmış vaziyetteler. Neredeyse hepsi alkolik bir yaşam sürüyor ve uyuşturucu kullanıyorlar ve bu durum onların asıl amaçlarının önüne geçmiş gibi görünüyor. Zaten yanlış ve çarpık olan bir düzeni, yine çarpık ve yanlış olan bir şekilde protesto ediyorlar. Öyle ki kitabı bazı yerlerinde alkol kokusundan, yazarın sesi duyulmuyor. Sarhoş olmanın kötü bir şey olduğunu düşündüğüm için böyle konuşmuyorum ama Kerouac gibi büyük bir vizyonu olan ve gerçeklerin farkında olan bir insanın en azından yılın yarısını ayık geçirmesini tercih ederim. . Kerouac’ı büyük yazar yapan şey bizim onun yolunu takip etmemizi istemesinden ziyade, her insanın kendi yolunu yaratması gerektiğine olan inancıydı. Bende Kerouac’tan aldığım yetkiye dayanarak diyorum ki; yaşayın, kendi satın aldığınız hapishanelerinizi geride bırakın ve düşün yola. Yol kutsaldır, yol umuttur, yolda hayatınızı bitirirsiniz ama yolu asla bitiremezsiniz. Hiçbir şey yapmazsanız bir roman bitirirsiniz Kerouac gibi. Barış Can 21501886 Düşüncelerin Büyümesi Bugünlerde sıkça karşıma çıkan bir soru; “Hayal olduğunun farkında olduğunuz çok güzel bir dünyada mı yaşamak isterdiniz yoksa tamamen üzüntülerledolu gerçek dünyada mı?” Stefan Sweig’in Alacakaranlıkta Bir Öykü’sünün içerisinde bulunan hikayelerden ilki çok uzun zaman önce yazılmış olmasına rağmen benim için çok etkileyici olan ve tam olarak bu noktaya parmak basan bir hikâye. Eğer hiç yüzünü görmediğiniz ama çok iyi anlaştığınız biriyle tanışacak olsaydınız, çok iyi olduğunuz kişi ile mi yoksa çok iyi olduğunuzu düşündüğünüz ama aslında kötü olduğunuz kişi ile mi yaşamak isterdiniz? Ben olsam tabii ki gerçekteki kişiyle yaşamak isterdim ve herkesin de böyle düşüneceğini düşünürdümancak bu hikâye bana bu konuda çeşitli bakış açıları olabileceğini öğretti. Bugün de buna yol açan konuyu, düşüncelerimizin aklımızda nasıl büyüyebileceğini ve bunun karşımıza ne tür sonuçlar çıkarabileceğini yazacağım. Hikâye benim oldukça sevdiğim bir noktadan yola çıkıyor insanların düşüncelerinin ne kadar büyük olabileceğinden. Hikâyede geçen aynı olay benim debaşıma gelmişti. Lisede bir arkadaşım, bir kızın beni sevdiğini söyledi ve bunun hiçbir kanıtı olmamasına rağmen ben de o kızı sevmeye başladım. Çünkü böyle olunca o kişinin iyi yanlarını normalde olduğundan çok daha fazla düşünüyorsunuz ve aklınız sürekli bununla ilgilenmeye başlıyor. Daha sonradan tabii ki kızın beni sevmediği ortaya çıkmıştı. Kitapta da bunun bir benzerinden bahsediliyor, ya aklınız manipüle olduktan sonra aslında o kişinin değil de başka birinin sizi sevdiğini keşfederseniz o zaman ne olacak? Kendimin kesinlikle beni gerçekten kişiyi seçeceğine eminim, öyle fazla hayaller aleminde yaşayan birisi ya da bir ilişkiden çok büyük şeyler arayan birisi değilim ve sonuç olarak sırf bir hayal kurdum diye o kişinin beni mutlu edebileceğini düşünmem. Her ne kadar hikayedeki çocuğun duyguları beni sinirlendirse de, yazarın çocuğun düşüncelerini anlatış şekli beni çok etkiledi. Ve bir süre bu konu hakkında düşünmeye devam ettikten sonra çocuğun yaptıkları bana o kadar da yabancı gelmemeye başladı. Hepimiz bir düşünceyi kendimize alıp onu işleyerek büyütüyoruz aslında. Çok basit bir örnek olarak, oynayacağım birçok oyunu çıkan eleştirilerine göre alıyorum ya da bir dizi çıktığında mutlaka ilk başta eleştirilerini okuyorum nasılmış, hakkında ne demişler diye. Bunu kitapla bağlaması her ne kadar zor olsa da hepsi beynimizin birtane düşünceyi benimseyerek ona adapte olmasından kaynaklanıyor. Ancak bu düşünceleri büyütme olayının bir de kötü tarafı var çünkü etkilendiğiniz o düşünce sizi başka, belki de daha mantıklı, kararlar almaktan alıkoyuyor. Mesela bir kişi size sevdiği bir telefon hakkında sürekli olarak yorum yaparsa siz de bir süre sonra o telefonu çok düşünüyor ve onu almak istiyorsunuz. Ancak, bu sizin o telefonu gerçekten araştırıp karar vermenizi engelliyor ve tek kişinin düşüncesi ile karar vermiş oluyorsunuz. Kitapta bunun en uç örneği verilmiş çünkü bir düşünce sonrasında ana karakterimiz gerçekten de aşık oluyor o kıza. Tam da yukarıda yazdığım nedenlerden ötürü ben de kendi hayatımda bu düşünceleri büyütme konusunu elimden geldiğince engellemeye çalışıyorum bir karar alırken, bazılarına bu çok kaba gelebiliyor mesela bir olayı anlatırken taraflı birisinden dinlemek istemem de ya tarafsız birinden ya da iki taraftan da dinlemek isterim çünkü taraflı birinin anlatacağı bakış açısı hem doğru karar verebilmemi engeller hem de diğer kişi hakkında yanlış fikre kapılmamı sağlar. Sonuç olarak bu kitabın bu bakış açısını ve bunun yol açabileceği sorunları çok iyi yansıttığını ve hepimizin de bu kitaptan yola çıkarak daha doğru kararlar verebileceğimizi düşünüyorum.SAPLANTILI BİR AŞKIN SESSİZ ÇIĞLIĞI Etrafımızda olanlardan, bizim hakkımızda düşünülenlerden ne kadar haberdarız? Her gün yeni yüzler görüp, akşam belki de hepsini unutuyoruz. Ya onlar bizi unutmuyorsa? Bazen duyuyoruz, yolda görüp beğendiği bir kızı takip eden, gizlice gözetleyen insanlarla ilgili haberleri. Böyle insanlar takıntılı insanlardır. Belirli bir şeye kendilerini bağlarlar ve etraflarında olan bitenle ilgilenmezler hiçbir şekilde ilgilenmezler; varsa yoksa saplantılı bir şekilde takıntılı oldukları şey odak merkezidir onlar için. Geçenlerde okuduğum ‘Bilinmeyen Bir Kadının Mektubu’ isimli kitapta da saplantılı bir aşk konu edilmişti. Kitabı okuduğumda gerçekten bir adam uğruna kendinden bu kadar ödün verebilen bir kadın olup olamayacağını düşündüm. Aslında bu kadar saplantılı bir şekilde birine âşık olduğunu zannederek, hayatı o kişiye bağlı yaşamak bence hastalık gibi bir şey. Bunun adına nasıl aşk diyebiliriz ki? Karşılık görmeden belki aşk olur ama kendine acı çektirerek, etrafındaki her şeye yüz çevirerek, sadece takıntılı olunan kişiye bağlı bir hayat yaşamak bence yaşamak değildir. Aşk hiç değildir. Bu tip insanların çocukluklarına ya da geçmişlerine bir bakıldığında birtakım parçaların yerine tam oturmadığını görebiliriz. Kendilerinden oldukça olgun erkeklere saplantılı bir şekilde âşık olan genç kızların genellikle hayatlarında baba figürü yoktur. Ya anne ve babaları boşanmışlardır ya da babalarını küçük yaşta kaybetmişlerdir. Genç kızların peşinde saplantılı bir şekilde dolaşan genç çocuklar ya da o kızların babaları yaşlarında adamlar genellikle cinsel nedenlerden dolayı böyle saplantılı davranışlarda bulunurlar. Bu gibi psikolojik durumlar incelendiğinde takıntılı olmaları belki biraz mantıklı gelebilir fakat kendilerini bu kadar hayattan soyutlamalarını, hayatlarını bu kadar yaşayamamaları onların hastalıklı bünyelerini açıklamak için yeterli olmayabilir. Saplantılı durumlar hem bu kişiler hem de karşısındaki için tehlikelidir. Okuduğum bu kitap şu cümlelerle başlıyor: ‘Sana, beni asla tanımamış olan sana’ . Bir gün bir mektup alıyorsunuz ve böyle bir cümleyle karşılaşıyorsunuz. İnsan nasıl korkmaz? Sürekli etrafınızda sizi izleyen bir çift gözün, her hareketinizden haberi olmasının tüyler ürpertici etkisini üzerinizden nasıl atabilirsiniz? İnsan ister istemez böyle bir mektubu yazanın aşkından şüphe duyabilir bir an bile olsa. Aşk dediğimiz şey bana göre, saf, temiz duygular beslenerek, karşındaki kişiye zarar vermeden, onu kırmadan, incitmeden yaşanacak bir duygudur. Gizliden gizliye yaşanmak zorunda olan bir aşk bile olsa bu, saplantılı bir aşk kişinin kendisinden başka kimseye zarar vermez. Bir süreden sonra Tanrı’nın varlığını bile unutan, saplantılı bir şekilde âşık oldukları kişiyi Tanrı sanmaya başlayan kişiler de var dünyada. Bu aşkı ilahi aşk şeklinde açıklamaya çalışsalar da, bu aşk ilahi aşk kavramına zıt düşer. İkisi çok farklı şeylerdir ve kişiler takıntılı oldukları kişi uğruna ölmeyi bile göze alabilecek seviyeye geldikleri için bu aşkı ilahi aşka benzetirler. Hangi duygu olursa olsun, insanlar yaşamak istedikleri her duyguyu seviyeli bir şekilde yaşamaları gerektiğine inanıyorum ben. Her şeyin fazlası zarar diye bir söz vardır. Çok doğrudur bu söz. Ne yataklara düşecek, kendini harap edecek kadar âşık olunmalı, ne de karşındakine sana verilenden daha az değer vererek aşk adı altında değişik bir duygu yaşanmalı. İnsanların psikolojik travmalarından dolayı duygu değişimleri yaşamaları, hayatlarındaki eksik olan noktaları bir şekilde takıntılı bir aşka dönüştürmeleri belki onların elinde olan bir şey değildir fakat tedavi olmak, kendilerini bu saplantılı yaşam şeklinden uzaklaştırmak tamamen kendi ellerindedir. Aşkta her duygu gibi tadında güzeldir. Ne çok kaptırmalısın kendini, ne de boş vermelisin karşındakini. Her şey orta şekerli kahve tadında olduğu zaman hayat daha bir güzelleşir. Kaynakça: Zweig, Stefan. ‘Bilinmeyen Bir Kadının Mektubu’ İstanbul: Türkiye İş Bankası Kültür Yayınları, 11.Baskı SABRİ KOÇ AMAÇ-ARAÇ İKİLEMİNDE BİREY Birey kavramsallığın ötesinde politik hayatta neyi ifade etmektedir, toplumu bir araya getiren unsur aslında birey değil midir, demokrasi gerçekten bireyi korumak için mi vardır yoksa birey onun için nesnelleştirilmiş bir araçtan mı ibarettir? Bu gibi soruları sormak yaşadığımız dönemde karşılaştığımız olaylar neticesinde bir hayli sorgulanır hale gelmektedir. Hükümetlerin gerçekleştirdikleri veya gerçekleştirmek istedikleri politikalar insanları ister istemez bir araç olarak mı yoksa bir amaç olarak mı görüldüklerini sorgulamaya itmektedir. Bu konu hakkında Jenny Edkins tarafından yazılan uzun fakat ayrıntılı bir çalışma olan Kayıp: İnsanlar ve Politika eseri konuya ışık tutması açısından önemli bir yere sahiptir. Bana göre birey toplumu bir araya getiren büyük insan yığınlarının arasında kalan en küçük fakat en yeri doldurulamaz unsurdur, fakat politik anlamda hiçbir zaman bir araçtan fazlası olamamıştır. İnsanlar diğer canlılar gibi doğar, yaşar ve ölür. Hayatlarını istedikleri ya da istemedikleri gibi yaşarlar. Bu küçük hayatları yönlendiren ve şekillendiren en büyük olgu yaşadıkları ülkede var olan kültür, siyaset ve eğitimin hangi organizasyona ve özelliklere sahip olduğudur. Bu özellikler onların gelecekteki karakterlerini, dünya görüşlerini ve amaçlarını etkileyecektir. Her insanın hayatta küçük ya da büyük bir hayali vardır ve onu gerçekleştirmek için ellerinden geleni yapmak zorundadırlar çünkü onları hayatta tutan bu hayallerine ulaşmak için sahip oldukları umutlarıdır. Umut bir insan açısından hayatını devam ettirmek için vazgeçemeyeceği beslenme alışkanlığı gibidir. Umutsuz bir insan, bir arabanın enerjisini elde edeceği bir kaynağa sahip olmamasına benzer. İşte bu noktada hükümetlerin de tıpkı insanlar gibi gerçekleştirmeyi bekleyen çeşitli amaçları vardır ve bunları gerçekleştirmek için sınırsız bir makyavelist tutum içerisine girme eğilimine sahiptirler. Bu amaçlar doğrultusunda bireyler onlar için sıradan birer tekerlekten ibarettir. Tekerlek araba için nasıl vazgeçilmez bir araçsa, araba da hareket etmek için tekerleklere ihtiyaç duyar. Eğer tekerleklerden birisi arıza yaparsa onu yedeğiyle değiştirir yolunuza devam edersiniz. İşte bu noktada hükümetler insanlara yaşamlarını devam ettirmek ve dolaylı olarak çalışarak sisteme hizmet etmeyi sürdürülebilir kılmak için aylık ödeme sistemini bir ödül, bu ödülü kullanmaları için ayrıca bir umut piyasası oluşturmuşlardır. Bu uçsuz bucaksız sistem içerisinde eğlence sektörü en önemli dişlidir ve bir ülkede eğlence sektörü ne kadar gelişmişse sivil toplum ve devlet arasındaki uçurum da bir o kadar kendisini hissettirir ve insanların politik amaçlar doğrultusunda kullanılmalarının önünde ciddi bir engel yoktur. Siyasi ya da ekonomik çıkarlar hükümetler için varoluşsal açıdan kritik bir öneme sahiptir. Uzun yıllar hükümette kalabilmek için zorunlu bir şekilde makyavelist bir tutum içerisine girmek onların demokratik haklarıdır. Amaca ulaşmak için her yol mubahtır ve insanlar, onlar için bir araçtan öteye gitmez. Ufak fakat geleceğe dönük kârlı pazarlıklar sıradan insanların hayatından çok daha önemli ve vazgeçilmezdir. Yeri gelir bir şirketin desteğini finansal olarak kazanmak için işçilerin çalışma saatlerini arttırır, yeri gelir halkın milliyetçi tutumlarını arttırmak uğruna bomba patlatabilirler. Bu gibi örnekleri Amerika Birleşik devletlerinin 2001 ikiz kule saldırısından sonra gerçekleştirdiği politikalarda ve Edward Snowden’in 5 Haziran 2013 tarihinde Amerikan Ulusal Güvenlik Kurumu(NSA) ve Federal Soruşturma Ofisi(FBI) tarafından insanların özel hayatına ait bilgilerin devletin çıkarları doğrultusunda kullanıldığını ortaya çıkarmasında görmek mümkündür. Gerçekte yönetim erki insanlar için hizmet etmeyi en önemli ve biricik amaç olarak ilan eder fakat alttan alta onları kullanarak bazı kesimlerin çıkarlarını sürdürülebilir kılmak onun için gerçekleştirilmesi gereken asıl faktördür. Çünkü bunları sürdürülebilir kılasınız diye iktidara gelmişsinizdir ve verdiğiniz sözler sizin için artık birer kamburdur. Birey denen varlık büyük bir ödül-ceza havuzunun içinde döner durur. Toplumda var olan geleneksel politik ve kültürel yapıya uyulmadığı takdirde cezalandırılıp dışlanır. Eğer bu yapıya boyun eğip yaşamını kabullenirse onun için en büyük kambur yaşadığı adaletsizliğe sessiz kalmasıyla içini kemiren vicdan azabı olacaktır. Bana göre birey hiçbir zaman politik anlamda birincil amaç değildir ve olmamıştır. Asıl önemli olan demokratik bir yapı söz konusu olsa dahi belli kesimlerin ekonomik çıkarlarının sürdürülmesidir. Kaynak Edkins, Jenny. Kayıp: İnsan ve Politika. İstanbul: İletişim Yayıncılık, 2016. YAŞAMAK, NEFES ALMAK MIDIR SADECE? Hep en güzelini hayal eder insanoğlu. Aklında hep en iyi yerlere gelmek, en iyilerine sahip olmak, en mutlu insan olmak vardır. En doğru sistemle, en iyi yönetimi yakalamak da en büyük hayaller arasındadır. Ama çoğu zaman, en iyisi yerine en kötüsünü düşünmeyi, kendini en kötüsüne hazırlamayı ve en zalim yönetim tarafından yaşatılmayı,ki buna yaşamak denebilirse, hiçbir zaman aklının ucundan bile geçirmez. Ütopyalar güzeldir, peki ya distopya? Genel olarak distopya; baskıcı, yer yer faşist, özgürlük sınırı istediğin zaman nefes almaktan öteye geçmeyen, yönetim hariç herkesin olabilecek en düşük yaşam standartlarıyla ‘eşit’ tutulduğu, olabilecek en kötü yönetim biçimidir. Kötü sıfatı, yönetimin kalitesinin kötülüğü değil, yüreklerinin kötülüğüdür. Hatta kurdukları sistem kendileri açısından o kadar iyi ve kalitelidir ki, dünyada var olan güzel her şeye sahiplerdir ve bunun için hiçbir bedel ödemeleri gerekmez. Yönetim veya liderler hariç, distopya her zaman kandır, karanlıktır, farksızdır, renksizdir, mutsuzluktur, savaştır, emri koşulsuz şartsız yerine getirmektir hatta düşünememektir. Peki distopyalar, sadece pesimist insanların olabilecek en kötü koşulları düşünerek oluşturduğu ve gerçek olamayacak kadar ‘kötü’ eserler midir? Hiç zannetmiyorum. Evet, distopya bir hayal ürünüdür. Fakat bir zamanlar insanoğlunun dünya dışına çıkması da bir düşten ötesi değildi. Bu yüzden distopyaları zırvalık veya saçmalık olarak görmek, belki büyük bir vurdumduymazlığın, belki de olabileceği korkusunu taşıdığı için hakkında düşünmeyi veya başka insanların duymasını istemeyişin bir sonucudur, bilemeyiz. Aslında karanlık ve basit bir kelimeyle kötülük veya abartılı bir tabirle şeytanlık herkesin içinde az biraz vardır her ne kadar insanlık yıllardır kendini bir melekten farksız olarak göstermeye, anlatmaya ve hissettirmeye çalışsa da. Tehlikeli olan, bunu kontrol edemeyen vicdan yoksunlarıdır. Ve maalesef günümüz şartlarında, bunu başka insanlara yaymak o kadar da zor değil. Bence, bunu yapabilmenin en kolay yolu da saygınlık kazanıp kitle kontrolünü elde etmektir. Gerçek anlamda beni korkutan şey de, bir sabah gözlerimizi açtığımızda, kendimizi bir distopyanın tam içinde bulmaktan başka bir şey değil. Neden olmasın ki? Geçmişte de insanlar yaşadıkları güne kadar görmedikleri zulmü ve baskıyı hasta ruhlu yöneticilerden görmüşlerdi ve hiçbiri, olayın oraya kadar geleceğini hayal bile edemezdi. Tüm dünyaya hakim olan tek el olmak, bazı insanların maalesef hayalidir ve işin kötü tarafı, bu insanların sayısının azımsanmayacak büyüklükte olduğu. Maalesef dememin sebebi, tek bir yönetim şekli hiçbir zamanda ve çağda bütün insanların mutluluğunu ve huzurunu sağlayamaz. Ama kontrol eden tek el, her zaman en iyisinin kendi yaptığı olduğunu düşünür ve asla topluma istek ve arzularını, ihtiyaçlarını veya fikirlerini sormaz. Bu denli karanlık bir vicdana ve fikir dünyasına nasıl sahip olunabilir anlam vermek benim açımdan oldukça güç. Kendini diğer herkesten, bütün dünyadan üstün tutmak diğer bir tabirle kendini ilahlaştırmak bence gerçek anlamda narsizmin vücut bulmuş halidir. Dünyanın geleceğine karar verebilecek kadar donanımlı ve üstün olduğunu düşünmek de bariz sapkınlıktır. Tuhaf olan şey ise, aslında sistem insanları kullanır, ama insanlar hep sistemi kullandıklarını ve kendilerini geliştirdiklerini düşünürler. İnsanlar hiçbir zaman gelişmez. Gelişen tek şey sistemin kendisidir. George Orwell’ın bu durumu kitabında olduğu kadar muhteşem bir şekilde, Michael Radford da kendi perspektifinden bize tekrar göstermiştir. Mutlaka izlenmesi, üzerine düşünülmesi gereken bir yapıttır çünkü her zaman, bir yerlerde bu potansiyeli taşıyan insanlar vardır ve bu insanlar kontrolü yakaladıktan sonra, her şeyi eski haline getirmek, düzeltmek hatta düzeltmeye çalışmak bile neredeyse imkânsız bir hale gelir. Bu karanlık, kasvetli, düşünme özgürlüğünün bile elinden alındığı bir dönemde, en ufak bir başkaldırının cezasının genellikle ölüm veya daha kötüsü olması da çok şaşırtıcı bir durum olmasa gerek. KAAN DEMİRCİ 21503080 Gökçe Filiz Çavuşoğlu DENİZ Sonunu bildiğim bu öyküyü okuduğumda daha on dokuz yaşındaydım ve sol mememin altındaki cevahir henüz kararmamıştı. Bundan olsa gerek Abim Deniz’i okurken kalbim zaman zaman yerinden fırlıyor, göz yaşlarımla birbirlerini coşturuyorlardı. Bazen ellerimle yüzümü kapatıyor, sonra yıkarmış gibi siliyordum. Bildiğim bir çok anıyı tekrar tekrar okuyordum. Kendimi toparlamak için yaptığım her ne varsa ne gözlerime ne de kalbime söz geçirebildiler. Hani güzel bir kitap alırsınız elinize. Oturursunuz koltuğunuza. Kısık sesli bir müzik: Rahmi Saltuk söylüyor “Mahpushane içinde üç ağaç incir….” mesela, çay veyahut kahve… Öyle oturamayacaksınız rahat rahat koltuğunuzda. Başınız önünüzde eğik kalacak, biraz da beliniz bükülecek. Çay falan geçmez boğazdan… Çok yutkunacaksınız. Ah! Can Dündar nasıl da doğal, nasıl yalın, nasıl gerçek bir kitap bu. Hani sevdiğimiz biri ölmüşte ondan hatıra kalan sandığı birlikte karıştırmışız gibi hissettim kendimi. Bir hazineyi karıştırır gibi, hani hepsi de pek kıymetli olduğu halde farklı bir hatıra arayışı. Bir gizli mesaj mesela.. Bir sigara paketinin içine saklanmış kimse okumadan tedbir falan koyulamadan sevdiklerine ulaşmasını istediği.. Deniz Gezmiş’in annesi Mukaddes annenin Deniz’in idamından sonra Deniz’den kalan kitaplardaki altı çizili yerleri özenle okuyuşu gibi. Satırların altını çizen oğlunun elleri çünkü. Ona ait bir satırın kıymetini anlamak için anne olmama gerek yok. Bir kalbinin olması yetiyor insana. Ben lisedeyken çocukluk arkadaşım Ahmet’in ölüm haberi beni darmaduman etmişti. Aynı odada annesiyle uyumuşlardı o gece. Sabaha karşı uyanan anne Ahmet’in yataktan sarkan cansız kolunu görünce feryadı basmış, daha sıcacık olan oğlunu hasteneye götürmüştü. Doktorun ölmüş deyişine verdiği cevap: ”Doktor! Öyle deme, öyle deme” demek olmuştu.. Sonrasında okul kitaplarının üzerine yazdıkları her şey okunmuştu. Bir gün ölürsemle başlayan cümle hepimizi günlerce ağlatmıştı. On yedisinde uykusunda kalp krizi geçirmişti… Her ölüm üzer beni. Bazılarına bir neden bulursunuz teselli olabileceğiniz; hastalık mesela, serseri bir kurşun mesela, trafik kazası mesela… Deniz Gezmiş’in durumu çok farklı bir durumdu. Çok farklı bir ölümdü. Açıklamakta hep güçlük çekeceğimiz türden. İşlediği suçun cezası mesela, diyemiyor insan 2016’nın Türkiye’sinden. Bugün idamla yargılanabileceğiniz bir suç yok. Ve bir mayıs sabahı erkenden yollara dökülen okul çocukları belirir, ellerinde çiçekleriyle üç eksikle güne başlayan Ankara’da Karşıyaka’da. Ağabeylerine topladıkları çiçekleri götürecekler, parasız pulsuz çiçekler… Öylesine gönülden. Canını toprağa emanet edenler bilir: Mezarına birinin sizden önce uğradığını anlayınca nasıl sevinilir. Nasıl anlamlı gelir bir dal solmuş çiçek , üç beş renkli taş…. Yalnız kalmasın da. Unutulmasın da. Öylesine yalnız ve üzgün üç babaya bir öğretmenin sürgünü göze alarak öğrencileriyle yaptığı bu ziyaret ne hissettirdi bilmem ama değerini bilirim. Onlardan geriye kalan parkalarının, postallarının da. Kıyamazsınız geriye kalan bir paket sigaraya, dokunmuştur diye.. Ellerinin hatırası vardır diye. Oğlunun Ölüm haberini radyodan alan bir anne ne yapsın? Kime sarılsın? Ölümle ayrılık yıkar insanı. Kendini yere atışını yazan satırlarını okumak bile zordu. Gitti Deniz’im deyişi… Gel de ağlama. Gel de kalbine vurma. Gel de başını bacaklarının arasına saklama. Gel de üç babanın, beş kişilik bir cemaatle oğullarına cenaze namazı vedasına yanma. Gel de sokağa çıkma yasağıyla sağır kesilen Ankara’nın taşına toprağına söylenme. Gel de o son mektupları oku. Bir oku da yüreğin kanamasın. Acılarına ne bastı aileleri bilmem, dindirmek mümkün oldu mu? Eğer yaşasaydı Kobaneli çocuklara oyuncak götüren gençlerle birlikte Suruç Saldırısı’nda ölecekti. Yine yaşasaydı, barış için Ankara’ya koşacak belki de Ankara Saldırısı’nda ölecekti. Ölüme yeminle çizilmiş bir hayatı vardı. Bir tek şeyden eminim, Deniz Gezmiş yaptıklarından pişman yaşlı bir adam olarak yatağında ölmeyecekti. Bunalımlar Her insanın iki kişiliği vardır. Birincisi dış görünüşümüzle etrafımıza gösterdiğimiz karakteristik özelliklerimizdir. İkincisi ise kendi iç dünyamızda oluşturduğumuz karakterin yansımalarıdır. Her insan bu karakter çatışmalarının ortasında kalmaktadır. Pek çok insan kendisini dış dünyanın getirdiği yükümlülüklere göre geliştirmeye çalışmaktadır. Bunun sebebi ise toplumdan soyutlanmamak olarak gösterilebilir. Ancak insan kendisini, yaşadığı çevrenin kurallarına göre yaşamaya zorladığı zaman birtakım bunalımlarla karşı karşıya kalır. Bu bunalımların sebebi aslında olmak isteyip de olamadıklarımız ya da yapmak isteyip de yapamadıklarımızdır. Çevreme baktığım zaman tanıdığım insanların büyük bir çoğunluğu kendilerini belli bir kalıbın içinde tutmaya çalışarak bu devinim içinde var olmaya çalışmaktadır. Bunu yapmaya çalışırken kendi benliklerini ve öz değerlerini unutmaktadırlar. İşte tam bu dönemde kritik düşünme yetisine sahip insanlar kendi içlerinde bir çelişki ortamının hüküm sürdüğünü sezip bazı tahliller yaparak kendilerini bu yavan durumdan kurtarmaya çalışmaktadır. İçindeki sese kulak veren insanlar her zaman bir adım öndedir. Bu tarz insanlar karşılaştıkları olumsuz bir sonuç karşısında asla üzüntüye düşmemektedir. Çünkü yapılan şey yanlış bile olsa kendi iç seslerini dinleyerek yapmışlardır ve bu durum onların hayatlarında kalıcı bir hasara sebebiyet veremez. İnsan bir şeyi kendi iradesi ile yaptığı zaman mutlu olur. Vicdan insanın en ayırt edici özelliklerinden birisidir. Vicdan, eşitsizlikler karşısında soruna ulaşmada önemli bir araçtır. Ve vicdanının sesini dinleyen kimseler her zaman topluma daha yararlı bir birey olarak hayatına devam etmektedir. Bazen tanık olduğumuz bazı olaylara seyirci kalamayız. İşte bu durum içimizdeki vicdani yerden gelmektedir. Haksızlığa uğrayan bir kişiyi kurtarmak için haksızlık yapan kişinin psikolojik durumunu bilmek gerekir. Ve bu durum bize asla haksızlık yapan kişiye kötü davranmamızı gerektirmemelidir. Haksızlık yapan kişinin yaptığı şey ne kadar kötü olursa olsun, bu durum, başkalarına o kişi hakkında herhangi bir hüküm verme hakkı doğurmaz. Bundan dolayıdır ki adalet ve hukuk sistemi her ülkede en önemli yapı taşlarından ikisidir. Herhangi bir haksızlığa tanıklık etmiş bir kimse bu haksızlığa şiddetle ve kötü bir şekilde karşılık verdiği zaman o haksızlığı yapan insanla eşdeğer olur. Ve bu durum insanlık açısından olumsuz sonuçlar doğurabilir. Dersine katıldığım sınıftan bir arkadaşım bize bir soru yönelterek şöyle dedi: İnsanlar birbirlerini öldürme konusunda serbest olabilir mi? Pek çok kişi: “Her insanın en az bir kişiyi öldürme hakkı olmalı” dediler. Bu durum karşısında şu sonucu çıkardım: Sınıfta bulunan arkadaşlarımın hemen hepsi öldürme hakkını kötü bir insan üzerinde kullanacaktır. Bu nedenle bir kişiyi öldürme hakkı ilk bakışta normalmiş gibi görünmektedir. Bunun çok yanlış ve insanlığı körelten bir bakış açısı olduğunu anlamaları gerekmektedir. Bir kişi ne kadar kötü bir suç işlemiş olursa olsun bu durum onun öldürülmesini gerektirmez. İşte bundan dolayı her ülkede iyi bir hukuk sistemi olmalı. İçinde yaşadığımız çevre ve toplum hareketlerimizi önemli ölçüde etkilemektedir. Her türlü haksızlığa karşı durmalıyız. Bunu yaparken de başkalarına zarar vermeden yapmalıyız. Aksi takdirde hem karşımızdaki insana olumsuz yönde etki ederiz hem de kendi benliğimizi sonu gelmeyen bir pişmanlık silsilesine doğru iteriz. Doğru zamanda doğru kararlar alıp uygulamaya koymamız gerekmektedir. Bunu yapamazsak dünyada var olan haksızlıklara yenilerinin eklenmesine dolaylı yoldan yardımcı oluruz. İşte bu sebeptendir ki olaylara iyi niyetli yaklaşmamız lazım. İyilik her zaman yolunu bulur ve devam eder. Kötülüğe kötülükle cevap vermek o kötülüğün yayılmasına yardımcı olmak demektir. Pişmanlıklar, insanların yaptıkları hataları anlamak için iyi bir fırsattır. Hatasından pişman olup bunu düzeltmeye çalışan insan daima kazanır. Yunus Emre Bayu 21202058 TURK102-054 HW6-Draft The Graduate Filminde İşlenen Hikâyenin Kendimde Bulduğum ​Parçaları “Hayatta bundan sonra ne yapacağım?” diye sordum kendi kendime. Bilgisayarımda sonuç kâğıdı açıktı ve sakince oturuyordum. Açıkçası, en başta duygularım etrafa saçılmış kırık cam parçaları kadar dağınıktı. On dört yaşında evinden ayrılmış, daha önce görmediği yedi tepeli şehirde beş senesini geçirmiş bir gençtim. Şimdiyse akrep ile yelkovan Ankara’ya gidiş zamanı için dönüyordu. Ben memleket özlemi gidermeye çalıştığım günlerde akrep ile yelkovan hiç olmadığı kadar hızlıydı. Şimdiyse buradayım, kendimi hayatın yelkenlerine bırakmış bir şekilde dolaşıyorum. “Hayat, siz planlar yaparken başınıza gelenlerdir.”(Lennon, John) sözünün ne kadar doğru olduğunu çoktan anladım. Lise hayatım boyunca filmlere ilgi duydum ve film edebiyatı adı altında birçok ders aldım. Öğretmenim Mr. Vierling ile işlediğimiz derslerde filmlerin tarihini öğrenirken büyülenmiştim. O gün bu gündür her zaman perdenin arkasını da merak ettim. Bu sayede filmleri sadece izlemekle kalmayıp arkasındaki teknik bilgiler ve analizler ile daha derin bir bakış açısına sahip oldum. Zaman zaman gruplar oluşturup kendi kısa filmlerimizi çektiğimiz bile oldu. Filmlere karşı sahip olduğum ilgiden olsa gerek, yazacağım bu blog yazısı için emin olduğum bir şey vardı: beni en çok etkileyen The Graduate filmi üzerine yazacak olmam. ​ ​Öncelikle bu filmi seçme nedenim üzerine birkaç şey söylemek istiyorum. The Graduate ​filmini ders ortamında, yanımda en sevdiğim dostum varken izlemiştim. Bilirsiniz, yaptığınız etkinlik eğer sevdiklerinizle beraberken oluyor ise bu o yaptığınız etkinliği farklı bir boyuta taşıyor. İşte bu yüzden de bu filmin bendeki anısı ve bıraktıkları çok ayrıdır. Ayrıca filmdeki başrol karakteri Benjamin ile ayrı bir bağ kurduğumu düşünüyorum. Mezun olduktan sonra hayatta ne yapacağını bilmeme hissi Benjamin’i etkilediği kadar beni de derinden etkilemişti. Bence okulu okurken yaptığımız işlere o kadar odaklanıyoruz ki bu bizi değişime yakalandığımız anda büyük bir boşluğun içine sürüklüyor. Sanki hiç bitmeyecekmiş gibi davrandığım lise serüvenimin bittiği anda kendimi hayatı sorgularken bulmuştum. Hayattaki amacım sevdiğim insanlarla beraber olup onlarla yaşamaya devam etmek miydi yoksa kariyer hedeflerinin peşinden koşup bilmediğin bir ortama yeniden ayak uydurmak mıydı? Açıkçası, seçimi ben yapmadım. Üniversite tercihlerinin bir noktada şansa da bağlı olduğu düşünüldüğünde hayat beni ikinci seçeneğe sürüklemişti. En başta dediğim gibi, burada olacağımı öğrendiğimde biraz çekincelerim olmuştu. Ancak bu kaygıların zamanla geçmesi fazla sürmedi. Değişimin beni olgunlaştırdığını görmekle beraber farklı insanlar, düşüncelerle tanıştırdığını görmem mutlu etmişti. Şimdilerde ise sonrasını düşünüyorum. Hayatın zaman zaman bilinmezliklerine ayak uydurmayı öğreniyorum. Yeni maceralar zaman zaman korkutucu görünse de sonunda ulaşacağım noktanın güzelliklerini düşünüp kendimi motive ediyorum. Alıştığım çevre ve insanlardan uzak olmanın aslında zannettiğim kadar kötü bir şey olmadığını fark ediyorum. Benjamin gibi başta ne yapacağını bilmemek ve nadir zamanlarda depresif hissetmek çok normal. Hayatta çoğu şeyi planlayıp yaşamayı seviyoruz ancak başımıza gelenler çoğu zaman bizim elimizde olmadan gerçekleşiyor. Üniversiteyi İstanbul’da devam edecekmiş gibi planladım ancak kendimi bir anda daha önce görmediğim bir şehirde buldum ve bu konuda oldukça mutluyum. Artık dört yıl sonra nerede olacağımı tahmin etmeme gerek yok. Ulaştığımız yer değil de yolun getirdiği maceraların daha değerli olduğunu biliyorum. Yazımın sonunda ise filmin bende bıraktığı en büyük izlerden birini vermek istiyorum. The Graduate filmi üzerine albüm yapılan ilk film olduğunu öğrendiğimde oldukça ​etkilenmiştim. Albümdeki beni en çok etkileyen “The Sound of Silence” adlı şarkıyı Türkçeye çevirdiğimizde “sessizliğin sesi” oluyor (https://www.youtube.com/watch?v=8FB9GYkIT3E). ​ ​Bu şarkıyı özellikle uzun yolculuklara çıktığımda dinlemek çok güzel oluyor. Teybin sesini her artırışımda kendimi sanki o tiyatro koltuklarına yeniden oturup en yakın dostlarımla filmi izliyormuş gibi hissediyorum. İyi dinlemeler! Kaynakça Staff, THR. “'The Graduate': THR's 1967 Review.” The Hollywood Reporter, 21 Dec. 2017, ​ ​https://www.hollywoodreporter.com/news/graduate-review-1967-movie-750709. Gülce Demirel KAÇINILMAZ MI KADINLIK? Lou Salomé, psikanalitik çözümlemeleri ile sarsıldığım
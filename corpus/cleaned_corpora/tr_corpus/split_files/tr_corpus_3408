bu çocuklara bunları yaşatan insanların duyguları ne kadar zaman önce ölmüştü? Ülkeler arası güç gösterisi ya da komünizm, emperyalizm kavgası bu çocukların derdi miydi? Arkasına dehşet içinde bakan o küçük çocuğun , savaş esnasında başına geleceklerin ne olabileceği hakkında en ufak bir fikri olmamasına rağmen, ailesinin öldürülmesi onun suçu muydu? Savaşların sebep olduğu o korkunç psikolojiden çocukların kurtulması imkânsızdır. Gelecekte kuracakları hayat, bu savaşın izlerini elbet taşıyacaktır. Çocukların geleceğimiz olduğu bu dünyada daha fazla savaşa sebep olup insanlık denilen terimin daha fazla yerlerde sürünmesine izin vermemeliyiz. Daha fazla savaş olmayacak, daha fazla çocuk savaş uğruna can vermeyecek,artık hayaller yıkılmayacak demek isterdim. Ama diyememenin verdiği acı ve bu dediklerimin tersinin olmaya devam edeceğinin kesinliğinin verdiği üzüntü ile, sadece yaşadığımız ve Dünya adını verdiğimiz bu gezegende duygularını yitirmiş insanlara acıyorum. Çocukların gözyaşlarının sebebinin oynarken düşüp dizini yaralamasının olduğu bir dünya istemek yetmiyor maalesef. Arkadaki askerlerin bile önlerinde acı içinde kıvranan çocuklara yardım etmediği iğrenç bir dünyadan, 50 yıl sonra, yine acı içinde kıvranıp denizlerde boğulan çocuklara göz yumulan günümüzde, değişen tek şeyin zaman olması, aslında ne kadar gelişmediğimizin büyük bir kanıtı. Bu fotoğraftaki çocukları yağmur damlacıklarına benzetiyorum. Arkadaki napalm bombasının tozlu dumanını ise, o yağmur damlacıklarını bu dünyaya nedensiz ve amaçsızca düşmüşçesine, kuraklığına hapseden koca bir çöle. Ama dünya hâla o kocaman çölde, o bir damla yağmurun nasıl hayat kurtarabileceğinden habersiz, kendi kendini yok etmeye devam ediyor. Kübra Seray Tekdemir Kadına Değil Şiddete Karşı El Kaldırın! Bugün, bu yazıya başlamadan önce etrafımdaki erkeklere basit bir soru sordum. Soru şuydu: Kadın olmak ister miydin? Aslında cevabı çok basit olan bu soru için hepsi en az beş dakika düşündü. Peki, neydi onları bu soru üzerine bu kadar düşündüren şey? Neden hepsi olumsuz gözlerle baktılar suratıma? Neden hepsi bunun hayalini kurmaktan bile kaçındı? Aslında, daha soruyu sormadan önce bile gelecek “hayır” cevabını tahmin edebilmiştim. Bugün en basitinden bir haber kanalını bile açsanız en az iki kadın cinayeti, cinsel taciz ve hatta tecavüz haberlerini görebilirsiniz. Şimdi, tekrar düşünün… Kim ister ki? Kim her an ölüm korkusuyla, itilip kakılarak yaşamak ister ki? İşte, bu yüzden bu yazıyı yazarken hedeflediğim kitle erkekler değildir. Ben bu yazıyı hemcinslerime, kader ortaklarıma, belki de beni benden daha iyi anlayabilecek insanlara yazıyorum. Kaçımız gece yarısı bir sokakta dolaşırken tedirgin olmadık? Kaçımız arkamızdan yürüyen her erkeğe potansiyel bir tacizci gözüyle bakmadık? Kaçımız tenha sokaklarda adımlarını sıklaştırmadı? Kaçımızın eline biber gazı sıkıştırılmadı? Kaçımız sırf kadın olduğu için düşüncelerinin dinlenmediğini hissetti? Kaçımız insan yerine konmadı? Bugün, bu soruları soruyorum çünkü hayatımda ilk defa bu sorulara bir cevap verebilmek için eyleme geçtim. Bugün öğle arası gittiğim bir konferanstan bahsetmek istiyorum size. Daha önce hiç Wıng-Tsun isimli bir savunma sanatı duydunuz mu? Aslında ben de duymamıştım çünkü hayatım boyunca hiç bir savunma sanatı öğrenmeye gerek duymamıştım ve araştırmamıştım. Ben bugün bu konferansa katıldım çünkü sporun tanıtımı için kullanılan slogan şuydu: Okul çıkışında, iş dönüşünde veya herhangi bir zaman diliminde ani bir saldırı karşısında ne yapabileceğinizi; hiç düşündünüz mü? Hani tokat gibi çarpan gerçekler olur ya hayatta, bu soru işte benim üzerimde tam olarak bir tokat etkisi yarattı. Düşünmemiştim. Okuduğum, her gün defalarca gördüğüm ve dinlediğim olaylardan birinin bir gün kurbanı olabileceğimi hiç hayal etmemiştim. İşte tam da bu sebepten ötürü, tüm işlerimi bırakıp soluğu konferansta aldım. Konferans çıkışında ise yetkili hocayı karşıma alıp bu spora başlamak istediğimi söyledim. Hani dedim ya, ben hiçbir zaman kendimin de bir kurban olabileceğini düşünmedim diye. Çünkü ben eğitimli ve haklarını savunabilen bir kadınım. Hayatım boyunca böyle bir şey benim başıma nasıl gelebilir ki diye düşündüm ama daha sonra basit bir araştırmayla durumun aslında hiç de öyle olmadığını anladım. Yapılan araştırmalar gösteriyor ki, şiddete en çok uğrayan kadınlar üniversite mezunu kadınlar. Yani, eğitimli olmanız ya da olmamanız durumu hiç değiştirmiyor. Hep yan rollere itilen karakterler olmak zorundayız biz. Hayatın sillesini yiyip susmak zorundayız biz aynı Toni Morrison’ın Merhamet isimli romanda olduğu gibi. Köle olarak çocuk yaşta satılan Florens’in de çiftliğin hanımının da iç çelişkilerinin ve mücadelelerinin aynı olmasıydı beni en çok etkileyen şey. Birbirinden çok farklı statülerde olmalarına rağmen aynı haksızlıklara uğrayıp, aynı dayakları yiyip, aynı acıları çekmeleriydi. İşte, tam da bu etki dolayısıyla kendimi karakterlerin yerine koydum. Keşke bu durum sadece romanlarda kalsaydı derken buldum kendimi. Şiddete, tacize ve tecavüze uğrayan her bir kadın için üzülürken buldum. Sosyal statülerimin, eğitimimin beni kurtaramadığını anlarken buldum. Kendimi böyle bir duruma karşı savunmamı gerektirmeyen bir dünyada yaşamayı dilerken buldum. Kadına şiddete hayır demekle yetinmeyip bunu yaşatan bir dünyaya gözlerimizi açmak dileğiyle... Kaynakça Morrison, Toni. Merhamet. Sel Yayınları. 2015 Saadet Selen Arıduru MAKİNELEŞME Robot gibi hissediyorum. Ben de bazen tıpkı Mr.Hublot gibi tekdüze bir hayat yaşıyorum. Eve gel, okula git, tekrar eve gel, zaruri ihtiyaçlarını karşıla, bir şeyler seyret, ışıkları söndür ve uyu. Yalnız ben değil, etrafımdaki herkes monoton bir koşturmacanın içinde. Sorumluluklarımız derken hayata farklılıklar katmayı ve hayatı renklendirmeyi unutuyoruz ya da vakit bulamıyoruz birtakım güzellikleri yaşayabilmek için. Belki de yaşadığımız şehir, beton yığını şehirler griye çalan tonlarıyla bizi hapsediyor ve hayatımızdaki renkleri solduruyor. Mr.Hublot gibi gri, paslı bir şehirde yaşıyorum. Gri ve boş bir teneke nasıl ses çıkarırsa, öyle gürültülü ve boş sesler duyuyorum. Etrafımdaki her şey robot. Yaşadığımız çağın bir cilvesi ve de gerekçesi; makinelerle kuşatılmış durumdayız. İnsanlar her ne kadar da doğaya ve soyut kavramlara olan özlemlerini dile getirse de elektronik cihazlarla olan bağlarını da koparamamaktadır. Makinesiz kalma fikri o kadar ürkütücüdür ki kimse televizyonsuz veya telefonsuz bir gün hayal bile etmek istemez. Durum böyleyken makineler artık bir organ gibi insan vücuduna hayati bir biçimde yerleşmiştir diyebiliriz. Artık biz de birer robot mekanizmasıyız. Tüm bu makineleşmenin insan psikolojisinde ve davranışlarında bıraktığı birtakım etkiler söz konusudur: Takıntılar. Mr. Hublot’un evden çıkarken birkaç kere açıp kapadığı ışıklar gibi, hayatta da aynı şeyler üzerinde durup, aynı davranışları sürekli tekrarlarız. İnsan eliyle yapılan ve sınırlı şeylere programlanan cihazlar gibi gerek takıntılarımız gerekse monoton hayatımızla robotlara taş çıkaracak cinsten topluluklar haline geldik. Bir de duygulardan kurtulabilirsek tam olacak! Bunca gürültünün ve kargaşanın içinde duygulara değer vermek ve gerçek sevgiyi fark edebilmek bir mucizedir. Biz tüm gücümüzle işlere yoğunlaşmışken ve hayatın tekdüze akıntısına kapılıp giderken bazen ihtiyacımız olan sevgi bizi bulur. Bu sevgiyi fark etsek bile göz ardı ederiz bazen. Mr. Hublot’un robot köpeği gibi, sevgiyi, hayatımızdaki rengi kaybedecekken koşar sarılırız ona. Belki de insanoğluna haksızlık ettim, o kadar da robotlaşmadık. En azından bazılarımız yeterince içten gülebiliyor, sevgiyi derinden hissedebiliyor. Özellikle Mr.Hublot’un robot köpeği gibi bir evcil hayvana sahip olanlar hayatına daha fazla duygu katabiliyor bence. Hayvanlar, bitkiler kısacası tüm diğer canlıların farkına varmak, onlarla birlikte olmak mekanikliğimizi alıyor ve insana insanlığını hatırlatıyor. Hayvanları sevmek, onlarla oyun oynamak, onları seyretmek bile hayatı güzelleştirmek adına büyük adımlar attırıyor. Yaşamdan sıkıldığınız zaman etrafınızdaki canlıları dikkatlice izleyin. Bitkilerin renklerini fark edin, gördüğünüz ağaçlara, yeşilliklere bakarak canlı olmanın, yaşamanın ne kadar harika bir şey olduğunu düşünün. Griden ve betondan uzak durmak neredeyse imkansız, biliyorum ama en azından belli bir süre ilgimizi ve dikkatimizi teknolojik aletlerden çok etrafımızdaki yaşayan varlıklara verebiliriz. Köpeklerin gözlerinin içine bakmak, kuş seslerini dinlemek, bir kediyi izlemek, sadece izlemek bile insanı mutlu etmeye ve hayatı anlamlı, değerli kılmaya yeter sebeplerdir. Ne zaman hayatın gidişatından ve yoğunluğundan şikayetçi olsam kedimi seyrederim. Onun evin içinde oradan oraya koşturması, kahvaltı masasından çaldığı zeytin çekirdeğiyle duvarlara pas atması, bazen durup davranışlarıma, kişiliğime anlam vermek istermişçesine gözlerimin içine bakması; bu gri yerden alıp bambaşka bir dünyaya götürüveriyor beni. Canlılarla direkt olarak iletişim kurmak ve onların enerjisini, sevgisini yakından hissetmek o kadar güzel ki. Yaşamdan, sevgiden ve duygulardan, hissetmekten korkmamalıyız. Mr. Hublot’un robot köpeği gibi “sevginin büyümesine” izin vermeliyiz. Sevgiye yer açarken aslında hayatın da ne kadar genişlediğini ve güzelleştiğini fark etmeli insan. Şebnem GÜZELOĞLU 21302293 TURK 102-25 Mina Urgan: Gezileri ve Komünizmi Bir kitabı okumadan önce yazarı ile ilgili araştırma yapmayı severim. Çünkü her yazar ister istemez meydana getirdiği esere kendinden bir şeyler katar. Onun hakkında bilgi edinmek, eserden nelerin beklenebileceği konusunda ufak ipuçları verir bize. Bu yüzden daha önceden onunla ilgili bir bilgim olmadığı için “Bir Dinazorun Anıları”nı okumadan önce Mina Urgan hakkında kısa bir araştırma yaptım. İlk edindiğim izlenim onun ne kadar harika bir kadın olduğu yönündeydi. Tipik bir cumhuriyet kadınıydı karşıma çıkan. Yüzünü batıya dönmüş, Atatürk’çü, vatanını seven aydın bir kadın… Sadece ideoloji olarak da değil, onda hoşuma giden ve kendime benzettiğim daha birçok şey vardı: hayvan sevgisi, deniz aşkı ve boğazına düşkünlüğü gibi. Edebiyat alanında en sevdiğim yazı türünün gezi yazıları olduğunu da düşündüğümüzde çok hevesli başladım bu kitabı okumaya. Gelgelelim daha ilk sayfalardan itibaren hoşuma gitmeyen bir yanını gördüm Mina Urgan’ın. Uzunca bir süre konduramadım adını, ne olduğunu çıkaramadım. Daha sonra fark ettim ki bazı olaylara ve kişilere karşı önyargılı tutumuydu beni iten. Kendisinin de sürekli belirttiği gibi koyu bir ateist ve komünist olduğundan dolayı hem Allah’a inanan hem de kapitalist olan insanlara karşı takındığı tavrı son derece yanlış ve itici buldum. Bu insanların kapitalist olması da şart değildi, zengin olan herkesten nefret ettiğini gördüm Mina Urgan’ın. Parası olup da istediği gibi yaşayan herkese ülkeyi ve milleti sömürmüş gözüyle bakan bir insan. Karşısına çıkan çoğu Müslüman’a veya Hıristiyan’a aptal muamelesi yapmış ve işin acı tarafı bunları hiç saklama gereği duymamış. Kitabın nerdeyse her bölümünde gururla bir ateist ve komünist olduğunu vurgulama gereği duymuş. İşin komik tarafı her ne kadar kendini koyu bir komünist olarak tanımlasa da yaşadığı hayat tarzının komünizmle uzaktan yakından bir alakasının olmaması. İstanbul’un en lüks mahallelerinden olan Moda’da oturmak, her gece dostlarıyla balık ziyafeti çekmek, yazın 3-5 aylık mavi turlara çıkmak, ahtapottan kalamara her türlü deniz ürününü afiyetle tatma olanağı bulmak bir komünistin yapacağı veya yapabileceği şeyler gibi gelmedi bana. Benim bildiğim komünizme göre eğer bir insan gerçekten komünistse, ülkesinde yaşayan insanların hak ve imkan bağlamında eşit olduğunu ve dolayısıyla eşit para kazanması gerektiğini savunur. Mina Urgan’a baktığımızda onun ülkedeki diğer insanlarla eşit para kazandığını veya eşit koşullarda yaşadığını ne kadar söyleyebiliriz ? Ülkemizde kaç insan yılın çok büyük bir kısmını Avrupa devletlerinde geçirip, davetten davete koşup, her gün değişik bir et yemeği yeme fırsatını bulabiliyor ? Kaç insanın Bodrum’da denize nazır yazlık bir evi var ? “Bir Dinazorun Gezileri”ni okuduğumuzda Mina Urgan’ın aslında epeyce lüks bir hayat yaşadığını görüyoruz. Mina Urgan’ın bu soruları cevaplamadan kendisine “komünist” sıfatını yakıştırmasını açıkçası çok saçma buldum. İdeolojisini bir kenara bırakıp gezilerini tartışacak olursak, Mina Urgan’ın gerçekten çok fazla sayıda yeri ve çok güzel şehirleri gezdiğine tanık oluyoruz. Yalnız kitaba başlamadan önce daha çok gittiği yerlerde gördüklerini anlatacağını ummuştum ama kitapta ağırlık verdiği öğeler daha çok orada tanıştığı insanlar ve o insanlarla paylaştığı anılardı. Bu anlamda bana bir gezi yazısından çok bir anı yazısını çağrıştırdı. Çoğunlukla Avrupa ve Amerika ağırlıklı olan bu gezilere 20li yaşlarının başında başlamış ve ömrünün son yıllarına kadar da devam etmiş. Oğlu Mustafa doğduktan sonra eskisi kadar sık gezemese de oğlunu bir tanıdığına bırakabilme fırsatını bulduğunda hemen bir geziye koşmuş. Her ne kadar bunun etikliği tartışılabilir olsa da, kendisini yargılamak oğluna kalmış, bana değil. Kitabı okuduktan sonra her ne kadar Mina Urgan’dan hoşlanmadığımı anlasam da hayat tarzını kıskandığımı itiraf etmeliyim. Ömrünü yeni yerler görerek, yeni insanlar tanıyarak, yeni tatlar keşfederek geçirmek her insana bahşedilmeyen bir şey. O da bunu fark etmiş ve ömrünü doyasıya yaşamış. Keşke her “komünist” hayatını bu kadar güzel, lüks içinde ve dolu dolu yaşabilse. SAKİN BİR DURAK Önümde boş, beyaz bir sayfa var. Aklımda belki de on kez okuduğum şiir kitabından bir türlü birleştiremediğim cümleler… Yirmi dokuz harfin birleşiminden oluşan sonsuz sayıda kelime, kelimelerin bir araya gelip de oluşturduğu anlam deryası ve birbirini tamamlayan tümceler bir anda sebepsiz ve sonuçsuz hale geliyor. Formundan çıkan kimliksiz cümleler dört bir yana dağılıyor. Bu ayrılık inanmadıklarını anlatmanın, hissetmediklerini okuyana aktarmanın zorluğundan kaynaklanıyor olmalı. Hissedilenleri paylaşmak içinse harflere ihtiyaç yok, bir tebessüm, bazen acı bir çığlık; bunlar duyguların dilleri, sahiplerini yansıtmaya hazır işaretler. Aynı zamanda hissedilenlerin gerçek anlamı ancak paylaşacak birilerini bulduğumuzda ortaya çıkıyor; yeterince paylaşılmamış hisler, coşkusuz kahkahalar ve yalnız ağlamaların hepsi yarım kalmış buruk anılardan ibaret. Paylaşma hissi öyle güçlü bir içgüdü ki, canı yanan etrafında mutlu tek bir kişinin kalmasını istemeyebilir, mutluluklara balta saplayıp tüm güzelliklere sırtını dönebilir. Haksızlığa uğrayanlar bazen haksızlığı yayarak adaleti aramayı seçer. Bu da paylaşmaktır, bencilliğine batmış insan derin acısını saçmak ister. Belki de yazma ihtiyacı bundan ileri geliyordur. Güçlü paylaşma içgüdüsü bizleri eline kalem almaya zorlayan, masanın başına oturtan ve hayal gücümüzü kamçılayan yegâne kuvvet olabilir. Tarihe adını kazımış başarılı şair ve yazarları hep zarar görenler olarak okuduk; hepsi bizimle en derin kuyularını, karanlıklardaki hayaletlerini anlattılar. Paylaştılar iyi, kötü ne varsa. Hepsi aynı harflerin farklı dimağlardan vücut bulmuş farklı durumlarıydı. Ayrılıkla ilgili konuşan on farklı şair yüz ayrı dize verdi bize, o yüz dizenin her birinin içinde yine çözemediğimiz ağlar vardı. Şimdi o ağları delmeye çalışmak bizim işimize yaramaz, çünkü şair hissettireceğini kendi düzeniyle anlatmıştı bize. Ne varsa önümüzde onu okumamız gerekti, belki biraz da anlamaya çalışabilirdik. Ama şiirin yapısını değiştirmek demek şairi değiştirmek, anılarıyla oynamak ve hislerini bulandırmak demekti. “…ben bir tek kişi olsam da birçok kişiyim...” diyor Pia Tafdrup ve ekliyor “Gelişigüzel bir sıralamayla söyleyeyim, şairim, kadınım, Yahudiyim, Danimarkalıyım. Ama aynı zamanda bunların hepsiyim.” (sf.10) Taşınabilir bir kimliği olan bir şair Tafdrup. Taşınan evler, sürekli hareket eden ilişkiler ve bu devinime paralellik gösteren yerinde duramayan şiirler. Her zaman taşın içinde yüzen balık (sf.65), sonsuzlukla evlenen yağmurla evlenen denizle evlenen nehir (sf,113), içinde sadece sessizlik olan, şiirin kara kutusu (sf.93), seçilen dolambaçlı yollar var bu dizelerde. Aşkını, çocukluğundan kesitlerini, kayıplarını, hatta savaşın etkilerini bile bireysel şiirlerinde aktarabilen bir şairi okurken dilin sınırlarını genişletiyor, hatta Dancadan Türkçeye çevrilmiş olan şiirlerde anlam kaybı olabileceğini düşündüğümde daha nelerle karşılaşabileceğimi fark ederek heyecanlanıyorum. Bana göre bir durak olan şiir gördüğüm her yeni biçimle daha büyük bir anlam kazanıyor. Hammaddesi en başta bahsettiğim yirmi dokuz harften ibaret olan bu dinlendirici duraklar bakış açımı değiştirerek yeni yolculuklar vadediyor bana. Paylaşılan her aşk, sonunda ayrılığı da getirdiği için canımı yakıyor. Şiirdeki masal anlatan baba çocukluğuma bir köprü oluyor adeta. Üfleyip kovamadığımız -geride kalan- kelimeler bizi yansıtıyor, şiirlerde kendimizi kaybetmemizi (veya bu sayede kendimizi bulmamızı) sağlıyor. Başkasının gülüşüne ortak olmak, gözyaşıyla ıslanmak ve endişelerini hissetmek neden insan olduğumuzu hatırlatıyor tekrar. Paylaştığımız kadar insanız, bizi diğer yaratılmışlardan ayıran en önemli etken budur belki de. Belki sadece iki ayağının üstünde yürüyen, işlem kapasitesi diğerlerinden üstün olan etten makineler değil de varoluşumuzu araştıran ve hayatlarımızı iç içe yaşamaktan kıvanç duyan insanlar olabilmemizi sağlayan şey paylaşmaktır. Ve paylaşımın en kolay yollarından biri o mühim yirmi dokuz harf, yirmi dokuz harfin farklı seçilimleriyle bizi etkileyen dizeler, farklı yollar gösteren duraklar, olası buluşma yerleri olan şiirler. Yalnız yürüdüğümüz her yolun sonunda olası bir buluşma yeri olan sakin duraklarda karşılaşmak ümidiyle. Sevde Sena Zeybek KAYNAKÇA Tapdruf, Pia. Bulunduğun Yerde. Çev. Murat Alpar. İstanbul:Yapı Kredi Yayınları. 2016. Baskı. Evrim Mete ÖZGÜRLÜK VE SEÇEMEDİKLERİMİZ ÜZERİNE Hiç kukla olduğunuzu düşündünüz mü? Kendi elleri ayakları olan ama yönlendiremeyen bir kukla. Kendi yapabilecekleri, yapmak istedikleri üzerine hiçbir söz hakkı olmayan, kuklacının istemediği hiçbir şeyi yapamayan bir kukla. Peki size kukladan farklı olduğunuzu düşündüren ne? Etten kemikten yapılmış olmak mı, yoksa düşünüp hayal edebiliyor olmak mı? Hayal ettiklerinizin gerçekten kaçını yapabiliyorsunuz, hayatın size doğduğunuz andan beri çizmiş olduğu rotadan sapabiliyor musunuz? Doğmak, büyümek, eğitilmeye başlamak, daha da büyümek, eğitilmeye devam etmek, büyümenin yavaşlaması, meslek sahibi olmak, para kazanmak, vergileri ve faturaları ödemek, evlenmek, çocuklar, onların çocukları ve mezar. İçimizden acaba sadece kaç kişi hayatını şekillendiren seçimleri hakkında "bu sadece benim kararımdı, çevremdekilerin hiçbir etkisi/diretmesi olmadı" diyebiliyor? Bence çok az, hatta yok. Peki durum böyleyken sizi kukladan farklı kılan ne, tekrar düşünmenizi öneririm. Özgürlüğümüzün bile başkasının bize özgürsün demesiyle tanımlanan bir düzendeyken özellikle. Bana göre özgürlük tamamıyla istediğin kişi olabilmek, sadece kolunu bacağını istediğin gibi oynatmaktan da öte bir durum. Kendini belirleyen her bir kararın sadece sana bağlı olması. Dinin, dilin, işin, cinsiyetin, yaşamak isteyip istememen bile... Tüm bu kararları kendimiz vermiş olsaydık; değiştirmek ister miydik ya da bu hakkın sadece bizde olduğu kuklacılık oynamak isteyen insanlar tarafından anlaşıldığı için daha mutlu olmaz mıydık, yapmak istemediğimiz şeyler için kendimizi bu kadar zorlar mıydık? Ama ne şanslıyız ki(!) hayat denilen senaryomuz çoktan yazıldı, bize ise sadece oynamak düşüyor. Düşünmekten uzak, doğru oynanırsa riskten uzak ve oyunun bitiminde doğaüstü bir ödül de varmış, galiba? Beni tüm bu düşüncelere iten hayatımın istemediğim şeyleri zorla yaptığım zamanında izlediğim filmdi; bir elim ders kitaplarındayken hayatımı başkalarının benden beklentilerine göre şekillendirmeye çalıştığım zamanlarda karşılaştığım bir film, "Veronika Ölmek İstiyor". Filmin kahramanı Veronika benim ve belki de çoğu kişinin yaşadığı düzen karşısında belki de hayatındaki sadece kendine ait olan tek kararı aldı ve intihara teşebbüs etti "Kendi kendisiyle gurur duyma zamanıydı, şimdi yaptığı şeyi yapabildiği, en sonunda cesaretini toplayıp bu yaşama veda edebildiği için" (Coelho). Bu filmin beni bu kadar etkilemesinin sebebi zamanlaması mıydı yoksa sonrasında kendi yolunu sadece kendi çizen kadının mutluluğunu kıskanmış olmam mıydı bilmiyorum fakat yaşadığım her şeyi sorgulamama sebep oldu. Uğruna çabaladığım şeylerin aslında kimin istekleri oldukları konusunda düşünmeye başladım ve ertelediğim tüm isteklerime daha fazla odaklanmaya başladım. Hayatımın başladığı günden beri benim için onu daha da iyi hale getirmeye çalışan insanlara karşı belki de biraz daha fazla bencil biri oldum fakat sonuç olarak daha mutlu olmaya başladım, hayatım daha zevkli hale geldi. İnsanları gene mutlu etmeye çalıştım ama bu sefer borçlu hissettiğim için değil, onların mutluluklarından da en az onlar kadar mutlu olduğum için yaptım. Aldığım nefesin bile benim kararım bu yönde olduğu için alınıyor olduğunun farkında olmak tarif edilemez bir güç ve özgürlük hissi verdi. Hayatımdaki alabildiğim her karar için tüm sorumluluğu üzerime aldım, yapmak istediğim ve insanların pişman olacaksın dediği her şeyi yaptım sonrasında keşke dememek için. Sonucundaki hatalarım, kırgınlıklarım, başarısızlıklarım ama en nihayetinde hepsi benim kararım ve onların sonuçları. Umarım bundan sonrada kararlarım için sorulan tüm neden aramaya yönelik soruların cevabı "Çünkü canım öyle istedi olur". Özgür günler dilerim. KAYNAKÇA Young, Emily. Veronika Ölmek İstiyor. 2009. Das Films. Film DOSTLUK KAVRAMI Yaklaşık beş altı yıldır hayatımın monotonlaştığını fark ettiğim anda hemen bir kitaba sarılıyorum. Okuduğum her kitapta tanıdığım farklı insanlar, tanık olduğum farklı hayatlar bana fazlasıyla zevk veriyor. Geçen gün yine hayatımın monotonlaştığı hissine kapılınca yakın bir dostumun hediye ettiği Arkadaş romanına başladım. Arkadaş kelimesi herkes için farklı anlamlar barındırır elbette. Kimine göre bembayaz bulutlar arasında göz kırpan güneş, kimine göre önünü göremeyecek kadar zifiri bir karanlık. Arkadaşlıktan yara almış olanlar da vardır, arkadaşları sayesinde hayatını anlamlandıranlar da. Arkadaş kelimesinin anlamını bana soracak olursanız eğer şüphesiz dipsiz bir kuyudur derim. Bu dipsiz kuyuda iyilikler, kötülükler, kıskançlıklar, gıpta etmeler ve daha nice bunlara benzer duygular barınır. Elbette arkadaşın iyisi de vardır kötüsü de. Başlarda iyi görünüp kuyu kazmaya çalışanlar da vardır yürekleri kaskatı kesilmiş sevgiden nasibini almamış insanlar gibi, daima arkanda olduğunu hissettiğin başında neyse çizgisini bozmadan sonuna kadar iyisiyle kötüsüyle daima yanında olanlar da. İnsanlar ancak birbirlerine karşı sevgi, saygı ve anlayış gösteren bireyler olursa diyalogları yerini güzel arkadaşlıklara, dostluklara bırakır. Kötülükle hiçbir yere varılmaz. Aile her zaman insanların hayatında birinci planda olmalıdır bu düşünceye sonuna kadar katılırım fakat bir insanın hayatında ailesinin yeri her ne kadar önemli ise arkadaşlarının yeri de bir o kadar önemli olmalıdır. En azından benim için öyle. Belli bir yaştan sonra aileden uzaklaşıp çoğu zamanını arkadaşlarıyla vakit geçiren bireyler olarak arkadaşlığın hayatımızda ne derece yer kapladığı, desteklerinin azımsanamayacak derece olduğu bilincinde olmak gerekir. Benim için bir insanın hayatında iyi kötü her şeyi paylaşması gereken ailesindeki bireyler dışında biri ya da birileri olmalıdır. Neyleyim sevdiklerimle arkadaşlarımla paylaşamayacağım başarımı, paramı. Başarımı benimle aynı derece sevinecek biriyle paylaşırsam başarımın bir anlamı olur hayatımda. Kazandığım parayı nereye kadar tek başıma harcayıp mutlu olabilirim? Başarı da para da yalnız insana yeterince mutluluk getirmez, hep bir eksiklik hisseder insan. Mutluluğumu paylaştığımda benimle sevinecek, üzüntümü paylaştığımda benimle üzülüp sonrasında destek verip bana destek olacak insan, arkadaş, dost lazım bana. Çünkü sevinçler paylaştıkça çoğalır, üzüntüler paylaştıkça azalır. Yaşım ilerledikçe gerçek arkadaşın anlamını daha net kavradığımı düşünüyorum. Bazı melek yüzlü şeytan olan insanlar fırsat kollayıp arkadaşlarını karanlığa sürükleyip orada bırakırken, gerçekten melek kadar saf ve temiz olanlar yıldızlar gibi karanlık çöktüğü anda parıldayıp karanlıktan kurtarmak için yardıma koşarlar. Küçükken fazla arkadaşa sahip olmama rağmen, şimdilerde üç beş arkadaşımın olması beni mutlu etmeye yetiyor da artıyor bile. Onların gözlerindeki ışıltıyı, iyi kötü bir şeyleri paylaşma heyecanını kalbimin en derinliklerinde hissedebiliyorum. Tıpkı benim olduğu gibi her insanın hayatında iyisiyle, kötüsüyle, doğrusuyla, yanlışıyla tüm şeffaflığıyla her şeyini paylaştığı en az bir tane arkadaşı olmalı. Tıpkı Adrien gibi yaşamın paylaştıkça güzelleşeceğini ve anlamlı olacağını düşünüyorum. İnsanların iki yüzlülüğüne rağmen saflığını koruyup dostluk için her şeyi yapan Adrien’e saygım sonsuz. Ne yazık ki çoğu insan çizgisini koruyamıyor ve dostluğa bu denli değer vermiyor. Ayrıca romanda farklı dinlerden, dillerden insanlar olmasına rağmen saygı çerçevesinin korunduğuna dair güzel örnekler var. Panait Istrati’nin daha önce hiçbir eserini okumamış olsam da Arkadaş adlı romanı okuduğum için her zaman övüneceğim ve bu eseri tüm dostlarıma tavsiye etmekten asla kaçınmayacağım. Özgün üslubu ve akıcı anlatımıyla her insanın arkadaşlık ve dostluğa dair kayda değer şeyler öğreneceğinden ve kendinden bir parça bulacağından eminim. Edebiyatın Getirdiği Sefalet Edebiyat benim için her zaman boyama kitaplarında çizginin dışına taşan kısım olmuştur, her ne kadar boyama kitabının tertipsiz ve düzensiz görünmesini sağlasa da çizgilerden taşan kısım boyama kitabının bir şekilde birine ait olduğunu gösterir, özneldir. George Orwell’ın edebiyatı da boya kitaplarındaki çizgilerden fazlasıyla taşıyor, fakat bu taşma sadece bir çeşit tertipsizlik veya düzensizlik yaratmıyor kitap içerisinde, Orwell’ın boyama kitabını okuyan biri düzensizlikten ziyade rahatsızlık, gerginlik duyuyor, içinde bulunduğu durumun yabancılığını ve huzursuzluğunu en derinlerde hissediyor. Orwell’ın diğer kitapları gibi Paris ve Londra’da Beş Parasız’da da yazarın çizginin dışına taştığı kısımlar kitabı elinizde tuttuğunuz sürece bir sancı hissi yaratıyor. Yazar bir akşam yemeği saatini Zola kadar gerçekçi betimleyememekten yakınıyor ancak romanın dert etmesi gereken ilk sorun kesinlikle bu değil zira Paris ve Londra’da o akşam yemeği dışında yaşadığı her şey okuyucuya gereğinden fazla gerçek geliyor. Sıfırı tüketme çabası içerisinde olmak, kölenin köleliğini yapmak, yoksulluğun varoşu olan Paris’te yaşaya yaşaya Paris’in kendisi haline gelmek… Bunlar sadece romanda kaldığı sürece okuyucuda buruk bir tat bırakan olaylar fakat sorun şu ki romanın yazarı yoksulluğa aslında kimsenin yeteri kadar uzak olmadığını, herkesin başına eninde sonunda geleceğini savunuyor. Edebiyatın yarattığı sefillikten müthiş keyif duyan bir okuyucu olarak yazarın bu uyarılarına kitabı okurken fazla kulak astığımı söyleyemeyeceğim ancak kitabı irdeleme fırsatı bulduğum bu yazıda sefaletin nefesinin ensemizde olabilme olasılığını ciddiye almam gerektiğini algılama zorunluluğu içerisinde hissediyorum kendimi. Herkesin eninde sonunda başına gelecek bu yoksulluğun ağına gerçekten ben de düşmek zorunda mıyım? Öncelikle şunu bir açıklığa kavuşturalım: lüksün ve sefaletin aynı anda barındığı ortamlarda (bu romanda bu yerler Paris ve Londra oluyor) sefaletin tarafını tutmak zorunda olma gerçeği bile, sefaletin etkilerini hissetmeden, insanı bir nebze fenalaştırmaya yetiyor. Fakat bu durumun eninde sonunda herkesin başına geleceği gerçeği? Bana kalırsa bu doğru değil. Orwell’ın gözlemlediği gibi bulunduğunuz şehir ne kadar yozlaşmış olsa da herkesin bir gün maddi anlamda bir sefaletin içine gireceğini söylemek pek de gerçeği yansıtmıyor düşünüldüğünde. Fakat yazarın burada bahsettiği belki de dar anlamda bir “maddi sefalet”ten ziyade hayatın herhangi bir anında ve herhangi bir konuda yaşanan sefalettir diye de düşünmeden edemiyorum bu satırları da yazarken. Bu argümana katılmak daha mantıklı geliyor. Ancak yukarıda da bahsettiğim gibi edebiyatçının boyama kitabındaki çizgilerin dışına hâlihazırda taşacak olması yazarı tartışacağı konuyu daraltmaktan alıkoyuyordur. Böyle bir durumda da Orwell’ın maddi/manevi her türlü sefaletten söz ettiğini varsaymak yanlış olmayacaktır. Bu koşulda da kendimize “ben ne tür bir sefalet yaşadım ya da yaşayacağım?” sorusunun gelmesi gerekiyor. Kendi deneyimlerinden yola çıkarak bu soruyu cevaplama yetisine sahip olduğumu sanmıyorum ancak etrafımdakilere bakarak, onların hayatlarının belli bir döneminde bir şeyin yoksulluğunu biraz da olsa çektiklerini söylemekte pek güçlük çekeceğimi sanmıyorum. Bu durumda Orwell’ın söylediği “sıradan bir milyonerin sadece yeni bir takım elbise giymiş sıradan bir bulaşıkçı” olması şaşılacak bir durum olmaktan çıkıyor çünkü her ne kadar edebiyata malzeme olsak da boyanın çizgiden taştığı yerlerde hepimizin bir şeyin sefaletini çekiyor oluyoruz. Günün sonunda sıradan bir milyoner bile olsak da sefalet önlüğünü üstümüze geçirmek durumunda kalıyoruz ve bizi bu durumdan kurtarabilecek tek şey çizgilerin aşılmaması yani edebiyatın yok sayılması olacaktır belki de. Cenk Er Başvurulan Kaynaklar Orwell, George. Paris Ve Londra'da Beş Parasız. İstanbul: Can Yayınları, Temmuz 2015. Print. CANSU KÖMEÇ UÇURUM KENARINDAKİ TUTUNUŞ ‘Kadınlar, hiçbir erkeğin cesaret edemeyeceği kadar âşık olurlar.’ Çoğunuzun haklısın dediğini duyar gibiyim. Çünkü kendi yaşadıklarınızı anımsayınca, aslında ne kadar doğru bir söz olduğunu, anılarınız arasındaki terk edilmişliklerde bulacaksınız ve kendinize yeniden soracaksınız. Aşk nedir? Siz onu bulabilmiş miydiniz? Çoğu kadının da deneyimlediği aşk, tek kişilik bir eylemdir. Karşındaki sana âşık diye âşık olmazsın ya da sen elmayı seviyorsun diye elma da seni sevmez. Seninle ilgili düşüncelere aldırmadan, kalbin onu ya seçer ya seçmez. ‘Bedeline razı olduğun şeydir aşk ve göze alabildiğin kadardır sadece…’ Her kızın ilk hayranı ya da kahramanı hep babasıdır. Çocukken ilk kez bisiklete binişinizde size güven verenin hep babanız olmasını beklersiniz çünkü baba güçlüdür ve sizi her şeyden koruyabilir. Düştüğünüzde veya canınız acıdığında sıcacık kolları arasında avutursunuz kendinizi. Peki, büyüdükçe neden aranız açılır? Benim gibi bu durumu yaşayanların cevabı genellikle ‘otoritedir.’ Gelişip vücut hatlarınız ortaya çıkmaya başladıkça, babanızın, hata yapmamanız, ailenin namusuna leke sürmemeniz adına size koyduğu mesafeye otorite denir. Hele ki babanız sizi erkek diye bekleyip annenizin siz doğana kadar ‘inşallah erkektir’ diye dualar etmesi de aranızdaki mesafeyi yavaşça uçuruma çevirir. Durum böyle olunca, hele ki bir de laf dinlemez ve uçarıysanız, erken yaşta ‘ya evlenirsin ya da mezuniyeti unut’ dayatmasıyla karşı karşıya kalmanız kaçınılmazdır. Siz ise, kariyer hayallerinizin yok olma endişesiyle kabul ettiğiniz bu aşk sözleşmesinin, aslında olmazı oldurma çabası olduğunu çok geç fark edeceksiniz. Görücü usulü evlendiğiniz adamla hiç ortak noktanızın olmaması hatta onun sizi eleştirdikçe kendi yaralarını iyileştirdiğini zannetmesi, bu ilişkiyi daha da çekilmez hale getirecektir. Kendinize ait olmayan bir hayata adapte olmaya çalışmanız, size daha otuzunuza gelmeden botoks şırıngası vurdurabilir ya da daha yatağa girmeden ‘ev migreni’ yaratabilir çünkü bir kadının ‘ruhu ölürken dişiliğinin iş görüyor olması mümkün değildir elbette…’ Bu kadar huzursuz bir ortamda yaşamaya çalışırken kendinizi işinize vermeniz bence en doğal hakkınız. ’Aşkta kaybettim o zaman kumarda kazanırım’ mantığıyla, emin adımlarla çıktığınız kariyer basamaklarında, hayatınızın aşkıyla karşılaşsanız ne yaparsınız? Yazarın da betimlediği gibi, geç kalmış aşk hayatınızı, sadece dudak kenarında beliren küçük bir gülümsemenin üzerine hayal etmeniz sizi bir anda ‘seri düşler katiline’ çevirebilir. Ama bir şeyi atlıyoruz… Tanrı kaderimizi yazarken bize ne kadar merhametli davranmış olabilir? Siz; çocuklarınızın koşturabileceği geniş bahçeli, üç katlı villanızı hayal ederken, âşık olduğunuz insanın ’aşk karın doyurmaz’ diye çıkışması, sizi duvara karşı yüksek hızla çarpan bir enkaza çevirebilir, dikkat edin. Bir de üstüne mükemmel insanın kişiliğiyle sizinki örtüşmüyorsa felaketler zinciri ardı ardına gelir. Hayat felsefesini ‘insanı güzelleştiren hatta çekici kılan, hayata kafa tutuş biçimidir’ diye betimleyen, kaybedecek hiçbir şeyin olmadığından gemileri yakıp hemen gidebilen siz, ‘bilinmezlikler can sıkıcıdır, atacağım adımın nereye gideceği önemli’ diyen bir kontrol manyağıyla karşı karşıyasınız şimdi. Kaybedecek çok şeyi olan, hatta bunlar için sizi feda etmeye hazır biri için neyi göze alabilirsiniz? Parmaklarımı rafların arasında dolaştırırken, kapağındaki kırmızı renkli pabuçların ve daha ikinci sayfasındaki, anlamı güçlü birkaç cümlenin beni kitaba ne kadar bağlayabileceğini hiç düşünmemiştim. Kadın olmayı bu denli yansıtan neşe dolu bir kapağın arkasında, aslında yine kadın olmanın doğasında var olan fırtınalı bir aşk var. Didem Moralıoğlu, hem kahkahalara boğan, hem de hüzünlendiren hikâyesiyle beni kendine hayran bırakan yazarlardan. Kendine has üslubuyla Ankara-Kıbrıs yolculuğumdaki o kısacık bir saatte, tabiri caizse yutuverdiğim kitap, hayatımın en heyecanlı kitapları arasında, rafımın en görünür yerinde şimdi, devamını sabırsızlıkla beklediğim… KAYNAKÇA Moralıoğlu, Didem. Seni yine severdim. İstanbul: Destek Yayınları, 2015. Baskı. Samed Toprak Güzelküçük YALNIZLAR ŞEHRİ Kafamı yerden kaldırıp dünyaya bakmaya başladım son zamanlarda. İnsanlara, hayvanlara, havaya, suya… Kendime biraz fazla düşkün bir insanım galiba, hepiniz gibi sonuçta. Birileri ölüyor her gün dünyanın öteki ucunda, belki de yanı başımda; birileri işlerinden atılıyor belki hiç beklemedikleri bir anda fakat herkes kendi başına günün sonunda. Hayatlarımızda o kadar çok dram var ki, hangisine odaklanacağımızı bilemiyoruz çoğu zaman. Başkalarını unutup, yola devam ettiğimizi düşünüyoruz ama yalnız değiliz bu “koskoca” dünyada. Aşıklar Şehri’ni izlediğim zaman daha iyi gördüm hayatlarımızın ne kadar dram ve üzüntü içerisinde olduğunu. Çok zor belki de sorunsuz bir hayat yaşamak ama en güzel anlarımızda bile kolumuzun bir ucundan tutup içine çekiyor bizi keder ve hüzün. Her şey yolunda giderken bile, etrafımızdaki insanlar için kötüye gidebiliyor işler, tıpkı Mia’nın çekip gitmesi gibi. Çocukken bile aşk acısı çektiğimiz zamanlarda kendimizi avuturduk, daha büyük dertleri olan insanları düşünerek. O küçük, yaşanmışlıktan uzak akıllarımızla bile düşünebilirken etrafımızdaki insanları işte, ne oluyor da bu hâllere geliyoruz ilerde diye düşünmeden edemiyor insan. Evet, toprağa girerken yanımıza birini seçme hakkımız yok ya da inanıyorsak yaşamımız son bulduktan sonra tek başımıza sorgulanacağız, biliyorum. Bir noktadan sonra vicdan devreye giriyor o yüzden. Karşımızdaki tanıdığımız veya tanımadığımız biri olsun, hep kendimizden bir parça aşağı da tutuyoruz. Tatlı geliyor insanoğluna kendi canı. Kim kırılmak, üzülmek ister sonuçta? Bir dilek hakkımız olsa, hayatımızın sonuna kadar sevdiklerimizle mutlu mesut yaşamayı hangimiz seçmez ama? Belki de sorun da burada. O kadar çok odaklanmışız ki mutlu sonlara, işlerin kötü gidebileceği senaryoları düşünmek istemiyoruz, Aşıklar Şehri’nin sonu gibi. Kim tahmin ederdi böyle bir aşkın kötü sonla bitebileceğini derdim normalde ama ben kendimi hazırda tutuyordum doğruyu söylemek gerekirse. Genelde biz insanlar mutlu olmak için, yaşayamadığımız, sahip olmadığımız hayatları görmek için izleriz bu tür aşk filmlerini, iyi kötü alışmışız da mutlu sonlara, Titanik dışında. Yakışıklı oğlanla güzel kız bir araya gelir elbet bütün kötü olayların bitiminde. Bir de “Sonsuza dek mutlu yaşamışlar” yazar ekranda ya, değme keyfime! Tabi herkes Aşıklar Şehri’nde ters köşe… Güzel bir mesaj aslında, 2017 yılında aşklar böyle değil artık demeye getiriyorlar bir bakıma. Keşke sorun sadece aşklar olsa... İşler sanki 2000’lerden sonra değişmiş gibi hissediyorum. Küreselleşmeydi, teknolojiydi, uzay çağıydı deyip geliştiğimizi düşünürken, insanlığı kaybeder olmuşuz gizliden. Biz bile “Nerede o eski zamanlar” diyecek raddeye gelmişiz işte. Nerede o eski aşklar, dostluklar, arkadaşlıklar, komşuluklar; büyüklerimize göre de bayramlar… Zaten artık aşkmış, dostlukmuş lüks kalıyor hayatlarımızda. Yaşam derdi başlıyor bir noktadan sonra. Para kazanmak bir dert, para kazanan adama da harcaması bir dert bu devirde. Hangi birimizin gerçekten hayatını yaşamaya zamanı kalıyor ki? Ev yolunda yürürken büyüklerimiz eskiden, başları dik, selam vererek geçerlermiş o dar sokaklardan. Şimdi bırakın evin yolunu, apartmanda bile kafalarımızı kaldırmadan yürüyoruz. Aklımızda tek bir soru merdivenleri çıkarken, o da karnımızı ne ile doyuracağımız oluyor o akşam. Hep ben, ben, ben…. Vardığımız nokta insanoğlunun bencilliği yeniden. Bilemiyorum, 20 yaşına geldim fakat doğru denen kavramı bir türlü anlayamadım işte ben: Sebastian gibi oturup beklemeli mi insan gelmeyeni, yoksa Mia gibi arkasına bile bakmadan gitmeli mi? Elimizde mi mutlu sona ulaşabilmek şu fani dünyada, düşünmeli miyiz kendimizden ödün verip başka insanları da yoksa bırakmalı mıyız her şeyi akışına, kaygı gütmeden göçer gideriz bu Aşıklar Şehri’nden yalnız başımıza… Çınar 1 Enes Çınar 21300682 TURK 101-14 Başak Berna Cordan Ödev: 4 1 Aralık 2014 TEK EFSANE YALNIZ KAHRAMAN Ben Efsaneyim/ Francis Lawrence "Adım Robert Neville, kurtulanlardan biriyim ve New York’ta yaşıyorum. Bütün frekanslardan yayın yapıyorum. Eğer beni duyuyorsanız, sesimi duyan biri varsa… Herhangi biri. Lütfen! Yalnız değilsiniz…" Çınar 2 Birçok filmiyle beğeni toplamış ünlü yönetmen Francis Lawrence'ın yönetmenliğini yaptığı Ben Efsaneyim sizi derinden etkileyecek ve zihninizde çeşitli kurgulara, canlandırmalara itecek. Başrolünde ünlü oyuncu Will Smith'in yer aldığı film 2007 yapımıdır. Tüm insanların düşündüğü ve korktuğu bir kıyamet teorisi üzerinden izleyenlere keyifli dakikalar geçiren Ben Efsaneyim gişe rekorları kırmıştır. Ana karakterimiz Robert Neville ailesine son derece bağlı, başarılı bir bilim adamıdır. İnsanlığın sonunu getirecek bir virüsün varlığına inanan Neville, bütün insanlarda bulunan sabit fikri kırıp virüsün tedavisi olduğuna inanmaktadır. Virüs kısa zamanda birçok insanı katletmeye başlar ve hızlıca yayılır, ancak Neville virüsten etkilenmez ve hayatta kalır. Filmin sadece macera, aksiyon değil dram da içerdiğine inanıyorum. Özellikle ailesinden, çocuğundan kopmak zorunda kaldığı sahne beni çok derinden etkilemişti. Ayrıca öyle bir durumda hayatta kalmak bir şans sayılabilir ama talihsizliğin ta kendisidir, çünkü belki de hayatta kalan tek insan sizsiniz. Tek dostunuz ailenizden sonra en çok önem verdiğiniz varlık köpeğinizdir. Ne bir konuşacak insan ne de bir hayat arkadaşınız kalmıştır. Üç yıl boyunca virüs etkisiyle zararlı varlık haline gelen mutantlardan kaçmakta ve bir yaşam belirtisi aramaktasınız. Radyo mesajları ile bir kelime edecek insan, bir nefes alan varlık ümidi ve acizliği içinde insan ne kadar şanslı sayılabilir? Çınar 3 Hayatta tek kalan Neville aslında yalnız değildir. Dediğim gibi arkadaşı köpek vardır ve bunun yanında salgından etkilenen zararlı varlıklar bulunmakta. Her aldığı nefeste her attığı adımda üst düzey dikkat göstermelidir, çünkü her hareketi bu varlıklar tarafından izlenmekte ve en küçük hata da hayata gözlerini yumabilir. Yine bu aksiyon, macera tufanı içerisinde beni çok etkileyen bir sahne bulunmakta. Zararlı varlıkların tuzağına düşen Neville kendini zar zor kurtarır. Ancak bir şeyi feda etmiştir: tek dostu Sementa. Köpeği, hayatını artık paylaşmaya başladığı can dostu kendini sahibi için feda etmiştir. Bu olay filmin dönüm noktası niteliğindedir. Bu olaydan sonra bilim adamı çok üzülür ve yalnız dünyasında daha da karamsar bir hâl alır. Son umudunu da kaybetmiştir ve artık durumu kabullenmiştir ama başına bir olay gelir. Olay hayatımızda da unutmamamız gereken bir ders niteliğindedir: Asla umudunu yitirme! Morali bozuk bilim adamı bir gece yarısı mutantlara saldırmayı kafasına koyar ve birkaçını öldürmeyi başarır, ancak mutantların sayısı çok fazladır. Tam öldüğünüzü düşündüğünüz sırada bir parlama görülür. Bu parlama onun üç yıldır uğraştığı, emek verdiği ama karşılığını hiçbir şekilde alamadığı araştırmanın sonucudur. Kendisi gibi hayata tutunmayı başaran bir kadın ve bir çocuk onu kurtarırlar. Tüylerinizi diken diken eden bu sahne şüphesiz aklınızdan çıkmayacak. Çınar 4 Ünlü bilim kurgu yazarı Richard Matheson'ın kaleme aldığı I Am Legend kitabından uyarlanan film sizi en son sahnesiyle hayal kırıklığına uğratabilir. Film adeta zirvede bırakıyor diyebiliriz. Böyle şok edici bir sahnenin ardından büyük bir meraka düşüyorsunuz, ancak film o sahnenin hemen ardından bitiyor. Size düşen pay ise oturup sonunu kendiniz yazmanız, kurgulamanız ta ki filmin ikincisini izleyene kadar. Her ne kadar aksiyon, macera ve bilim kurgu dolu bir film gibi gözükse de verdiği mesajlar çok önemli. Özellikle benim de düşlediğim gibi ilgi çekici bir kıyamet teorisini ele alması da filmin başarılı olmasında ayrı bir etken. KAYNAKÇA http://tr.wikipedia.org/wiki/Ben_Efsaneyim http://tr.wikipedia.org/wiki/Francis_Lawrence GENÇLİĞİN HAYATININ KIRILMA NOKTASI: ÜNİVERSİTE EĞİTİM SİSTEMLERİ Günümüzde artık yükseköğretim görmeyen insan sayısı çok az denebilir. Tabii ki belli koşullar dolayısıyla kendisi için gerekli olan eğitim ve öğretimi alamayan insanlar da yok değil. Ama son yıllarda insanların eğitime ve öğretime olan ilgisinin gözle görülür derecede arttığı görülüyor. Artık insanlar ortaöğretimi bitirdikten sonra direkt hayata atılmıyorlar. Belki de bu duruma iş dünyasının değişen koşulları sebep oluyordur. Çünkü artık birçok iş yeri üniversite mezunu olmuş insanı bünyesine dâhil ediyor. Bunun yanı sıra, ayrıca başka özellikler de arıyor iş başvurularında şirketler. Sonuçta, insanlar meslek sahibi olabilmek için üniversiteden mezun olmak zorunda olduklarını biliyorlar ve ona göre çaba gösteriyorlar. Fakat, üniversiteye girmek isteyen insanların çoğunda yaygın bir görüş hâkimdir: İleride bol kazanç sağlayan bir meslek sahibi olmak. Bol kazanç sağlayacak bir meslek sahibi olmayı hedefleyen insanlar, belki aile baskısından etkilenmiş olabilir. Çünkü, bazı gençlerin ailesi, çocuklarının hayalindeki mesleği seçmesine izin vermeyip, onları sadece kendilerini mutlu edecek mesleğe yönlendiriyorlar. Bunun sebeplerinden biri belki de eve para akışını sadece babanın sağlıyor olmasıdır. Bu nakit akışı geçinmeye yeterli olmuyor veya evin tek para kaynağı olan baba çalışamayacak durumda oluyor olabilir. Bazıları ise ailesinin baskısından etkilenmeyip, sadece ilerde Karun kadar zengin olup hayatlarını rahat geçirmeyi planlıyor olabilir. Ama sizce bu ne kadar doğru bir düşüncedir? Bence tartışmalı bir konu bu. Çünkü kimi insan parayı kimisi ise huzuru ve mutluluğu seçer. Yalnız bir insan mutluluğu tercih etti diye para kazanmasın demiyorum. Sadece refah düzeyini olumsuz etkilemeyecek -mutsuz ve huzursuz etmeyecek- bir paraya sahip olmasından bahsediyorum. Asıl sorun çok para kazanmak veya mutlu olabilmeye yetecek para kazanmak değil. Esas sorun, dünyadaki çoğu eğitim sisteminin daima bir yarış üzerine kurulu olduğu ve sırf bu yüzden herkesin en iyi olmaya çabalamasıdır. Üniversiteler bu durumun en sık görüldüğü ve yaşandığı kurumlardır. Üniversitelerde, öğrencilerin neredeyse tamamına yakını, kendi bölümündeki öğrencileri geçmek üzerine çabalıyor. Birçok öğrenci daima en başarılı ve en üstün olmaya gayret gösteriyor. Hayatta başka ülküleri olmasına rağmen kendilerini sadece ders çalışmaya odaklayan insanlarla dolu üniversiteler. Bu durumun yaşanmasında eğitim sisteminin büyük rolü var. Üniversiteli gençlere seçtikleri alanlarda başarılı olmak için ne yapmaları gerektiği derslerde anlatılmıyor. Dersin ne şekilde verimli geçirileceği bilgisine sahip olan öğretim elemanlarını barındırmıyor üniversiteler. Öğrencilerin derslerini yüksek not ile geçmesi için teşvik etmekten başka hiçbir çaba sarf etmiyor çoğu eğitim sistemi. Ayrıca kendi okullarının adını ve şanını, öğrencilerinin yaptığı yüksek not ortalamaları ile övünerek en üst basamağa taşımak tek hedefleri çoğu okulun. Bu tarz eğitim sistemi içinde görevli olan insanlar da başta rektörler, müdürler bu duruma sebep oluyorlar. Misal olarak, ilk üçe girenleri ödüllendiriyorlar veya çok başarılı olanlara burs veriliyor. Bu sistem dayatmasına karşın öğrenciler, inat ile hayallerinin peşinden koşmalıdır. Ayrıca, çevredeki insanların fikirlerini değil de kendilerinin ne yapmak ve ne olmak istediklerine önem vermelidirler ve bu yolda mücadele vermelidirler. Gerçekten sahip olmak istedikleri mesleğin peşinden koşmalılar ve hiçbir baskı altında kalmadan kendi istedikleri mesleği seçmeliler insanlar. Kendi yeteneklerinin üzerine düşüp, sırf başkaları istiyor diye okumamalı insan. Mesela, genç bir insanın eğer vahşi doğa fotoğrafçılığına düşkünlüğü varsa gidip de 4 yıl boyunca mühendislik okumamalıdır. Bunu yapmakla sadece kendine acı çektirir ve hayatından zaman çalmış olur. Diğer açıdan ise başka bir genç bölümünden memnun fakat sırf en iyiler arasına giremedi diye okuma hevesinin kırılmasına izin vermemelidir. İnsan daima sevdiği işi yapmalıdır. Sırf hayatının ilerleyen zamanında para havuzunda yüzmek için değil. Yani filmde de bu dediklerimi destekleyen bir söz görülüyor: ‘’ iyi işler yapmak için çalış, zenginlik için değil’’(3 Idiots/3 Aptal). İnsanları birer ayarlanmış makine haline getiriyor eğitim sistemleri. Gençlerin istedikleri alana yönelmesini engelliyor da diyebilirim. Mesela, bir kişi yeteneğine göre değil de belli başlı alanlardan-Türkçe, Matematik vb.- sınava sokuluyor Türkiye’de. Belki bu alanlar üzerine yeteneği olmayabilir bir bireyin. Bu sınava girmeden üniversiteye geçiş imkânı tanımıyor ülkemizdeki eğitim sistemi. Bu sıradanlaşmış, kalıplaşmış eğitim modelini ve buna benzer diğer ülkelerdeki eğitim modellerini değiştirmek gerektiği kanısındayım. Gençler herhangi bir genel sınava tabi tutulmadan istedikleri alanda bir okula gitmeliler bana göre. Aynı gelenekçi eğitim sistemi Hindistan’da da görülür. İşte bu gelenekçi eğitim anlayışından ülkelerin nasıl kurtulabileceğini göstermesiyle bu film eşi benzeri olmayan filmler arasındadır. Günümüzde, gelişmiş olan çoğu ülkedeki üniversite öğrencilerinin, dilediği alanda hedefi olan meslek hakkında eğitim aldığı biliniyor. Bu kişiler üstün başarılı olup yüksek notlar alma kaygısında değillerdir. Ellerinden ne geliyorsa azim ve hırs ile yapmaya gayret gösteriyorlar ve her zaman en mükemmeli yakalamaya çalışıyorlar. Ama mükemmeli yakalayamayınca diğer öğrenciler gibi not kaygısından dolayı kendilerini üzmüyorlar. Sadece kalben ve ruhen istedikleri meslek alanında ne yaparlarsa başarılı olacaklarını öğrenmeye çaba gösteriyorlar. Bu kişiler diğerlerinin aksine not kaygısını ikinci plana atıyorlar ve sadece mesleklerini en doğru nasıl yapabileceklerini öğrenmeye çaba sarf ediyorlar. Filmde geçen ‘’Mükemmeli yakalamaya çalışın; o zaman başarı zaten sizi kovalar’’ (3 Idiots/3 Aptal) cümlesinin her şeyi açıkladığını düşünüyorum. İnsan kendisinden başka kimseyle yarışmamalıdır mükemmele ulaşmak için. Yani sonuçta denebilir ki, eğitim sistemlerinin bizleri birer kurulmuş robot haline getirmesine izin vermeyelim. Aksine mevcut olan ve yanlış tarz eğitim sistemine sahip okulları doğru ve yararlı şekilde işleyen bir çark haline getirmek için harekete geçilebilir. Eğitim sistemlerinin öğrencileri birer yarış atı gibi koşturmasına göz yummak yerine; onları, öğrencilerin gerçek hedefleri doğrultusunda eğitim almasına yardımcı olan, faydalı şekilde işleyen sistemler haline getirebiliriz. RENKSİZ HAYAT Hayatta yaptığınız hiçbir şeyden keyif almadığınızı düşünün. İnsan bu şekilde yaşamaya nasıl devam eder? İnsan olmanın gereklerinden biri de yaptığımız hatalarımızdan dolayı pişmanlık duymak, doğrularımızdan mutluluk duymak, kimi zaman heyecandan kalbimizin çıkacağını zannetmek olsa gerek. Bu duygulara sahip olmamızın altında yatan temel faktörlerden biri de her zaman olduğumuzdan daha fazlasını istememiz olabilir. Peki ya hayatta her şeye sahip olsaydık? İstediğimiz meslek, hayalimizdeki eş ve pahalı olan bütün nesneleri alabilecek kadar para… Dürüst olmak gerekirse, bu teklif oldukça ilgimi çekerdi. Daha sonra hayatta daha iyi olmak için çabalama isteğim kaybolup giderdi. Sınav kaygım azalır, bununla birlikte daha çok gezmeye başlar, arkadaşlarımla ve ailemle zaman geçirmeye de daha çok vaktim olurdu. Ancak sonunda gezip tozmaktan, arkadaşlarımla ettiğim o tatlı sohbetlerden de sıkılmayacak mıyım? Bir zamanlar yapmayı çok sevdiğim bu aktiviteler de sıradanlaşıp bana bir şey hissettirmemeye başlayacak belki de. Her şeye sahip olduklarını düşündüğümüz insanlara bir göz atalım. Aktörler, oyuncular, müzisyenler, politikacılar, zengin işadamları… Belki yıllarca para biriktirilip ulaşılamayacak arabaları, evleri ve yüksek sosyete hayat standartları olan insanlar. Bu insanlara neler farklı hissettirir? Okuduğum kitap beni bu konu üzerinde oldukça düşündürdü. ”Ben sadece utanmak istiyordum ama aslında utanmıyordum, hatta o derinliklerde bir şekilde bir gurur, daha da ötesi yaptığım o budalalıktan bir hoşnutluk vardı”.(Zweig 35) Çok zengin bir adamın pişman olma, üzülme, beğenme duygularını hissetmediği bir hayat. Bu hayatta aşırı duygulara yer yok, hayattaki bütün his ve duygular birer gökkuşağı ise bu adamın hayatı âdeta siyah beyaz. İnsanlara “mış” gibi yapmalarla kurulu… Hayal kırıklığına uğramış gibi, gerçekten beğenmiş gibi veya utanmış gibi yapmak ama derinlemesine kendine baktığında gördüğü manzara bir hiçlik. ”Ne var ki kaderin tüm beklentilerimi yerine getirmesi ve benim de bunun ötesinde hiçbir şey talep etmeyişim bir alışkanlık haline geldiğinden bu hal giderek yaşamımda bir heyecan eksikliğine yol açtı”.(Zweig 7) Öyle ki siyah beyaz dünyasında kaybolmuş bu adam bir gün at yarışı kuponu çalarak hayatının renklerini bir anda görmeye başlıyor. Aslında ne kadar ironik bir durum. İstediği her şeyi elde eden bir burjuvanın bir şeyler çalarak mutlu olması. Ama hayat bu, bir yerinden tutunmamız lazım, görünen o ki buna en fakirinden en zenginine hepimizin ihtiyacı var. Yani az ya da çok parayla bir şekilde hayatımızı sürdürebiliyoruz ama duygu yoksunluğuyla hayatımızı sürdürmek pek o kadar mümkün gözükmüyor. Kimisi hedeflerine ulaşma hırsıyla hayatta kalıyor, kimisi dünyada iyiliğin peşinden gitme umuduyla yaşamını sürdürüyor kimisi de kitaptaki karakterimiz gibi kötücül düşünce ve ateşli hazlarla hayatta tutunuyor. Sonuç ise hep aynı, hayatın tam merkezinde yer almak ve yaşadığımızın gerçekten farkında olmak için duygularımıza sımsıkı sarılmak. Bu gözlemlerimden sonra okları kendi üzerime çeviriyorum. Ben nasıl bu hayatın tam merkezinde yer almaya çalışıyorum acaba bu kötücül hisler benim içimdekileri harekete mi geçiriyor? Yaptığım kötülüklerden mi besleniyorum yoksa tamamen farklı hislerle mi hayata tutunuyorum? Ben dünyaya mutlu olma ve mutlu etme amacıyla geldiğine inanan ve hayata bu amaçla sıkı sıkı tutunanlardanım. Evet, bence herkes bu hayatta mutlu olmayı hak ediyor. Ben de fırsat buldukça film izleyerek, yeni yerler gezip görerek, kitap okuyarak, kendimi mutlu ediyorum. İnsanlara beklemedikleri zamanlarda sürprizler yaparak, zor zamanlarında yanlarında olmaya çalışarak en önemlisi hiçbir hareket ve sözümle onları kırmamaya çalışarak onlarında mutlu olmalarını istiyorum. Kimi zaman herkesi memnun etmeye çalışmak ise çok yorucu bir süreç ama bu uğraştırıcı süreç sonrası yüzlerindeki bir tebessüm bile olan bütün yorgunluğumu silip atmaya yetiyor. Yani mesleğim, sahip olduğum araba, hayat standartlarım hepsi ikinci sıraya düşüyor mutluluğun yanında. Peki ya bir gün benim elimden mutlu olma hissini alsalar? O zaman benim hayatım da kitaptaki karakterin hayatı gibi bütün renklerini kaybeder ve siyah beyaza dönerdi. KAYNAKÇA <Zweig, Stephan. Olağanüstü Bir Gece. İstanbul: Türkiye İş Bankası Kültür Yayınevi, 2015. Baskı > 7 Aralık 2014By NAOMI TUPPER on January 9, 2013 Her şey elimizde.Doğaya Kulak verOğuzhan Musa Gökce13 Mayıs 2014 Soma Maden Faciası’nın senesi dolmadan Soma Kolin Termik Santrali Yapım İşi. Ağaçlar: “Verdiğimiz rahatsızlıktan dolayı özür dileriz.”İnsan hayatını önemli kılan hususlardan birisi de süresidir. Türkiye’de doğuşta beklenen yaşam süresi 76,3 yıl olarak belirtiliyor. Yaşamını yitiren birisini duyduğumuzda özellikle bu genç maden işçileri olduğunda ardında kaç evladını bıraktığı ve göreceği senelerin elinden alınmış olması insanı hüzünlendiren esas konu olmaktadır. Erken öldü, genç vefat etti DHA, Soma ,2014dediğimizde o kişinin elinden alınan 40-50 senelik hayatı ifade etmektedir bizim için “erken”. Peki 2000 senelik ömrü olan bir zeytin ağacı mevzubahis olduğunda durum ne olacak? Onun ardında evladı yok, aynısından başka bir yere ekeriz bir daha büyür,  17 Aralık 2014söker taşırız işte mi diyeceğiz? Hayatın kıymetini senelere vurduğumuzda, onun ömrünün bizimkinden daha değerli olması gerekmez mi? Ancak biz elbette olaya sadece bu açıdan bakmamalıyız. Çünkü zeytin ağacının insanoğlu karşısında uzun bir ömrü olsa dahi o aciz bir varlıktır. Onu termik santral yapımı için kesebilecek olan kudrette insanların elindedir, neslinin devamlılığını koruma kuvveti de insanların elindedir. Sökersek ölür, izin verirsek mevcudiyetini devam ettirir. Onun karşısına iş makineleriyle dikildiğinizde, onun yürütmeyi durdurma kararı verebilecek bir vasfı yoktur. Soma’da geçtiğimiz aylarda yaşanan durum da tam da bunun örneği niteliğindedir. Kolin Şirketler Grubu’nun Soma’da yapılacak olan termik santrali kurması ve işletmesi işini almasıyla birlikte toplamda 6000’e varan zeytin DHA, Kuzey Ormanları,İstanbul,ağacını tabiri caizse katletmesinin tek getirisi onun 2014 işinin önünü açacak olmasıdır, ağaçların bir kıymeti yoktur, bazıları 200 yaşında olsalar bile. Bu durum, yeryüzünde insana özgül olan yeteneğin düşünerek davranabilme yetisi mi yoksa düşünmeden katletme yetisi mi olduğunu sorgulamama sebebiyet verdi. Tek yaptığı insanoğlunun besin, oksijen gibi ihtiyaçlarını karşılamak olan bir canlının yine onun tarafından “Senden yeterince faydalandık biraz da kömürden faydalanalım” dercesine ortadan kaldırılıp arazisine termik santral kondurulması bencilce geliyor. Yaptığımız termik santrallerle de kalmıyor iş; yol yapacağımızda, bina yapacağımızda, alışveriş merkezi yapacağımızda ağaçlar için yönümüzü, arazimizi değiştirmek yerine onları önümüzden kaldırıyoruz. En kolay şey bize itiraz edemeyen varlığı bir yerden alıp başka bir yere koymak(!) olsa gerek sanırım. Yolun yapımında duyarlı bir tavır sergilendiğinde masrafın artacak olması yahut alışveriş merkezinin semti değiştiğinde imajının kötüleşecek olması bizler  27 Aralık 2014için daha büyük problemler. Oysa ne gerek var, sök gitsin doğa rant getirmiyor. Geçtiğimiz yolların şeritlerinin yanına küçük süs bitkileri ekildiğinde, az yakınımızda 10 metrekare çim gördüğümüzde hemen unutuyoruz o araziden sökülen nice bitkileri, kesilen devasa ağaçları; lalelerin rengi doğayı boyamak yerine gözümüzü boyuyor. Yahut alışveriş merkezinin ışıkları bizi sini kaplumbağasıymışız gibi kendisine çekiyor; biz de unutuyoruz esas doğamızın neresi olduğunu, ne yöne gideceğimizi, ullaştığımız yerde görmemiz gerekenin esasında ne olduğunu. Aldanıyoruz beton yığınlarına, elde ettiğimiz kolay imkanlara ve ağaçları kaybetmiş olmamızı yadırgamıyoruz artık. Sanki yapılması gereken yapılmış gibi olan biteni doğal karşılıyoruz. “Doğal” anlayışımızda da kentsel dönüşüme gidiliyor. Doğa bizim için feda edilmesi gereken nesne haline geliyor, canlılığını yitiriyor gözümüzde. Yetiştiği arazinin imara açılması milyon dolarlar getireceği için onun kabahati halini alıyor, zamanında o arazide yapılaşmaya izin verilmemiş olması gaﬂeti(!). “Orada büyümeseydin sen de!” diyecek kadar gözümüzü bürüyor hırsımız. Günümüzde son yaşananlar böyle olunca biz de aldığımız tutumlarda hatta tutumsuz kalıp sustuğumuzda dahi aslında hangi tarafta yer aldığımızı sorgulamalıyız. Ağaçlar onları yok etmemiz için mi bahşedildi bizlere yoksa onlarla beraber bu evrende yaşamamız için mi? Doğa insan için otoyollardan, alışveriş merkezlerinden, alelacele yeşil alanların kamulaştırılmasından çok daha kıymetli ve hassas bir konudur. Hiç ölmeyecekmiş gibi tüketmek ve hiç hesap sorulmayacakmış gibi hareket etmek yeşillikler içerisindeki ülkemizi çölleştirmekte, gelecek nesillere doğanın olmadığı metropoller bırakma yolunda ilerlemektedir. Küçük çıkarlar peşinde, tüm insanlığın  37 Aralık 2014ortak faydalandığı bir olgu olan doğa katledilmemelidir.  47 Aralık 2014Kaynakçahttp://www.diken.com.tr/kolini-tutabilene-askolsun-somada-termik-santral-icin-koylulerin-230-zeytin-agacini-kestiler/http://www.hurriyet.com.tr/gundem/27533366.asphttp://www.tuik.gov.tr/PreHaberBultenleri.do?id=18522 5YAŞAMA OLAN İNANCIMIZ Yaşamak, sahip olduğumuz en temel haktır. İnsanlar doğup doğmayacaklarına karar verme hakkına sahip değillerdir. Bu kararı vermek elimizde olsaydı objektif bir karar verebilir miydik, hiç sanmıyorum. Karşımızda bilmediğimiz bir dünya varken önyargılarla dolu bu kararı vermek… Fallaci eserinde, hayat değerlerini sorgulayan, neye inanıp neye inanmadığını anlamaya çalışan bir kadının hamileliğinde kendisi ve bebeğiyle olan yüzleşmesini anlatmıştır. Monolog biçiminde olan bu eserin kahramanı, hamile kadın tanrıya inanmayan biridir. İnancın onu götüreceği bir yer olmadığını düşünüp bu yolda söylenenlere göre hareket etmemekten yanadır. Sevgilisi tarafından terk edildikten sonra hamile olduğunu öğrenen karakterin vermesi gereken çok önemli bir karar vardır: Çocuğunu dünyaya getirmek ya da getirmemek. Bu önemli kararı verebilmek amacıyla dünyadaki adaleti sorgulayan karakter, bu kararı bebeğinin vermesini istemektedir. Bu yüzden yaşamı boyunca gözlemlediklerini doğmamış çocuğuyla konuşarak ona bu dünyaya gelmek isteyip istemediğini sorar. Karakter, başkalarından, ölümden ve acıdan korkmayan bir insandır. Onun için korku yokluk, var olamamaktır. Bu karakter özelliği bir çocuğu dünyaya getirip getirmemek karanını vermesinde onu en çok etkileyen etkendir. Hayata karşı negatif tutumu, adaletsizlik ve eşitsizlik üzerine düşünceleri, bu düşüncelerini bebekle paylaşımı, kendini yargıladığı mahkemede bebeğini kaybetmesinin sebep olmuştur. Bebek, bu mahkemede annesinin aşıladığı, en büyük korkusu olarak gördüğü var olmamayı, doğmak istememesine sebep olarak göstermiş;”Günün birinde hiç yokluğa dönmek için hiç yokluktan çıkıp gelmekte bir anlam göremedim.”(Fallaci 90) sözüyle belirtmiştir. Bu ifade aslında annenin kendi yargısıdır. Kendine itiraf etmeye korktuğu hislerini bu mahkemede başkalarının ağzından duymuştur. Her ne kadar başkalarının ne düşündüğünün umurunda olmadığını söylese de hayatının son anlarında hayatındaki insanları jüri koltuğuna oturtmuştur. Kimi zaman insanlar içten içe çok iyi bildiklerini kendilerine söylemekten korkarlar, inkâr ederler. Aksi doğruymuş gibi davranıp, üzerini örterler. Sanki dışlarından düşüncelerinin tersinin doğru olduğunu söyleyip dururlarsa gerçek olacağını sanırlar. Bu eserde de bu durumu görmekteyiz. Yaşamdaki değerlerin birçoğuna inanmadığını söyleyip karnındaki bebeğine bile inançsızlıklarını benimsetmeye çalışan ama hayatının son anlarında o asla inanmadığı değerlerin her birine sıkı sıkıya tutunmaya çalışan bir kadın var karşımızda. En önemlisi yaşamının son anlarında kendine yaşama olan inancını itiraf edebilen bir kadın var. Bebeğine zarar verebileceğini bile bile doktorların uyarılarına kulak asmaması aslında en başından beri kendi özgür yaşamını bebeğin önüne koyduğunu göstermektedir. Bana göre bu karakter, eğer anne karnında bir seçme şansı olsaydı da doğmayı seçerdi. Yaşama inancım yok diyenlerin yalan söylediğini düşünüyorum. Ya bizi ya da kendilerini kandırmaya çalışıyorlar. İçinde bulunduğumuz dünya bir peri masalı olmayabilir ama insanoğlu var olmayı hatta varlığını başkaların gözüne sokmayı seven bir yapıya sahiptir. Kendime, seçme sansım olsaydı doğmayı mı seçerdim yoksa kitaptaki bebek gibi geri mi çekilirdim diye sordum kitabı okurken. Cevabım doğmayı seçerdim oldu. Ön yargılar bizi yanlış karar vermeye itiyor. Bilmediğimiz, görmediğimiz, kulaktan dolma bilgilerle tanıdığımızı sandığımız bir dünya hakkında ben böyle bir yerde yaşamak istemiyorum diye karar vermek pek akıllıca olmaz. Yeryüzünde milyonlarca insan yaşamakta ve her an yeni bebekler bu dünyaya gözlerini açmaktadır. İyisiyle, kötüsüyle devam eden bir hayatın olduğu, bunca insanın bulunduğu bu düzeni tanımadan, görmeden geri dönmek adeta bir korkaklıktır. Hayat zor ve yaşam şartları ağır olabilir. Bazı insanlar diğerlerinden daha güçlü ve daha zengin olabilir. Eğer her bebek anne karnında hayatın sadece kötü taraflarını dinleyip doğmaktan vazgeçerse ne olur? Dünya sadece bir gezegenden ibaret olur. Oysa insanların yaratılış amacı hayatta karşı mücadele etmek, ayakta kalmak değil midir? Yaşama inancı insanın temel gereksinimidir. İşler kötü gittiğinde, umut yitirilmeye başlandığında kimi zaman bizi ayakta tutan tek şeydir yaşama inancı. Pes edeceğimiz zamanda bile sıkı sıkıya tutunmalıyız yaşama. Unutmamalıyız ki hayat hiçbir zaman mükemmel değildir, hiçbir zaman da olmayacak. Belki de onu değerli yapan budur. Mücadele edip, eşitsizliğe ve adaletsizliğe göğüs gerdiğimizde elde ettiğimiz şeylerden vazgeçmek kolay kazandıklarımızdan vazgeçmekten çok daha zordur. Etrafınıza şöyle bir baktığınızda yaşama inanmak ve ona tutunmak için o kadar çok sebebimiz var ki… Son olarak, eserdeki karakterin yerinde olsaydım baştan kendime dürüst olmayı seçerdim. İnandığım değerleri inkâr edip kendimi kabuğuma çekmektense bununla mücadele edip bebeği gerçekten isteyip istemediğime karar verirdim. Kendi iç çatışmalarımla hem kendimi hem de masum bir bebeği harap etmezdim. İnsan hayatı, birkaç kavramın kafamızda yarattığı karmaşayı çözmekten çok daha değerli olduğunu bunu aklımızın bir köşesinde tutup yaşama sıkıca tutunmalıyız çünkü sevdiklerimizle birlikte gülümsediğimiz bir yaşam var olmaya değer bir yaşamdır. Kaynakça 1) Fallaci, Oriana. Doğmamış Çocuğa Mektup. Can Yayınları Batuhan Ketene İNCİ ŞEVVAL ŞEN 21602604 BAŞARI NEDİR? İlkokulda “hayat bilgisi” dersi alırdık ama şu an o derse dair hatırladığımız bir şey var mı? Hayat bilgisi dersine rağmen hayat okulunda ezberimiz neden karışıyor? Aslında hepimiz bunun cevabını biliyoruz, çünkü okullar bizi hayata değil sınavlara hazırlıyor! Buradan da şu soruya çıkıyorum: “başarı, nedir ve kim başarılıdır?” Neden isteyen herkes başarılı olamıyor? Peki sizce insanların yüzde kaçı başarılı, mutlu ve yaşadığı hayattan memnun? Başarısızlık geçici bir şey midir? İnsanları başarısızlık bölgesinde durduran ne? Sorulan bunca sorudan cevaplar yerine daha fazla sorulması gereken sorunun ortaya çıkması durumu daha ironikleştiriyor ve sonuç olarak bizi bir çıkmazın içine sürüklüyor. Esas mesele nasıl düşündüğümüzdür. Başarı düşünürü müyüz yoksa başarısızlık düşünürü mü? Hepimizin hayatında bir hedefi vardır. Hedefimize ulaşmak için bir kapıdan geçmemiz gerekir. Peki, o kapı kapalıysa ne olacak? Kapalı kapıyı kırk kere çalabileceklerden misiniz yoksa bir kere çalıp bırakanlardan mısınız? Mümin Sekman’a göre “Kapıyı yeterince çaldıysanız zaman silahını kulanın.” (24). Ama en önemlisi, kapıyı çalıp içeri girdikten sonra kapısı çalınan kişiye dönüşmektir. “Başarı Bilgesi” adlı kitapta şu sözlerle anlatıyor: ”Büyük İskender olamıyorsan, Konfüçyüs ol. Uzakları fetheden Kanuni olamıyorsan, topuğu üzerinde dönerek insanları kendine çeken Mevlâna ol! “(25). Başkalarının kapılarını zorlamaktansa, öyle bir şeyde başarılı ol ki, herkes senin kapını çalsın. Peki, nasıl başarıya ulaşacağız? Kitabı okurken anladığım kadarıyla, başarıya ulaşmak için önce içimizdeki en iyiyi keşfetmeliyiz. Diğer insanlardan daha iyi yapabileceğimiz şeyi bulmayız. Neticede, her yıl yüzlerce öğrenci üniversitelerden mezun oluyor. O mezunların arasında kendimizi farklılaştırmalıyız. Farklılaştırırken, “nasıl insan ihtiyaçlarına en iyi şekilde çözüm buluruz” sorusunu cevaplamalıyız. Hayatta elde ettiğimiz başarı biyolojik ölümün ötesine geçebilmeli bazen başarıya kolay yoldan ulaşmaya çalışırız fakat hayat buna izin vermez. Bunun en basit sebebi, başarı çaba, azim ve zaman ister. Başarı denilen şey aslında ölüme karşı yapılmış bir buluştur. Eğer, ölüm diye bir şey olmasaydı, bugün yapmak zorunda olduğunuz şeyi yüz sene sonrasına ertelerdik. Ölüm, yalnız hayatımızın sonu demek değil işlerin, sınavların, ödevlerin “deadline”nıdır! Kitapta Harvard Üniversitesinin araştırmasından bahsediyor. “Bir Harvard araştırması, hayalini gerçekleştirmiş insanların ölümden daha az korktuğunu ortaya çıkarmış.”(32). Bunun nedeni sanırım, hayat amacımızı gerçekleştirdikten sonra başarıya ulaşmanın vermiş olduğu huzurdur. Tecrübelerime göre, başarıya ulaşmak için önemli olan “gerçek” olmak. Peki gerçek olmak nedir? Maalesef, günümüzde birçok insan işin görüntü kısmındadır. Başarılı olmaya değil, başarılı görünmeye çalışıyorlar. Önemli olan, imaj yaratmak değil, gerçeklik yaratmaktır. Amacımıza ulaşmak için “gereği neyse yüzde 50 fazlasını yapın.”(62). Ancak böyle amacımızdan daha büyük olup, biyolojik ölüme başarımız meydan okur. Peki, konu başarısızlığa gelince… Onun esiri mi olacağız yoksa ona karşı direnecek miyiz? Öğrenilmiş başarısızlık, kişinin herhangi bir olay karşısında sayısızca başarısızlığa uğramasıdır. Başarısız insanlar ise, elinden bir şey gelmeyeceğine inanarak ve o olayda bir daha asla başarıya ulaşmayacağını düşünerek pes edenlerdir. Öğrenilmiş başarısızlık aslında cesaretini kaybetmektir. Peki bu döngüyü kırmanın bir imkânı var mı? Kitaba göre, “her başarı bir etki noktasından” doğarmış. (94). Başarmak aslında etkilemektir. Başkalarının hayatlarına dokunup iz bırakabiliyorsak başarılıyızdır. Bıraktığımız iz, kalbe bazen de beyine işlenir. “Etki noktası üzerinden başka insanların hayatlara demir atarız.(94). Etki noktasını yaratırken, bir buz dağı oluşur ödül kısmı herkes içindir fakat ödüle giden yolda tek başına çabalarsın. Kitapta başarıyı balerine benzetmiştir. Aslında düşününce balerinler başarının çok güzel örnekleridir. Tek ayağının üzerinde dakikalarca asaletini ve zarafetini koruması başarı değildir de nedir?! Sonuç olarak, hayatımızda güçlü bir başarı düşünürü olmak yetmez, düzenli olarak çalışma ve azim gerekir. Karakterimize uygun bir başarı hikayesi seçmeliyiz. Başarılı olmak uğruna kalbimizi kapatmamalıyız. Yükselirken alttakilerle empatimizi kaybetmemeliyiz. Hepimizin bir hikayesi var ve o hikayedeki kahraman gibi yaşamalıyız. Başarısızlıklarımıza mahkûm olacağımıza onlarla savaşmayı öğrenmeliyiz. Mutsuzluklarımızda geleceğimizi düşünmektense mutlu olduğumuz anları seçelim. Kapıları çalarken kendi kurallarımızı koymalı ve kuralları koyarken aklımızı kullanmalıyız. Başarısızlık bölgesinden çıkmayı öğrenmeliyiz. Başarı “bir meydan muharebesidir.”(39) Unutma ki, yaşadığımız hayat en iyi hayat değil. Kendinin Yabancısı İnsan yalnızca bir çeşit benliğin varlığıyla mı sınırlıdır, yoksa benliği çeşitli sahnelerde bambaşka rollere bürünmüş karakterlerden mi oluşmaktadır? İnsan varoluşundan bu yana kendinden önce yaşamış hiç kimsenin aynı şartlarda oynamamış olduğu, mührü dahi açılmamış bir saman zarfın içinde saklanmış ve şahsına özel sıralanmış olasılıklar dizisinden oluşan bir senaryoyu oynar. Hayatı boyunca baş rolünü üstlendiği bu senaryodaki eşsiz değişkenler nedeniyle dünyanın geri kalanından bambaşka bir düşünce ve kişilik mekanizması oluşturan insan, böylece benliğiyle varlığını sürdürür. Virginia Woolf’un “Benlik Üzerine Denemeler” adlı yapıtı insanın gözleri önündeki yaşama dair sorunlarını çözebilmesine rağmen kendi iç dünyasını oluşturan benliği ile ilgili soru işaretlerini bir türlü noktalandıramadığını fark etmemi sağladı. Bu farkındalığa karşılık olarak gündelik yaşamımızda karşılaştığımız etrafımızdaki insanların benliklerinden kaynaklanan sosyal sorunlara etkili yanıtlar bulabilmek için her şeyden önce kendi benliğimizi sağlıklı bir şekilde analiz etmemiz gerekmiyor mu? Herakleitos’un “Aynı nehirde ikinci kez yıkanamazsın” sözleriyle somutlaştırmış ve altını çizmiş olduğu değişimin ve akışın sürekliliği fikri kendi benliklerimizin yıllar boyu geçirdiği başkalaşım sürecine yönelmemizi sağlayabilir. Biz insanlar kabuğumuzu yeniler gibi ruh halimizi ve düşüncelerimizi her geçen gün başkalaşıma uğratıyoruz. Bu açıdan bakacak olursak benlik olarak sınırlandırdığımız statik varlık aslında başkalaşıma uğramış kişilikler dizisinden oluşuyor. Yaşamımız boyunca katıldığımız düşüncelere ve endorfin salgılamamızı sağlamış beğenilere baktığımız zaman eski benliğimizi oluşturan geçmişteki düşüncelerimizin ve beğenilerimizin şu anki benliğimizle çeliştiğini gözlemleyebiliriz. Enteresan bir biçimde gündelik yaşantımız süresince kendi rolümüzü oynamaya konsantre olmuşken karşılaştığımız çeşitli düşünce mekanizmalarının ve çevremizdeki değişimlerden kaynaklanan insan ilişkilerimizdeki değişimin benliğimizi ne boyutta bir başkalaşıma uğrattığını idrak edemiyoruz. Sizin de gecenin en karanlık ve soğuk saatlerinde yüzleştiğiniz asıl benliğinizi çevrenizdeki insanlardan sakladığınız oluyor mu? Eğer toplumun diğer üyeleriyle bütünlük oluşturabiliyorsak bu tip ilişkilerde bir düzeyde başarılıyız diyebiliriz. “Her benlik tamamen bambaşkadır” (Woolf 10) , bu nedenle hiçbirimiz karşımızdaki insanın benliğini bütünüyle kavrayamayız. Karşımızdaki insanın benliği ile ilişki kurabilmek için benliklerimizin benzerlikleri arasında köprüler inşa ediyoruz ve geri kalan önemli bir bütününü hesaba katmadan kendimizi karşımızdaki kişiye bütünüyle sahip olmadığımız farklı karaktere bürünmüş bir benlikle tanıtıyoruz. Benliklerin ortak tarafları sayesinde farklı benliklerin sosyal etkileşim esnasında meydana getirdiği pürüzleri ihmal edebiliyoruz. Buna ek olarak değişen sosyal koşullara ayak uydurabilmek için yeni sosyal stratejiler geliştiriyoruz ve yepyeni bir düşünce mekanizmasına sahip bir karaktere aklımızda ev sahipliği yapıyoruz. Böylece değişen hava koşullarına göre kıyafet değiştirir gibi sosyal koşullara göre ihtiyaç duyduğumuz kişiliği benlik dolabı içerisinden seçiyor ve bir maske gibi yüzümüze geçiriyor, eskiyen ya da geçerliliğini yitiren kişiliklerimizi de kullanmamak üzere bir kenara kaldırıyoruz. Benliğimizle ilgili üzerine düşünülecek bir diğer ilginç esas ise benliğimizi oluşturma sürecimizdir. Benliğimizi inşa ederken kullanmamız gereken malzemeleri bulunduğumuz toplumda var olan değerler içerisinden kendimize uygun gördüklerimizi ayıklıyoruz. Benliğimizi şekillendirirken de etrafındaki estetik yapılardan esinlenen bir mimar gibi çevremizdeki insanlardan ilham alıyoruz. İlham kaynağımız ve yapıtaşlarımız her ne kadar bizlere özgü olmasa da bu kaynakları ve yapıtaşlarını işleyiş biçimimiz bizi bulunduğumuz çevrede bir mücevher kadar değerli kılıyor. Toparlayacak olursak, benlik, öznelliğin nesnel değerleri yorumlaması sonucu insanın kendine kazandırdığı özellikler bütünüdür. Günümüzde insanların farklı kişiliklere bürünüp benliklerini çevresindeki insanlara gerçekte olmadığı şekilde yansıtmaları nedeniyle en başta kendi benliğimizin gizemini çözmemiz ve kendi benliğimizin yabancısı olmamız, çevremizdeki insanların sahte benlikleriyle altına imza attığı tehlikeli davranışlardan olumsuz etkilenmeden onları fark edebilmemizi sağlayacaktır. Kaynakça Pounds, Jerry. “The Corporate Personality: Change My Behavior, Don't Change Me.” https://www.qualitysafetyedge.com/blog/the-corporate-personality-change-my-behavior-don-t-change-me. Quality Safety Edge, 12 February 2008. “Why Do People Wear Mask? What Do They Hide? Do You Know Real Them?” http://www.9hues.com/why-do-people-wear-mask-what-do-they-hide-do-you-know-real-them/. 9 Hues, 11 May 2015. GEÇMİŞ OLSUN, ÖZÜMÜZÜ KAYBETTİK Her sabah aynı saatte adımını atıyorsun evinin kapısının dışına. Yolculuğun nereye olduğunu tartışmaya bile gerek yok tabi ki! E herkes işinde gücünde bu yüzyılda. Modernleştik, büyük gökdelenlerimize koşuyoruz, masalarda oturup daktilolara yazıyoruz. Pardon, daktilo mu dedim ben? Bilgisayar olacaktı, o gelişimi de gösterdik tabi. Ömer Erdem’in “Bizi Anlamıyorlar” şiirindeki gibi motorlarımız rüzgârla yarışıyor. Bu monoton sabah herkes için aynı, okurum her kim olursa olsun ona da aynı. Ben kâhin olduğum için değil tabi! Çünkü aynılaştık! Modern adı altında aynılaştık bütünüyle. Ömer Erdem bu aynılaşmaya kitabına da adını verdiği gibi “pas” demiş. O kadar yerine oturmuş ki “pas” kelimesi. Pas tutmuş bir şeyi ne kadar hayatta tutabiliriz? Modern demek “yeni” demek değil miydi? Ömer Erdem o zaman neden “modern” diye adlandırdığımız çağa paslı dedi? Modern adı altında yaşadığımız dünyamızdaki ironi de bu aslında: Yeni ama paslı dönemler yaşıyoruz. Bir demir parçası önceden kurşun asker de olsa paslandığında demir parçası değil midir sonuçta? Biz de klonla çoğaltılmış paslı demir parçaları olarak işe gidip, işe gelip binalar bize yetmezcesine diktiğimiz gökdelenlerin yüzüncü katında masa başı yapıyoruz. Görüş açılarımızı kapatan gökdelenlerin yaptığıysa meçhul. Sadece birbirimizi görüp, doğadan ve doğaldan kopup yaratıcılığımızı kaybediyoruz. Özümüz aslında gökdelenler için yakıp yıktığımız dağlar, taşlar, topraklar. Onlardan doğup onlara geri dönüyoruz. Oysa şimdi biz mülkün gazabına uğruyoruz ve bunu marifet biliyoruz. Lüksün bizi sarıp sarmalayacağına günümüzü kurtaracağımıza inanıyoruz. Derinlerde yüzüp yeni sulara yelken açıp sokak yaptık, cadde kurduk diye güzelleştik, iyi olduk, adam olduk, bir şey olduk zannediyoruz. Oysa bir “beyefendi”, “iş adamı” lakabı için yalakalık yaptığımız yüzyıl bu yüzyıl. Bazısının da arkasından kuyular kazıyoruz koltuğuna yerleşmek için: Bencil, cimri çıkarlarımız için. Aslında yine ne oldu? Kazdığımız kuyu bizim zararımıza oldu. O kazdığımız su gibi olan özümüzün mezarıydı. Onu ölüme terk ettik. İnsan dediğin özünde su gibidir. Saf ve narin duygular besleyendir. Aşkı göğsünün ortasında emek emek büyütendir. “Aşk” , geçmişte yaşanan gerçek aşk bu söz ettiğim. Yalnızca bir bedene atfedilen değil. Doğaya, müziğe, yaşamaya âşık olmak... İnsan artık, unuttu insanı insan yapan bu samimi duyguyu. Su gibi saf ve temiz olmayı unuttu. Amacını mertebe edinmek sandı, mülk sandı. Anlayamadı ki sımsıkı saramaz insanı malı mülkü. Zengin olan da üşür. Kaloriferi, sobası olsa da üşür eğer bir başınaysa; sımsıkı saracak gerçek dünyası, gerçek sevgileri ve gerçek dostları yoksa. Eğer özünden koptuysa üşür iliklerine kadar ve inancını kaybeder aşka çünkü onun aşk dediği basit ve kalıplaşmıştır. Karşı cinse duyulan “geçici” bir histir. Oysa o modern değil dediğimiz çağlardan kalan o kadar şiir boşuna mı yazılmıştı? Düşünülmeden, yaşanmadan, hissedilmeden mümkün değil bunları aktarmak. Şimdilerde neden aşk şairleri yok sanıyorsunuz ya da eski romanlardaki aşklar neden farklı ve cazip geliyor bize? Çünkü biz yaşayamıyoruz gerçek duyguları. Kaybettik onları. Özgünlüğümüzü de böyle kaybettik biz. Ayağımızdaki yüksek topuklular, elimizde dosyalarımızla metropolitan sokaklarında, egzoz gazlarının arasından süzülüyoruz. Güzel duyguları unutmak bir tarafa bunların yerine kötülerini koyduk. Tuttuğumuzu kopartmayı geç, parçaladık. “Tamam saldırdıklarınız adam değil aferin onların da gözleri kanlı sizin kadar aferin…” (Erdem, 2015, arka kapak yazısı) Aferin bize! Büyük zaferler kazandık! Birbirimize saldırdık ve kazandık! Peki, kazandık da daha büyüklerini kaybetmedik mi? Gereksiz değil miydi bu mal, mülk, mertebe kavgası? Bir yönden de adalet miydi kas gücüyle bir şeyleri kazanmak. Hak hukuku da yedik bitirdik modern adı altında. “Biz savaşmıyoruz, silahımız mı var yahu?” diye savunursunuz belki. Oysa zihinleriniz taht kavgası yapıyor kendi aralarında gizlice, samimiyetsizlikle arkadan vururcasına. Modern bu muydu? Yeni bu muydu? Aynı olduk, “pas”landık. Aynıdan daha kötüsü “çirkin” olduk. Hayır, makyajla, estetikle güzelleştirdiğimiz yüzlerimizi ima etmedim çirkin derken. İçimizi, ruhumuzu kastettim. Çağdaşlık diyerek kaybettiğimiz gerçek güzelliği… Arda Kıray 21302072 Ahmet Kaya Section 11 Açlık Oyunları ve Modern Dünyamız Açlık Oyunları geçtiğimiz birkaç yıl içinde popüler olmuş, fantastik kurguya sahip bir seri. Seri genel olarak gücü elinde tutan bir grubun, güçsüz grupları kendi ihtiyaçları için kullanmasını ve daha
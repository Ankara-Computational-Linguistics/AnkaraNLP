dair gördüğü tek şey boş bir karanlık. Fakat birden hayatına bir kadın giriyor. Samantha… Samantha yapay zekâya sahip bir bilgisayar programı. Buna rağmen sizinle konuşma tarzı, fikirler üretmesi, sizi güldürmesi bir insandan çok da farklı gibi gelmiyor. Theodore, Samantha’yı yalnızca telefonda konuştuğu bir insan gibi hayal etmeye başlıyor ve duyduğu sese zamanla âşık oluyor. Theodore için aşkın, umudun, tutunabileceği tek şeyin göstergesi Samantha’nın sesi. Herkes için böyle değil midir zaten? Bazen annemizin içimize güneş gibi işleyen sıcacık sesi, bazen de bir sevgilinin huzur veren tınısıdır tek ihtiyacımız olan. “Ilıktır senin sesin. Güvenli olmaktan çok güven uyandırıcıdır.” der Cemal Süreya çok sevdiğim Sesin Senin şiirinde. Seslerin kaçabileceğimiz güvenli bir liman olduğunu anlatan muhteşem bir dize. İşte Theodore da bulduğu bu güvenli limana, Samantha’nın sesine sığınıyor. Jonze, Theodore’un kırılgan ruhuna dokunabilecek tek şeyin aşkın sesi olduğunu yüreğimize hüzün serperek anlatıyor. Filmin sonlarına doğru işletim sisteminin sahipleri sitemi kapatma kararı alıyor ve Samantha, Theodore’a yüreğimizi parçalayarak, arkasında büyük bir kalp kırıklığı bırakarak veda ediyor. Her ne kadar Theodore’un sevgilisinden ayrılmasına üzülüyor olsak da filmin bu şekilde sonlanması bize devamı gelmeyecek umutlara bel bağlamamamız gerektiği mesajını veriyor diye düşünmekten kendimi alıkoyamıyorum. Çoğu zaman ufacık umutlara tutunmayı alışkanlık haline getirmiş biri olarak filminin sonundan aldığım bu mesajı filmi ikinci izleyişimde kalbimin en derinliklerinde hissettim. BİR KAMU DAİRESİ GÖZLEMLERİ Ne yazsam yeni ve yaratıcı olacak diye o kadar çok kafa patlattım ki en sonunda yeni bir şey yaratamayacağıma karar verdim. Ne zaman bu kadar çok düşünsem kesinlikle hiçbir şey yapamıyorum. Bu konuda çok fazla deneyimim var da. Neyse, her zaman yazmayı sevdiğimden küçüklükten kalma birçok yazı var elimde ve hatta çok uzun süre önce yazmış olduğum bir yazıyı buraya da yazmaya karar verdim. Çocuk aklıyla yazılmış bir şey olmasına rağmen bence çok tatlı olmuş ve bir Türkçe ödevi olmayı hak ediyor. Önceden yazılmış olması saklı kalmasını gerektirmiyor. Bunu yazarken 14 yaşındaydım muhtemelen. Zorlu hava şartları nedeniyle okulların tatil olduğu günlerden biriydi ve evde kalmak hiç ama hiç içimden gelmiyordu. Zorlu hava şartları dediğime bakmayın. Benim okulum havaalanının yakınında küçük bir özel okuldu ve ne zaman kar yağsa bizim okulun yolları kapanırdı. Hatta bazen hiçbir yere kar yağmamış olmasına rağmen bizim okulun yollar karla kaplı oluyordu. O yollarda hayal gücüm gelişti hep, çok şey borçluyum o bir saatlik keyifli yolculuklara. Hava şartları diyordum… O gün sabah erkenden kalkıp anneme ısrar ettim beni iş yerine götürmesi için ve şansıma hayır demedi. Beraber hazırlandık, evden çıktık ve uzun bir yolculuktan sonra annemin iş yerine vardık. İş yerinde sıkılmış olacağım ki bir şeyler yazmaya başlamışım. Annemin dairesi hakkında gözlemler… Tarafımdan bir kamu kurumunda günün çeşitli saatlerinde, farklı ortamlarda yapılan gözlemler neticesinde elde edilen veriler değerlendirilmiş, yapılan değerlendirmeler sonucu dairede görev yapan erkek ve dişi bireyler arasında boy, en, saç, göz rengi gibi fiziksel özellikler hariç ayırt edici herhangi bir özelliğe rastlanmamıştır. GÖZLEM NOTLARI  Tüm bireyler sabahları küçük öbekler halinde toplanma eğilimi göstermektedir.  Toplanan bireyler benzer sesler çıkararak “çay ocağı” olarak adlandırılan nemli yerde sıralanmakta, bireylerin ortalama %95’i çay olarak tanımlanan sıcak ve genellikle koyu renkli sıvıyı masalarına götürmektedirler.  Bazıları konuşarak, bazıları önlerinde bulunan ekrana bakarak sıvıyı tüketmektedirler.  Bazı bireylerde yiyecek saklama davranışı görülürken, bazılarında paylaşma davranışının geliştiği gözlemlenmiştir.  Erkek ve dişi bireyler zaman zaman bir arada olma eğilimi gösterse de genellikle her iki grup da ayrı mekânlarda oturma davranışı göstermektedir.  Fiziksel özelliklerin, yürüyüş ve bakışın, hatta bazen, duruşun konuşmaları dinletme özelliği olduğu gözlemlenmiştir.  Genel olarak tüm bireylerin yemek yeme davranışları esnasında toplandığı, garip sesler çıkararak, hızlı adımlarla yemeğe yöneldiği tespit edilmiştir.  Bazı bireylerin kendilerini seyretmekten zevk aldığı, bazılarınınsa kendi seslerini duymayı sevdiği anlaşılmıştır.  Yapılan sınırlı gözlemler esnasında bazı bireylerde ayrı ve süslü odalarda bulunan bireylere rastlandığında yana çekilme, oturuyorsa ayağa kalkma, ses tonunda yumuşama görülürken, bazı bireylerde ise süslü oda bireylerinin arkasından ellerde hareketlenme, parmakların birbirine geçmesi, sesin yükselmesi vb. hareketler gözlenmiştir. Gözlemler halâ devam etmektedir. Yukarıda verilen kısım çalışmanın sadece küçük bir halkası olup zincirin devamı için proje teklifi sunulmuştur. İşte durum budur. Gereğinden çok belgesel izlemiş, sınava hazırlanan bir 8. sınıf öğrencisinin gözlemleriyle o zamanların Çevre ve Orman Bakanlığı’ndan küçük bir grup. Keşke bu şekilde yazı yazabilecek daha fazla vaktim olsaydı da üniversite hakkında yazsaydım. Otorite sahibi anlattıklarına ara verdiğinde bir grup kapıya yönelirken diğer gruplar bir arada kalmaya karar verdi. Kapıya yönelen grup ne kadar yüksek olduğuna bakmaksızın binanın dışına çıkmakta kararlı görünüyor. Aralarında elleri titreyen de var, kahkahalarla gülen de. Kapıya ulaşıldıktan sonra ellerinde küçük paketten çıkardıkları uzun ince cismi ağızlarına götürüp ateş yardımıyla yaktılar. Şeklinde olurdu herhalde. Sonuç olarak insanlar sürü halinde hareket ederler, birbirlerinden pek farkları yoktur. (Picco) (Picco) Zerreler Kadar Afiyetle! Seni zerre kadar sevmiyorum! Zerre kadar umurumda değilsin! Bu söylediklerinin benim gözümde zerre kadar önemi yok! Zerre kadar aklın yok! Zerre… Bence hırçın tutumların, öfke yüklü cümlelerin içine bir tutam serpiştirilir bu sözcükten. Memnuniyetsizliği karşı tarafa aksetme amacıyla atmış desibelin üstüne çıkan ses, kaşlarda çatıklık ve gözlerde büyümeyle karıştırılarak karışım iyice koyulaşana kadar yüksek ateşte pişirilmelidir. Kıvamın tam olarak tutması için mutlaka karşı tarafın gözlerinin içine bakılmalıdır. İşte bence bu acı bir pastanın tarifi ama hemen bir hatırlatma yapayım: Zerre kelimesi bu tür pastaların olmazsa olmazıdır. Mutlaka pastanızın üzerini zerre sözcüğü ile süsleyerek servis ediniz. Afiyet Olsun. Pardon, pastanın tadını merak mı ediyorsunuz? Dili çölleştirecek kadar tesirli, gözleri bulutları kıskandıracak derecede dolduracak kadar maharetli, tüyleri dimdik ve tek sıra halinde bekletecek kadar diktatör… Tarif bence kusursuz ancak pratikte bu pastada beni tatmin etmeyen bir şey var. Zerre sözcüğü… Efendim, bence bu sözcüğü hak etmediği kadar basitleştiriyoruz. “Edebiyatın temelinde kelimeler yatar ve bu kelimeleri ekonomik kullanmak gerekir“ derdi Türkçe öğretmenim ancak biz, sanırım ekonomik kullanmayı cimrilik olarak algılamışız. Değersizliği tarif etmek için küçük parçalara sığınmak da neyin nesi? Bence zerreleri küçümsemeyi bir tarafa bırakalım, onlara koca koca ayakkabılar giydirip devleştirmek gerekiyor. İtalya gezim esnasında bir yakınım tavsiyesiyle gittiğim sanat galerisinde eserlerini inceleme fırsatı bulduğum sanatçı Gabriele Picco da benim gibi düşünmüş olacak ki sergisinde toz parçalarını birleştirerek onlardan bir bütün yarattığını gördüm. Sanatçı bir bakıma toz parçalarını tuvaller üzerinde devleştirmiş. Öyle ki hayata toz parçalarını görebilmek adına zaman zaman büyüteçle ve saydamlıkla bakıyor olmak ressam Picco ile aramda mücerret bir bağ oluşturdu. Hem de milyonlarca zerrenin birleşmesi ile oluşan kilometrelere rağmen… Ressam Picco, tablolarında çeşitli evlerin elektrikli süpürgelerden topladığı toz parçacıklarıyla minimal bir dalga oluşturmuş. Tabloya her bakışımda o dalganın içinde farklı bir benle karşılaştım. İlk bakışımda tek başıma ve kontrolsüzce kara bir deliğe doğru sürüklendiğimi hissettim. Her yer siyahtı. Toz parçalarından yapılmış bir kapanın içine hapsoldum ve sanırım bu gezegenden silinip gitmenin vehmine kapıldım. Zerreler nasıl olurdu da beni bu denli korkuturdu? Tekrar baktım. Bakış o bakış, yurt hayatına alışmaya çalıştığım şu günlerden kaçıverdim. Evimdeyim. Camın kenarındaki yatağıma uzandım. Pencere pervazında biri henüz açmış iki mor menekşe benimle beraber uçsuz bucaksız gökyüzünü izliyor. Annemin ve babamın yan odada uyuduğunu bildiğim için dünyanın en gamsız insanı benim. Kendimi de ilk defa karanlığın beni korkutamayacağını düşünecek kadar güçlü hissediyorum. Her yer sıcak. Sanırım huzur da işte o sıcaklığı her bir zerremde hissedebilmemde saklı. Biraz dinlendim. Sonra ne mi yaptım? Tabloyu tekrar odak noktama koydum. Bu sefer göz kapaklarımı memleket esintilerine açtım. Meğer kar tanelerindeki dinginliği yaz günlerinde o kadar çok özlemişim ki bir zamanlar her gece yürüdüğüm okul dönüş yolları hatırıma geldi. Yolda ağır ağır adımlar attım. Bu sefer gece parlıyordu. Şu beyaz zerreler yer çekimiyle yaptığı savaştan yenik çıkıyor, birleşerek hatta devleşerek Erzurum’un buzdan asfaltlarını süslüyordu. Sokak lambalarını da unutmamak gerekir. Tüm günü kendilerini ben niye varım diye sorgulamakla geçirmişler, akşam olunca ise toz parçalarını aydınlatabilmenin sağladığı memnuniyetle geleni geçeni selamlıyorlar. Bütün bu hissettiklerim bir yana tabloda toz parçaları sayesinde oluşan bütünlük bana zamanı, zamanın hiçbir engele takılmadan ilerleyişini hatırlattı. Zaman nasıl mı geçiyor? Mutlaka arkasında zerreler bırakarak… Bir ev düşündüm, içine uzun zamandır girilmemiş; bir kitap düşündüm, yıllar geçmiş ancak kimse kapağına dokunmamış. Bu gibi durumlarda kalın toz tabakaları nesnelerin üzerini çarşaf gibi sarmış olur. Tıpkı babaannemin yaşlandıktan sonra ayrılmak zorunda kaldığı Narman’daki evinde olduğu gibi… Yıllar sonra evin kapısını açtığımızda bizi selamlayan tozlu vitrinler, kütüphaneler ve çekmecelerden başkası değildi. Zaman ilerledikçe aslında o çok küçük olarak bilinen toz parçaları birleşiyor hatta devleşiyor. Ben ise zerrelerin zaman kavramıyla yaptığı iş birliğine şapka çıkarıyorum. Sanıyorum ki zerreler yalnızca geçen zamanın iş birlikçileri değiller. Konu, kişilere ve anılara geldiğinde de zerreler işlevsel. Öyle ki Gabriele Picco, yapıtlarında tüm dünyayı süpürmek isteyen annesini anmış ve nitekim ben de yazı yazdığım şu dakikalarda kilometrelerce uzağımdaki annemi ve onun tozlara karşı verdiği savaşı yâd ediyorum. Ona bir elektrikli süpürge verin, tüm dünya pirüpak olsun. Elektrikli süpürgelerin içine sıkıştırdığı her bir toz parçası hem evimizdeki düzeni hem de hareketliliği ve dağınıklığı simgeliyor. Belki de yaşıyor olmak yahut var olmak biraz ayaklarımızın altındaki toz parçaları, biraz yere düşen kraker kırıntıları ve biraz da sildiğimiz satırlardan geriye kalan silgi parçacıklarıdır. Yürüdüğümüz yoldan kullandığımız silgiye hatta yediğimiz yemeğe kadar hayatımızın her anında yanımızda olan ve hatıralarımızı biz yokken sarıp sarmalayan bekçiler zerrelerken onları acı pastaların üzerine serpiştirmek ne derece akıl kârı bir eylem olabilir ki? Bence biz zerreleri acı pastalara serpiştirmek yerine onları sahip olduğumuz her sevgi tohumunu yeşertmek için kullandığımızda her pasta dilimi lezzet kazanır. O halde diliyorum ki güzelliği küçük detaylarda gördüğümüz her günü zerreler kadar aklımızla, zerreler kadar çok sevelim ve her şey zerreler kadar afiyet olsun! AYŞENUR RÜŞEN Kaynakça Picco, Gabriele. 2013. 2 Ekim 2019. <http://gabrielepicco.com/works/dust-paintings/>. Picco, Gabriele. Dust Paintings. 2013. Francesca Minini Galerisi. Milano. Kızlar Sadece Eğlenmek Mi İstiyor?Hayatınfilmlerdentekeksiği,kesintisizakıpgidenbirfilmmüziğiaslında.Böyledüşündüğümden,hayatımın arka fonuna mümkün oldukça müzik koyarım. Bu alışkanlık, genelde istemsizceyaptığım şarkı seçimleriyle sürüp gidiyor. Bir gün, önemli bir sınava gitmek üzere uzunkoridorlarda yürürken, Cyndi Lauper’in “Girl Just Want to Have Some Fun” (Kızlar SadeceEğlenmek İstiyor) şarkısını dinlediğimi fark ettim. Oysa “evet ben bunu yapacağım”, “ben çokistedim mi yaparım”, hatta “onur öğrencisi olarak mezun olurum” diyen şarkılar var. Sınavagiderken bu neyin eğlencesi, diye birkaç gün düşündüm, düşünürken de şarkıyı her fırsattadinlemeyedevamettim.Şarkıda annesi kızına “hayatını ne zaman doğru şekilde yaşayacaksın?” diye soruyor, babasıysa“hayatınla ne yapacaksın?”. Kızın cevabıysa kızların sadece eğlenmek istedikleri. Böyledüşününce şarkının mesajı “eğlenelim, coşalım, hayatı iplemeyelim” diye anlaşılabilir. Oysaşarkının çıktığı, sonrasında da feministlerin marşı olarak anıldığı 80’li yıllar düşüldüğünde,annesinin “hayatı doğru yaşamak” dediği, genç kızın da istemediği; evlenmek, çoluk çocuğakarışmak, bir kadının çalışmasının uygun veya olağan görüldüğü bir işte çalışıp evinin de kadınıolmak gibi birtakım klişeler olsa gerek. Eğlenmek de, böyle düşünüldüğünde; istediği yoldangitmek, kendi ilgileriyle uğraşmak; şarkının sözlerinin söylediği gibi, bir kadın bulup onudünyadansaklayanbirerkekleolmamak,güneşinaltındayürüyenlerdenolmak.Şarkının sözleri kadar, zamanın genç ve yenilikçi müzik kanalı MTV’nin döne döne yayınladığıvideo klibi de feminist ve eşitlikçi mesajlar taşıyor. Lauper’in kendi ailesi ve arkadaşlarıylaeğlenerek, karşılığında da onlara yemek ısmarlayarak çektiği bol danslı, bol eğlenceli ve buramburam 80’ler kokan animasyonlarla bezeli klip, her ırktanher türlü insanı kendine dahil ederekogüne kadar yapılmamış bir şey yapmış. Otuz yılın ardından hâlâ, Lauper’in baştaki hoplamalızıplamalıdansıbileözgürleştiricigeliyorizlediğimde.“Evet,”diyorum,“kızlareğlenmekistiyor!”Şarkının tarihçesini şöyle biraraştırayım derken, Google’ın şarkıhakkında bulduğu en çok ziyaretedilen sayfalardan birinin “KızlarSadece Eğlenmek İstiyor şarkısındaeğlenmekle ne kastediliyor?”başlıklı bir sorudan ve ona gelencevaplardan oluştuğunu gördüm.Kolay elde edilen bilgi anlamınıyitirir diyerek, yazılmış onca cevabıokumadım ama kendime sordum:Kızlar gerçekte ne istiyor? Ben, neistiyorum?Eğlenmekdediğimizne?Bir film izlerken, komik bir kedi videosu izlerken, alışveriş yaparken “eğleniyoruz” ama aslındaeğleniyor muyuz? Bunları yaptıktan sonra kendimizi harika hissedip “evet, ben dünyadakiamacımı yerine getirme yolunda bir adım attım şu an,” diyor muyuz? İçimiz kıpır kıpır oluyor muAllah aşkına? Şarkıyı dinlerken kendi kendime mırıldanıyorum: Kızlar sadece eğlenmek istiyor.Eğlenmek derken, onur öğrencisi olarak mezun olmak. İlgilendiğim bir konuda elime geçen herbilgiyi öğrenmek. Yeni bir hobi edinmek, yeteneklerimi geliştirmek, birine bir şeyler öğretmek...Eğlenmek derken kastettiğim; birinin gününü aydınlatmak, aslında hiç de benlik olmayan birkonuda bir iki yeni perspektif edinmeye çalışmak aslında. Eğlenmek derken dünyanı hoşlukla,iyilikleelegeçirmek!Şarkının sözleri hakkında birçok farklı düşünce okudum. Gördüm ki herkes, kendi deneyimlerinegöre başka anlamlar yüklüyor aynı cümlelere. Lauper bu şarkıyla “ana akım olanı bir saniyeliğinekaybedenlere dönüştürdüm ve bu büyük bir şeydi” diyor. Şarkının adı, popüler kültürde başkabaşka ifadeler de doğurmuş: “Girls just want to have fun-damental human rights” (kızlar sadecetemel insan haklarını istiyor), “girls just want to have some funds” (kızlar sadece ödenek istiyor)bunlardan belli başlıları. Bunları da “eğlence” listeme ekliyorum: Herkesin temel insan haklarınasahip olduğundan emin olmak. “Ödenek” kısmını da zengin kocadan para yemek gibialgılamamak konusunda diretiyorum - bence eğleneceksek önce, aynı işte çalıştığımız bir erkekbir dolar kazanıyorken bizim 70 cent kazanmadığımız bir dünyada yaşamamız gerekiyor. Eşit işeeşitödeme,iştebusahipolmakistediğimizbir“eğlence”.Tüm bu ciddi “eğlenceler” bir yana, Girls Just Want to Have Fun basit, gündelik eğlencelere deyeşil ışık yakıyor – ne de olsa insanız! Telefonda saatlerce konuşur, hoplar zıplar, birkaç çiftayakkabı hakkında dakikalarca düşünürüz. Bu da bir eğlence nihayetinde, illaki öyle düşünmekistiyorsanız. Yine de şarkının ritminden mi, Lauper’ın sesinden kulaklarıma geçmeyi başaranözgürleştirici düşüncelerinden mi bilinmez, basite indirgemek istemiyorum sözleri. Hele kidünyada her gün aynı beylik soru sorulurken: “Kadınlar aslında ne istiyor?” Biri size bu sorarsaverilecek birkaç cevap var, ne olur hepsini vurgulayın: Kadınlar temel insan hakları istiyor. Bir deeğlenmek. Eğlenmek derken çok şey ama! Ha, bir de dünyayı ele geçirmek istiyorlar. Başkasorusuolan?Fotoğraflar:80’liyıllardaCyndiLauperÇOK YÜZLÜ ŞEHİR Ahmet Hamdi Tanpınar’ın Beş Şehir’de anlattığı Ankara ile bugün ki Ankara aynı değil benim için. Tanpınar’ın geçmişin şanlı yönleriyle anlattığı Ankara, düğümlerin kesilip bağlandığı o Ankara artık gizemini ve şanını kaybetmiş de sıradan bir şehir olmuş gibi. Memur ve bürokratların olduğu ve iyi üniversiteleri olan büyük bir şehir. Ahmet Hamdi Tanpınar’a göre geçmişin izleri hep görülürmüş. Antik bir Roma yapısının taşının bir türbede görüldüğü bir şehir. Ama artık apartmanlar sürünerek her yeri örten sarmaşıklar gibi bütün şehri kuşatmış ve geçmişi yutmuş. Ankara belki eski karakterini sert mizacını kaybetmiş olabilir ama şimdi bin bir surat palyaço gibi. Şehir bütün özellikleriyle her kesiminde kucaklar sizi. Ankara renkli bir kır gibidir. Değişik stildeki binaları ve değişik sınıf mensubu insanların kentin değişik bölgelerinde kendi karakteristiklerini hissettirdikleri bir çiçek tarlası. Ayrıca bu da yetmez ki çocukluğumdan kalma bazı anılarım ve duygularım kentin değişik bölgeleriyle bağlantı kurmuştur tıpkı Ahmet Hamdi Tanpınar’ın, Atatürk’ün elinde sigarayla tepeye tırmanırken ki resmine baktığında ihtişamlı Ankara Kalesi’ni hayalinde canlandırması gibi. Gri ve yağmurlu bir havada Kızılay Meydanı bende hüznü çağrıştırır belki de unuttuğum bir anımdan dolayı. Boş arazilere inşa edilen apartmanlarla şekillenen Eryaman ise bana güvensizlik verir. Çocukluğumun geçtiği Altındağ ve özellikle Çin Çin çeteleri yüzünden kötü bir şöhretle bilinir. Annemin sağlık ocağına küçükken birlikte gittiğimiz için az çok insan profilleri gözümde canlanır. Oralarda duyduğuma göre genelde Kürtler ile Çingenler yaşarmış ama emin olamaz kimse tabi ki. Emin olduğum tek şey yalınayak sağlık ocağına gelen, eskimiş kıyafetler içinde başı renkli bir eşarpla örtülü ablaydı yanında küçük bir çocukla. Veya bir bidoncunun rastgele sokaktan geçen birine küfrederek saldırması. Artık aralarındaki husumet her ne ise. Kısaca gecekonduları ve eski kısa apartmanları ile bana hep sıkıcı gelmiştir. Benim gözlemime göre bir memur semti ve yaşadığım yer olan Batıkent ise sanki bir çizgi filmden çıkmadır . Rengârenk ve değişik mimarileri olan ve uzunlukları büyük bir çoğunlukla 7 kat civarında gezen sevimli bir semt. Boyası rengârenk olmasına rağmen soğuk koridorları ve sade yapılarıyla akılda kalan okullardan kaçan çocuklar Anıt İş Merkezi ya da Osman Bey Çarşısı’na internet kafede oyun oynamak için giderlerken beni de davet ederlerdi ama ben annemin telkinlerine çok kulak astığımdan başıma bir iş gelecek diye gidemezdim. Keşke gitseydim. Parklar vardır Batıkent’te hem de her parkın müptelası olmuş bir grup serseri. Basket sahalarında kaleden kaleye top atarlar. Ya tartışma çıkar ya da saha onlara kalır. Kısaca çocuğu olanlar için sakin ve olaysız bir yer. Geniş yollar da bonustur. Ümitköy, Bilkent, Çayyolu, İncek. Daha modern çizgileriyle Batıkent’in evrimleşmiş halidir. Zamanında arsası olan ya da arsası olmayıp da parası olan insanların oturduğu yerler. Pahalı dükkan kiraları alışverişe de yansır ama ambiyans bana gel bana gel der. Liseyi okuduğum Ümitköy’de yaptığım en önemli gözlem kızların büyük bir sıklıkla Burger King’e, Gordion’a ve Arcadium’a gitmeleriydi. Kafkaslar sitesine doğru Ümitköy Anadolu’dan aşağıya otobüs durağına inerken villalarda da saçları boyalı, süslü ve genç ruhlu teyzeler görürdüm. Etiketli, saygın ve kültürlü insanlar dikkatimi çekerdi. Dershane bölgesi Kızılay ise bana göre Ankara’ya gri şehir denmesinin sebebi olmalı. Özellikle Atatürk Bulvarı’nın orda Topuklu ayakkabıyı andıran bina bende hep merak uyandırmıştır. Sakarya Caddesi’ndeki türkü barların önünden yürüyerek geçmek ise ayrı zevklidir akşam vakti. Test kitabı satan kitapçılarda ise zevk için kitap alıp iki soru çözdükten sonra kenara fırlatan çoktur. Daha zevksiz evleriyle Abidinpaşa ve dik yokuşlarıyla Dikmen vardır. Daha da var benim görmediğim ama hep çeşit çeşitti gördüğüm. Ali Şiyar Türkdoğan Tanpınar, Ahmet Hamdi. Beş Şehir. Dergah Yayınları. İstanbul, 2011. Bizim Mücadelemizdi Özür Dilemek Geçen gün yolda yürürken belki de kimsenin dikkate almayacağı, ama benim ilgimi çeken bir olayla karşılaştım. Daha üç yaşlarında küçük bir kız çocuğu parkta oynarken kendi topu diye arkadaşınınkini almış ve geri vermek istemiyordu. Kızın annesi diğer çocuğun annesine mahcup, bir damlacık kızı çekiştire çekiştire “Ver onu geri, hemen özür dile!” diye bağırıyordu. Çaresiz kızcağız topu sahibine verdi de neden özür dileyecek onu anlayamadı. Ben de anlayamadım açıkçası. Gerekli miydi cidden? Ortada büyük bir hata mı vardı ya da küçücük çocuk suç mu işlemişti? İşte bu şekilde küçük yaşlardan itibaren özür dilemek, en ufak bir şeyde alttan almak öğretilir bize. Biz de en ufak bir sıkıntıda özür dilemeye başlarız, istemeyerek olsa bile. Milan Kundera’nın Alain’i de böyle yapıyordu. Peki doğru olan bu muydu? Herhangi bir şey yaşandığında hemen özür dilerdi. Nedenini kendisi de bilmiyordu ve bir süre sonra bu durum onun da canını sıkmaya başlamıştı. Yoldan geçerken ona çarpan kızdan nezaketen özür dilemiş bir de laf yediğiyle kalmıştı. Aslında Milan Kundera Kayıtsızlık Şenliği’nde bu konuya farklı bir perspektiften yaklaşmış. Alain’e göre bu insanlar arasında bir mücadele. Özür dileyen bu mücadeleyi kaybeder. Bazıları daha mücadeleye girmeden kendini haklı çıkartır, bazıları da direk yenilgiyi kabul eder. Yenilgiyi kabul eden karşısındakine ona hakaretlerde bulunması, onu herkesin gözünde suçlu konumuna sokması için fırsat vermiş olur. Oysaki tek derdi karşısındakinin gönlünü almaktır. Ama bazılarına göre bu savaşta gönül alma, gönül koyma yoktur. Sadece haklı ve haksız... Alain böyle düşünüyordu, fakat kendini özür dilemekten alıkoyamıyordu. Bu kadar önemliyse özür dilemek neden bu kadar çok söyleyip değerini azaltıyoruz? Ayrıca istemeden yaparsan bunun bir anlamı kalır mı? Bana kalırsa özür ortada bir hata varsa dilenir, kendini daha çok suçlu hissettirmek için ya da karşındakini üstün kılmak için değil. Asıl önemli olan özür dilemek değil, hatanın farkına varmaktır. Özür bu kadar basit bir şekilde algılandığı için insanlar daha çok hata yapıp daha çok özür dileme hakkını kendinde görüyorlar. Bu yüzden özrün karşıdaki kişi için hiçbir anlamı kalmıyor. Bu da bu konuyu mücadeleden çok bir hatayı geçiştirme amaçlı basit bir tutumdan ileriye götürmüyor. Oysaki doğru yerde ve geçerli nedenlerle dilenen özür hem bizim hatamızı düzeltmemiz için bir fırsat olur hem de karşımızdakinin ona verdiğimiz değeri anlamasını sağlar. Yani bu bir savaştan çok değer verdiğimiz insanlarla bağlarımızı güçlendiren bir araçtır. Biz özrümüzü dileriz, affedip affetmemek karşımızdakine kalmış artık. O daha büyük bir erdem sanırım. Hele büyük bir hatayı affetmek, bir nevi karşımızdakinin ayıbını örtmektir. Ne kadar da büyük bir olgunluk gururunu göze almadan karşındakini affetmek. Her zaman ve herkese yapılması gereken bir şey değil tabii. Sadece sevdiğin insanlara karşı ikinci bir şanstır. İnsanların bunu kullanmasına izin vermemek gerek ama. Elini veren kolunu kaptırır misali ikinci şans verildikten sonra devamı gelirse kötü işte. Bu sefer affetmenin de özür dilemek gibi bir anlamı kalmaz. Güzel şeydir özür dilemek, sadece gereken insanlara karşı tabii ki. Ayrıca pişmanlık duymadığımız, doğru olduğundan emin olduğumuz şeyler için de söylenmesine gerek yok bence. Ama bunu karşımızdakiyle bir kapışmaya dönüştürmemeliyiz. En iyi yol birbirimizi anlamaya çalışmak. Hatanın kimde olduğunu birine kabul ettirmektense, olayın nasıl düzeleceğini bulmaya çalışmak, aynı şeylerin tekrar yaşanmaması için birlikte çabalamak en verimli çözüm olacaktır. Hatalardan ders almak en büyük af dileme şeklidir zaten. Kaynakça: Kundera, Milan. Kayıtsızlık Şenliği. İstanbul: Can Yayınları, 2015. Mine Demir Nereden Bakıyorsunuz? Bir davranışı kötü ya da iyi olarak tanımlarken nelere dikkat ederiz? Bir sanat eserine güzel ya da çirkin derken neye dayanarak bunu söyleriz? Bir cismi ya da olayı yorumlarken herkesin kabul ettiği mutlak doğruları söylemek mümkün müdür? Bu soruları kendinize sormaya başlayıp düşündükçe fark etmişsinizdir, bir soru diğerini getirir ve bu böyle gider. Benim en sevdiğim yemek neden patlıcan ya da en sevdiğim müzik türü neden Metal? Kafanız daha fazla soru ile dolmadan sizi asıl konumuza aynı zamanda bu soruların cevabı olan ‘bakış açısına’ çekmek istiyorum. Peki nedir bu bakış açısı ve neden aynı bir olayın çok farklı şekilde algılanmasını sağlar? Bu konu günümüzdeki psikolog ve felsefe âşıkları tarafından hâla araştırılmaktadır ve net bir sonuca bağlanamamıştır ama ben bunun nedenini kendi yorumlarımla amatör bir şekilde size izah etmeye çalışacağım. ‘Mona Lisa’ hayatınızda en az bir kere duymuşsunuzdur bu ismi ve özelliğini de duymuşsunuzdur. Bu resme bakan farklı insanlar resimdeki kadının farklı mimikleri olduğunu fark etmişler. Bir yerden bakarken kadın gülüyor başka bir yerden bakıldığında ise somurtuyor gibi gözüküyor. Uzun araştırmalar sonunda bu resmin gizemi çözüldü. Mimiklerin değişmesinin nedeni ‘sfumato’ adındaki bir teknik sayesinde. Bu teknik farklı tonların birbirleri arasında eritilerek karıştırılması ile yapılıyor bu yüzden farklı açılarda bakan insanlar farklı renkler algılıyorlar bu da farklı bir mimik algılamalarını sağlıyor. Anlayacağınız bu kadar farklı algılan bu resmin numarası bakış açısıymış sadece. Hayatta anlaşılmazlıkların tartışmaların tek numarası da Mona Lisa gibi bakış açısı aslında. Haberlerde ya da filmlerde çok görmüşsünüzdür on beş yaşında, otuz yaşında adamlarla evlendirilen küçük kızlar. Her şeyden önce böyle bir davranışı kesinlikle desteklemediğimi belirtmek isterim sadece bir örnek olarak kullanacağım. Neyse şehirde yaşamış iyi eğitim almış bir insanın gözünde bu davranış çok yanlış hatta iğrençtir ama köyde yaşayan o insanlar için bu tamamen doğal bir şeydir. Kızını büyük bir adama küçük yaşta iken veren bir babanın düşüncesi kızını korumaktır. Çünkü evli olmayan kızların ve kadınlarız tacize uğraması ya da kaçırılması gibi olaylar köylerde çok yaygındır aynı zamanda kadınların çoğunlukla eğitimi yoktur ve bir eşi olmazsa kendi kendine geçinebilmesi çok da kolay değildir. Babanın bakış açısına göre kızını bu olaylardan koruyacak ve ona bakabilecek bir insandır damadı. Elbette korumanın dışında başlık parası gibi para karşılığında çocuklarını satanlar da yok değil ama onlar başka bir konu, şu an ilgilendiğimiz konu bakış açısı. Şimdi ilk paragrafta sorduğum soruların cevabını eğer önce bulamadıysanız şimdi bulmuşsunuzdur, bakış açısı. İyilik ve kötülükte hangi tarafta olduğumuza göre karar verilen olgulardır aslında. Klasik bir film düşünelim bir karakter kötü olarak tanıtılır çünkü ana karakterin işine gelmeyen bir planı vardır. Filmin sonunda ana iyi karakterimiz kötü karakterin planlarını durdurur onu yener ya da öldürür ve mutlu son yazısı ekrana gelir. Peki kime göre mutlu son? Şimdi kötü bu filmdeki kötü olarak tabir edilen karakter olduğunuzu düşünün. Filmin sonundasınız bir planınız var ve düşmanınız yani sizin kötü karakteriniz sizi yeniyor ve öldürüyor. Pek de mutlu bir son gibi olmadı öyle değil mi? Hatta her şey bir anda alt üst oldu. Buradan çıkarmanız gereken mutlak doğrunun asla var olmadığıdır. Siz her zaman haklı olamazsınız siz her zaman size göre haklısınızdır o yüzden hiçbir konuda kendinizi kesin doğru görmeyin çünkü filmdeki kötü karakter siz olsaydınız hikâyenin sonu tamamen farklı olacaktı. O yüzden kendinizinkinden farklı düşünceleri reddetmeyin onlara saygı göstermeyi bilin. Eser: Mona Lisa Sanatçı: Leonardo da Vinci ARZUNUN MAHKUMİYETİ Hayatta hepimizin farklı özellikleri vardır bazı insanlar çok yumuşak başlıdır,bazıları neşelidir bazıları ise hırslıdır. Ben hiçbir zaman gözü kara bir şekilde hırslı bir insan olmadım.Sonunu bilmediğim şeyler hakkında önceden kesin hükümlü konuşmak bana her zaman ürkütücü gelmiştir.Eğer bir şey için iddialı bir şekilde tavır sergilersem ve sonunda elime yüzüme bulaştırırsam ne yaparım diye düşünürüm.Fakat benim gibilerin aksine bazı insanlar kendinden emin ve hırslı bir yapıdadır.Bence insanın kendine güvenmesi ve kendinden emin olması iyi bir özelliktir.Bu tür insanlar daha az telaşa kapılır ve panikler. Bu yaz tatilinde zevkle izlediğim ''Breaking Bad'' adlı dizideki Walter White karakteri dizinin başında kendi halinde, sessiz sakin bir kimya öğretmeniydi.Akciğer kanseri olduğunu öğrendikten sonra karısı ve çocuklarına vefat ettikten sonra para bırakmak için uyuşturucu işine başladı.Başta sadece ailesi için yeterli parayı toplayıp, bırakmayı düşünüyordu fakat zaman ilerledikçe büyük hırslara kapılıp daha fazlasını istemeye başladı.Dinmek bilmeyen hırsı onun karakterini günden güne değiştirdi ve hikayesi amacının tam zıttı bir şekilde sonuçlandı. Bir insan kendini kanıtlama çabası gibi birçok sebeple hırslanabilir.Mesela çevresi tarafından fazla kiloları sebebiyle alay edilen,küçümsenen bir insan düşünün kendini ne kadar kötü hissedeceğini hayal etmek bile zor.Maalesef hayatta çok acımasız ve düşüncesiz insanlar var ve onlar insanların kalbini kırmaktan hiç çekinmiyorlar.Alay edilen kişi hırslanıp özgüvenini kazanmak ve kendini kanıtlamak için kilo vermeye çalışıyor.Ya da işi olmadığı için eleştirilen bir aile babasını düşünün insanlar onu kınayan tutumlar sergiliyor ve o kişi kendini eksik hissedip kolay yoldan para kazanmak için hırs yapıyor.Şans oyunları ya da kumar oynamaya başlıyor işi hırsa bindirip zamanla bağımlısı olduğunda ise kendini ve ailesini çok daha kötü bir duruma sürüklüyor.Bu kişilerin ortak noktası; kendilerini içinde bulundukları durumdan rahatsız hissedip, bir şeyleri değiştirmek istemeleridir.Aynı zamanda insanların tavırlarından duydukları rahatsızlıktan dolayı kendilerini kanıtlamak istemeleridir. Bence yeterli derecede hırs herkeste olmalıdır çünkü hayatta rekabet ve çekişme her zaman vardır.İsteklerimizi geçekleştirmek içinde biraz hırs yardımcı olabilir ve insanın motivasyonunu arttırabilir.Fakat gereğinden fazla hırs açgözlülüğü de beraberinde getirir.Mesela iş hayatında yükselmek isteyen bir insan hırsıyla hedeflerini gerçekleştirdikten sonra tatmin olmayıp daha fazlasını istediğinde sorunlar başlıyor.Her şeyin en fazlasını ve en iyisini aç gözlü bir şekilde kendine istiyor.Başka insanlarında hakkına göz dikiyor.Bu kesinlikle ahlaki açıdan etik olmayan bir tutumdur.Bunun gibi durumlarda amaç hedefleri gerçekleştirmekten daha farklı yönlere gidiyor. Hedeflerimize ulaşmak için ihtiyacımız olan hırsların zamanla gözümüzü kör edebilecek derecede açgözlülüğe dönüşebileceğine dair verebileceğim en güzel örneklerden biri ''Breaking Bad'' dizisidir.Walter Başta sadece ailesi için yeterli parayı kazanıp bu işi bırakmayı düşünüyordu fakat zamanla hırslarına yenik düşmeye başladı.Çok yüksek miktarda paralar kazanmasına rağmen aç gözlü bir şekilde daha fazlasını istemeye devam etti.Bu işe başlamadan önce çok sakin ve silik bir karakterdi.Fakat bu iş sayesinde kazandığı para ve beraberinde gelen güç hissi onun karakterini değiştirdi.Eski karakterinden eser kalmadı sadece aç gözlü bir şekilde hep daha fazlasını isteyen bir adam haline geldi.Mesela dizinin başında pısırık bir adam profili çiziyordu ve seyirci olarak haline üzülüyordum.Fakat uyuşturucu işinden para kazanıp başarılı olduktan sonra karakteri tam zıttı bir şekilde değişti.İnsanları kullanmaya çalışan,bencil ve vicdansız bir adama dönüştü.Hırs,açgözlülük ve güç arzusunun bir insanı ne kadar değiştirebileceğine bu dizide şahit oldum.Bence dizinin sonundaki en acı olayda Walter'ın her şeye ailesi için başlamış olmasına rağmen en sonunda hepsinin ondan nefret etmesiydi.Buna kendisi sebep oldu çünkü onlara yalan söyleyip,kandırdı.Aşırı derecede hırs ve aç gözlülük karakterimizi değiştirmekle kalmaz sevdiklerimizle ilişkilerimize de zarar verir. BERNA ANAR Fareler ve İnsanlar / Kamil KARADAĞ Fareler ve insanlar, döneminin en çok yankı uyandıran kitaplarından birisidir. Yazarı Nobel Edebiyat Ödülü sahibi John Steinbeck olan bu muhteşem kitap kısa olmasıyla birlikte içerik bakımından oldukça zengin. Eminim birçok insan kitap okumaya bu muhteşem eserle başlamıştır. Okuyucularına her ne kadar çocuk kitabı izlenimi verse de, kitabı okuyup inceledikçe insanlığın genel sorunlarından bahsettiğini anlamak çok da zor olmuyor. Muhteşem bir dostluğun kısa ama anlamlı hikâyesini gözler önüne seren bu eser insanlığa dostluklarını yeni baştan sorgulatacak niteliğe sahip. Tek nefeste okunabilecek bir kitap olan Fareler ve İnsanlar’ın her yaştan insanın kitaplığında yer almasını gerektiğini düşünüyorum.Dostluk benim için her zaman birinci planda olmuştur. Bir insan dostunun kim olacağına karar verirken bunun hayatını etkileyeceğini unutmamalıdır. Kitabın ana düşüncelerinden birisi de her insanın bir dostu olmalıdır aslında. Kitabı okurken kendinizi karakterlerin yerine koymaktan alıkoyamıyorsunuz. Yazarın sade, akıcı ve anlaşılır üslup taşıması da eserin okunabilirliğini arttırmış. Romanda iki ana karakter var: George Milton ve Lennie Small. Her şey bu iki karakterin bir çiftlik satın alma hayali ile başlıyor aslında. Sonrasında yaşananlar ise hayatın gerçeklerini bizlere acı bir tokat gibi çarpıyor. İki dostun hayalleri ve hedefleri yolunda çektikleri sıkıntılar, karşılarına çıkan engeller oldukça başarılı bir şekilde okuyucuya aktarılmış. Güçlü bir dostluğun getirileri kitabın okuyucularına doğrudan iletilmiş gibi görünüyor çünkü bu kitabı okuyan herkesin ne kadar etkilendiğine ve dostluklarını tekrar tekrar sorguladıklarına birçok kez tanık oldum. Aslında kitapta da anlatıldığı gibi hayallerimiz bizimdir ve kimsenin onları elimizden almasına izin vermemeliyiz. Roman o kadar sürükleyici ki elinize aldıktan kısa bir süre sonra bittiğini göreceksiniz. Bu da başarılı yazar John Steinbeck’ in okuyucularını derinden etkileyen özelliklerinden sanıyorum. Arkadaşlık konusunu oldukça derin bir şekilde ele alan bu eserde dostluğun getirdiği sabrı da görüyoruz aslında. George zihinsel engelli olan arkadaşına hiçbir karşılık beklemeden tüm dostluğunu ve şefkatini veriyor, hatta hayatını onun etrafında şekillendiriyor. Günümüz dünyasında böylesine fedakârlık yapabilecek kaş kişi vardır ya da kaçını tanıyoruz? Çıkar ilişkisi üzerine kurulu dostlukların sayısı her geçen gün artıyor… Bu kitap ile birlikte belki de insanların ne derece değiştiğini çok daha iyi görüyoruz. Bu iki koca yürekli adam arasındaki dostluk kitabın bir bölümünde şu şekilde dile getirilmiş '' Bizim gelecek için planlarımız var. Bizim iki çift laf edecek, halimizden anlayan bir dostumuz var. Gidecek başka yeri olmayan, meyhane köşelerinde parasını çarçur eden adamlardan değiliz biz. Onlar kodese düşüp o delikte çürüseler bile kimsenin umurunda olmaz. Ama biz başkayız.". Roman gerçek hayat ile birebir örtüşmese de yaşanan çoğu olay bizlere yaşadığımız dünyayı hatırlatıyor. Eserde yer alan iki ana karakterin dostluğunu ve kendi çabaları dahilinde gerçekleştirmek istedikleri hayallerini sade bir dil ile anlatan John Steinbeck birçok kişinin ders alacağı bir eser ortaya çıkartmış. Çocukken okuduğum bu kitabı rafa kaldırmamın ardından yıllar geçse de aklıma geldikçe kitabı elime alıp şöyle bir göz gezdiririm. Son zamanlarda Fareler ve İnsanlar kitabına sansür geldiğini birçok kişi duydu sanıyorum. Çok yazık… Halbuki hemen hemen her insanın küçük yaşta tanıdığı bu kitap çocukların hayal gücünü geliştirmelerinde oldukça etkili bir role sahipti. Dostluğa değer veren ve özellikle de hayal kurup o hayal doğrultusunda kararlıca adım atan insanların şiddetle okumasını tavsiye edeceğim bir eser. MERAKIM BEYAZ PERDEDE"Çoğu insanın beyninin sadece %10'unu kullanıldığı tahmin ediliyor. Hayal edin, eğer %100'ünü kullanabilseydik, ilginç şeyler olmaya başlardı." (Lucy, Luc Besson) İnsan beyni, yıllar boyunca merakımdan kaynaklanan araştırmalarıma konu olmuştur. Henüz çok küçük yaştayken, tüm arkadaşlarım sihirbazların yaptığı gösterişli hilelere inanırdı. Fakat ben, bu hilelerin perde arkasını bulmaya çalışırdım ve gerçek yaşantımızda, tüm bu özel güçlere sahip olan insanların varlığını sorgulardım. Işınlanmalar, zihin gücü ile eşyaları hareket ettirmek, nesneleri yok edebilmek ve hatta insanların zihinlerini dahi kontrol edebilmek... Tüm bunlar sahnelerde sergilenirken çocuklar için gerçek fakat bizler için artık sıradan birer gösteri. Yıllar geçtikçe aklımı kurcalayan bazı sorular, bu gösterilerden yola çıkarak meraklarımı çok daha fazla güçlendirdi. Peki, ya bunların hepsi mümkünse? Işınlanmak, kahvelerimizi mutfağımızdan zihin gücümüz ile masamıza getirmek, parmaklarımızı oynattığımızda saçlarımızı değiştirmek ve tek bir göz hareketimizle kıyafetlerimizi zahmetsizce giyebilmek aslında gerçek olsaydı muhteşem olabilirdi. Peki ya bunların hepsinin aslında mümkün olabileceğini söylesem, ne düşünürdünüz? Ben, insan beyninin bir okyanus kadar geniş olduğunu düşünüyorum ve bizim yüzebildiğimiz alan sadece bu okyanusun kıyılarından ibaret. Başlangıçta insanlığın sadece hareket etme ve hayatta kalma güdüleri olduğunu düşünürsek, geldiğimiz noktada alınan yol fazlasıyla kayda değer. İnsanlığı, hayvanlar âleminden ayıran en büyük özelliğimiz zihnimiz ve aklımızı kullanabilmemizse eğer, neden daha fazlasını yapamayalım. "Lucy " filmi tüm bunlar dünyada ve insanlar arasında hâlâ sır iken, başarılı bir hayal gücü ile bizlere sunulmuş. İnsanların, beyinlerinin yüzde 10luk dilimini kullandığını düşünen ve buna inanan herkesin aklındaki soru mutlaka "daha fazlasını kullanabilseydik ne olurdu?" sorusu olmuştur. "Lucy" nin konusu da, merak eden ve belki de benim gibi yıllarca konuyu araştıran herkesi tam bu noktadan vuruyor. Film öylesine muhteşem bir kurguyla meraklılarına sunulmuş ki, merak ettiğim ve hatta hayal gücümün bile yetersiz kaldığı her konu, film sayesinde insanlığın gelecekteki dünyasına dair daha derin olguları hayal edebilmeme yardımcı oldu. "Lucy" varoluşumuzun tohumlarının atıldığı dönemlere kadar çok derin konulara yer veriyor ve gelişimimizi kademe kademe gösteriyor. Aynı zamanda izlerken varoluşumuza dair bir belgesel tadı veren bu film, beynimizin gelişimini fazlasıyla artıran "CPH4" maddesinin gerçekliğine inanıp, gerçekliğini araştırmama neden olacak kadar etkiledi beni. Filmde bahsedilen "CPH4" maddesi yüksek dozda kullanıldığında insan beyninin kapasitesini olması gerekenden yükseğe çıkarıyor ve bu sayede insan bir çok özel yeteneğe sahip oluyor. Zihin kontrol etmek, nesnelerin yerlerini değiştirmek ve hatta zamanı kontrol edebilmek bunlardan sadece birkaçı. Filmi izledikten sonra yaptığım araştırmalar sonucu "CPH4" maddesinin var olmadığını ancak bu maddeye benzer nitelikleri taşıyan başka maddeler olduğunu buldum. Benzer maddelerin var olduğunu bilmek beni hem şaşırtmış hem de heyecanlandırmıştı. Film esnasında zihnin kademe kademe gelişimi, ince ayrıntılarla anlatıldı. Açıkçası filmin tanıtımını izlediğimde konuların bu kadar ayrıntılı ve gerçekçi olarak izleyicilere aktarılabileceğini düşünmemiştim. Fakat "Lucy" bir çok yönü ile endişelerimin yerini büyük bir keyfe bıraktı. "Lucy" gerek konusu, gerek gerçeğe dayanan sahneleri ile beynin işleyişi ve varoluşla alakalı hiçbir fikri dahi olmayan insanları bile konuyu araştırmaya teşvik edebilecek nitelikte bir film. Fakat tüm bu ilginç kurgunun arasında dikkatimi çeken bir şey vardı. "Lucy" yani filmle aynı adı taşıyan başrol oyuncusu kurgu gereği, beyninin geliştiği esnada yavaş yavaş duygularını yitiriyordu ve beynin yüzde yüzü kullanıldığında "Lucy" yok oluyor ve evrene dağılıyordu. Kurguyu ne kadar başarılı bulsam da, bana mantıklı gelmeyen bu sahne, az da olsa filmi izlerken "keşke biraz daha beyin ve duygular arasındaki yoğunluk aktarılsaydı" dememe sebep oldu. Fakat çıkarım yapmak gerekirse, sırf üşendiğimiz için merdiven kullanmak yerine engelliler için yapılmış olan geçiş yollarını kullandığımız bugünkü toplumumuzda, araştırmaya ve kendimize sorular sormaya çok daha ihtiyacımız olduğunu düşünüyorum. Bundan on beş yıl önce, etrafımızdaki elektronik cihazların bu kadar gelişeceğini tahmin bile edemezken, "Lucy" tüm izleyenlere, gelecekteki olası gelişimimizi başarılı bir şekilde aktarıyor. Yıllar sonra, insanlığın bu kadar gelişebilmesi şimdilik bir hayal olsa da, bu hayalin gerçekleşebileceğini düşünmek bile bence yeterince heyecan verici. Ayşın Binnas Yaşa 21501030 İçimdeki Karamsarlık İnsanlar bazen karamsarlık içinde kalırlar. Hepimiz kalırız, yaşadıklarımız zor, ağır, üzücü veya yorucu şeyler yaşarız. Bunların hepsinin sonucunda birçoğumuz karamsarlığa düşeriz. Hayata bakış açılarımız değişir ve daha negatif bakmaya, düşünmeye ve yaşamaya başlarız. Benim de böyle oluyor bazen. Okul, yollar, ödevler, sınavlar derken kendime zaman ayıramadığımı fark ediyorum ve bu beni çok üzüyor. Okul ve ev arasında sadece bir şeyler yetiştirmeye çalışarak sürdüyorum hayatımı. Bu da tabii karamsarlığa itiyor insanı, sadece okul hayatında değil elbette, özel hayatımın da her anında etkisi olduğunu rahatlıkla söyleyebilirim. Hatta hayalleri bile etkiliyor. Sonuçta insanın hayatını etkileyen herşey sadece somut örneklerde can bulmuyor hayat, aynı zamanda bilinçaltımızda etkileniyor. Eminim ki, gerçek hayatta yaşanılan bazı kötü olaylar sonucu, gece rahat uyuyamama, kötü rüyalar görme, içi sıkılma veya daralma gibi durumları birçok kişi arkadaşlarından, ailesinden veya etrafından duymuştur. Bunları nasıl aşabileceğimiz konusunda kesin bir düşüncem veya çözüm önerim yok açıkçası. Ama aklıma gelen en mantıklı şey aklımıza gelenleri yapmak, yaşamak istediğimiz şeyleri içimizde bırakmamak. Ayrıca biraz cesaret ve risk de lazım gibi geliyor bana. Ya da hayatımızda yapacağımız ufak değişikliklikler de belki çözüm olabilir. Meselâ, eve veya işe giderken yolumuzu değiştirmek, kendimizi yormadan, çok vakit almayan yeni hobiler bulmak, farklı arkadaş ortamlarında bulunmak, evimize bir hayvan almak ve onunla uğraşıp zaman geçirmek vb. şeyler biz farkında olmadan bizi olumlu yönde etkileyebilirler. Hayal kurma konusuna da değinmeden geçemem. Hayalkurmak, düşünmek veya hayatımızla ilgili planlar yapmak bence bizi güçlendirir. Yani aslında ben bazı insanların aksine hayal kurmanın kötü bir şey olduğuna inanmıyorum. Tabiki sürekli değil ama ölçüsünde olmak şartıyla anı yaşamak gerekiyor; çünkü geleceği planlayalım derken yaşadığımız andan vakit kaybediyoruz ve o kaybettiğimiz vakit bir daha geri gelmiyor. Canımız her ne isterse, hiçbir şeyi düşünmeden kimseye bakmadan başıboş hareket edelim demiyorum tabii ki ama monoton hayatımıza biraz renk katabilmeliyiz bence. Yani biz kendiliğinden bir şeyler olsun diye beklersek, o şeyler gelmiyor, tecrübeyle de sabitlenmiş tabii ki bu. Bir de, benim içimden sürekli dışarı çıkıp kaybolasım geliyor. Kaybolmasam bile, tanıdığım bildiğim sokaklar veya yerler olsa da, dışarı çıkmak istiyorum işte. İnsanların arasına karışmak dükkânların adlarını ezberlemek, çalışan esnafları görmek, parkta oturup oyun oynayan çocukları izlemek veya çimlik bir alana yayılıp kulağıma da kulaklığımı taktım mı tamam olur. Bunlar kendileri küçük ama etkileri büyük olan şeyler ve bence denemeye değerler. Çok param olmasa da olur, böyle az az ama tadında olsun istiyorum. Zaten her şeyin fazlası zarar değil mi? Düşünürsek aklımıza daha birçok şey gelebilir, bizi içimizdeki karanlıktan kurtaracak, karamsarlıklığımızdan uzaklaştırabilecek… Ve bazen de sessiz kalıp insanın kendisini dinlemesi gerekir. Mesela ben çoğu akşam ya da gece yaparım bunu, böyle nedense terapi gibi geliyor bana. Yatağıma oturup gözlerimi tavana dikip düşünüyorum. Böyle önce günün özetini geçiriyorum gözümden. Bir bakıveriyorum ki gülüyorum veya gözlerim dolmuş. Sonra ertesi gün yapacaklarımı düşünüyorum, oradan nasıl olduğunu anlamadığım bir şekilde ya geçmişteki hatıralaraya da gelecekteki hayallere gidivermişim. Bu bir çeşit psikolojik seans gibi. Hasta da benim, doktor da. Faydalarını da bolca gördüm açıkası. İnsan kendi kendini mutlu edebilmeli. Hep başkasından bekleyeceğimize belki o aradığımız mutluluğun bir kısmını da olsa kendimizde bulabiliriz. Karamsarlık, iç sıkıntısı, yorgunluklar, depresyonlar, bunalımlar ve nicesi… Hepsi zor ama insanın kendine güveniyle, içindeki yaşama sevgisiyle aşabileceği durumlar. Ben gerçekten böyle olduğuna inanıyorum. Umarım hepimiz içimizdeki karanlıklara açılacak bir pencere bulabiliriz. Işığı Her Zaman Açık Bırakmak İzmir’den Ankara’ya üniversite için taşınırken odamı güzelce topladım. Çocukluğumdan kalan eşyalarım için odanın altını üstüne getirdim ve çalışma masamın üstündeki kitaplığın dibinde bir not defteri buldum. Bu eski not defterimi karıştırırken sayfaların birinde bir film listesi buldum. Bu listeyi ortaokul son sınıfa giderken hazırladığım aklıma geldi. Böyle bir film listesinin varlığının sebebi sıradandı. Neredeyse herkesin bir yerlere yazdığı ve “Bu filmleri kesin ölmeden önce izlemeliyim.” diye düşündüğü filmlerden oluşan bir liste vardır ya. İşte benim listem de onlardan birisiydi. Etrafımdaki insanlardan duyduğum, internetten incelemelerini okuduğum filmleri kendimce derleyip yazmıştım o deftere. Listemi kendi ilgi alanlarımdan seçmedim fakat insanı pamuk gibi yapacak, duygusal -yani öyle düşünmüştüm zamanında- filmlerden oluşturmuştum. Listedeki filmlerin arasında Yeşil Yol da vardı ve üstü çizilmemişti. Ben de izlemeye karar verdim. Bahsettiğim gibi, listemdeki filmlerin çoğunluğu duygunun ağır bastığı ve izleyiciyi etkileyen filmlerdi. Ben de kendi günlük yaşantımda hep neşeli olan, yalnız kalınca beni düşündüren ve üzen filmler, diziler izleyen ve şarkılar dinleyen birisiyim. O yüzden bu filmi hem izlerken hem de izledikten sonra bu filmin tam bana göre olduğunu düşündüm çünkü öyle bir duygu karmaşası yaşadım ki filmi izlerken sandalyemde film boyunca sabit duramaz oldum. Bir o yana bir bu yana... İdamlıklar koğuşunda hayatlarının sona ermesini bekleyen insanların yerine kendimi koydum. Onların son yollarında yürürken ve o sandalyede otururken düşündüklerini düşünmeye, yaşadıkları duyguları anlamaya çalıştım. O insanların vicdanlarını aradım ve ne kadar kötü ve ağır şeyler yapmış olsalar dahi duydukları son pişmanlıktan dolayı onlara acıdım. Sonra hissettiğim bu duygunun arkasından bir anda suçluluk duygusu sardı etrafımı ama onlar için hissettiklerim istesem de hiçbir yerde hiçbir şeyi değiştiremez. Ya bu insanlar arasında gerçekten bu merhameti hak eden ve tamamen iyi niyetinden dolayı yanlış zamanda yanlış yerde bulunup şu an ise mağdur durumda ölümünü bekleyenler varsa? İşte John Coffey gibi yalnız, saf iyilikten oluşup karanlıktan korkan insanları korumamız, kaybetmememiz lazım. Yoksa dünyamızda her gün adaletin bozguna uğrayışına şahit oluruz. Bunun için tepkimizi göstermemiz lazım. Fakat ben de böyle düşünmeme rağmen tepkimi koyamıyorum. İdamlıklar koğuşu Gerçi tepkimizi koysak ne değişecek? Şu ana kadar yaşanan olaylarda izleyici kalmak dışında başka ne yapabildik ki? Sizler de benim gibi hayatı kaçırdınız, hayattan kaçtınız... Neden kaçırdık hayatı acaba? Bunun cevabı etrafımızdakilere dikkat vermememiz mi? Peki, ya dönen dünyada ayakta durmaktan korkmamıza ne dersiniz? Bu iki cevabın da kendi açımdan doğru olduğunu söyleyebilirim. Bu nedenledir ki dikkatimi toplayamamamdan ve ayakta duramamamdan dolayı yakınlarım tarafından dışarıdan çetin ceviz gözükmeye çalışan ama içindeki çocuğu saklayamayan birine benzetilirim. Fakat ben kendimi başka sebeplerden dolayı çocuğa benzetirim. Asıl sebebi korktuğum ve kaçamadığım şeyleri şakaya vurmamdan gelir, tıpkı idamlıkta bekleyenlerin sandalyeyle dalga geçmeleri gibi. Ne zaman geçmişimin ve şakaya vurduğum şeylerin bana yaklaştığını görürüm, işte o zaman gerçekten endişelenmeye başlarım çünkü ne kadar kaçmaya çalışsak da zaman eninde sonunda bizi yakalar ve hepimiz kendi yaptıklarımızla yüzleşmek zorunda kalırız. Lakin en başından itibaren başımız yukarıda, alnımız açık, dik bir şekilde kendi yolumuzda yürüseydik bizim için her şey daha farklı olabilirdi. Ah keşke! İşte o zaman biraz daha fazla yolda kalabilirdik ama tabii ki zamanın bizi bu yoldan silip süpürmesini yine de engelleyemezdik. John Coffey ”Yeşil Yol”u yürürken Eğer zaman her şeyi silip süpürmeden önce bir şeyleri değiştirmek ve iyi niyetli insanlara daha fazla tutunmak istiyorsak herkese gerçekleri göstermemiz ve herkesin yüzlerindeki acının ifadesini silmemiz lazım. Coffey yeşil yolda yürümeden önce “Gördüğüm ve hissettiğim acılardan yoruldum artık, patron. Yağmur altında bir ispinoz gibi yalnız, hep yollarda olmaktan yoruldum. Hiçbir zaman bana yardım edecek, bana nereden geldiğimizi, nereye gittiğimizi ve nedenini söyleyecek bir yoldaşım olmadan. İnsanların birbirlerine karşı bu kadar kötü olmalarından yoruldum. Yardım etmeye çalışıp da edemediğim bütün o zamanlardan. Karanlıkta olmaktan yoruldum. Asıl da acıdan. Çok fazla. Eğer sona erdirebilseydim, yapardım. Ama yapamıyorum.” demişti. Onlara sevgimizi göstermeliyiz. Böylece karanlıkta onları yalnız bırakmayız. Üstlerine her gece ışığı kapatırsak onları hayata küstürmüş ve adaletsizliklere karşı göz yummuş oluruz. Yoksa dünyanın sonunda Tanrı’nın karşısına dikildiğimizde Tanrı bize neden böyle insanların aramızdan uçup gitmelerine izin verdiğimizi sorunca ne diye hesap vereceğiz? Bu yüzden bu acımasız hayatta gerçeklerin arkasında durmayı ve bizi iyi anlamda değiştirebilecek insanları korumayı amaç edinmeliyiz ki yaşamaya devam edebilelim. Yağız Yaşar KAYNAKÇA 1. Darabont, Frank. The Green Mile (Yeşil Yol). 1999. Warner Bros.. Film “Görsel malzemeler, filmin video kayıt dosyasından alınmıştır.” BELKİ BİR GÜN Herkesin hayalleri vardır ve bu hayaller sayesinde hayatta tutunacak bir dalımız olur. Kimimiz işinde iyi olmak ister, kimimiz dünyayı gezmek, kimimiz okuyabildiği kadar çok kitap okumak. Herkes gibi benim de hayallerim var elbette. Bu hayallerimi yaşayabilmek için elimden geleni yapıyorum. Bazen bir şeyleri ertelemem gerekiyor, ya da sevdiklerime karşı çıkmam gerekiyor. Bu yollar bazen o kadar yorucu oluyor ki insan hayallerinden vazgeçmeyi bile düşünüyor. Ama sevdiklerimiz bizimle her zaman birlikte olacak mı? İster istemez kötü düşünceler geliyor aklımıza. Hayatta tek başımıza kalırsak da mutlu olabilmemiz lazım. Bunun için de hayallerimizin peşinden koşmamız lazım. Hayallerimiz zamanla değişebilir elbette. Başka hayallerimize bağlı kalmak için sevdiklerimizin dediklerine karşı çıkabilir sonra da onların dediği şeyleri benimseyip kendimize yeni hayaller bulabiliriz ya da hayallerimizi değiştirmeyip belli bir istikrarla devam etmeye çalışırız. Benim de bir hayalim var: değişik ülkeleri gezip onların kültürlerini az da olsa öğrenebilmek. Gezmek istediğim ülkelerden biri de İspanya. Daha önce ablam bir aylığına eğitim için gitmişti. İspanya’nın en ünlü festivallerinden biri de San Fermin. Ben inanıyorum ki bu festival süresince orada kalabilirsem oradaki insanların kültürel özelliklerini anlayabilirim. Elbette demiyorum ki Türk kültürünü iyi bildiğim kadar İspanyol kültürünü öğrenebilirim. Ama onların kültürleri ve yaşam biçimleri hakkında fikir sahibi olabilirim. Ernest Hemingway’ın “Güneş de Doğar” kitabında bir bölüm bu festivale giden beş kişilik bir arkadaş grubundan bahsediyordu. Hatta kitap festival odaklı hazırlanmıştı. Bu 3 bölümün genel konularına bakılarak anlaşılıyor: festival öncesi, festival ve festival sonrası. Kitabı okurken bir gün ben de onlar gibi bu festivali izlemeye gidebilirim diye düşündüm. “Boğa güreşinin sonunda arenanın dışındaki kalabalıktan kımıldama olanağı bile yoktu. Kendimize yol açamadık ve bir buzul gibi yavaş yavaş, ilerleyen kalabalıkla birlikte kente döndük.” diyor kitabında Hemingway. O kalabalık eminim her sene oluyordur. Ben de o kalabalığa karışıp bunu duyguları yaşayabilmek istiyorum. Düşüncesi bile ne kadar güzel… Montoya Oteli’nin de adı sıkça geçiyordu kitapta. Gerçekten böyle bir yer var mı, yok mu bilmiyorum. Eğer varsa gittiğimde orada kalmayı çok isterim eğer ismi Montoya değilse de bence Hemingway’ın anlattığı otel gerçekte var olmuştur. Belki kapanmıştır, belki de otelin gerçek ismini kullanmamıştır Hemingway. Eğer biraz araştırma yaparsam orayı da bulurum. Kitabı yaşarım ben de… Elbette kitapta çok farklı şeyler anlatılıyor, çok farklı karakterlerle. “Adanın Quadi d’Orleans yakasında, ırmağın içinde büyüyen ağaçların altında yürüdük. Irmağın karşı yakasında yıkılan eski evlerin yıkık dökük duvarları vardı.” Sözleriyle betimlemiş Hemingway Paris’i. Daha sonra gece vakti sokakların arasında dolaşmaya devam etmiş, Notre-Dame’yi seyretmiş bir süre bir köprünün üstünde. Ah ah… Bunları okuyup da insan nasıl Paris’i, aşk şehrini görmek istemez. Gece vakti gezinmeyi cesaret edemesem de gündüz bilmediğim sokaklar arasında kaybolmak, elimde bir haritayla nerede olduğumu anlamaya çalışmak isterim. Şimdi teknoloji gelişti, internet bağlantısıyla istediğin yere en kısa yoldan gidebiliyorsun diye düşünmemek lazım. Gerektiğinde elbette kullanmak lazım ama bazen kaybolmak, gitmek istediğin yeri bulmaya çalışmak, acıktığında güzel olduğunu düşündüğün küçük bir restorana girmek çok daha zevklidir, vaktin bolsa. Ben de istiyorum ki bol bol vaktim olsun, gezeyim sokaklarında Paris’in. Fransa’da Paris, İspanya’da Pamplona, iki farklı şehir, iki farklı kültür, ikisini de tanımak isteyen ben… Bir gün oraları gezmek istiyorum ama vaktimin de paramın da olduğu bir zaman. Vakit dediğim de çok değil bir hafta yeter bana. Bir sene bir yere giderim, sonraki sene diğerine. Belki de seneye giderim ikisini de gezerim. Belki de hiç gidemem sadece kitaplardan okuduğumla, resimlerde gördüğümle, belgesellerde izlediğimle yetinirim. Belki de gider ikisinden birinde yaşarım, doya doya gezerim istediğim yerleri. Eğer gidersem, belki ben de bir şeyler yazarım yaşadıklarımdan etkilenerek. Küçüklük yıllarımda ailem hep bir müzik enstrümanıyla uğraşmamı isterdi. Mahalle arkadaşlarım topluca gitar kursuna yazıldıklarında annemin beni de ikna etmek için verdiği uğraş görülmeye değerdi. Nedense müzik aletlerine karşı bir antipati duyuyordum. Ta ki memleketim Nevşehir'de bir Neşet Ertaş konserine gidene kadar... O günden sonrası, Neşet Ertaş'ın bağlama çalarken ellerinin hareketlerini izleyerek ve şaşkınlık içerisinde kalarak geçti. üç yıldır büyük bir tutkuyla büyük bir tutkuyla ve büyük bir gayretle bağlama çalıyorum. Sanat yapmanın gerçek manasını öğrenmemi, belki de hayata karşı bakış açımın değişmesini Bozkırın Tezenesine yani Büyük Usta Neşet Ertaş'a borçluyum. Bu düşünce yazısını da, tam da Neşet Ertaş'ın vefatının üçüncü sene-i devriyesinde kendisinin hayatını anlatan "Neşe, Dert , Aşk" isimli tiyatroya gittikten sonra kafamda şekillendirdim. Neşe, dert , aşk... Tiyatroya verilen ismi gördüğümde adeta büyülenmiştim. İçimden sürekli "Bu bir tesadüf olamaz herhâlde." diyordum. Gerçekten de bu üç kutsal duyguyu bir arada işleyen başka bir sanatçıya rastlayabilir miyiz, ben hiç zannetmiyorum. Kimi zaman dertli insanların rakı sofralarına, kimi zaman düğün salonunda büyük bir heyecan eşliğinde oyun havaları oynayan gelin ve damatlara, kimi zaman da çimlerde oturan genç âşıklara eşlik eder onun türküleri. Yazdığı ve okuduğu türküleriyle milyonların ilgisinin odak noktasına otursa da asla mütevazılıktan ödün vermeyen biriydi, öyle ki son günlerde geceliği 20.000 TL karşılığında gece kulüplerinde şov yapan ilgi şaklabanlarının aksine, bankaya kredi borcuyla vefat etmişti üstat. Kendisine gelen Devlet Sanatçılığı teklifini "Ben halkın sanatçısıyım." diyerek geri çevirmişti. Hatta vereceği konsere ücret karşılığında girileceğini öğrendiğinde "Gençlerin cebindeki sigara parasına göz dikmem" cevabını vermişti. Üstadın yüce gönlünü anlatmaya ne örnek yetişir ne de kelimeler yeter. Geçmişte yaşanmış bu olayları öğrendiğimde kendisine tam anlamıyla hayranlık duyduğum üstadın, bir de baştan sona hayatını anlatan bir tiyatroya gidince adeta mest oldum. dört sanatçının bulunduğu oyunda üç sanatçı bağlama çalıyor, biri ise anlatma görevini üstleniyordu. Fakat bu anlatma basit bir anlatma değildi. Tamamen Neşet Ertaş'ın ağzından, üstüne üstlük de Neşet Ertaş şivesiyle anlatılıyordu yaşam öyküsü... Neşet Ertaş'ın saygılı ve mütevazı hareketleri arasında sembol hâline gelmiş bir an vardır: Yüzlerce kişiye konser verirken "Saygısızlık olmasın. Ceketimi çıkartabilir miyim?" sorusu üzerine büyük bir alkış tufanı kopar salonda. İşte aynı an tiyatroda da yaşandı. Bütün izleyiciler sanki bu soruyu bekliyormuş gibi alkışlamaya başladı salonda. İşte o an, üstadın nasıl gönüllere kazındığını daha da iyi gördüm. Sadece bu duyguları işlemezdi Neşet Ertaş. Toplumsal sorunlar da onun gündemindeydi. Kadına şiddet konusunda üzerinden yıllar geçse de hatırlanacak "Kadınlar insandır, biz İnsanoğlu." cümlesini söylemişti. Kimi türkülerinde mezhep ayrımcılığını işlemişti. Sanatçılar, ülkelerin beyin takımıdır. Bir ülkede sanatın geldiği seviye ile gelişmişlik seviyesini rahatlıkla çıkarabilirsiniz. Bu sebeple, bizim Neşet Ertaş gibi sanatçılara ihtiyacımız var bu ülkede. Sanatını bütün kusursuzluğuyla yapan, aynı zamanda da ülke gündeminden uzaklaşmayarak toplumsal sorunlara dikkat çeken sanatçılara. Bu sebeple, usta sanatçının evi sadece bağlama ile değil, sanatın kendisiyle anılmalıdır. Okullarımızda müzik derslerinde o ve onun gibi üstatlar anlatılmalı, müzik dersleri verilen yerler onun ismi ile onurlandırılmalıdır. Pek çok hissin, duygunun sözlükteki anlamlarını bilsem de onları bana gerçekten öğreten kişi Neşet Ertaş oldu. En ufak bir eğitim almadan bu kadar insanın gönlüne kendi adını yazacak insan az gelir. Üstadı, vasiyet ettiği gibi öldü olarak hatırlamayacağım asla. "Bana öldü demeyin, yoruldu gitti deyin." demişti çünkü.Tiyatronun tanıtım afişlerinde de dendiği gibi en kutsal günlerimizde onun sesi hep bizimledir; düğünlerimizde, âşık olduğumuzda, kederlendiğimizde, toprağımızda, hasretimizde, gönlümüzde… “Neşe dert aşk yazılır Neşet Ertaş okunur!”. Huzur içinde yat Neşet Ertaş... Senin gibi bir milli servetin değerini umarım bilebiliriz! Mehmet ALPEREN ERTAŞ 21402195 Filmin sonu visaldir American Beauty adlı filmin son sahnesini izledikten sonra insanların ne kadar saçma şeylere hayatını bina ettiği ve ne kadar dikkatsiz ve dünyaya müptela olarak yaşadığı hatırıma geldi. Şöyle ki, insan dünyayı hanesi gibi seviyor, elde etmeye çalışıyor olmuyor çünkü bitiyor, zevale koşuyor. Hatta dünyayı tahkir edenlerin ve kötüdür diyenlerin nedeni ona muhabbetinde ileri geliyor, zira dünya eline geçiyor, fakat durmuyor gidiyor. Sadece dünya değil herkes gidiyor, gitmese bile visallerin lezzeti firakların elemine mukabil gelmiyor. Kavuştuğu an bitmesini düşünmek bile elem veriyor, dünyayı durduramadığı gibi beraberinde gidiyor. İnsan seviyor ama normal bir sevmek değil bu sonsuz sevmek. Fakat sonsuz sevgisini sonlu şeylerde arıyor, bir insan, bir iş ya da bir takım fark etmiyor. Sadece o hissi kullanması gerektiği biliyor, hissediyor, kullanıyor fakat yetmiyor. Hafif bir mutluluk numunesini buldu mu sanki mutluluğun sırrı oymuş gibi seviniyor ona sarılıyor. Sevdiği şeyi tanımak istiyor. Onun hakkında her şeyi öğrenmek hayatını belki de onun etrafında kurmak istiyor. Ama yetmiyor. İnsan hayret etmiyor. Bakıyor ama görmüyor. Mesela bir toprağa bakıyor, fark etmiyor. Bu tatsız, tuzsuz, renksiz topraktan nasıl oluyor da çeşit çeşit, renk renk farklı tatlar da meyveler, sebzeler çıkıyor. Bu koskoca ağaç nasıl oluyor da bir tırnak kadar olmayan tohumdan çıkıyor da nasıl göklere kadar yükselen bir ağaç oluyor? Hayret etmiyor. Tefekkür etmiyor. Artık normalleşiyor, ona ülfet peyda ediyor, basit görüyor belki hayvandan farkı kalmıyor. İnsan hayattaki amacını unutuyor. Mesela ben hazırlığın ikinci senesindeki bir anımı paylaşmak isterim. Bundan iki sene önce hayatımın amacı resmen bölüme geçmek olmuştu, ne yapacağım ne edeceğim diyordum. Arkadaşlarla hem bölüme geçmenin hayalini ve hem atılmanın korkusunu beraber yaşıyorduk. Hazırlığı geçersek eğer hiçbir sorun kalmayacak gibiydi sonra geçtik ve o sevinç birkaç günde bitti. Bitti yani, bölümdeyiz şimdi ne oldu? Artık sorunlar bitti mi? Sahi ne olacaktı geçemeseydik, en kötü başka okula geçerdik başka okula geçemezsek ne olurdu bir daha hazırlanırdık belki üniversite okumazdık daha kötü ne olabilirdi? Ne olurdu ben size söyleyeyim. Hiçbir şey olmazdı. Bir şekilde hayat devam ederdi öyle ya da böyle. Bölümdeyiz peki şimdi amacımız ne? İyi bir mühendis iyi bir öğretmen ya da iyi bir mimar olmak mı? Bana öyle bir cevap verin ki zevale mahkum olmasın. Peki hayatın amacı nedir? Ben neyim? Nereden geliyorum? Nereye gideceğim? Vazifem nedir? Sorularına doğru cevabı bulmaktır. Ve bu soruların cevapları fani şeyler olduğu sürece yıkılmaya mahkum olacaktır, zira ömür durmuyor zevale koşuyor. Ölüm genç yaşlı ayırt etmiyor. Hem düşünelim. Bir söz vardır, annesi ölene öksüz, babası ölene yetim denir ama evladı ölene bir şey denmez, bir kelime yoktur onun için. Hayatta ki en büyük acı evlat acısıdır derler. Düşündüm, bir anne evladını kaybetse bir daha göremeyeceğini inansa tüm dünya saadeti ona verilirse yeter mi? Kalbi, ruhu azap çeken bir insana mesut denilebilir mi? Hani bir örnek vardır belki duymuşsunudur. Bir insan hayatında hiç karpuz yememişse canı karpuz çekemez çünkü tadını bilmez. Şimdi bu anne evladın tadını aldıktan sonra bir daha göremeyeceğine inansa ona nasıl bir azap olur, öyle değil mi. Aynen öyle de insan geçici ve her zaman elinden kaymak tehlikesi olan şeyleri hayatının amacı yaparsa aynen böyle hayatı zehir olabilir. Ama üzülme dünya ebedi olsaydı, insan içinde ebedi kalsaydı ve firaklar ebedi olsaydı üzüntülerin ve acıların manası olurdu. Fakat dünya bir misafirhane olduğundan ayrılıklar ebedi olmadığından ölüm ancak bizim için bir visal olabilir. Elhamdülillah. Oğuz Dindar 21501749 Aziz’in Yanı Başında Tekdüzeliğe bile isteye alışmış, kendi bedeninde uyuyakalmayı seçen bir çocuğum ben. Sürekli değiştirdiğim okulların, tanışıp ayrıldığım bin bir farklı isimdeki arkadaşlarımın, öğretmenlerimin, sevgililerimin arasında ben, değişen ve yerini bir başka eş değerine bırakanın yasını içten içe tutan, kendi halinde bir insanım aynı zamanda. Değişikliğin aslında bir kayıp anlamına geldiğini çok iyi öğreten bir evde büyüdüm. Biliyorsunuz, vardır böyle evler ve yaşantılar. Henüz fark etmediyseniz de alıştığınız bir ayak sesini duyamadığınız zaman yahut masadan bir bardak eksildiği vakit, görmeye başlıyorsunuz siyam ikizleri gibi benzer geçen günlerinizin algılayamadığınız güvenilirliğini. Bir kapının önünde duruyor, ne karşınızdaki alanın tahmin edemediğiniz dokusuna güvenebiliyor ne de geriye dönebiliyorsunuz. Zamanın durmak bilmeyen gövdesini ise her defasında unutuyorsunuz ve sürüklenerek o kapıdan geçmek zorunda kalıyorsunuz. Sonrası ise bambaşka kelimelerle yazılması münasip farklı bir hikaye halini alıyor. O kapının hemen diğer ucundayım işte bir kez daha. Babamın hastalığı ve bir oğul için izlemesi eziyet haline gelen zayıflamış vücudu bambaşka bir kaybı anımsatıyor. O kapıdan geçenlerin çok iyi bildiği gibi, başınızı döndüren acının şiddeti değildir o ilk adımda, geçmişi sürekli düşünen zihninizin hızıdır. Pişmanlıklarınız, aklınızda biriken ve "Keşke daha farklı davransaydım." cümlesiyle yayılan kuruntularınızdır, sizi bu değişimde en çok zorlayan. Beni de babamla geçirmeyi seçmediğim günler zorluyor işte o eşiğin diğer ucunda. Toptaş'ın Aziz'ini izliyorum böyle zamanlarda. Sığındığı türkülere, babasını izlediği sedire, yaptığı yolculuklara dikkat kesiliyorum. “Pişmanlığın hızını azaltıyor mu, kaçırdığın tüm o anları yakalama hevesin ?“ diye sormak istiyorum da, yeni bir keşfin başındaki her canlı gibi korkuyorum: İlkel bir organizmanın, halinden memnun, kör cahil tavrını özleyeceğimi duyumsuyorum. Değişikliklere içim elvermiyor bir kez daha. Fakat, 'Kuşlar Yasına Gider' bu sorumu duymadan cevaplıyor sanki. Yaktığı türkülerin ardından Aziz'in gönlünde beliren umutla, babasının gözlerini açtığı sabahla, kalabalık bir yer sofrasıyla, sonunda köyüne ulaşabildiği yolculuklarla bir cevap vermeye çalışıyor işte. Her değişikliğin arkasında elbet bir gün hüküm sürecek sakinliği anlatmaya çalışıyor. Duyabiliyorum ama anlayamıyorum. Çünkü ben Aziz değilim, Aziz'in yanı başındaki boşluğum. Size neden mi Aziz’den bahsettim öyleyse ? Yerine geçmek istediğim insanı ve huzura kavuştuğu anları bilmenizi istedim. Sahip olduğu her şeye nasıl da öykündüğümü ve bu yüzden başıboş bir boşluk olmayı niçin kabul ettiğimi görmenizi arzuladım. Bir gün terk edeceklerinin bilincine vardığım günden itibaren, yöreme yaklaştırmadığım dostlarımdan arta kalan yalnızlığımın, Aziz’in pişmanlıklarına şifa olan birlikteliklerine yenildiğini siz de görüyorsunuz artık. Bir roman kahramanını kıskanmak için bile artık çok geç kaldım. Babasının akıbeti ne olursa olsun, Aziz düzelecek. Hiçbir anıya geç kalmamayı artık öğrenmiş bir adam o. Arkadaşlarının ve ailesinin yanına geri döndü. Pişmanlıklarından kurtulurken, değişime uğramayı göze almış cesur bir kahraman olarak hem de...Ben mi ? Hayıflanarak, olduğum yerden kıpırdamaya korkarak izleyeceğim onu. Sahip olduğu iyimserliği, farklılaşırken bıraktığı şikayetleri hem kendime hem de babama anlatacağım. Aynı bedende olmayı hak eden ne kadar da çok ruh var diyeceğim belki, fakat sonra kendimi yabancı ve farklı bir bedeni giyinip kuşanmış olarak hayal edeceğim. Bu bedenin geçiciliğini düşleyeceğim. Çok korkacağım. Kızmayın bana, yeniden başlamak elimde değil ki. Kayıplarla nasırlaşmış bir tenin yaşadığı ferahlama, o pürüzlü etin altındaki bir diğer kaybın kendisini hatırlatmasına kadar sürüyor. Bu yüzden, son sayfayı çevirsem dahi, Aziz’in ezberlediğim adımları, umutları ve dostları ile yaşamayı öğreneceğim. Müge Özdemir İKİLEM Acaba gün içerisinde kaç kere ‘evet’ ya da ‘hayır’ dediniz? Kaç kere önünüzdeki seçenekler arasından en iyi olanı seçmeye çalıştınız? Muhtemelen sayamayacağınız kadar çoktur. Küçük veya büyük seçimler… Biz fark etmeden hayatımızı oluştururlar. Belki de kendimizi anlatmak için çokça düşünüp uzun cümleler, şaşaalı benzetmeler yapmamıza gerek yoktur. Sadece uzaktan bakmamız yeter hayat boyu verdiğimiz kararların bizi birer ayna gibi nasıl yansıttığını görmek için. Farkına varmıyoruz ama konuşurken bile birçok seçim yapıyoruz. Mesela eve geldiniz ve dün masanın üzerine bıraktığınız yemeğinizi göremediniz. Evde iki kişi yaşadığınız için hemen arkadaşınıza gittiniz ve sordunuz. ‘Yemeğimi gördün mü?’ ya da bunu sormak yerine gidip bağırmaya başladınız. Daha yemeği yiyip yemediğini bilmeden neden yediğini sordunuz ve kızmaya başladınız. İki durumda olayın sonuçlarının farklı olacağı aşikâr. Verdiğimiz bu tarz küçük kararlar bile bizi yansıtır, bizden bir parça taşır. Belki çok büyük sonuçlar doğurmayacak ama karakterimizi taşıyan bu kararlar birleştiklerinde hayatımızı oluştururlar. İşte ben tam da bu yüzden çok titiz olmuşumdur kararlar alırken. Titiz olmak hangisinin iyi hangisinin kötü olduğuna karar vermek ya da hangisinin daha çok yarar getireceğini bulmak değildir bence. Geriye dönüp baktığımda verdiğim kararın beni yansıtıp yansıtmadığını görmektir. Evet, bu kararı ben aldım diyebilmektir. Belki de bu düşüncenin ağırlığıyla karar almak her zaman zor gelmiştir bana. Sürekli ikilemde kalmışımdır. Yaptığım seçimler hiçbir zaman kolay olmamıştır. Peyami Safa da kendini adıyla özetleyen Yalnızız romanında ikilemlerin en büyüğüne değinir. Romandaki Meral karakteri iki farklı kişiliğinin arasına sıkışıp kalmıştır. Birinci kişiliği yaşadığı çevrenin, dünyanın getirdiği maddi zevk ve istekleri düşünen ve onlara ulaşmaya çalışandır. Diğeri ise maneviyata önem veren hislerin hâkim olduğu kişiliğidir. Bu iki kişilik her şeyiyle birbirine zıttır ve verdiğimiz her kararda farklı şeyleri seçmemizi isterler. Ne Meral için ne de çoğu insan için bu kişiliklerden birini seçmek çok kolay olmamıştır. Yaşanılan bu ikilem insanı çoğu zaman hüzne sürükler. Her insan yaşar bu arada kalmışlığı fakat kişiliklerinden biri ağır basar genellikle. Ağır basamadığı zamanlardaysa diğer tarafını susturmaya çalışır. Bazı insanlar için o kadar kolay değildir bu iki kişiliğin arasında seçim yapmak. Sürekli ikilemde kalırlar, ikisinin arasında sıkışır, hangi tarafa ait olduklarını bulmaya çalışırlar. İşte ben de böyle biriyim. Tam da Peyami Safa’nın anlattığı gibi herhangi bir kişiliği seçtiğinde diğer tarafı düşünen ve kendini tam olarak ikisine de ait hissedemeyen. Peki, nedir bizi böyle arada bırakan? Nedir bu seçimi bu kadar zor kılan, bizi hayatımız boyunca hayatımızın nasıl olması gerektiğini aramaya zorlayan? Seçimin verdiği sonuçlardır belki de. Birini seçtiğimizde öbürüne olan isteğimizdendir. Her iki kişiliğin de dayanılamaz güzelliğindendir. Romanı okurken fark ettiğim gibi bu iki zıt kişilik birbirlerini oluştururlar. Biri var olmadan diğeri olamaz. Birbirlerinden beslenirler, zaten bu yüzden hep birlikte var olurlar insanın içinde. Sürekli insanı sorgulamaya ve seçim yapmaya zorlarlar. Bıraktıkları ikilem çok büyüktür. Hayat boyu bizi takip eder, sürekli aklımızı kurcalar. Düşüncelerimizi, zihnimizi bir saniye bile rahat bırakmazlar. Var olabilmek için bu iki zıt kişilik birbirlerini asla yalnız bırakmazlar. İşte bu yüzden bu iki zıtlığın, kargaşanın içinde seçim yapmak zorundayız hayatımız boyunca. Belki de hayatımızı farklı kılan bizi biz yapan bu ikilemin arasında yaşamak, seçimler yapmak ve belki de galip gelip karar verebilmektir hangi tarafımızın ağır bastığına. İnan|1 Onur İnan Anka Kuşu Bir Van Gogh hayranı olarak Yıldızlı Gece tablosu benim için oldukça büyük bir öneme sahip. Tabloda tasvir edilen gecenin ve sizde bıraktığı duyguların tarif edilemeyeceği ve kâğıda dökülemeyeceği inancı içinde idim. Kitapçıda Olağanüstü Bir Gece romanının kapağında bu resmin yer almasının ne kadar da küstahça olduğunu düşündüm. “Ne cüret Stefan Zweig!” dedim kendi kendime. Yeraltından Notları henüz bitirmiş olmama rağmen bu kitabı almalı ve haklı olduğumu en azından kendime göstermeliydim. Böylece yeni bir varoluşçu maceranın içine doğru sürüklendim. Zweig; hissizleşmiş, duygularını yitirmek üzere olan bir karakteri, “R”yi tasvir ediyor. R diğer varoluşçu karakterlerden farklı olarak bu hissizliğinden kurtulmanın yollarını arar. Bu arayış sırasında inişli ve çıkışlı bir ruh haline sahip olduğunu söyleyebiliriz. Ruh hali salgın bir hastalığa yakalanıp, bundan kurtulmak isteyen bir insanınki ile benzerlik gösterir. Tıpkı hastalıktan kurtulma arayışında olan bir insan gibi sınırlı bir mücadele gücü var. Kısa sürede gücünü kaybedip, bir yere yığılıp kalır. Sonra ısırılmış bir pil edasıyla yeniden ve hızla çalışmaya başlar. Yaşadığı hissizlik kendisini elinde olmadan ahlaki bir çöküşe doğru iter. Gecenin karanlık tarafına geçer ve yaptığı kötülüklerle içinde bir kıvılcım oluşturur. Erdemli ve mutlu olmaya giden yolun buradan geçtiğini bilir. Önce dibe çökmeli ardından adeta yeniden doğmalı eski benliğinden sıyrılarak. Bir süpernova gibi olmalı, karamsarlıkla kararsızlık arasında her şeyin sonuna doğru, ansızın dehşet verici bir parlaklıkta parıldamalı. Ruhani bir uyanış için hayatın en İnan|2 dibini görmek gerçekten gerekli midir? Hissizliğimizden kurtulmak için suç işlememiz mi gerekir? Hissizliğimizden kurtulmak için bir suç işlenmesi gerekmemeli. Her gün onlarca Suriyelinin yanından öylece geçip gidebiliriz. Onların farkında olmayabiliriz, hatta daha da kötüsü varlıklarından rahatsızlık bile duyabiliriz. Böyle olması, onların içinde bulunduğu durumu ya da davranışlarındaki motivasyonu anlayamamak ve içselleştirememekten kaynaklanmaktadır. Kısacası empatiye ihtiyaç duyarız. Hissizleşmiş bir insanın empati yapabilmesi mümkün müdür? İlle de bir suça ortak olmakla mı bu durumdan kurtulabiliriz? Böylesi durumlarda yazına başvurmak en makul ve insancıl çözüm olacaktır. Mendil satan bir Suriyeli çocuğa dair bir dergi yazısı okuduğumuzda içimizde bir değişiklik olduğunu hissedebiliriz. Yaşadığı acının en ufak bir bölümünü bile içimizde hissetmek onu anlamamıza yardım edecektir. Bir duyguyu paylaşmayı yeniden keşfeden insanın içi yeniden yeşerecek ve hayat bulacaktır. Böyle bir kırılma noktası yaşandıktan sonra bütün duygularımızda bir domino etkisi yaratacaktır. Örneğin, bir arkadaşımızın ailevi sorunlarını dinlemek bize öncesinde sıkıcı ve önemsiz gelirken, artık onun üzüntüsünü paylaşacak, yardım edebilmek için elimizden geleni yapmaya çalışacağızdır. Ne yazık ki kanıksamaya başladığımız terör olayları karşısında sessizliğimizi bozarak tepkimizi ortaya koyacağız. Fikir ayrılıklarına düştüğümüz insanları bir çırpıda geçiştirmeyip, onları dinlemeyi öğreneceğiz. Birbirimizi dinledikçe aramızda ortak bir noktanın bulunduğunun ayırdına varacağız. Aslında ortak bir noktaya varıp varmamamızın pek de önemi yok. Önemli olan birbirimizi dinleyip anlamak ve birbirimizin fikirlerine saygı duymak. Buna benzer saymakla bitmeyecek olumlu adımlar birbirini takip edecek ve hissizliğimizden kurtulacağız. İnan|3 Öncelikle Stefan Zweig’a hakkını teslim etmek gerekir. Oldukça başarılı, sürükleyici ve sıradışı bir roman ortaya koymuş. Kapağında Van Gogh’un Yıldızlı Gece tablosunu gururla taşıyabilecek bir kitap. Ayrıca karakterimiz de bir Anka kuşu gibi yanıp kül olmuş ve küllerinden yeniden doğarak ruhani uyanışını gerçekleştirmiştir. Her ne kadar bu ruhani uyanış için bir suç işlenmesine gerek olmadığını düşünsem de olayların bu yönde gelişmesi kitabı sürükleyici hale getirmiş. Ezginur Uslu GERÇEK ÖZGÜRLÜK MÜ; GERÇEK Mİ ÖZGÜRLÜK? Bir şey gerçekleşince hayalde olduğu kadar güzel olmadığı fikri nice açıdan değer bulabilir. Heves açısından değer bulur, başarı açısından değer bulur, özlem açısından değer bulur, hırs açısından değer bulur... Yatakta, çimde uzanıp hayal kurmanın, yazmanın çizmenin, anlatmanın keyfini belki de gerçek olay bile veremez insana. Bazıları hayal kurmaya bile kırgındır; geçmişte kurduğu hayaller başına yıkılmıştır, gerçekle yüzleşmek zorunda kalmıştır zaman zaman. Kimi ise hayal kurmaktan alamaz kendini. Ya kurduğu hayallere saplanır kalır ya da dış dünyayla ilişiğini keser. Hayal dünyası onu bir eş gibi cezbetmiştir. Kim bilir belki de gerçekten özlemini çektiği bir eştir hayali. Yaşayamadığı yönlerini hayalinde yaşatabiliyordur belki. Ne eksikse hayatında oraya yamıyordur... Kimisi de hayal ile gerçeği birbirinden ayırabilme yetisini kaybetmemiştir henüz. Hayal etmesine eder ama gerçekle daha iç içedir. Birinci grup kadar tereddüt etmezler hayal kurarken ama ikinci grup kadar da bağlı yaşamazlar ona. Kaybedecekleri büyük bir iddia yoktur hayal gerçekleşmezse. Hayal kurmayı bir vakit geçirme aracı veya eş dostla güzel zaman geçirmek için meşgale olarak kullanabilirler. Olsa güzel olur ama olmasa da yaşayabilirler. İkinci gruba örnek teşkil edecek birkaç satırı inceleyelim. Sabahattin Kudret Aksal’ın Ne Tuhaf adlı eserinde söylediği sözler bu satırlar olabilir mesela. “Ne tuhaf ömrümün sonuna kadar kelimelerle yaşamam. … Halbuki
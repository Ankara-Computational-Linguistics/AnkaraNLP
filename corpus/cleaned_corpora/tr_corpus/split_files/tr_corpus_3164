denilebilecek şartlara sahipken tek alana hâkim olmayı yeterli görüp böyle yaşamayı kendimize ilke ediniyoruz. Bugün kaç profesör matematik ve edebiyatı harmanlayarak tasavvufi öğeleri açıklama ihtiyacı hissediyor? Ya da kaç tane hocanız size öğretmenin ve öğrenmenin inceliklerini en ince ayrıntısına kadar bellettikten sonra derse başlıyor? Bu kitabı okuduktan sonra çoğu okurun “bilim insanı” kavramının tanımını yeniden yaptığına eminim. Çünkü Mustafa İnan hayatı boyunca sadece bilim adamı değil aynı zamanda bir “bilim sanatçısı” olmuş ve öğrencisi Oğuz Atay diğer romanlarında olduğu gibi eşsiz bir dille bunu yazıya dökmeyi başarmıştır. Bilim sanatçısı belki tanımı yapılması zor bir kavram olsa da bence Mustafa İnan bu kavramı hayatı sayesinde bize kolaylıkla anlatıyor. Bilim sanatçısı bilimi işler, bilimi keşfeder, bilimi yeniden yaratır; tıpkı bir sanatçı gibi, yani Ahmet Haşim gibi, Yakup Kadri gibi… “Birey olarak ortaya çıkmadıkça, uyuşuk felsefemizden vazgeçmedikçe ve tek tek katkılarımızı insanlardan esirgedikçe bizi kim değiştirebilir?” diyor Mustafa İnan haklı olarak. Etrafımızı değiştirmeye kendimizden başlamalıyız tabii ki dogmalarımızdan kurtularak. Mesela hayat felsefemiz olmamalı yüksek kademelere çıkmak, iyi paralar kazanmak ya da çok tanınmış biri olmak. Öğretebilmeyi öğrenmeliyiz ve katkıda bulunabilmeyi yaşadığımız hayata. Tek bir alanda en iyi olmak amacımız olmamalı çünkü matematik içinde edebiyatı barındırır, şiir içinde tasavvufu barındırır ve bilim içinde hayatı barındırır. Mustafa İnan Hoca ben değil biz olmayı becerebildiği için bugün hayatı üzerine bir roman yazıldı. Kendisi değil de ülkesini, insanlarını, dostlarını düşündüğü için ve en önemlisi de öğretebilmeyi başarabildiği için Oğuz Atay gibi bir yazar hayatının uzun bir dönemini onu araştırmak için harcadı. Bugün Mustafa İnan olmak yani bir bilim sanatçısı olmak zor belki çoğumuz için ama doğru insan olmak için belirli şartlar var; bilgiden nasiplenin çünkü o hayatınıza anlam katar, her şeyi bilmeye çalışın çünkü hayat tek bir alana yoğunlaşarak yaşamak için oldukça karmaşık ve en önemlisi öğretmeyi ve paylaşmayı öğrenin çünkü sizdeki bilgiler sadece sizin işinize yarar. Son olarak tavsiyem; bu kitabı okuyun zaten sonrasında pek çok şey değişecektir… 1000 Kitap.” Bir Bilim Adamının Romanı Kitabından Alıntılar” (15 Nisan 2013) 14 Haziran 2015. <http://1000kitap.com.tr> ÖZLEMLERE YOLCULUK GİBİ Ethem Baran, benim için özel bir yazar: Her şeyden önce bir yol gösterici, elimden tutan bir hoca, gözlerimi kapayıp geçmişte yolculuğa çıktığım bir kılavuz. Öykülerini okurken, unutulmuş bir kasabanın, unutulmuş bir tenhasında, çocukluğuma dönüveririm. Bunu pek de güzel becerir Baran. Sıcak üslubu ve duru anlatımıyla, ne olduğunu hissettirmeden başka dünyalara götürür sizi. Bir yerlerden mutlaka aşina olduğunuz, gerçek olabilmesi pek muhtemel karakterlerle tanışırsınız. Bir köy kahvesinde oturup tavşan kanı çayı yudumlarken, anlatılan efsanelere, dönen türlü dolaplara kulak kabartırsınız. Sokakta topacını çevirirken, aklı babasında olan bir çocuğa dönüşüverirsiniz, ne olup bittiğini anlayamadan. Anlayacağınız, sayfalar arasında gezinmeyedurun, kendinizi mutlak süratle öykülere kaptırırsınız. Zira (Baran, 2015) üzerine konuşmadan evvel, Ethem Baran’la tanışma öykümü paylaşmak istiyorum sizlerle: Lise yıllarımda başlayan edebiyat merakım, beni bir şeyler yazmaya ve daha çok da okumaya zorladığında, henüz Ethem Baran’ın varlığından habersizdim. Bir tanıdığımın tavsiyesiyle “Bozkırın Uzak Bahçeleri”ni (Baran, 2014) okumuş ve kelimelerin büyüsüne kapılıp adeta sarhoş olmuştum. O sıralarda Varlık ve başka edebiyat dergilerinde öykülerim yayımlanmıştı. Öyküler yazıyordum, evet, ama onları gerçek anlamda değerlendirecek birini bulamıyordum. 2015’in bir kış günü, Baran’la Göksu Park’ında bir araya geldik. Sözcüklerine tutkun olduğum bir yazarla saatlerce sohbet etmek, edebiyat üzerine konuşmak, öykülerimi ona okutabilme şansına erişmek, benim için unutulmayacak bir şeydi. Hâlâ görüşüyoruz, sohbet ediyoruz. Benim için büyük bir şeref. Edebi bir kitapta, beni en çok heyecanlandıran nokta, onu elime alıp okumaya başladığım an, zaman ve mekan kavramını yitirmemdir. Hayalgücünün en uç noktalarından, gerçekliğin en acı haline, bir roman veya öykü beni benden almalıdır. Aynı zamanda, beni bana tekrar ve tekrar hatırlatmalıdır. Özellikle de geçmişimin unutulmuş bahçelerinde, sokaklarında, her köşe ve bucağında, beni bir kez daha var etmeli, çok kısa bir an için de olsa beni orada tekrar yaratmalıdır. Zira’daki (Baran, 2015) öyküleri okurken de, diğer Ethem Baran öykülerinde olduğu gibi suratımda tarifsiz ifadeler belirdi. Kâh muzip bir sırıtmaydı bu, kâh hüzün yüklü bir bakış. Beni Zira’da (Baran, 2015) heyecanlandıran en önemli öykülerden biri, şair Şükrü Erbaş’ın Genelev Mektupları (Erbaş, Ş. (1984). Küçük Acılar. İstanbul: Yaba) şiirinden yola çıkılarak yazılmış Kısmet (Baran, 2015 s. 21) adlı öykü oldu. Öykü şu cümlelerle başlıyor: “Bu öyküyü yazdığımdan Şükrü Ağbi’nin haberi yok. Olsaydı, ‘yahu ciğerim, başka işin mi yok, git onunla uğraş’, derdi. Bense eli para görmüş bir yoksul cömertliğiyle ona gülümserdim.” (Baran, 2015 s. 21) Öykünün böyle samimi başlaması ve devam etmesi, sevdiğim iki insanın birbirlerine karşı hissettiği tarifi imkânsız dostluğun bende bıraktığı mutluluğu daha da yükseltti, yükseltiyor. Baran’ın yazdığı her öyküyü önce Erbaş’a göndermesi, onun düşüncelerini önemsemesi ve benim bunu biliyor olmam, gerçekten farklı bir his. Şükrü Erbaş Ankara’ya her geldiğinde, isim babası olduğu Eryaman Çetesi’nin bir üyesinde rakı sofrasının kurulduğu bilmek, o anı gözlerinin önüne getirip, nedensizce tebessüm etmek, çok, çok farklı bir duygu. Zira, (Baran, 2015) birbirinden güzel on iki öyküden meydana geliyor. Kimileyin Baran’ın başka bir kitabından iz sürerek çıkagelmiş Ali Ağa at koşturuyor sayfalarda, kimileyin her zaman arşınladığımız Ankara sokaklarına bir başka gözle bakma imkanı buluyoruz. Bazen içimiz buruk ayrılıyoruz bir öyküden, bir başkasından kıpırdayıveriyor içimiz, aniden. Bana en güzel duyguları hissettiren şeyse, yazarın sayfalardaki samimiyeti oluyor. Bir taşra kasabasında yaşanan sıradan bir olayı anlatırken kelimeler arasındaki Ethem Baran kim ise, Ulus sokaklarında, biz okuyucularını gezintiye çıkarırken, Ankara ve bölge kültürü, yaşayışı, düşünce sistemi hakkında, satırlar arasından bizlerle bitmek bilmeyen bir diyalog içerisinde olan Ethem Baran da aynı kişi oluyor. Doğal, yalın ve göründüğü gibi... KAYNAKÇA Baran, E. (2015). Zira. İstanbul: İletişim Baran, E. (2014). Bozkırın Uzak Bahçeleri. İstanbul: İletişim Erbaş, Ş. (1984). Küçük Acılar. İstanbul: Yaba NEREYE GİDİYORUZ? Etrafımdaki insanlara bakıyorum da herkesin her konuda bir fikri var. Uğur Mumcu’nun “Bilgi sahibi olmadan fikir sahibi olunmaz” deyişini hiçe sayarak herkes, bir şeyler bildiğini zannediyor. Ancak insanların bildiklerini sandıkları şeylerin kaynağına indiğimizde görüyoruz ki çoğu duyumlardan ibaret. Ha, bu konuda kendimi toplumdan soyutlayamam. Çünkü çoğu kez kendimin de “Nereden biliyorsun?” sorusuna karşılık “babamdan duydum” ya da “bir arkadaşım söyledi” gibi yanıtlar verdiğimi itiraf edeyim. Bu durum, aslında çok açık bir şeyi ortaya koyuyor. O da şu ki toplum, bizim düşünce ve duygu dünyamızı biz farkında olmadan ve çok etkili bir şekilde dizayn ediyor. Bu durum insanın doğduğu andan itibaren gelen araştırma ve sorgulama isteğini köreltiyor maalesef. Düşünsenize, bir bebek ilk doğduğunda gördüğü duyduğu tüm nesneleri algılamaya çalışıyor. Önce gözlemliyor, dokunuyor ve hatta tadarak tanımlamaya çalışıyor dış dünyayı. Daha sonra biraz büyüyüp konuşabilecek yaşa geldiğinde annesine ve babasına sormaya başlıyor her şeyi. İşte tam bu andan itibaren ebeveynlerin de etkisiyle toplum bebeğin dünyasını etkilemeye başlıyor. Eskiden her şeyi sorgulayan ve merak duygusunu deneyimleyerek gidermeye çalışan bebek artık hazıra konmaya ve fazla sorgulamadan yaşamaya alışıyor. Peki bu durum, insanın gelecek hayatını nasıl etkiler? Ben bu durumun kesinlikle toplumun yararına olduğunu düşünmüyorum. Çünkü uyuşturucu gibi, toplumu düşünmeyen, hantal bir yapıya sokuyor. Atticus Finch’in yaşadığı Maycomb kasabasının ya da o dönem bölge halkının durumunun da bu olduğu söylenebilir. Bu durum tehlikeli çünkü etrafınızdaki insanlar muhafazakazâr mı, siz de muhafazakâr olmaya başlıyorsunuz ya da etrafınızdakiler ırkçı mı, siz de ırkçı olmaya başlıyorsunuz. Bu durum, bu kadarıyla da kalmıyor. Toplum, yavaş yavaş farklı düşünenleri ayrıştırmaya ve onları toplum dışına itmeye başlıyor. İşte bu noktada karşı çıkanlar olduğu zaman onlara cadı gözüyle bakmaya başlıyor insanlar, tıpkı Orta Çağ Avrupasında olduğu gibi. Peki ne yapmalı? Ben toplumu değiştirmenin bireyi değiştirmekten geçtiğine inanırım, dolayısıyla önce insan dönüp şöyle bir aynaya bakmalı. Ben ne biliyorum, ne söylüyorum? Bu bilincin toplumun geneline yayılması gerektiğini düşünüyorum. Ayrıca okumak bu sorunun anahtarlarından biri. Okumalı insan, mutlaka bir şeyler okumalı. Bu şey, gazete olur, roman olur veyahut bir makale olur, yeter ki okusun. Bana sorarsanız sen okuyor musun diye, size yalan borcum yok, derslerin gerektirdiği kadar bir şeyler okuyorum. Öyle boş kaldığım zaman düzenli bir şeyler okuyan birisi değilim ancak okumanın ne anlam ifade ettiğini biliyorum en azından. Peki okuyunca ne oluyor da ben bu kadar ısrarla vurguluyorum bu konuyu? Okuyarak farklı düşünceleri öğreniyor, hiç yaşamadığı duyguları tadıyor insan. Böylece belki de daha önce hiç düşünmediği gibi düşünmeye başlıyor. Böylece sadece tanıdığı insanların görüşlerini değil, daha önce hiç dile getirilmemiş bir görüşü de duymuş oluyor. Aslında her bir kitap yeni bir insan tanımak gibi. Çünkü sonuçta o kitabın bir yazarı var ve o kitapta yazar kendini bütün samimiliğiyle ortaya koyuyor. Peki toplum bu halde devam ederse ne olur? Ben felaket tellallığı yapmaya hiç hevesli değilim ama dünyadaki örneklerine baktığımızda Hitler’i, Mussolini’yi, Lenin’i çıkartan toplumlar hep bu tip toplumlardır. Çünkü sorgulamadan, tartışmadan biat eden toplumlarda maalesef bu tarz yönetimler çok kolay gelişebiliyor. Dolayısıyla toplum olarak bu durumun farkına varıp çok okumalı ve görüşlerimizi neden savunduğumuzu bilerek savunmalıyız. Mustafa Sertaç Uğur KAYNAKÇA Haper Lee, Tespih Ağacının Gölgesinde, İstanbul, Sel Yayıncılık, 2015 Seda İlayda Yağmur ÖLÜMSÜZLÜK VE GERÇEKLİK ARASINDA… En güzel ve en acı gerçeğin yoğrulmasıydı hayat. Bir doğumla başladı öyküsü insanın, bir ölümle kolayca son buldu heyhat. “ Ne kadar da kolay ölüverdiniz öyle Allah aşkına. Oysa sizi bir gören bir de görmeyen pişmanken, hiç ölmeyecek gibi duruyordunuz.”(49) diyor Nazan Bekiroğlu Mimoza Sürgünü adlı kitabında. Öyledir insan; hepimiz inanırız ölüme, fakat hiç düşünmeyiz yarın var mı diye. Dil ikrar etse, gönül inkâr eder. Nankördür hafıza, nefis insanı ölümsüzlüğe ikna eder. O misk-i amber kokulu rüyadan kovulalı insan, her doğan günün ardından indi akşam. Hangi günü gördün akşam olmamış, diye tınladı sazın teli. Her karanlık gecenin vardır sabahı, diye daldı gözler uykuya. Ondan mıydı hepimizin kendini ölümsüzlük tahtına oturtuşu? O mağrur, yere eğilmeyen başımızın bir gün musallada gölgeleneceğini unutuşumuz bundan mıydı? Dünyanın tatlı meyvesi mi daldırdı bizi gaflet uykusuna? Oysa insan bahar gibi çiçek açarken bir yandan, yaprak dökümünün muştusu yok muydu içinde ezelden? Hepimiz, o tahta at geçerken yanımızdan, ürpermedik mi ölümün yalnızlığından? Hafızalardan silip atacak kadar kötü mü bu perdenin arkası sahiden? Hiç düşündük mü neden var ölüm, hayat ne için? Sonsuz başlangıca adım adım yanaşırken, ölümün pençesinde Azrail bizi niye kucaklar? “Bu dünya böyle bir yer işte! Nereye baksan muamma. Bu dünyada sır var esrar var. Bu dünyanın sırrını çözen var, çözemeyen var. İlk bakışta yüce merhametle bağdaşmaz yaralar, sınanışlar, tükenişler var. Sorgular var, sualler var.” diyor Nazan Bekiroğlu “Var” adlı denemesinde. Gerçeğin üstünde bir gerçek, dünyadan öte bir gelecek var. Dünyanın gerçekliği, ardından gelenin gölgesi kadar. İnsanoğlu bir bilse ötesinde daha neler var. Bu çözülmez sır aşkına! Bizi bu denli oyalayan ne var! Görmez mi göz, bülbül şakımakta aşkını, aşkın oduna uçuşan pervane var. Göğü yeri çekip çeviren, çiçekten meyveyi, meyveden şifayı veren var. Öyleyse bu aldanış nedir? Bu ölümsüzlük gururu kime? Bahar kokularını özler gibi bekleseydik ölümü, daha bir anlamlı yaşamaz mıydık bugünü? Kırabilir miydi bir insan diğerini ya da ağlar mıydı gidenin ardından kalan? Sevgiliye kavuşur gibi kavuşsaydık ölüme, yalnızlığından korkar mıydık ecelin? Dünyadan ziyade, ahiretin sonsuzluğunu sunuyor bize Yaradan. Öyle bir sonsuzluk ki yolu ölümlü dünyadan geçer. Azığımız ise yine buradan götüreceğimiz bir hayat, bir amel, bir niyet... Ah dünya! Bazı gerçekleri yanlış öğretmiş olabilir misin bize? Seni sevelim derken unutturmadın mı bize asıl gayeyi? Asıl gayemiz olan insanlık ve Yaradan’a kulluk vazifemizi… Çok düşünür olduk son günlerde: hayat neydi, kaç satıra sığardı ömür, ölüm üç gün daha bekleyemez miydi? Hele genç ölümlerle burun burunayken mümkün müdür ölümsüzlük, söyle! Kafamız sorular cehennemi! Cevaplar ise tek bir sonuçta birleşiyor. Dünya ahiret için, hayat ölüm uğruna… Burası sonsuzluk diyarı değildir. Dünya bir handır. Nefes bulan konar, soluklanır. Gelip geçer kervan, ömür akşam olur, göçer insan. Bu emir böyle gelmiş Hak’tan. Ah gelimli gidimli dünya! Ölüm var olmasaydı, ecdadımız gider miydi çoktan? Dünyanın ölümsüzlük yalanı yerine, ecelin sonsuzluk perdesini aralayanlar, ebediyetin sırrını(bilmecesini) çözerler. Ölümsüzlük yalanına kendini inandıranlar ise bir gün ansızın gelen o gerçekle yüzleşirler. Er ya da geç bizi bekleyen gerçek, bir gün ansızın çıkıp gelecek: ölüm… İnsan olmanın bilinciyle bir ömür geçirmek ve bizi bekleyen güzel sona hazır olabilmek ümidiyle… KAYNAKÇA  BEKİROĞLU Nazan. Mimoza Sürgünü, Timaş yayınları, 2013 Yiğit Berkay Gündoğmuş21301241TURK 101-51Bacaklara İhtiyacınız YokÇocukluğumdan beri bilime ilgim oldu ve sonucunda şu anda bir bilim adamı olabilmek içinüniversitede çabalamaktayım. Bilime olan bu merakım sebebiyle de yıllardır ünlü bilim adamlarınınhayatlarını, çalışmalarını araştırırım ve okurum. Stephen Hawking ise Zamanın Kısa Tarihi ile benikendine hayran bırakmış, dünyanın -belki de- en zeki bilim adamıdır. Ne var ki böyle muhteşem birzekaya sahip bu adamın hayatı o kadar da muhteşem olmamış. Yakalandığı hastalık sonucu temelvücut kabiliyetlerinin çoğunu, hatta sesini bile kaybetmiş bir adama dönmüş; ancak bir insanınbilim yapabilmesi için tek ihtiyacı olanın beyni olduğunu da çok güzel gösterebilmiş. JamesMarsh'ın yönetmiş olduğu Her Şeyin Teorisi'nde onun o eşsiz zekasının ve zorluklarla doluhayatının yanı sıra çok iyi oyunculuklara ve iyi bir yönetmenliğe de tanık olabiliyorsunuz. Hawking'in bir kitabı ile de aynı ismi taşıyan Her Şeyin Teorisi'nde ayağa kalkamadığıhalde zamanın peşinde koşan bir adamın, ona her zaman destek olmuş bir kadının, aşkın ve umudunhikayesi anlatılıyor. Stephen Hawking'in hayatının aslında hem bir aşk hem de bir dram filmitadında olduğunu izleyince anlıyorsunuz, hatta gösterilen her şeyin gerçekten yaşanmış olduğunubilmek insanı çok şaşırtıyor. Jane Hawking, doktorların söylediğine göre en fazla iki yıl dahahayatta kalması mümkün olan Stephen'la üniversitede tanışıyor ve öleceğini bile bile onunla evleniphayatı boyunca bu hastalıkla savaşmaya razı oluyor. Ne var ki, ne Jane hayatı boyunca Stephen'lakalabiliyor ne de Stephen doktorların söylediği gibi yalnızca iki yıl yaşıyor. Stephen'ın hayatınıizlerken kendi hayatımdaki üzüntülerin ve zorlukların aslında hayatımda mutsuzluğa yol açacakkadar büyük şeyler olmadığını fark ettim. Çok daha kötü hayatları olan insanları düşünüphayatımdan daha memnun bir hale geldim. Aynı zamanda, Stephen ve Jane'in verdiği oncamücadele “imkansız” kavramının anlam çemberini biraz daha daralttı benim için, imkansız olarakdüşündüğüm birçok şeyin azimle ve istekle ulaşılabilir şeyler olabileceğini gördüm. Film çoğunlukla Stephen'ın gençlik zamanını anlatıyor ve geçmiş zamanı anlatıyor olduğunuda oldukça iyi bir gerçekçilikle aktarıyor. Gerek mekanlar gerek kostümler o kadar güzel seçilmişve ayarlanmış ki gerçeğinden bir farkı kalmamış. Oyuncuların yüzlerindeki ifade onların oyuncuolduğunu unutturacak cinsten. Filmde Hawking ailesinin fotoğraf çekildiği birçok sahne var ve eğerStephen Hawking'in fotoğraflarına biraz olsun aşina iseniz, ki ben öyleyim, fotoğraflarıncanlandığını bile düşünebilirsiniz; yönetmen ve tüm çekim ekibi o derece iyi bir iş çıkarmış.Solda Stephen ve Jane Hawking düğünlerinde, sağda Her Şeyin Teorisi oyuncuları bu fotoğrafı tekrar canlandırmakta.Başrol oyuncusu Eddie Redmayne'in oyunculuğuna değinmemek olmaz, bu bugüne kadargördüğüm en iyi performanslardan biriydi. “Zaten tekerlekli sandalyede oturan bir adamıcanlandırmak ne kadar zor olabilir?” diye düşünebilirsiniz, fakat filmi izlerseniz elini, kolunukıpırdatamayan ve hatta konuşamayan bir adamın sadece yüz ifadesiyle bile birçok şeyianlatabildiğini göreceksiniz. Hastalığın her evresini adım adım canlandırmak, gittikçe daha kötü birhale gelen adamın yürüyüşünün, sesinin ve bakışlarının hastalık süresince nasıl değiştiğini bile filmiçerisinde seyirciye bu kadar gerçekçi gösterebilmek kolay olmasa gerek ve böyle zor biroyunculuğu hakkını vererek sergiliyor Redmayne. Zaten Stephen Hawking de bu konuda bir sosyalpaylaşım sitesi üzerinden: “Zaman zaman filmdeki benim sandım.” demiş. Stephen Hawking'in bilebu şekilde yorumladığı bir oyunculuk kötü olabilir mi? Film daha yeni çıkmış olsa da şimdidensöyleyebilirim ki başrol oyuncusu Eddie Redmayne birçok ödüle aday olacaktır ve hatta bazılarınıkazancaktır da.Başrol oyuncuları Eddie Redmayne ve Felicity Jones, Stephen Hawking'le beraber.Biyografiler sinemada diğer filmlere göre çok daha az ilgi görür genelde; çünkü heyecan,dram, aşk kurgu filmlerdeki kadar çok abartılmaz ve gerçek bir yaşam anlatılır. Eğer yaşamıanlatılan kişi sevdiği biri değilse gerçek bir yaşam izlemek de insanın dikkatini çok fazla çekmez.Tüm bunlara rağmen Her Şeyin Teorisi'nin birçok biyografiye göre daha fazla izleneceğinidüşünüyorum. Bunun nedeni ise Stephen Hawking'in hayatının zaten abartılamayacak kadar doluolması. Onun hayatında kurgularda izlediğimiz birçok şeyi zaten görüyoruz, ama aynı zamanda dagerçekten yaşayan bir adamın hayatını izliyoruz. İzlerken hayatta nelerin mümkün olup, nelerinmümkün olmadığını tekrar düşünüyoruz. “Umut sayesinde nelere ulaşabiliriz?” tekrar tekrardüşünüyoruz. Dram filmi sevenler, aşk filmi sevenler, bilimi sevenler, hatta bir hastalıkla mücadeleedenler ve onların hayatlarına tanıklık edenler bile bu filmi izlemeli. Filmde aradıkları dramı, aşkı,iyileşme umudunu bulacaklar ve filmden sonra herkesin kafasında tek bir cümle olacak: “Yaşamoldukça umut da olacak.”. Umudun peşinde koşmak için ihtiyacımız olan şey ne kelimeler, ne de birçift bacak.Yiğit Berkay GündoğmuşHAYAT EKSİ SANAT EŞİTTİR SIFIR Sanatın ne kadar değerli olduğu cevabı olmayan derin bir soru. Sanat sadece kahve kupalarımıza renk katmak için mi, yoksa hayatın bir yansımasını yüksek estetik değerler ile göstermek, duyularımızı tatmin etmek için mi var? Bunun cevabı sanata verdiğiniz değere bağlı, sanata verdiğiniz değer de sanata olan bakış açınızla şekillenmekle birlikte sanata gönlünüzle bakabilmekten geçiyor benim kanımca. Tüm bu soruların kaynağı olan soru da neye sanat diyeceğimizdir ki bu da sanat felsefesinin sorguladığı temel sorulardan biridir. Sanat eseri dediğimiz şey bence bize bir şey hissettirebilmeli, işte bu kadar. Resim, müzik ve sahne sanatları yüksek sanatlardır benim gözümde, onları yücelten de hayatlarını insanlara bir şeyler hissettirebilmek için geçiren sanatçıların emeğidir. Bu yazının ilham kaynağı geçen haftasonu gittiğim BSO konseri oldu. Julian Stecker isimli ünlü Alman çellist BSO eşliğinde Elgar’ın çello konçertosunu gözü kapalı çaldı. Ardından BSO Mussorgsky’nin eseri olan Bir Sergiden Tablolar’ı seslendirdi. Solo çello konseri olunca bileti en önden ve en ortadan almamak ayıp olurdu. Kulaklarım ve gözlerim bayram etti anlayacağınız! Ben o konserde belki kendim de çello çaldığım içindir, bilmiyorum ama iki saat boyunca hayranlık ve zevkle müzisyenleri dinledim. Seyircilerden bazıları uyuyordu (buna da saygım sonsuz.). Bazıları sadece eleştirmek için büyük bir ciddiyetle dinliyordu. Yani müzik onlar için eleştri materyali, kalplerinde hissetmek yerine mantıklarıyla kavradıkları teknik bir konu. Hatırlıyorum da, müzik kariyeri yapmak istemememin en önemli sebeplerinden biri de böyle birine dönüşmekten korkmam olmuştu. Sanatı algılama şeklimin değişmesinden korkmuştum. Bazı gençler ve “ebedi ergenler” de sadece fotoğraf çekmek için gelmişti konsere, “Bakın ben klasik müzik konserindeyim, ne kadar entelektüelim, sanata değer veriyorum!”. “Ebedi ergen” Alain Badiou’nun Gerçek Yaşam kitabında kapitalizmin etkisi altında kalıp bakış açısını olgunlaştırmayı geciktiren insanları tanımlamak için kullandığı ve benim sevdiğim bir sözcük. Gördüğünüz gibi herkesin o konseri algılama biçimi, o salonda bulunma amacı, duyularını nasıl kullanmayı seçtiği farklı yollara ayrılıyor. Hepsine saygı duymak zorunda olmasak da, müdahale etme hakkımız olmadığı kesin! Herkes sanatı hayatının farklı yerlerine koyuyor. Biri için hayatında ihtiyaç duyduğu estetik haz giysisinin üstündeki deseni seçmekten öteye gitmezken, bazıları için sanat yaşamayı değerli ve anlamlı kılan bir hediye. Bazıları sanatı popüler kültürden bağımsız düşünemiyor. Estetik hazzı sürekli değişen moda akımına ayak uydurduğu sürece yaşayabiliyor. “Hepsine saygı duymamız gerekiyor sanırım.” diyorum çünkü kimseden sanatı sadece bir türlü hissetmesini isteyemezsiniz, belki de bu beyin yapısıyla ilgili bir şey, belki de duygusal zeka ile bağlantılı bir algılama yeteneği. Herkes sanatı farklı boyutlarda kullanmayı seçse bile bence gerçek olan tek bir şey var, o da herkesin sanata ihtiyaç duyduğu. Sanatı işlevsiz olarak değerlendiren biri bile hayatının bazı dönemlerinde duygularıyla baş başa kaldığında sanatın önemini inkâr edemeyecek. Sanatın somut bir işlevi olmadığı doğru, ama insanlar duygusal varlıklar ve bence hayatlarında estetiğe ihtiyaçları var. Bir başka fikrim ise, insanların biraz daha kalplerini açarak sanatı algılamalarıyla ondan daha çok değer kazanıp kendi hayatlarındaki inceliklere daha duyarlı insanlar olabilecekleri. Sadece bir öneri! Sanatla kalın... Çerağ Oğuztüzün Kaynakça Ponkin, Vladimir. “Bir Sergiden Tablolar.” 3 Şub. 2018, Ankara, Bilkent Üniversitesi. Badiou, Alain. Gerçek Yaşam. Çev. Işık Ergülen. İstanbul: Sel Yayıncılık, 2017. Fotoğraflar BSO facebook sayfasından alınmıştır. DALGALI DUYGULAR Romanlardan çok öykü kitaplarını seviyorum hatta ayırt etmeksizin tüm öykü kitaplarına bayılıyorum. Roman, kulağıma tek düze bir sesle fısıldıyor ve sakince siniyor içime ama öykünün her sayfası farklı bir ses dalgalanması gibi. O kadar dolup taşıyor ki farklı duyguların ahengiyle, kendimi bir anda o öykünün içinde buluyorum. Z Raporu, okurken kulağımı acıtan çığlıkları, sakince iç geçirmeleri ve argo üslubuyla ruhumun tattığı her duyguyu hissettirdi bana. Hele de hayatım, sabit düzeninden kopup darma duman olmaya bu kadar yakınken hâla bir şeyler hissedebiliyor olmanın verdiği mutluluğu yaşattı bana. Aslında her şey sevmek üzerine kurulu, birçok insanın yüzü sevgi sayesinde gülüyor, geri kalanların dertleri ve kederleri hep sevgisizlikten. Dünyanın merkezinin sevgi olması ve insanların duygusallığa son derece önem vermesi çok anlamsız ve delice gözüküyordu gözüme. Hani kaybettiğin an değerlenir ya her şey, ben kalbimdeki sevgiyi kaybettikten sonra değerlendi duygularım gözümde. Her şeyin içine bir tutam kattığım mantık, bir sonraki adımımı düşünmeden atmamam gerektiğini söyleyen mantık aslında duygularım olmadan bir diktatöre benziyormuş. Sürekli ne yapmam gerektiğini söyleyen, tepemde hiç durmadan beni doğru denilen o saçma sapan şeylere yönlendiren, gülerken bir tık daha yüksek sesle kahkaha atmamam gerektiğini söyleyen mantık, kalbimin en büyük düşmanıymış meğer. Mutlu olup olmadığıma bile mantığımla karar veriyormuşum ben. Oysa mutlu olmak, birilerini, bir şeyleri sevmek ne kadar kolay ve ne kadar huzurlu bir fırtınaymış. Mutluluk tek bir kelimeyle anlatılabilecek bir şey değil benim için ama sanki içimde fırtınalar gibi bir şey. Tek bir duygu durumu olmuyor bence mutlulukta, her şey gibi onun da aşırısı var azı var ama mutluluğun nedeni yok. Bu yüzden arkasına gizlenen mantık bir anlam ifade etmiyor ve mantığını mutluluğunun yanında koyan insan aslında gerçekten mutlu olamıyor. Kendimi mutlu olması çok kolay bir insan zannederdim, yanımdan mutlu olduklarım gidince mutlu olmamın o kadar da kolay olmadığını gördüm. Aslında güneşe baktığımda gözümü kısarken bile mutlu olan bir insanım ya da çimleri minik minik koparıp saçlarıma serperken bile gülebilirim ama son birkaç haftadır kendimde değilim. Ne oldu bana sahiden? Hani söylemiştim ya, öyküler her sayfada farklı bir duygu anlatıyor bana diye, aslında benim o sayfalardan pek bir farkım yok. Bazen deli gibi gülüyorum, bazen bir göl kadar durgun oluyorum, bazen hafif hafif yağan bir yağmur gibi ağlayıp sonra güneş açan gökyüzü gibi ışıldayabiliyorum. Hangi duygu durumunda olursam olayım, kendimi bildiğimden beri ilk kez hayatımın dönüm noktasındaymışım gibi hissediyorum. Kendim bir acıyı yaşarken, bir dert için kendime ortak ararken sanki bunları sadece ben yaşıyormuşum gibi hissediyordum. Bu hikâye kitabını okurken, benim gibi üzülen ve sevgi boşluğunda kaybolan tek insan olmadığımı görmek, kafamı biraz da olsa rahatlattı sanırım. Hayattan fazla bir beklentim yoktu aslında, mutlu olmak ve bir şeyleri doğru düzgün yapmak benim için yeterliydi. Şimdiyse, başkalarını mutsuz etmediğim sürece mutlu olmak tek derdim. Ne yazık ki tek derdi mutlu olmak olan bir insan için fazla mutsuz olduğumu düşünüyorum. Belki de istediğim, tek başıma bir mutluluktan ziyade, sevdiklerimle mutlu olmaktır. Bilemiyorum, her dakikam farklı bir duygu durumu barındırıyor, çoğu zaman dalgalı ama bu aralar durgun olan duyguları. Şimdi, kendimi dümdüz bir yolda tek başıma yürüyormuş gibi hissediyorum. Her ne yaşarsam yaşayayım, ne hissedersem hissedeyim hayatın akışında olduğumu, bana benzer birçok insan olduğunu ve tıpkı onlar gibi ömrüm bir gün bittiğinde yaşadıklarımın bir z raporuna dönüşeceğini biliyorum. Kaynakça: Lidar, Ali. Z Raporu. Öykü. İthaki Yayınevi. İstanbul. 2016 Selin Güngör Hüseyin Doğukan Elbaşıoğlu 21903333 GÖLGELERİN SIRRI Tren yolculuğunda okumak için çabuk bitecek bir kitap arıyordum. Oda arkadaşım, Zülfü Livaneli’nin Gölgeler kitabını verince çok sevindim. Tam istediğim gibi ince bir kitaptı. Konusunu bile sormadan çantama koydum. Trende kapağı açıp ön söze bakınca kitabın sandığım kadar kolay olmadığını anladım. Ön sözdeki “şehrengiz”, “müstear isim” gibi edebi terimleri bile ilk kez görüyordum. Edebiyattan anlamadığım için sayfaları hızlıca çevirdim. Pek tanımadığım şairlerin/yazarların eserlerini görünce yanıma yedek kitap almadığım için kendime kızdım. Gene de zaman geçsin diye sayfalara bakmaya başladım. Kapakta yer alan ünlü kişilerin resimleriyle içindekilerin ne ilgisi olduğunu bulmaya karar verdim. Mesela Atatürk’ün resminin şair ve yazarlarla niye kapakta yer aldığını merak etmiştim. İyi ki öyle yapmışım. Kitabın kahramanı olan gölgeler kendi aralarında konuşurken kitabın kapağındaki kişiler hakkında da sırlar veriyorlardı. Çünkü gölgeler kapaktaki ünlü kişilerin, yazar ve şairlerin müstear (takma) isimleriydi. Gölgelerin konuşmasına o kadar dalmışım ki kitabın bittiğini tren durunca fark ettim. Gölgelerin verdiği sırlar sayesinde edebiyatın başka bilmeceleri olup olmadığını merak etmeye başlamıştım. Kitabın pek bilmediğim ve merak etmediğim edebiyatın içine beni kolayca çekme sebebi ölümsüzlüğü farklı bir şekilde işlemiş olması. Hepimiz ölümsüz olmayı düşleriz. Doğaseverler ağaç dikerek, öğretmenler çocukları eğiterek, siyasetçiler ideolojilerini yayarak, sanatçılar özgün eserler üreterek ölümsüz olmaya çalışır. Fakat hiç yaşamamış kişilere hayat verip onları ölümsüzleştirmek pek çoğumuzun aklına gelmemiştir. Zülfü Livaneli yazarların/şairlerin takma adlarını kitabın gölge kahramanları olarak konuşturarak tam olarak bunu yapmış. Bence yazarın müthiş bir hayal gücü var ve kesinlikle alkışı hak ediyor. Çünkü eğer kitapta doğrudan yazarları/şairleri konuştursa ilgi çekici bulmazdım. Neyse ki yazarlar/şairler yerine gölgeleri kahraman olarak seçmiş. Böylece hem gölgeler (takma adlar) ölümsüzleşmiş hem de yazarlar/şairler hakkında bilgi sahibi kişiler tarafsızca konuşmuş. Gölgelerin ağzından yazarların/şairlerin özelliklerini ve şiirlerini böyle kısa ve keyifli bir kitapta okumak oldukça farklı bir tecrübeydi. Sanırım kitabın bana değişik gelme sebeplerinden birisi de geçmişte yazarların/şairlerin takma ad kullanma nedenleriyle günümüzde insanların sosyal medyada takma ad kullanmaları arasındaki büyük fark. “Kimi polis korkusundan, kimi geçim derdinden, kimi de utangaçlıktan gölgeler yaratmıştı kendine.” Kitapta yazarların/şairlerin takma ad kullanma sebebi böyle yazılmış. Mesela yazmaya yeni başlayan şairlerin utangaçlıkla takma isim kullanması dışında, kıtalara hükmeden Fatih Sultan Mehmet’in mahlasını bir gölge gibi kullandığını öğrenmek beni hayrete düşürdü. Gölgelerin arkasına saklanmasına hiç gerek olmayan padişahın bile takma ad kullanmasında bizim kolay kolay anlayamayacağımız bir derinlik olduğunu düşünüyorum. Oysa günümüzde sosyal medyada insanlar birbirlerine gizli isimlerle saldırmak ve küfretmek için takma isim kullanıyorlar. Kitabın bana bu farkı düşündürmesi ve farkındalık yaratmasını kendi adıma büyük kazanç sayıyorum. Kitabın en zorlayıcı kısmı ise bu kadar soyut ve hayali karakterlerin zaman zaman insanın zihnini karıştırması. Gölge karakterler şiirler okuyup, ait oldukların yazarlar/şairler hakkında inanılması güç hikâyeler anlatınca iyice büyülendiğim zamanlar oldu. Gölgelerin anlattığı hikâyelerin, okudukları şiirlerin büyüsü altındayken diyaloglardaki kilitli kapıları açmaya çalışmak ve Livaneli’nin kısa ama öz olay örgüsünü takip etmek benim için biraz yorucu oldu. Hüseyin Doğukan Elbaşıoğlu 21903333 Gölgeler kitabı ince ve kısa olmasına rağmen soyutluğuyla zihnimi zorladı. İçindeki bilgiyi hazmetmem zaman aldı. Ancak şiirlerin verdiği estetik haz ve gölgelerin ilginç konuşmaları sayesinde her açtığımda kitap bana yeni sırlar verecekmiş gibi meraklanıyorum. Bu yüzden bazen kitabı açıp parmağımı rastgele bir yere koyuyorum. Parmağım hangi şairin/yazarın gölgesine denk gelirse onu araştırıyorum. O şair/ yazarın şiir ve romanlarını sonraki yolculuklarım için okuma listesine ekliyorum. Yani Gölgeler benim gibi yeterince bilgili ve ilgili olmayanlar için şiir ve edebiyata giriş kitabı gibi bile düşünülebilir. Artık biliyorum ki şairler/yazarlar aramızdan ayrılmış olsa da bu kitapta canlanan takma adlar birer gölge olarak İstanbul sokaklarında buluşup konuşmaya devam edecek. Onların edebi sohbetleri sonsuza kadar sürecek. Bu ölümsüz gölgelerin sohbetine katılmak için tek yapmam gereken kitabın kapağını açıp parmağımı rastgele bir yere koymak. Kim bilir gölgelerin anlatacağı başka ne sırlar var? Hüseyin Doğukan Elbaşıoğlu 21903333 Kaynakça: Livaneli Zülfü. Gölgeler. Doğan Kitap, 2018. KELEBEK VE DALGIÇ 60. Cannes Festivali’nde ‘‘En İyi Yönetmen’’ ödülüne layık görülen Julian Schnabel’in gerçekten de çok iyi bir iş çıkardığı ‘‘Kelebek ve Dalgıç’’ filmi esasen gerçek bir hayat hikâyesini konu alıyor. Fransız ELLE dergisinin editörü Jean Dominigue Bauby’nin, ‘‘Kelebek ve Dalgıç Giysisi’’ adlı romanından uyarlanan 2007 yapımı biyografi- dram türündeki filmin başrolünde Bauby’yi, Mathieu Amalric adlı Fransız aktör oynuyor. 1995 yılında henüz daha 43 yaşındayken aniden geçirdiği bir beyin kanaması sonrası 20 gün komaya giren Jean, gözünü açtığında locked-in sendromu adında nadir rastlanan bir nöbet geçirdiğini öğrendi. Her şeyi hatırlıyordu ve zihinsel işlevleri gayet normaldi fakat sol gözü dışında bütün vücudu felçti. Nefes alma ve beslenme ihtiyacını makinelersiz yapamıyordu. Tüm hayatı ansızın gerçekleşen bir nöbetle değişmişti… Filmin en güzel yanı, sahnelerin neredeyse tamamının Jean’ın sol gözünden gördükleriyle aktarılması. Yaklaşık 40 dakika boyunca Jean Dominigue’in yüzüne dair hiçbir görüntünün gösterilmemesi, zaman ilerledikçe daha da çok merak edilmesine sebep oluyor. En iyi doktorlar onunla ilgileniyordu ve iyileşmesi için titizlikle bakılıyordu ama iç sesi ölmek istediğini haykırıyordu. Hemşireler ayna tuttuğunda görüntüsünden utanıyordu çünkü eski yakışıklı halinden eser yoktu. Başarısız bir evlilik ve bir o kadar da başarılı bir kariyer… Felç kaldıktan sonra sahip olduğu tek şey iç sesi ve gözüydü. Konuşamadığından sadece geçmişi ve hayalleri vardı. Geçmişe baktığında pişmanlık duydu. Çocuklarıyla daha çok vakit geçirmediği için kendisini suçluyordu. Her gün ziyaretine gelen eski eşine, zamanında haksızlık ettiğini düşünüyordu. Konuşma terapistinin ona inancı ve yardımıyla, Fransızca’da kullanılma sıklığı en fazla olan harfler sırasıyla okunduğunda ve kafasındaki kelime sırasındaki doğru kelime geldiğinde göz kırpıyordu ve bir sonraki harf için terapist en baştan tekrar okuyordu. Film, Bauby’nin bakış açısından çekildiği için sorulara cevap vermek için gözünü kırptığında, kısa bir süreliğine perde de kararıyordu. Her gün rüyalarında bir dalgıç ve bir kelebek görüyordu. Bir hayli eski ve sünger avcılarınınkini andıran dalgıç giysinin içinde tıpkı şu an olduğu gibi bedeni hapsolmuştu ve denizin karanlığına doğru batıyor, batıyor ve batıyordu… Bağırıp, çırpınsa bile kimse onu duyamazdı. Kozasından çıkmaya çalışan kelebek ise ruhundaki özgürlüğü simgeliyordu. Bedeninin en ufak noktasını bile hareket ettiremezken rüyalarında kelebek olup göğe, en yükseğe uçuyordu ve ruhunun her zerresini hissediyordu. Tek silahı olan hayalleri sayesinde içindeki insanın kaybolmasına izin vermiyordu… Jean Dominigue’nin nesneleri, insanları nasıl ve ne şekilde gördüğü kusursuzca yansıtılıyor ve etrafındaki insanlarla konuşamaması filmi sıkıcı hale getirmesinden ziyade, Jean’ın iç sesinin seyirciyle buluşması, yaşadıklarına rağmen hala espri yapabiliyor olması filmi eğlenceli bir hâle getiriyor. Her gün çalıştığı konuşma terapistine, bir kitap yazmak istediğini ifade ediyor. Konuşma terapistinin yardımıyla bulunan sabırlı bir asistan sayesinde Jean yılmadan tek gözünü kırparak kitabını yazdırmaya başlıyor. Tahmini olarak bir kelimenin yazılma süresi 2 dakikayı buluyor ama en sonunda kitap bitiyor. Günlük hayatta zamanımızı çaldığına inandığımız işler, dersler ve diğer zorlu gerekliliklerden çabucak pes edip bırakmamıza rağmen, Bauby kendinden vazgeçmiyor ve çalıştırabildiği tek kasını acı çekip yorulmasına rağmen yılmadan kullanıyor. Filmin gerçek olması verilen duyguyu daha yoğun yansıtmasına neden oluyor. Hayallerinden, tutkularından, işlerinden, başarısızlıklarından kolaylıkla vazgeçen insanları utandıracak bir tema var filmde. Yarın başımıza ne geleceğini bilemeyiz ve her an son nefesimizi verebiliriz ya da vücut fonksiyonlarımızı yerine getiremeyebiliriz ama sanki sonsuza kadar yaşayacakmışçasına elimizdeki fırsatları çöpe atıyoruz. Jean gibi, kendimize acımak yerine imkânsız gibi görünen şeylerin üstüne daha da çok giderek başarının tatmin edici hissiyle hayata devam etmeliyiz. ‘‘İçimi istila eden acıyı anlatmaya sözcükler yetmez…’’ der bir sahnede Bauby. Belki de hiç tekrar ayağa kalkamayacağını, çocuklarıyla eskisi gibi vakit geçiremeyeceğini, konuşamayacağını düşünür. Kadınlarla arası hep iyi olmuştur ve terapisti, asistanı ve eski eşi hakkındaki düşünceleriyle daha da anlaşılır hale gelir kadınlara duyduğu sevgi… Sevdiği kadına tekrar dokunamayacak olması ve hissettiği sevgiyi sözleriyle, temaslarıyla gösterememesi onu mahveder. Yorgun ve yenik düşmüş bedeninin ağırlığından hayalleri sayesinde uzaklaşır. Bir hayalinde asistanıyla birlikte yemek yerler ki bu kitabı yazmaya yardım ettiği için ona minnetini simgeliyor olabilir. Bir diğer hayalinde ise Ortaçağ’da yaşayan soylu bir kadın vardır ve bu da sanıyorum ki eski eşiyle ve ailesiyle olan mutlu hayatını temsil ediyor. Hayatın ne zaman zorlaşacağı tahmin edilmez. Her şey yolunda giderken ansızın kötü günlerle karşı karşıya kalırız. Yaşanılan zor günlerde morali yüksek tutmak belki de en zor şeylerden biridir kimisi için… Fakat sorunların üstesinden gelebilmek için sakin kalıp ve güçlü olup, üzerine gitmeliyiz. Günlük hayatta birçok engelle karşılaşan insan vardır. Öncelikle bunu hatırlatmalıyız kendimize. Sahip olduğumuz şeylerle yetinip, elimizdekilerin kıymetini bilmeliyiz. Sadece kişinin kendisi değildir sıkıntıyı omzuna yüklemiş olan… Aslında dünyanın birçok yerinde sağlık, ilişki, ekonomik gibi problemleri yaşayan bireyler vardır ama gözümüzle göremediğimiz için hissettiğimiz hislerin sadece bize mahsus olduğunu düşünürüz… Bauby gibi sakin kalıp, hâlinden şikâyet etmeden hayata çabalayarak devam etmek, pes etmeyişin bir göstergesidir ve yaşanılan durumun kötülüğünü düşünmektense, yeni çözüm yolları arayarak hayata devam edilmesi gerektiğini kendilerine hatırlatmalıdır insanlar… Jean Dominigue’in kendisiyle yüzleşmesi ve sorgulamaları devam ederken, bedensel anlamda bir gelişme söz konusu olmamıştır. Hayatı tamamıyla değişmiş olan Bauby, 9 Mart 1997’de hayata veda etmiştir ama arkasında gösterdiği güçle herkese örnek olabilecek nitelikte bir kitap ve filme konu olmuş duygu yoğunluğu yüksek bir hayat hikâyesi ve film bırakmıştır. Yıldızlara Uzanan Açgözlülüğümüz Parazit gibi yaşıyorum, yaşıyoruz şu dünyada. Sadece gündelik enerjimi kazanabilmek için şu güne kadar sayısız bitkiyi anne ocağından, topraktan söküp dişlerimin arasında paramparça ederek mideme indirdim. Kim bilir kaç tane tavuk, koyun, inek ve daha nice hayvanı öldürerek ayağını, kolunu, iç organlarını yedim. Hatta ben öldürmedim bile. Onların canını alırken gözüne bakamayacak kadar korkağım da ondan. Onun yerine kiralık katiller tuttuk. Kasap, manav, lokanta… Aslında düşününce biz insanlar parazitten bile aşağılık bir varlığız. En azından parazit kendi işini, kendisi yapıp yüzleşiyor kurbanıyla. Bazen kıskanıyorum gökyüzündeki yıldızları. Nasılda huzurla parıldıyorlar geceleri. Uzaklar benden, uzaklar insanlardan, uzaklar yok etme makinelerinden. Söyleyin bana yıldızlar. Nasıl görünüyorum yukardan? Görülebiliyor mu onca dökülmesine sebep olduğum hayvan kanı, söktüğüm bitki kökleri? Aslında durun, durun. Cevap vermeyiverin bu sorularıma. Ne gerek var ki? Kendimi kandırabilirim aslında. Mecburuz belki de bu şekilde beslenmeye. Sonuçta güçlünün güçsüzü ezdiği bir doğa hâkim dünyamızda. Vahşi hayatta bile böyledir bu. Öyleyse benim de düzene uymaktan başka çarem yok hayata tutunabilmek için. Tek sıkıntım kaldı bu konuda. Acaba yiyeceğim hayvanın ya da bitkinin canını almadan önce kendi ellerimle, onlarla göz göze gelseydim tutarken boyunlarından veya dallarından, canlarına kıyabilir miydim ki? Kıyamasam bile başlarda bir süre sonra açlığımdan ötürü dayanamazdım bence. Dediğim gibi sonuçta doğanın kanunları bu. Ama şundan adım gibi eminim ki dünyada obezite diye bir hastalıktan haberimiz bile olmazdı eğer her insan kendi yiyeceğini avlasa, toplasa. Belki o zaman biterdi işte, bitmek bilmez iştahımız ve açgözlülüğümüz. Ne yazık ki bitmiyor ama açgözlülüğümüz işte. Doyamıyoruz hiçbir şeye. Az önce sadece yemeklerden bahsettim ama bunlarla sınırlı kalmıyor. Gördüğümüz her şeyin daha fazlasını istiyoruz ve elde ettiğimiz her şeyi sahiplenip, yıkıyoruz ve zarar veriyoruz. Aslında bu yüzden sizlerle konuşuyorum yıldızlar. Bugüne kadar gördüğümüz her şeyi elde ettik. Tatmin olamadık ama hala nedense. Şu an ise size dönük insanların aç gözü. Ulaşamadığımız bir sizler kaldınız. Haber veriyorum size. Göklere, çok uzaklara… Yavaş yavaş geliyor insanlar size doğru. Ulaştıklarında ise ayak basıp kirletecekler topraklarınızı. Çalıp götürecekler değerli taşlarınızı. Gözleri doymuyor hiçbir şeye. Ama sizleri kurtarmak istiyorum. Saf kalın istiyorum. Hep parlayın siz pırıl pırıl. Kutup yıldızı ne bakarsın öyle masum masum. Durmayın öyle sabit yerinizde. Kaçın lütfen bizden uzaklara. Dünyamızı, etrafımızdaki her şeyi yok ediyoruz sürekli umursamadan. Parazit gibi yaşıyoruz. Konuk olduğumuz gezegende diğer konuklara zarar veriyoruz. Yaşadığımız yeri yok edip başka yerlere gitme derdindeyiz hep. Bir türlü doyuramıyoruz gözümüzü. Bazen yıldızlara bakıp onları kıskanıyorum dedim ya. Bizden uzaktalar dedim ya hani. Ama aynı zamanda üzülüyorum. Çünkü biliyorum ki biz insanların bitmek bilmez tüketme hissi, onlara da ulaşacak. Tıpkı Amerika kıtasının keşfinde, kızıl derililere ulaştığı gibi. Onlara eziyet çektirdik üç beş taş parçası için. İnsan elinin değdiği her yer, er ya da geç zarar görüyor. Neden böyleyiz bilmiyorum. Ama sizleri bir süre daha korumak istiyorum yıldızlar. Sizleri kıskanmak yerine, koruyacak bir şeyler düşünmeliyim sanırım. Ama bir dakika, sahi ben neden sizi uyarıp korumaya çalışıyorum ki bu kadar? Acaba geceleri gördüğüm o muhteşem manzaraya doyamadığım için mi, açgözlülüğümden ötürü mü? Sebebi ne olursa olsun. Siz bana ışıldayın hep gecenin karanlığında. Sönmeyin sakın. Huzur içinde kalın. İnsansız günler dilerim tüm yıldızlara. Furkan Gönül Kaynakça: Vincent Van Gogh, The Starry Night, 1889 BERKAN BURUK 21201553 KIZIL İCAD İÇİN MAHVOLAN HAYATLAR Ey büyülü nesne, sen değil misin gökler kızıla boyanana kadar kan akıttıran? Sen değil misin topraktan oluk oluk kan akıttıran ve sana sahip olanlara kutsal bir his veren? Ey büyülü kızıl icat! Sen nelere kadirsin. Yozlaşmış insanların önüne örülen bariyerleri ve engelleri tek tek açan sen değil misin? Milyarder filminde apaçık bir şekilde kudretini gösterip insanları birbirlerine kenetleyen sen değil misin? Yokluğunda insanları üzen, varlığında ise insanlara korku salma gücü veren ve zayıfları ezen sen değil misin? Kaç baba yiğit var ki sana karşı çıksın, senin önünde diz çökmesin? Seni elde edebilenler rahat bir hayat yaşar. Hatta “krallar gibi yaşar!”. Seni gören adalet kaçacak yer arar, hadi denesin insanoğlu sana karşı çıkmayı, adaletini sorgulamayı. Taş üstünde taş, gövde üstünde baş bırakmazsın. Sana tapanlara yaşama gücü veren, kapalı yolları gücünle açtıran, hadsizleri, uğursuzları ve şuursuzları birleştiren “Para” sen ne kötü bir icatsın! Para insanların hayatlarını sürdürebilmeleri için bir ihtiyaçtır. Hastaneye gidince, marketten yiyecek ve içecek alırken para veririz. Hayatımızın birçok yerinde parayı kullanırız. Aslında eskiden faydalı bir şeydi. Ta ki insanlar para için değişip ona tapmaya başlayıncaya kadar. İnsanoğlu her zaman ki gibi faydalı bir icadı kötüye kullandı. Para için trafikte rüşvet alan memur ahlaksız yaptı. Kızıl icat uğruna genç bir kız gururunu ayaklar altına alıp zengin koca aradı. Sırf onu elde etmek için bir hakim gözü yaşlı anneyi görmezden gelerek katili serbest bıraktı. İnsanlar sırf kızıl icat bende de olsun diye karakterini, şerefini, namusunu, insani değerlerini yok etti. “Paranın açamayacağı kapı yok” sözü aslında günümüz de pek de yanlış sayılmaz. Maalesef attığımız adımda, izlediğimiz filmlerde ve dinlediğimiz müziklerde parayı İlahlaştıranları ve ona tapanları görüyoruz. Tıpkı yıllar önce Kartal Tibet’in yönettiği Milyarder filminde olduğu gibi. Bu film paraya sahip olan birinin etrafındakileri satın almak istemese dahi onların kendilerini sattıklarını gösteren gerçek hayattan sadece küçük bir kesit. Sergilenen sahte, yapmacık ve onursuz hareketler, yemekten çıkan kıldan hatta sinekten daha fazla midemi bulandırıyor. Ahmet Selçuk ne güzel de yazmış: Dikenler gül oldu para deyince Yıllanmış nefretler bir anda bitti Ateşler kül oldu para deyince Ortada ne engel ne dağlar kaldı Ne aşılmaz yollar ne dağlar kaldı Öfkenin yerini alkışlar aldı Düşmanlar dost oldu para deyince … Ahmet Selçuk İlkan 1 Lira İçin Bıçaklanan Genç Milliyet Para yavaş yavaş ve derinden ilerleyen ölümcül bir hastalık gibidir. Aklı başında bir insan nasıl kendisine tasma taktırıp dolaştırılmak ister? (Sözcü, 2015 ). Son yüzyılda para uğruna yapılan şaklabanlıklar, dökülen kanlar yetmedi mi kızıl icat? Senin en küçük değerin bile bir cana mal oluyor. Bir Türk Lirası için bıçaklanan gençler var (Milliyet, 2016). Seni elde etmek isteyen ABD, senin için bir nesli katletti. İnsanlar paranın dertlerine deva olacağını düşünüyor. Oysa paranın satın alamayacağı şeyler vardır; sağlık ve aşk gibi. Şüphesiz Türkiye’nin en zengin isimlerinden biri olan Sabancı’nın söylediği şu sözler kızıl icada tapanların kulaklarına küpe olmalı: “Koskoca Toyota fabrikam var, ama araba kullanacak oğlum yok!”. İnsanlar küçük bir kız çocuğunun Barbi bebeklerin büyüsüne kapıldığı gibi kızıl icadın büyüsüne kapılıp hayatları boyunca para kazanmaya çalışıyorlar. İnsanlar para yüzünden eşleri ile sıkıntılar ve tartışmalar yaşıyor hatta boşanıyorlar. Bunların üzerine bir de iş hayatının stresi derken insan sağlığını kaybediyor. Kazanan onca para da sağlık problemlerine gidiyor. Para için verilen onca ödün, yapılan onca yolsuzluk ve alınan onca bedduanın sonunda para bir hiçe dönüşüyor. Olacak iş mi? Delicesine taptığın kızıl icat aslında bir hiç miydi? Sağlık ve gerçek dostların yanında değersiz bir icat uğruna ya Rab insanlar nasıl bu kadar küçülüyor? Kaynakça Sözcü, “Karısını ve Sevgilisini Tasma Takıp Dolaştırdı.” http://www.sozcu.com.tr/2015/dunya-bunu-konusuyor/karisini-ve-sevgilisini-tasma-takip-dolastirdi-836605/ Milliyet, “1 lira için bıçaklandı!” http://www.milliyet.com.tr/1-lira-icin-bicaklandi--gundem-2233131/ İlkan, Ahmet Selçuk. “Para Deyince.” Antoloji. https://www.antoloji.com/para-deyince-siiri/ Tibet, Kartal. 1986. Kartal Tibet.(1986). Milyarder. Türkiye: Yeşilçam Not: Metnin içindeki kullandığım haber alıntıları tırnak içinde yazmamın sebebi cümleleri olduğu gibi almamamdır.  Işık Erdoğan Aynadaki Mektup Hayattaki en önemli şeyin üç harfli olması çok komik değil mi sizce de? Aşk, diyeceğimi sananlar çok çabuk yanıldınız. Ses hayattaki en önemli şeydir. Bazen toplulukta kendi sesinizi kaybedersiniz utanıp. Bazen kendinize sesli söyleyemediğiniz itiraflarınız olur, midenizde sinsice saklanan. Bazen de bir yazı yazarsınız, okuyan sesinizi zihninde sonuna kadar açar. Siz benimkini çok açmayın, aman diyeyim. Sevdiklerinizin sesini açın, kapatmayın kendinizi onlara. Yapmayın bunu. Zaten aşk da sesten doğar. Her şeyi unutursun, üç tarafı kahkahayla çevrili gözlerini bile unutursun ama sesi kazınmıştır belleğine. Eminim Orhan Veli de ilk mektubunun tarihini bu yüzden kaydetmedi hiçbir yere. Sadece bir çarşamba günü olduğunu bilmemizin sebebi çarşambanın gereksiz gürültüsü olsa gerek. Ruhum yaşlı olsa da bedenim bu yüzyıla ait, tam olarak kestiremedim. Çarşambaları da hiç sevmem zaten, arada kalmış gibi, ne olduğu belli değil. En samimiyetsiz gün. Pazartesi, salı, çarşamba, perşembe, cumartesi, pazar... Cuma gününü kaybedeli çok oldu, bayağıdır perşembe geceleri heyecanlanmıyorum. Garipsemiyorum da bu durumu, pek kafama takmıyorum, kabullenebiliyorum. Bizim jenerasyonun özelliğidir belki de, anlam veremiyorum. Ne yarım asır önce yaşanmış mektuplaşmayı anlayabiliyorum, ne de Leyla ile Mecnun geyiğini. Ben-merkezciyimdir belki de, ama öyle olsa sevemezdim ki böyle. Karar veremiyorum. Kafamın içinde bir pamuk şeker var. Kocaman ve turkuaz. Sadece ben ve sen seviyoruz tadını, ama kıyamadığımdan hep sana yediriyorum. Mideni bozdum sırf bu yüzden, kanatlarını kırdım, düzeltemiyorum. Uçamıyoruz artık birlikte. İlişkimiz hiç gökyüzüne değemediğindendir belki de, yalın ayak bastık yerlere. Ben yine de soğuk betonu suçluyorum. Gerçekten tek bir insan mı var herkes için? Hayatının hangi döneminde geleceğini kimsenin bilmediği, bazen fark etmediği, bazen görmezden geldiği... Erken bulup kıymetini bilmediğimiz veya sürekli geç kaldığımız birisi mi var? Bulunca ve kaybetmeyince nasıl oluyor ya da? Orhan Veli’nin Nahit Hanım’ı sevmesi gibi mi oluyor? Yoksa Nahit Hanım’ın bunları 52 yıl boyunca sır gibi saklaması mı? Bilemiyorum, dediğim gibi anlamıyorum da. Galiba umrumda da değil. Seninle ilgili hislerimi başkalarının hisleriyle kıyaslamak güneşe perde çekmek gibi geliyor zaten. Karanlığı sevsem de buna dayanamıyorum. Yine gözlerimi herkese kapatıp tam burada sana açıyorum. Bana bakarken irislerine düşmeye cesaret edecek olan her kirpik tanesini tehdit ediyorum ayrı ayrı. Sen haberini iletirsin artık. Benim iznim yok hiçbir hücrenle irtibata geçmeye çünkü. Kelimeler ağzımdan çıkmadan zihnimdeki duvarlara çarpıyor. Mevsimler çok hızlı değişse de o duvarların içine sürekli kar yağıyor. İkimiz de kış insanı değiliz, bir el mi atsak? Tek başıma bu kadar karı küreyemiyorum. Hayır, ben de mi mektup yazayım? Bu mektuplarda yazılan aşk, sevgi ve gizlilik bu kadar net ve doğru ise yazayım. Yardımı olacaksa yazayım, çok zor olmamalı. Gerçi; Orhan Veli’ye pek de faydası olmamış olacak ki böyle bir sonla bitmiş her şey. Kendi hayatımı ve geleceğimizi yazdığım tükenmez kalem kaybolmuş, mektubu neyle yazacaksam zaten. Daha bunun pul yapıştırması var, o pul için gerekli olan tükürük var. Bende kalmadı açıkcası, kimseye de mektubumu yalatmam. Sen cevap da yazamazsın zaten kuzum, daha doğru düzgün konuşamıyoruz bile bazı konuları. Dilindeki cevap verme tomurcukları körelmiş sanırım, fazla baharatlı yediğinden midir... Bilemiyorum. Bunu da çok umursamıyorum. Hadi oradan... Kendimi kandırırken bile çok çabalıyorum sanırım, yine de beceremiyorum. Kendimi de tanımıyorum sanırım. Ya da aynaya her baktığımda enlemesine simetrik seni gördüğümdendir anlamlandıramıyorum. Artık aynalara da bakmıyorum. Živko Kondić , The Powerplant, Vojvodina 2230 HOLOGRAM DOĞABirazdan yazacaklarımın gerçek olup olmaması, daha önce yaşanmış, yaşanacak veya hiçbir zaman yaşanmayacak olması aslında hiç de umurunuzda değil. Ben yazıyorum ve siz de okuyorsunuz. Önemli olan sadece benim yazmaya, sizin de okumaya devam edip etmeyeceğiniz. Bu yüzden şimdiden söyleyeyim, gerçek dışı bir bilgi verirsem bunu lütfen dikkate almayın. Gerçi nereden bileceksiniz ki şu anda bile yalan söylemediğimi?Gerçek tam olarak nedir? Bir olgunun doğruluğuna güvenmeden önce gerçek olduğuna inanmak ister insan. Kanıtlar götürür bizi gerçeklere. Peki, gerçekliğin kanıtı nedir? Hayal gücünü sınırladığına inandığımız bilim midir gerçek? Kurgunun gerçeğe döndüğü, hayal gücünün somutlaştığı halidir bilim. Yalnız bu bir geçiş aşaması değil, ayrımdır. Bir yazarın romanındaki başkarakterin yeşil yün hırkası kurgusalken, bu yazarın ev arkadaşının aynı renkli yün hırkası gerçektir. Yazar, bir hikaye, olay örgüsü kurgularken gerçeklerden esinlenebilir fakat gerçekler kurgudan tamamen bağımsızdır ve değişken değildir. Belki de bu yüzdendir ki okur veya izleyici kurguyla gerçeğin arasındaki çizginin yok olmasını ister. Kurguyu gerçeğe aktarmak ister. Gerçek katı ve soğuktur. İnsanları olağanüstülüklere inanmaya iten, bu sıkıcı gerçeklerdir. “Gerçek hayatım kendimle filmim arasındaki çatlaklara düşüverdi.” McElwee, Sherman’s March Sanat dürüst değildir. Doğanın taklidi olan sanat, yalan söyleme yoluyla gerçeğin önemine vurgu yapar. Kurgusal olayların gerçek olmasını dileyen insanlar, bu kurgusal evrenlerde gerçek hayattan bir kesit, bir kişilikle karşılaştıklarında beklenmedik bir heves yaşarlar. O gerçek figür onların bu evrenle köprüsü olmuştur. Her ne kadar roman yazarları eserlerinin başına “bu eserde gerçek hayatla ilişkili olaylara yer verilmemiştir.” uyarısını okuyucunun gözüne soksalar da, okuyucu buna inanmak istemez. Birincil şahsın ağzıyla yazılan bu uydurma olaylar dizisi illaki birinin yaşamından bir kesit olmalıdır. Değilse de başka bir evrende varlığını sürdürmelidir o herkes tarafından çok sevilen başkarakter. Böyle birinin asla var olmayışı, o kişinin yapay ölümünden çok daha trajiktir. Bu olaylar dizisinin gerçek hayatta yaşanamayacak kadar ‘olağanüstü’ olması ürperticidir. Mükemmellik sadece bu kurmaca evrenlerde yer alır. Gerçek hayat mükemmel olamaz mı? Bu sorunun cevabı görecelidir. İnsan zihni mükemmelliği, bir düşünsel yapı olarak, var edebilecek kadar becerikli, bunu somut hale getiremeyecek kadar yetersizdir. Zihin, bilimsel kayıt tutmak için en güvensiz yerken, onları manipüle edip kurgusal bir hale getirmek için en kapsamlı ortamdır. Hatıralarımız önceden yaşamış olduğumuz olayların zaman içinde kendi bilinçaltımız tarafından şekillendirilen, gerçekten tamamen bağımsız bir hale gelmiş olan yapay gerçekliklerdir. Yapay diyorum çünkü her insan hatıralarını kendine göre farkında olmadan değiştirir. Hiçbir insan kendini ‘olduğu gibi’ göremez, objektif bir şekilde yargılayamaz kendi davranışlarını. Bu da otobiyografilerin bilimsel bir kaynaktan ziyade kurgusal bir eser olduğunu gösterir. Gerçekle kurgunun arasındaki ilişkiyi anlamak için, kişinin en başta kendisini anlaması gerekir. Kendini tanımak çok klişeleşmiş bir kalıp olsa da ciddi ve zor bir süreçtir. Gerçek hayatın akıntısına kapılıp düşünmeyi unutanlarla, zihninde yarattığı sahte dünyada kaybolup yaşamayı unutanlar arasında kalanlar, kendini bilenlerdir. Sınırsız bir hayal gücüne sahip olmanız, düşünmeyi bildiğinizi göstermez. Dünyanın en zengin insanı olsanız dahi o parayı nereye harcayacağınızı tam olarak bilmiyorsanız bu zenginliğiniz pek bir anlam ifade etmiyordur. Hayalperest bir realist olmak mantıksız değildir. İnsanlık, çözümlenmeyi bekleyen çelişkilerle doludur. Var oluş bir ironiden ibarettir. Bunun farkına vardığınız zaman kendi kişiliğinizi oluşturan çelişkileri anlamlandırabilirsiniz. Gerçekle kurgunun olmayan zıt uyumunu çözebilirsiniz belki. Aksini sizin dışınızda kim iddia edebilir ki? Gerçek olduğuna dair kanıta ihtiyacınızın olmadığı tek şey kendinizsiniz. Sadece siz biliyorsunuz ve siz varsınız. Bengü Eda Kılıçer 21601247 İZGİ ÖNGÜNŞENUNUTMAKİnsan olarak bizi diğer varlıklardan ayıran belki de en büyük özellik hatırlama yetimizdir. Örneğin balıkların sadece üç saniyelik hafızaları vardır. Bizi balıklardan ayıran bu hatırlama yeteneğimiz iyi midir yoksa kötü mü? Bize her şeyi hatırlamak artılar mı getirir yoksa daha çok eksiler mi? Bunları öğrenmek için bir iç değerlendirmeye gitmemiz gerekir. Hayatta her şeyi hatırlamamız mı gerekir yoksa bazen bazı şeyleri unutmak, görmezden gelmek daha mı iyidir? Her şeyi bilmek biz insanlara mutluluk getirir mi yoksa getirdiği şey sadece bir yük müdür? Pablo Neruda’nın “Yoktur Unutmak” şiirinde de bahsettiği gibi hatırlamak ile birlikte gelen sorgulama isteği neden vardır? Bu soruların cevaplarını aşağıda anlatacaklarımla bulmaya çalışacağım.Bizi ayakta tutan en büyük hislerden biri bilmektir. Her şeyi bildiğimizi düşünerek yaşanılan tüm olayların kontrolümüz altında olduğunu düşünürüz. Bu düşünce de bize güven verir. Her şeyi bildiğimizi düşünerek çıkabilecek olası sorunların önüne geçtiğimizi düşünürüz. Aslında bu sadece kendimizi avutma biçimimizdir. Her şeyi bilsek, hatırlasak bile elimizde olmayan nedenlerden dolayı bazı şeyler hiç planlamadığımız yönde gidebilir. Bize düşen görev burada elimizden gelen kadarını hatırlamaktır. Küçük bir olayı hatırlamadığımızdan dolayı herhangi bir işimiz ters gittiğinde suçlayacağımız ilk kişi kendimiz olmamalı. Her şeyin olduğu gibi hafızamızın da bir kapasitesi var ve o kapasiteyi verimli bir şekilde kullandıktan sonra yapabileceğimiz daha fazla bir şey kalmıyor. İşte bizi balıklardan ayıran da bu kapasitemizi sonuna kadar bilinçli bir şekilde kullanmaktır. Sonuçta hatırlamak gibi bir özelliğimiz olmasa balıklardan ne farkımız kalırdı. Hatırlamaya tam tersi yönden bakacak olursak unutmak ile karşılaşırız. Unutmak çoğu zaman insanın kendini rahatlatmak amacıyla kullandığı bir araçtır. İşimize gelmeyen, bizi üzen şeylerin üzerinden bir an önce unutmak için yeterli zamanın geçmesini isteriz. Böylece kendimizi o yaralayıcı olayların ardından daha iyi hissedebiliriz. Hatırlamadığımız bir şeyin üzüntüsünü de çekemeyiz. Herkesin dilinde dolaşan deyiş gibi “zaman her şeyin ilacıdır”. Bu sözün temel ilkesi unutmaktır. Zaman geçtikçe kişi kendini en derinden yaralayan olayı bile unutmaya başlar. Bu belki de insanların evrimle birlikte geliştirdiği kendini savunma mekanizmasıdır. Unuttuğumuz şeyler artık canımızı acıtamaz. Kötü şeyler başımıza gelirken de çoğu kişinin aklından geçen ilk şey bir an önce bitmesi ve üzerinden zaman geçmesidir. Ne kadar çabuk biter ve hatırlamazsak o kadar çabuk kendimizi toparlayabiliriz. Bir başka bakış açısı da kötü olayı gerçekleştiren kişi hakkında kötü düşüncelere sahip olmaktır. Eğer bunu unutmazsak ve uzun bir süre hatırlarsak kin denen tehlikeli duygu ﬁlizlenmeye başlayabilir içimizde. Kin duygusu oluştuğu andan itibaren zamanla tehlikeli bir duyguya dönüşebilir. Bu ilişkinin iki tarafı için de kötü sonuçlar doğurur. Kin duygusuyla aynı zamanda sorgulama isteği birlikte gelir. Bilmemiz gerekenden fazlasını öğrenmeye başladığımızda ise bize sadece daha fazla mutsuzluk getirir. Yukarıda da görüldüğü üzere hem hatırlamak hem de unutmak insanlık için hayati iki özelliktir. Birinden biri olmazsa kişi hayatını düzgün ve mutlu bir şekilde devam ettiremez. İkisine de duyulan ihtiyaç aynı derecedir. Birinden biri daha önemli, üstün demek yanlış olur. İkisinin de hayatımızdaki önemi tartışılamaz. Her İZGİ ÖNGÜNŞENkim ben hiçbir şeyi unutmadan da yaşayabilirim derse yalan söylüyor demektir ve öneminin farkında değildir. Anılarımızı elbet hatırlamak isteriz bu hatırlamanın iyi kısmıdır. Ancak kötü olanları hatırlamaya başladığımız an işte kötü kısım gelir. Unutmanın devreye girdiği an bu gibi anlardır. Kötü, bizi üzen olaylara karşı savunma sistemimizdir unutmak.Bazen kendimizi hayata fazla kaptırıyoruz. Yapılmasının gerekli olduğunu düşündüğümüz tonlarca iş var. Devamlı bu “yapılması gerektiğini düşünülen” şeylerden dolayı uğraşıyoruz ve bitene kadar rahata çıkamayacağımızı düşünüyoruz. Halbuki hayat işlerin, güçlerin arasında yaşadığımız kadardır. Çünkü: İşler hiçbir zaman bitmeyecektir. “Şu ayı, haftayı çıkartayım sonra rahatım.” cümlesini oldukça farklı varyasyonlarla duyarız. Ama bir ay biter öteki başlar ve her zaman yapılacak işler vardır. Ama insan da budur zaten. Sürekli, yapacak bir şeyler olmalı ki varlığımızın bir amacı olsun. Genelde bunu kısa ya da uzun vadeli hedefler koyarak yaparız. Fakat bu koyduğumuz hedefler bizi bazen “hayatı yaşamaktan” alıkoyar. Çünkü, hayat sadece iş değildir. Bazen gezip tozmak, arkadaşlarınla sinemaya gidip birer kahve içmek ya da sevgilini koluna takıp lunaparka gitmek bazen de efkârlanmaktır hayat. Halbuki, yalnızca hedeflerimize odaklanırsak ve devamlı çalışırsak hiçbir zaman hayatı tam anlamda yaşamış hissedemeyeceğiz. Bu yüzden hayatımızı işimizin bir parçası haline getirmek yerine işimizi hayatımızın bir parçası haline getirmeliyiz. Çünkü hayatı işi olmuş insanlar devamlı gerilim ve sıkıntı içindedir ve yaşamla dalga geçmek akıllarına gelmez. Oysaki Vladmir Kush’un hayata bakışı alaycıdır, sanki dalga geçer gibidir. O, kendini hayatın sıkıcı yoğunluğundan kurtarıp, hayata dışarıdan bakmayı öğrenebilmiştir. Tabloda bilardo oynayan iki ağaç görüyoruz. Böyle bir şeyi resmedebilmek, hatta düşünmek için hayatın koşuşturmacasından kendimizi soyutlamış olmamız gerek. Yukarıda bahsettiğim gibi, devamlı koşuşturup hayatta sadece işimiz varmış gibi yaşarsak böyle, hayatla dalga geçebilen, bir düşünce tarzımız olamaz. Ama insan bazen elinde olmadan kendini koşuşturmacaya kaptırmış ve başka bir şey düşünmezken bulabiliyor. İşte Sürrealist eserler burada devreye giriyor. Bize gerçeküstü olaylar göstererek, dinleterek, okutarak kısacası hissettirerek koşuşturmacadan biraz uzaklaşıp dinlenmemiz, rahatlamamız gerektiğini söylüyor. Tabloda sadece bilardo oynayan iki ağaç var dersek tabloya haksızlık etmiş oluruz. Tabloya bakınca aslında doğanın insana nasıl da iyi geldiğini biraz daha anlıyoruz. İnsan bu yeşil renklere bakmaya doyamıyor ve ben bakarken huzur buluyorum. Yeşil en sevdiğim renk de değil ama kesinlikle bakınca rahatladığım bir renk. Tablonun sadece görünen yüzünü değil aynı zamanda görünmeyen yüzünü de çok seviyorum. Görünmeyen yüzünden kastım da sürrealist kısmı. Normalde insanın aklına gelmeyecek, gerçek olamayacak türlü düşünceler sokuyor. Bir elma ağacının başka bir elma ağacına “gel kanka bir el bilardo atalım, kaybeden kazananın bir gün boyunca fotosentezini yapacak.” demesi gibi. Size böyle gerçeküstü fikirler düşündürebilecek bir sanat akımı olması ne kadar güzel değil mi? O kadar güzel ki bir tabloya bakıp gerçekte var olamayacak şeyler düşünüp bazı anlamlar çıkarıyorsunuz ve bu kimseye saçma gelmiyor. Hatta bazen gerçek hayatta duyulsa dalga geçilebilecek yorumlar, düşünceler; bir tabloyla bir araya gelince ne kadar da uyumlu olabiliyor. Ne kadar tablodakilerin gerçek olmadığını düşünsek bile, belki biz bilardo oynarken ağaçlardan yapılmış olan istekalar da bizimle beraber oynuyor, eğleniyor, kaybedince üzülüyor. Yani kendilerini tablodaki ağaçlar gibi hissediyorlar. Bir tabloya bakmanın en güzel yanlarından biri bu işte. Sadece hayal gücünüzü kullanarak resmi, resim olmaktan çıkarıp ona hayat veriyor bir düşünce ekliyorsunuz. Sanki bir resme bakıp dalmışsınız ve kafanızda farklı dünyalar farklı evrenler kurup içinde resme istediğiniz şekli verip bir parçası olmuşsunuz. Bu yüzdendir ki; resmi yorumlayanlarda hep onların karakterinin parçalarından izler görürüz. Bu tabloyu farklı farklı insanlara gösterirsek eğer, kimsenin yorumu ve bakış açısı tamamen aynı olamaz. Belki ressamın, resmi ne düşünerek çizdiğini bulamayız bile. Çünkü; herkes baktığı tabloyu kendi yaşadıklarına, kendi çevresine, kendi değerlerine ve kendi isteklerine göre yorumlar. Berkay Yebrem Makbule Berfin BAYDAR Hüznün Tüketilmişliğine Bazen sadece bir saniyeliğine, beynimin tamamını kullanabilmeyi istiyorum. Herkesi, her şeyi, tüm bedenimi hücre uçlarıma kadar kontrol edebilmeyi… Tüm dünyayı ve hatta tüm evreni de… Burayı yaşanılabilir bir yer yapabilirim belki. Tüm insanlık öyle mutsuz ve umutsuz ki bu zehrini yanında, yöresinde kim varsa ona kusmaktan çekinmiyor. Herkesin mutlu, en azından memnuniyet içinde ve huzurlu yaşamasını dilerdim. Devletler ve sınırlar olmasa mıydı? İnsan soyu bu kadar kavgacı olur muydu yine de? Yine de her şeye karşı bu kadar nefret dolu olur muyduk? Böyle bir dünyada yaşamaktan öyle korkuyorum ki. Bırakın bir şeyler yazıp söyleyip de haklarımı savunmayı, sokağa çıkmaktan, dolmuşa ve otobüse binmekten, öyle bir arkadaşımın koluna girip de aylak aylak gezip dolaşmaktan, hatta yaşamayıp sadece nefes alan bir varlığa dönüşmüş olmaktan korkuyorum. Yolda yürürken sürekli göz ucuyla arkamı kollamaktan, bir elim bağrımda gezmekten, çevremdeki herkesi ve her şeyi bir tehdit unsuru olarak görüp sürekli kendimi korumaktan öyle yoruldum ki. Sanki yaşadığımız bu hayat bir ömür değil de bir yaşam mücadelesi haline geldi. Yaşamak nefes alıp vermekten mi ibaret sadece? Tüm insanlık koca bir taşa döndü bugünlerde. Eskiden her 23 Nisan Ulusal Egemenlik ve Çocuk Bayramı’nda okuldaki müsamerelere katılır, şiirler okur ve o günü tüm arkadaşlarımla coşkuyla kutlardım. Bir şiir okumanın, halk oyunu ekibinde görev almanın dünyanın en büyük görevi gibi sorumlulukla ve hevesle yapıldığı günlerdi galiba onlar. Çocuk olmak mı böyle bir şeydi yoksa zamanın azizliğine mi uğradık kestiremiyorum. Aidiyet duygumu henüz kaybetmemiştim, belki de sınırların ve devletlerin ne kadar korkunç bir canavara dönüşebileceğinin henüz farkında olmadığımdandı bu duygum. Çocukların devletler eliyle öldürüldüğü, yakıldığı, kimyasal gazlarla zehirlendiği, başından bir gaz fişeğiyle vurulduğu, bir mülteci botuyla okyanuslar aşmaya çalışıp da deniz kıyılarına vurduğu bu kirlenmiş ve yozlaşmış dünyada çocuk bayramı kutlamak sahtekârlıktan öte bir şey gibi gelmiyor bana. Herkesin dört gözle gelmesini beklediği o yeni yıl akşamları aslında o kadar da umut vermiyor artık. Gece yarısı olup da havai fişekler atılmaya başladığında ilk kez ben de ağlamaya başladım bu sene çünkü korktum, çok korktum. Bizden neyi çaldıklarını anlıyorsunuz değil mi? Bizden çocukluğumuzu, gençliğimizi, umudumuzu ve arkadaşlarımızı geri kalan her şeyle birlikte çalıyorlar. Havai fişeklerle mutlu olabilen insanlar var mıdır hala? Çünkü ben her “BOM!” sesinde yine neresi kan gölü olacak diye düşünmekten kendimi alamıyorum. Bütün bu gürültülerin ve “BOM!” seslerinin ardından kulağıma çok güzel sözler fısıldayan biri düşüyor aklıma. Bana çok güzel sözler öğreten çok güzel kalpli bir arkadaşım olmuştu bir zamanlar. Kendisiyle internet üzerinden tanışmış, çok güzel sohbetler etmiştik. Lisede anarşist bir insan olmamın en büyük sebeplerinden biri onun bana anlattıklarıdır, ne yazık ki ona sıkıca sarılmak bana nasip olmadı. Ben ona hiç bitmeyen sorular sorardım, sadece ben de değil herkes sorardı. Hepsine sabırla ve özenle cevap verirdi. Uzun uzun… Geçiştirmezdi kimseyi, insanlara öyle değer verirdi. Onu hiç kanlı canlı karşımda göremediğimden kendisini, çok sevdiğim bir dizideki devrimci bir adama benzetirdim zihnimde. Çemberimde Gül Oya dizisinin Mehmet’i, bizim Alper’imiz. Alper de aynı Mehmet gibi öyle güzel kalpli bir devrimciydi ki üniversiteye hazırlanan gençleri toplar onlara dersler verirdi, hiçbir karşılık beklemeden hem de. Mehmet’in dizide devrimci düşünlerini gördüğümüz pek çok sahne olmuştur ve bir bölümünde Mehmet’in zihnimden silinmeyen şu sözleri geçiyordu: “Mühim olan, ölümü hayatın birinci sırasına yerleştirmemektir, onun üzerinden politika yapmamaktır, propaganda yapmamaktır, bana ölüme özgü övgüler anlatma Vedat! Bana insanları nasıl yaşatacağını anlat. Nasıl mutlu, adil ve özgür yaşatacağını…”. Alper de öldürmeye karşıydı ki ben bu dünyada canını yaktığı tek bir canlı olduğunu dahi sanmam. “Dava” uğrunda ölmeye inanmazdı, hatta ölüme bile inanmazdı, üstelik “… ölümsüzdür.” sloganlarından da nefret ederdi. Ölüme ve savaşa karşı gelmek için baş koyduğumuz bir davada ölüme gidenlerimiz de oldu aramızdan. Çocuklar gülsün diye yola çıkan gençlerin vardığı yer ölüm mü olmalıydı sahiden? Tıpkı Ankara’da barış için bir araya gelenlerimiz gibi, oradaki bir çocuk yani Veysel gibi ya da bir otobüs durağında sadece yurduna gidebilmek için sıra bekleyen Ozancan gibi, birkaç günlüğüne gittiği İstanbul’da tek suçu o güzergâhı kullanan bir takside olmak olan Berkay gibi… Hepsi benim canım, arkadaşlarım, hiçbir ilgileri olmayan bir savaşın kurbanları. Ve Alper çocuklara oyuncak ve umut götürmek için çıktığı yoldan bir daha geri dönemedi ve bizi onun arkasından “Alper Sapan Ölümsüzdür!” sloganları atmak zorunda bıraktı. O kadar kötü ki ve o kadar acımasız, adaletsiz bir dünya ki bu. Nereye kadar katlanacağız, ne zaman sıramız gelecek bizim de ve daha ne kadar acı göreceğiz bilemiyorum. Gencecik bedenlerin, o güzelim insanların toprak altına hapsedildiği günler ne zaman bitecek? Ölüm o kadar alelacele ki artık. Hüznümüz bile yarım, o bile çabuk. Öyle hemen gelip geçebilen bir şey gibi… Alıştık. Sonra unutmak da öyle… Birkaç hafta, birkaç gün, gittikçe azalan bir süreye döndü yas. Yine de bazen bir an geliyor ve tüm unuttukların üstünde birikiyor gibi hissediyorsun. Yaşadığın için suçlusun gibi, o ölmüş, sen yaşamışsın ya ne büyük suç! Farkına varmadan da katlanılmaz hale gelebiliyormuş hüzün de bazen. Yazdıkça, ağladıkça tükenmeyen bir acıya da dönüşebiliyormuş bir gün, öyle çabuk unutuyorsun sanırken. Sıra sana gelene kadar böyle kendini tekrar eden bıçak gibi günler. Tekrar ve tekrar… Yine yeniden bir gün daha… Kaynakça Çemberimde Gül Oya. Çağan Irmak. 2004. Web. Mutlu Yiğitcan Köse Ölen Sevgilim ve Yaşayan Yalnızlığım “Korkuyorum artık tek başıma yalnızlıktan söz etmeye. Korkuyorum artık balıklardan söz etmeye. Balıklar artık benim düşmanım. Ben de balıklara düşmanım bir süre. Çok uzun bir dua okuyacağım sana çok uzaklaştığımda çok inkâr edilen, inkârı esnasında biraz huzur bulan tanrıdan.” (s.41) 4 nihai varoluş kaygısından biridir yalnızlık… Özgürlük, yalnızlık, ölüm ve anlamsızlık… İnsan öyle bir varlıktır ki bir bütün olmayı arzular. Onun için “tek olmak” değil, “bir olmak” vardır. İki kişi ne kadar yakınlaşırsa yakınlaşsın, ne kadar konuşursa konuşsun arada hep bir boşluk olacaktır. Yalnızlık da “bir” olmak için kıvranan insanın, bir başkasıyla arasında asla kapatamayacağı bir boşluktur. Bu uçsuz bucaksız evrende kendi dünyasını kurmaya çalışan biri olmak zor bir iş, çok insan tanıyabilirsin ama içlerinden çok azına güvenebilirsin. Aslında yaşadığını fark edersin fakat yalnızlığın ta kendisidir. İnsan ancak yalnız kaldığında kendi benliğinin, kişiliğinin farkına varabilir. Bu farkına varış çok uzun süreler alabildiği gibi sizin için önemli bir insanın, bir anda hayattan kopup gitmesinden sonra, ansızın da sizi bulabilir. İnsan, kendi benliğinin farkına ancak ve ancak toplumdan tamamen soyutlanıp kelimenin tam anlamıyla yalnız kaldığında farkına varabilir. Bu soyutlanma durumu aslında bir başlangıç ve farkındalığın kendisidir. Bu durum bir nevi spor ve çeşitli aktiviteler esnasında durup soluklanmaya benzer. Ufak bir ara, hayatımızda olup biten olaylar hakkındaki farkındalığımızı arttırmak için ihtiyacımız olandır. Bu esnada da yalnız kalmalıdır kişi, kendisiyle bir başına. Olup biteni değerlendirmek için yalnız kalmak korkutur bazen insanı, bazen de yalnız kalmak ister insan sürekli. Küçük İskender yalnız kalmaktan korkar olmuş, ölen sevgilisinin şiir defterine aktarmış bu hislerini. Korku artık onun düşmanı olmuş. Bağırmış korku içinde, fısıldamış bazen. Yalnızlık da böyledir işte, bağırır bazen ama çoğu zaman fısıldar. Boğulur düşünceler havuzunda, kısık sesle bağırır insan. Her varoluşçu kaygı gibi. Var ama derinde, çok derinde… Düzenli bir sosyal çevre ve yaşama sahip olduktan sonra bu kişi, kim olursa olsun, kendini dışlanmış olarak görmekten korkar. Toplum normlarından uzaklaşırken insan, her ne kadar kendini yalnız hissetse de doğru olduğuna inandığı şeyi yapmalıdır. Kendimizi bu hayatta sadece bir kere bulacağımızdan, yaşamak istediğimiz yazgıyı kendimiz çizmeli, sahip olmak istediğimiz karakteri kendimiz yaratmalıyız. Yeni başlayanlar için hayat mezardan yükselip ona el sallayan ölülerden ibaret olabilir, yaşarken kimse kimseye benzemez ölünce herkes birbirine benzer zaten. Ruh her zaman yalnızdır; asıl önemli olan yaşarken yalnızlığı nasıl hissettiğimizdir. Çünkü birey şahsi olarak yalnızlık gelişimini kendi başına farklı yöntemlerle tamamlar. Önce kendini tanımakla sonra sevmekle ve ardından bireysel çözümünü bulmakla çözülür yalnızlık aşamaları. Psikolojik açıdan bakıldığı zaman balığa benzetilen obje; aslında koca bir karmaşanın içinde, kendini ait hissettiği bir yer bulamadığı için Mutlu Yiğitcan Köse yalnız hissetme metaforudur. Toplum içerisinde yalnız kalma korkusu, bireyin kendini tanımamasından kaynaklanmaktadır. İnsanın kendini tanıması, özelliklerini, korkularını, endişelerini bilmesi, nefretleriyle ve kaygılarıyla başa çıkması aslında en büyük yalnızlık çözümüdür. Sonuçta bir söze göre insan adını hatırlayan son kişi de ölene kadar yaşıyordur. Bu demektir ki canlılık ölümden kaynaklanan bir olgu değildir. Olur, da bir gün dolunay; benden özür dilerse yalnızlığımdan vazgeçeceğim. Çünkü her gün doğan ve batan, beni hatırlayan, karanlığımı ışıtan bu son şey de benden umudunu kesene kadar; ben yalnızım. Oğuz Karabay 21502734 “Alçak ruhlu olanlar para arar yüksek ruhlu olanlar ise saadet arar”. Nikolay Ostrovskiy Maskelerden Uzaklaşın Daha önce sizler de benim gibi defalarca bir şeylerinizi kaybettiniz değil mi? Anahtarlarınızı, cüzdanınızı belki çok önemli evraklarınızı vs. Bu olay hepimizin başına gelen gündelik hayatın adeta bir rutini haline gelmiş bir durumdur. Ya peki aradığımız şey bizim olsa dahi bulmamız oldukca güç ve hatta neredeyse imkansız bir şeyse? Bu üzüntü bana kalırsa o kadar da basit bir şey değildir. Kaybettiğimiz şeylerin varlığı belki elle tutulur gözle görülür değildir. Hatta belki o kaybettiğimiz şeyi daha önce görmemişizdir veya yaşamamışızdır. Bu satırlarım sizlere kendi içimde tezata düştüğümü düşündürebilir lakin, kabettiğimiz şey mutluluk ve huzursa? Belki etrafimizda değişik maskelere bürünmüş insanların samimiyetsiz hareketlerinin olduğu bir dünyadır aradığımız. Bizimdir içimizdedir o hayat ama belki sadece hayallerimizde. Ayhan Geçgin’in kaleminden çıkmış Uzun Yürüyüş adlı romanda olduğu gibi bizim olan sadece bize ait olan gerçek anlamdaki huzuru ve dinginliği bulabileceğimiz bir yer olabilir o aradığımız şey. Hayali bile yüzünüzde bir tebessüme oluşturabiliyor değil mi? Düşünün sadece bize ait bir yer, gündelik hayatın karmaşıklığı, yoruculuğu ve uğraştırıcılığından eser de yok. İstirahate çekiliyorum. Bir dağın eteklerinde buz gibi rüzgarların estiği bir yerdeyim. Sadece ben var evet sadece ben ve sesleri adeta bir senfoniyi anımsatan kuş toplulukları. Hayatımda samimiyetsizlikleri ve adeta bir hatamı arayan tavırlarıyla yer etmiş o insanların hicbiri yok. Kendime ait bir yer arayışımda böylesine bir hayal gezip gördüğüm yerler göz önünde bulunduruldugu takdirde beni huzura kavuşturuyor. Çünkü orda sadece ben varım bir de hayal dünyam. Herhangi bir baskı, zorbalık, gündelik koşuşturma asla yok. Şimdi bütün bunları bir kenara itelim ve asıl olarak “Neyi, Neden?” aradığımızı ve bu kadar istekli olduğumuzu sorgulayalım birazcık da. Geçgin’in anlattığı gibi yok olma arzusunun tetiklemesi ile yokluğun, var olmamanın arayışı mı? Yoksa birazcık daha ılımlı bir bakış açısıyla bu kargaşadan, insanlardan ve daha geniş bir deyiş ile kent yaşamından mı kaçmak kurtulmak istiyoruz? Yani bu arayışımız daha rahat hissedebileceğimiz bir yer için mi? Yok olmayı bu derece arzulamamızın su götürmez bir nedeni ise bana kalırsa samimiyetsiz insanlar ve artık sırtlan panayırına dönen yaşam döngümüzdür. Charlies Darwin’in bahsinde geçen yapay seleksiyon kuralları gelişen dünyamız ile beraber hayatımızdaki en temel olgu haline gelmiştir. İnsanlar sadece kendi çıkarları doğrultusunda kararlar almak da ve hareket etmektedirler. Evet bu itici çevre ve dünya düzeninden uzaklaşmak istememiz kendimize ait yeri bulma arayışımızın temelinde yatan en büyük faktör olabilir bence. İnsanlar karşılaştıkları problemleri çözebilmek için iki tip çıkar yolu bulur birincisi geçici çözümlerdir. Yapması kolay olanıdır bu. Hemen kaçıcak bir yol bulup problemden uzaklaşırız. Bu çözüm kısa bir süre için geçerlidir. Genel mutsuzluk halimize pek de etkisi olacağı savunulamaz. Diğer çözümleri ise uzun süreli çözümlerdir. Problemin çıkış
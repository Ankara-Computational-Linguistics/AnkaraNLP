polisleri çağırabiliyorlardı. 17. yüzyıla gelindiğinde püritenlikten kesin bir kopuş yaşandı ve İngiliz libidosu kendini yeniden keşfetmeye başladı. [73] Almanya Yatak Odasındaki Büyük Birader Hoşgörüsüzlük kabahatini tek başına İngiltere'nin üstüne atmamak için, seksin Kıta Avrupası'nda da bir o kadar denetim altında tutulduğunu vurgulamamız gerekir. Aslında Protestanlık başladığında Reform'un cinsel alışkanlıklar üzerindeki etkisi en fazla Almanca konuşulan topraklarda görüldü. Din radikalleşirken, Alman eyaletleri halkı Hıristiyanlara yakışır -yani ahlaken sınırlandırılmış- bir hayata sevk edecek reformlara başladılar. Devlet otoritesi büyük ölçüde cinsel baskıya bağlı hale gelmişti. İngiltere'de olduğu gibi Almanya'da da devletin seks üzerindeki hakimiyetini pekiştirmesine giderek dar kafalı hale gelen halk yardım etti. Haddini aşanları utanç, ceza ve rasgele şiddet bekliyordu. Bütün Alman şehirlerinde zina yapanlar, gayrimeşru ilişkiye geçenler, evli olmayan anneler ve benzerleri, komşular tarafından dövülüyorlardı. Eyalet ve şehir yönetimleri ahlak suçlularını aşağılamaya hazırdı. Sözgelimi zina yapanlar ve gayrimeşru ilişkiye geçenler halkın gözü önünde beyaz önlük içinde ayakta dikiliyordu. Diğer cinsel sapkınlar boyundurukla teşhir ediliyor, taşlara bağlanıyor ve üzerinde ziller olan başlıklar takıyorlardı. Bu cezalar hapis veya bedensel cezalardan daha hafif olsun diye veriliyordu ama seks suçlarından dolayı teşhir edilen insanlar bazen taşlanırken, bazen de taciz ediliyorlardı. Eskiden beri şehirlerdeki ekonomik ve toplumsal yaşamı büyük ölçüde kontrol eden güçlü ticaret loncaları, onur kırıcı davranışlar sergileyenleri dışlıyordu. Bu loncalar Reform dönemi seks hukukuna model oluşturdular. Lonca kuralları katıydı. Sözgelimi bütün ömrünü bulunduğu mevkiye vakfetmiş bir usta, eğer eşi evlendikten hemen sonra çocuk doğurursa, ustalığını kaybedebiliyordu. Eşleri zina yapan lonca üyelerinden boşanmaları isteniyordu affetme diye bir seçenek söz konusu değildi. Loncalar saflarını sıkı, ücretlerini yüksek tutmak için kovma tehdidine başvuruyordu ama bu aynı zamanda ahlaki bir uzlaşmayı yansıtıyordu. Bir lonca zina yapan bir ustanın çocuklarının sonsuza dek dışlanması gerektiğine hükmediyorsa, bunu yapmasının nedeni insanların zina yapanın tüm sülalesinin kirlenmiş olduğuna inanmalarıydı. Loncanın adının lekelenmesindense bir yoksullaşması daha iyiydi. ailenin kovulup Zinadan dolayı kovulma cezası devlet hukukunda da yer almaktaydı. 1635'te Bavyera'nın genişleyen ahlak yönetmeliği, zina yapan çiftlerin -seks yaptıkları sırada her ikisi de başkasıyla evli olanlar- beş yıl kovulmasını öngörüyordu. Tekrar birbirleriyle cinsel ilişki kurdukları tespit edilirse, ölüm cezasına çarptırılıyorlardı. Bu ağır cezanın mantığı yasada şöyle ifade ediliyordu [Eğer] bu ağır suçlar elden geldiğince azim ve ciddiyetle önlenmezse veya cezalandırılmazsa, Yüce Tanrı fevkalade gücenir, öfkelenir ve her türlü savaşı, huzursuzluğu ve diğer musibetleri tüm ülkeye musallat eder. İster Katolik isterse Protestan olsun, Alman eyaletleri tebaalarının davranışlarını düzenleme konusunda her türlü yetkiye sahipti. Çok çeşitli ve ayrıntılı seks yasaları her yerde uygulanıyordu. Hatta bazen bu yasalar çakışıyor ve hakimler neye karar vereceklerini şaşırıyorlardı. Öte yandan bu yeni ahlak düzenlemesi patlaması daha derin bir sorun yarattı Eyaletler seksi ne kadar fazla denetlemeye kalkışırlarsa güçlerinin o kadar zayıf olduğunu hissediyorlardı, zira bireysel davranışları kontrol etmenin hiçbir yolu yoktu. Baden'de kadınlarla erkeklerin birlikte banyo yapmasını yasaklayan yasaya benzer yasalar yürürlüğe koyuluyordu ama bu yasalara gerçekten uyulduğunu kim bilebilirdi. Yasa koyucular vatandaşların suda azmadıklarından nasıl emin olabilirlerdi. Olamazlardı. Çünkü şahitleri yoktu. Daha fazla seks eylemini yasadışı ilan etmek, yasaya karşı gelme ihtimalini de artırıyordu. Paylaşılan bir küvet, bir randevu, bir fahişe ziyareti, sözün kısası yeni yasalar curcunasıyla yasaklanan her şey salt yasadışı olduğu için bir sivil itaatsizlik eylemine dönüşüyordu. İnsanlar yasaları ne kadar umursamazlarsa, yasa koyucular kendilerini o kadar aciz hissediyordu. 1624'te Baden'in uçbeyi V. Friedrich gayrimeşru ilişki ve zinaya karşı bütün kısıtlamaların yürürlükte olmasına rağmen cinsel suçların sona ermediğinden şikayet ediyordu Heyhat, büyük bir dehşet ve rahatsızlıkla şunu keşfettik ki… lanet zina ve zamparalık öylesine artıp yaygınlaştı ki, artık pek de günah olarak görülmüyorlar. Bu acizlik duygusu, Alman hükümetlerini insanların seks hayatına daha fazla karışmaya itti. Aslında her yeni önlem önceki önlemlerin umursanmadığının kabulüydü. 1629'da Bavyera Prensi I. Maximilian tebaasının birbirleriyle ve papazlarla yasadışı seks yaptığını tespit etti. Bu suçluları hummalı bir şekilde avlaması için üst düzey bir komisyon kurdu. Komisyon elinden geleni ardına koymayan casuslar tuttu ama bunlar prensi tatmin etmedi. Bir noktada sonuç elde edemedikleri için özür dilediler Söz konusu casuslar özürlerini sunuyor, diye yazdılar Maximilian'a, zira ne bir papaz metresine ne de gizli bir randevuevine rastladık. Maximilian sekiz yıl daha komisyona rahat yüzü göstermedi. Alman hükümetleri ayrıca evlilik içi olsun ya da olmasın cinsel davranışları düzenlemek için evlilik mahkemeleri ağı da kurdu. Bu mahkemeler Eski İsviçre Konfederasyonu'nda da yaygınlaştı. Zürih'teki mahkemeler kocalarından başka erkekleri misafir etmek konusunda kadınları uyarıp, fahişeleri cezalandırmaya başladı. Bern'de kocaları veya babaları yanlarında olmadıkları sürece kadınların atlı kızakla gezmesi yasaktı. Aynı zamanda Tanrı'nın buyruklarına aykırı her eylemin, her günahın ve skandalın icabına bakıldığını garantiye almak için asayiş amirleri çalıştırılıyordu. Asayiş amirleri de muhbirlere, ispiyonculara ve casuslara bel bağlamıştı. Almanya'da ahlak suçluları, çoğu zaman birlikte uygulanan çeşitli cezalara tabi tutuluyorlardı. Para cezaları ya kendi başına tahsil ediliyor ya da diğer cezalara ekleniyordu. Bavyera'da alt mahkemelerin en büyük para kaynağı zina davalarıydı. Para cezalarının çoğu kasıtlı olarak fahişti bir hizmetçi veya aşçı gayrimeşru ilişkiden suçlu bulunduğunda ceza olarak bir yıllık maaşını ödemek zorundaydı. Öte yandan fiili uygulamada hakimler cezaları insanların koşullarına göre ayarlıyordu. Almanların seks hayatı üzerindeki devlet kontrolü arttıkça kilisenin etkisi azaldı. Aynı süreç İngiltere'de de yaşandı ve 1660'ta İngiliz kilise mahkemelerine etkisiz ve yozlaşmış diye dudak bükülüyordu. Nitekim dava edilen insanların neredeyse yarısı mahkemeye gidip suçlamayla yüzleşmek yerine aforoz edilmeyi tercih ediyordu. 17. yüzyılın sonuna gelindiğinde kilise mahkemeleri hâlâ evlilik anlaşmazlıklarında karar mercii iken, diğer ahlak davalarındaki öncelikleri ciddi ölçüde geriledi. [74] Cinsel suçlarda kimin karar mercii olacağı konusunda kilise ile devlet arasındaki kavga Protestan devletlere kıyasla Katolik devletlerde çok daha ön plandaydı. Protestanlar sivil ile dini disiplin arasında bir fark görmüyorlardı. Onların görüşüne göre devlet, dini doktrini hayata geçirmek için vardı. Fakat Katolik Kilisesi yetkilerinin hiçbirinden taviz vermek istemiyor ve dizginleri elinde tutmak için çok sıkı mücadele ediyordu, özellikle de birazdan göreceğimiz gibi kendi sırları mevzubahis olduğunda. Leziz Lokmalar ve Lanet Musluklar Müstehcenliğin Doğuşu Seks yasaları genellikle değişir ama eylemlerin kendisi aynı kalır. Zina, ensest, hayvanlarla seks, hemcinsle seks... Uygarlığın başından beri her gün yapılan şeylerdir bunlar. Öte yandan Erken Modern dönemle birlikte, yasak seksin matbaa sayesinde vücut bulan tamamen yeni bir türü doğdu. Müstehcenlik alanında hukuk seksin kendisiyle değil, seks yapan insanları gösteren materyallerle savaşıyordu. Bu savaşta kullanılabilecek eski bir yasa kitabı yoktu. Yeni yasaların yapılması gerekiyordu. Kafası karışmış bir hakim açık saçık bir kitap hakkında, Yasa yoksa suç da olamaz, demişti. Bu [kitabın] büyük bir suç oluşturduğunu biliyorum ama bu suçu hangi yasayla cezalandırabileceğimizi bilmiyorum. İngiltere'de müstehcenliğe karşı henüz hiçbir yasa yoktu. Fakat kilise ve devlet yetkilileri cinsel sözler ve resimlerle ilgili yasaları kimin yazıp yürürlüğe koyacağı konusunda uzun zamandan beri pazarlık yapıyorlardı. Bu sebeple bir süreliğine, kimin suçlu olduğuna dair sadece tahmin yürütülebilmişti. Apaçık cinsel resimler, 2009'da arkeologlar tarafından Alman-ya'da bulunan ve ta otuz beş bin yıl öncesine ait olduğu tahmin edilen Venüs figürü kadar eskidir. Araştırmacıların söylediklerine göre söz konusu figürün büyük göğüsleri, dolgun kalçaları ve apaçık görülen vajinası antik insanların kafasında seksin olduğunu doğruluyordu ki bu elbette sürpriz değildi. Bu totemler büyük ihtimalle erotik amaçlarla yapılmamıştı, daha ziyade bereket sembolüydüler ama bu ikisi arasındaki çizgi muhtemelen önemsizdi. Cinsel imgeler antik dünyada yasak değildi. Pornografi sözcüğü Yunanca pornographe sözcüğünden gelmektedir ve orospularla ilgili yazı anlamı taşımaktadır. O zamanlar bu tür yazılar çoktu. Ayrıca Atina görkemli dik penislere sahip Hermes heykelleriyle doluydu. Obscene (müstehcen) sözcüğü hem açık saçık ve pis hem de penis anlamına gelen ve çoğul kullanıldığında cinsel organları veya kıçı ifade eden Yunanca caenum sözcüğünden gelmektedir. Ama scaena yani stage sözcüğünden türemiş ve ob öneki aldığında offstage , yani alenen sergilenmeye uygun olmayan şeklinde bir anlam kazanmış da olabilir. Etimolojisi ne olursa olsun, açık saçık cinsel yazılar ve resimler Roma'nın her yerinde bulunuyordu ve çoğunun amacı tüketicileri cinsel olarak uyarmaktı. Rönesans Avrupası'nın eğitimli sınıfları, Yunan ve Roma klasiklerini yeniden keşfettiğinde, çoğu kimse Ovidius'un erotizmine ve Martialis ve Juvenalis'in müstehcen dizelerine özel bir ilgi gösterdi. Rönesans gençleri ve yaşlıları antik dönemin açık saçık yazılarından ve seks betimlemelerinden haz alıyorlardı. Fakat klasiklerle mastürbasyon yapan çokça eğitimli insan vardıysa da dolaşımdaki cinsel materyal nadirdi. Basım tekniklerinin gelişmesine kadar pornografi malzemeleri, özel tüketim nesneleri oldular. 15. yüzyılın sonunda modern basım ve çoğaltma teknikleri kullanılmaya başladığında, kişisel hazlar kamusal bir olguya dönüştü. Kısa sürede pornografik materyaller bütün sosyal sınıflara ulaştı. Bu materyaller elyazması olarak kalıp sadece seçkinler arasında dolaşsaydı, cinsel tasvirlere muhtemelen sansür uygulanmayacaktı ama pornografi yaygın bir tüketim malzemesi haline gelince seküler ve dini yetkililer bu yeni olguyu kontrol edip cezalandırma telaşına kapıldılar. Basılı pornonun ilk versiyonları, elyazması selefleri gibi yüksek sınıfın beğenisine göre hazırlanıyordu. Vergilius'a atfedilen erotik dizeler kitabı Carmina Priapeia 1517'de yayımlandığında yirmi iki baskı yaptı. 1450'de âlim Poggio Bracciolini müstehcen fıkralardan oluşan Latince bir kitap yazdı. Bu cinsel içerikli zekice espriler sadece eğitimli sınıflar için hazırlanmıştı, Latince anlamayan veya zekice kelime oyunlarını umursamayan birine hitap etmiyordu. Büyüyen pazar daha basit ve açık işler talep ediyordu. İtalya'nın en kötü şöhretli 16. yüzyıl pornografi eserlerinden biri olan, Pietro Aretino'nun Dialoghi kitabındaki bir fahişe şöyle çıkışıyordu Roma Üniversitesi'ndeki hocalardan başka herhangi birinin sizi anlamasını istiyorsanız, doğrudan babafingo , am , göt ve sikişmek falan deyin. Kazık , baston , kara kavza , küçük maymuncuk , bu , şu , o , onun , elmalar … havuç , kök , halkadaki ip , Stadyum'daki dikilitaş , bahçedeki pırasa , kilitteki anahtar , kapıdaki sürgü , havandaki tokmak , yuvadaki bülbül , hendekteki ağaç , vanadaki pompa , kındaki kılıç ve geri kalan bütün o boktan sözler... Neden evet demek istediğinizde evet, hayır demek istediğinizde de hayır demiyor veya sözünüzü kendinize saklamıyorsunuz. Yeni yeni yetişen porno yazarları, bu sözleri makul bir pazar tavsiyesi olarak değerlendirerek bayağı ve açık saçık sözcükler aramaya başladılar. Müstehcen kitaplar akademinin dışına yayılıp geniş bir okur kitlesine seslenmeye başladığında, yetkililer bir şeyler yapmak gerektiğine karar verdiler. Öncelikle matbaanın tehlikesi seksten ziyade din ve iktidarla ilintiliydi. 16. yüzyılın ortasında cinsel sansürün ciddiyetle işe koyulduğu sıralarda Katolik Kilisesi çok hassas bir durumdaydı. Luther, Doksan Beş Tez'ini kilisenin kapısına çivilediğinde yeterince kötü bir etki yapmıştı çok daha kötüsü, tezlerin matbaayla Hıristiyan âleminde yayılması oldu. Luther dünyanın ilk çok satan yazarıydı. 1520'ye gelindiğinde, kiliseye yaptığı eleştiri Avrupa'nın her yerinde üç yüz binden fazla sattı. Daha sonra yayımladığı İncil'in Almanca tercümesi milyonlarca insanın dua ederken Katolik Kilisesi'ni es geçmesine yol açtı. Luther 1521'de aforoz edildi ama kitaplarının satışları artmaya devam etti. Protestan Reform tezleri matbaa tarafından basılıp dağıtılmasaydı, asla o kadar etkili olamazdı. Bu arada Vatikan'ın seks sırları dışarıya sızmaya başladı. Ressam Giulio Romano on altı adet müstehcen resim yapmış ve cinsel ilişkinin çeşitli türlerini gösteren bu resimler Vatikan'daki Sala di Constantino'nun duvarlarına asılmıştı. Bu resimlerin izleyicileri kilise adamları ve dostlarıyla sınırlı olduğunda tartışma yaratmanın aksine takdir edildi. Fakat ne zamanki seçkin gravürcü Marcantonio Raimondi 1524'te resimleri çoğaltıp kitlesel dolaşıma soktu, o zaman Vatikan'daki bir hücreye hapsedildi. Raimondi orada bir yıldan fazla kaldı. Clement'ten ricada bulununca serbest bırakıldı. Vatikan'ın ısrarla istediği gibi Raimondi'nin bütün resimleri ve baskıları imha edilseydi, mesele orada kapanacaktı ama Aretino'da bir ilgi uyanmıştı bile. Bütün o yaygaranın ne için koparıldığını merak edip resimleri gören Aretino her bir resim için skandal yaratan satırlar yazdı Vatikan'ın saygıdeğer sanatçının çarmıha gerilmesi gerektiğini haykırmasına sebep olan o resimleri görmek istedim. Onlara bakar bakmaz, Giulio Romano'ya bu resimleri yaptıran ruhtan etkilendim. Şairler ve heykeltraşlar sık sık kendilerini eğlendirmek için şehvet uyandırıcı şeyler -Chigi Sarayı'nda bulunan ve bir oğlana tecavüze yeltenen mermer satir gibi- yazdıkları ve oydukları için, [resimlerin] her birinin altındaki soneleri görmezden geldim. Riyakarlara saygısızlık etmek istemem ama bu şehvetli satırları iğrenç eleştirilerin aymazlığına ve insanlara en çok haz veren şeyleri görmeyi yasaklayan ahmakça yasalara ithaf ediyorum… Bir kadının üstüne çıkmış bir adama bakmanın nesi yanlış. Aretino 1537'de, şehvet dolu on altı sonesini Romano/Raimon-di'nin gravürleriyle birlikte bir kitap halinde yayımladı Sonetti lussuriosi (bu kitap çok geçmeden Aretino's Postures [Aretino'nun Pozisyonları] adıyla bilinecekti). Kitap piyasaya çıkar çıkmaz, papa bütün nüshaların imha edilmesini emretti ama bazı nüshalar varlığını korudu. Aretino kitabın başka bir baskısını yayımlamayı başardı ama o da yasaklandı. Fakat bu arada kitap birçok korsan baskıyla Avrupa'nın her yerinde yeniden yayımlandı. Kendi kendinin tanıtımını yapan Aretino, sonelerinin seksi yüksek bir sanat gibi değil, vücudun en iyi meşgalesi olarak gösterme yönünde çığır açıcı bir girişim olduğunu söyleyerek övdü. Kitabının giriş cümleleri niyetini ortaya koymaktadır Bu bir soneler kitabı değil… Doğrusu burada tarifsiz yaraklar Ve onları içine alan amlar ve götler var Tıpkı bir kutudaki şeker gibi. Burada siken ve sikilen insanlar var. Ve amlarla yarakların anatomileri Ve çokça kayıp ruhla dolmuş götler. Burada insan şimdiye kadar görüldüğünden Daha sevimli şekillerde sikişiyor Bir fahişe hiyerarşisi içinde. Sonunda yalnızca aptallar Bu leziz lokmalardan iğreniyor Ve Tanrı göt sikmeyen herkesi affediyor. Deep Throat [Derin Gırtlak] filminin yakaladığı büyük başarının 1970'lerin pornografik film patlamasına damgasını vurması gibi Aretino's Postures kitabı da 16. yüzyılda kitleler için üretilen müstehcenliğin doruk noktasını temsil eder. Elbette bu kadar müstehcen olan başka başarılı eserler de dolaşımdaydı ama hiçbiri Aretino kadar etkili olmadı ve geniş bir okur kitlesine ulaşamadı. Sözgelimi Siena şehrinin aristokratlarından Antonio Vignali'nin yazdığı La Cazzaria'da [Babafingo Kitabı] Siena'nın siyasi ortamı Babafingolar (Büyük ve Küçük) ile Amlar (Güzel ve Çirkin), Aristokrat Taşaklar ile Alt Tabaka Göt Delikleri arasında bir mücadele olarak gösterilir. Fakat Vignali'nin bütün o cezbedici ağzı bozukluğuna rağmen La Cazzaria aslında cinsel tahrik için değil, politik bir okuma olması niyetiyle yazılmıştı. Yalnızca işin erbabı küçük bir grup oradaki esprileri anlayabiliyordu. Buna karşın Aretino'nun okurlarının, Postures kitabını anlaması için hazırlık kursundan geçmeleri gerekmiyordu. Onun soneleri iğneleyiciydi ama aynı zamanda kendi başlarına iç gıdıklayıcı eserlerdi. Bir kadının bacaklarını tutarken uyarılan bir adamın resmine eşlik eden sonesinde açıkça şöyle diyordu Kalçalarını aç ki, dosdoğru bakayım Karşımdaki güzel götüne ve amına Bir göt verdiği hazla cennete eştir Bir am böbrekler yoluyla kalbi eritir. Aretino'nun eserleri, bazılarının onun adıyla yazdığı ama hiçbirinin onun ikonik konumuna çıkamadığı bir taklitçiler güruhunu doğurdu. Aynı yüzyılın sonuna gelindiğinde İngiliz turistler için yazılmış bir İtalyanca konuşma kitabında ilginç bir diyalog yer alıyordu. Diyalogda bir İngiliz, Romalı bir kitap satıcısına A[retino]'nun kitaplarını sorduğunda, Rafa baştan sona baksan bile onları bulamazsın… [çünkü] yasaklar, cevabını alır. Diğer kitapçılar bu kadar ihtiyatlı değildi. Paris'teki bir Venedikli bir yıldan daha kısa bir sürede Aretino'nun kitaplarından elliden fazla sattığını savunuyordu. 1675'te İngiltere'de Oxford'un All Souls College okulundaki iki profesör Aretino's Postures kitabının kopyalarını okul matbaasında basarken yakalandılar, muhtemelen yerel halktan gelen yoğun talepten kazanç sağlama derdindeydiler. Seks her zaman satar ama yasak seks daha çok satar. Nitekim Aretino'nun kitaplarının yasaklanması albenisini artırmıştı. Yetkililer bu kitaplar üzerinde ne kadar fazla baskı uyguladılarsa o kadar fazla insan onların peşine düştü. 1559'da Aretino's Postures , Vatikan'daki ilk Yasak Kitaplar Listesi ne ( Index librorum prohibitorum) Martin Luther, Giovanni Boccaccio, Johannes Kepler ve Niccolò Machiavelli'nin kitaplarıyla birlikte girdi. Bu liste, 1545'ten 1563'e kadar yirmi beşi aşkın oturum yapmış önemli bir Katolik konsey olan Trent Konseyi tarafından hazırlanmıştı. Esas amaç zındık eserleri ve Protestanların yazılarını baskı altına almaktı ama şehvetli veya müstehcen şeylerle ilgili kitaplar da yasaklanmıştı. Konseyin kural ve hükümlerinde şöyle deniyordu Sadece inanç meselesi değil, aynı zamanda bu kitapların okunmasıyla bozulan ahlaki değerler de hesaba katılmalı ve onları alanlar piskoposlar tarafından ağır şekilde cezalandırılmalıdır. Kafirlerin yazdığı eski kitaplara belagat sanatı ve üslup kalitesi bakımından müsaade edilebilir ama asla çocuklara okunmamalıdır. Kilise öyle bağnazlaştı ki, Michelangelo'nun ünlü Sistine Şapeli freski Hüküm Günü'ndeki figürlerin açık cinsel organlarını boyalı kumaş parçaları ve incir yapraklarıyla örtme yoluna gitti. Ne var ki pornografi kültürü yerleşmişti ve hiçbir şey onu yok edemezdi. Şayet Aretino'nun kitaplarını İtalya'da basmak riskliyse, daha serbet olan İngiliz ve Alman yayıncılar bu işi seve seve yapacaklardı. ABD'de Yasaklama Dönemi'nde[*5] içkiye ulaşmak ne kadar kolaysa o dönemde pornografik materyale ulaşmak da o kadar kolaydı. 16. yüzyılın sonunda Venedik'teki Piazza San Marco'da erotik resimler ünlü sosyete orospularının seks resimleriyle birlikte alenen satılıyordu. [75] Kilise, yasaklı kitaplar listesi ve Aretino's Postures kitabına saldırılarıyla birlikte, pornografinin yayılmasını önleme yarışında da hemen atağa geçse de etkisi uzun sürmeyecekti. Fransa'daki Sorbonne Üniversitesi teologları, sivil yetkililerin matbu eserlerde seksi dizginlemeye başladığı 1618'e kadar sansür işini yürüttüler. Hayal kırıklığına uğrayan profesörler onaylanmamış din kitaplarını kınamaktan öteye geçemediler. Bu güç mücadelesindeki en önemli aşama, Parisli bir matbaacının 1622'de bastığı değersiz bir manzum kitabı devletin yargılaması oldu. Théophile de Viau'nun yazdığı Le Parnasse des poètes satyriques adlı kitapta şu sone yer alıyordu Phyllis tout est f…, je meurs de la vérole, Elle exerce sur moi sa dernière rigueur Mon v… baisse la tête et n'a point de vigueur, Un ulcère puant a gâté ma parole. J'ai sué trente jours, j'ai vomi de la colle Jamais de si grands maux n'eurent tant de longueur L'esprit le plus constant fût mort à ma langueur, Et mon affliction n'a rien qui la console. Mes amis plus secrets ne m'osent approcher Moi-même, en cet état, je ne m'ose toucher. Phyllis, le mal me vient de vous avoir f.... Mon Dieu. je me repens d'avoir si mal vécu, Et si votre courroux à ce coup ne me tue, Je fais voeu désormais de ne f... qu'en cul. Otuz gün terledim, bulamaç kustum Hiç bu kadar acı çekmemiştim En dayanıklı insan bile bu ağırlığı kaldıramaz, Ve derdimin geçeceği yok. En samimi arkadaşlarım bile yanıma gelmiyor Hatta bu haldeyken kendime dokunmaya cesaret edemiyorum. Phyllis, hastalığı seni s... kaptım. Tanrım, çok kötü bir hayat sürdüğüm için pişmanım, Ve eğer senin öfken bu sefer beni öldürmezse, Bundan böyle ediyorum.) sadece götten s... yemin O zamanlar tam sözcük yerine tek harf veya eksilti kullanmak genellikle insanları hukukla sorun yaşamaktan kurtarıyordu. Şiirde açıkça dile getirilen tek uzuv, cul (göt) sonunda şair Viau'nun itibarını kaybettirecek yasal işlemleri başlattı. Paris parlementosu tutuklanması için bir emir çıkardı. O da şehri terk ederek paçayı kurtardı. Daha sonra protesto niyetine kuklası yakıldı. Peder François Garasse adında bir Cizvit fanatik Viau'ya ve Le Parnasse'ye -özellikle sadece götü s... ifadesine- kafayı takmasaydı, muhtemelen mesele burada kapanıp unutulacaktı. Garasse, Viau'ya ayyaş ve cinsel sapık diye saldırdığı davadan hemen sonra uzun bir kitap yayımladı. Garasse şiirdeki göt s..enin Viau'nun kendisi olduğunu iddia ediyordu. Livataya ölüm cezası veriliyordu ve Garasse'nin istediği tam da buydu. Viau'nun kuklasının yakılmasından bir ay sonra polis şairi yakalayıp sefil bir Paris zindanına attı. Viau orada iki yıl kaldı. Viau'ya karşı öne sürülen kanıtlar şiirlerinin yanı sıra şairin önüne gelenle yattığına dair söylentilerden oluşuyordu. Zamparalık söylentisi kolaylıkla çürütüldü ama Garasse'nin deyişiyle livatacı sone orada öylece duruyordu. Viau'nun yazdığı başka bir sonede şu dize vardı Ve benim mızrağımla otuz bir çekeceksin. Savcılar bu dizeyle yazarın bir adamı kendine mastürbasyon yapmaya davet ettiğini savundu. Viau şiirlerinde konuşanların kendi deneyimlerinin kayıtları değil, hayal ürünü olduğunu ileri sürdü. Livata hakkında bir mısra yazmak bir adamın livatacı olduğunu göstermez şairlik ve livatacılık farklı işlerdir. Savunması beklenildiğinden daha çok ciddiye alındı ve livatacılık yaptığına dair doğrudan bir kanıt olmadığından öldürülmeyip sürgün edildi. Ne var ki, yeraltındaki zindanda geçirdiği yıllar sağlığını bozmuştu. Davayı izleyen yıl öldü. Le Parnasse celseleri Viau'yu ölüm noktasına sürüklemekten başka amaçlara da hizmet etti. Öncelikle, pornografinin bundan böyle dini yetkililer tarafından değil, devlet mahkemelerince cezalandırılacağı onaylanmış oldu. Garasse yaptığı şikayet sonucu Viau'nun yargılanmasını sağlamıştı sadece, yargılama veya cezalandırma süreciyle alakası yoktu. Celseler ayrıca beden uzuvlarına müstehcen isimler takmayı yasadışı ilan etti. Yayıncının sik sözcüğü yerine tek bir harf kullanması penisin anılmayacak kadar pis olduğunu vurguluyordu, ama göt sözcüğünü olduğu gibi bırakmak ve ona girdiğini ima etmek suretiyle Le Parnasse aşırıya kaçmıştı. Ayrıca bu celseler yazarları doğrudan müstehcenlikten suçlanabilme riskiyle karşı karşıya bıraktı. Yine de bedeli ödeyen Viau oldu. Hatta o hapiste yatarken yayıncısı bu pazarlama fırsatını değerlendirip kitabın başka bir baskısını yayımladı. 1655'te müstehcenlik üzerindeki baskı konusunda diğer bir önemli olay da açık saçık sözler etmekten çok daha öteye giden bir kitap yüzünden oldu. L'École des filles ( kızlar okulu anlamına gelse de 18. yüzyılda İngilitere'de Venüs Okulu olarak çevrildi) cinsel bir deneyimi -mastürbasyonu- okuma olanağı sunuyordu. L'École, Jean-Jacques Rousseau'nun İtiraflar kitabında ancak tek elle okunabilen… şu tehlikeli kitaplar dediği kitaplardan biriydi. Muazzam uluslararası başarısı, insanların fanteziyi körükleyen daha uzun ve daha ayrıntılı metinlere olan açlığını yansıtıyordu. Bu kitap çok sonraki dönemlerin pornografisine sızacak şiddet içerikli sapıklıklar içermiyor, seleflerinin aksine hiçbir toplumsal yorumda bulunmuyor ve dine saygısızlık etmiyordu. L'École'de dinden ve politikadan uzak, güvenli, orta sınıf bir dünya vardı. Kitabın kahramanları, fahişeler ya da aristokratlar değil iyi yetişmiş ama kendilerini teslim etmeye hazır ve matbaacının mürekkebi yettiği sürece yarak , am ve göt gibi sihirli sözcükleri tekrarlamaktan mutluluk duyan komşu kızlardı. Kitabın ismindeki okul , Fransız burjuvasından bir kızın yatak odasıydı. Bu odada on altı yaşındaki güzel bakire Fanchon ile onun deneyimli kuzeni Suzanne arasında iki samimi diyalog gelişir. Suzanne, Robinet ( musluk anlamına gelir) adında genç bir adam tarafından gönül eğlendirdiği Fanchon'a temel cinsel bilgileri öğretmesi için tutulmuştu. Fanchon öyle saf yetiştirilmişti ki, Robinet'nin kendisinden ne istediğini veya birlikte olduklarında neden iç çekip inlediğini anlayamıyordu. Suzanne ona hayranlık uyandıran bir hocalık yaptı. Birinci diyalogda Fanchon'a erkek ve dişi cinsel organlarını kapsamlı bir şekilde tanıtır ve dünyada en büyük heyecanı ve hazzı uyandırmak için cinsel organların nasıl kullanıldığını anlatır. Konuşma tamamlandığında Fanchon, Robinet'nin sert, iri silahı ndan faydalanmaya elverişli ve hazır hale gelir. Suzanne odadan çıkar ve Robinet içeri girer, Fanchon'u yatakta görünce kalbi güm güm atmaya başlar. İkinci diyalogun başında Fanchon artık masum değildir. Robi-net'yle yaşadığı cinsel deneyimlerin her ayrıntısını anlatır. Dünyada yapılmaya değer tek şey sevişmektir, der. Her gün daha da cesurlaşıyorum, yatak arkadaşım beni bir kralın kucaklamasının hakkını verecek denli olgunlaştıracağı konusunda söz verdi. Sözlerine şöyle devam eder Bizlerin düzüşmek için yaratıldığımıza inanıyorum ve düzüşmeye başladığımızda yaşamaya başlıyoruz… Önceden niye başımı eğip dikiş yapmışım ki. Şimdi aklım başıma geldi. Artık her konuda bir fikrim var. Fanchon'un yeni tutumunu beğenen Suzanne, Robinet iyi bir pompacı olsa gerek diye düşünür ve öğrencisinin hikayelerini duydukça düzüşmek için çıldırdığını itiraf eder, falan filan. L'École Paris'te devlet izni olmadan el altından yayımlandı. Polis, kitabın destekçileri Jean L'Ange ve Michel Millot'nun kitabın nüshalarına sahip olduklarını ve onları satmaya başladıklarını öğrendi. L'Ange kiraladığı odada yakalandı ve bütün nüshalara el koyuldu. Daha sonra polis, Millot'nun kaldığı yere gitti ve orada bir kitap yığını buldu ama Millot her nasılsa sıvışmayı başarıp Paris'ten kaçtı. Oradaki görevlinin naklettiği gibi yandaşları mı polisi dize getirdi, yoksa Millot polise rüşvet mi verdi hâlâ bilinmiyor. Millot'nun ortadan kaybolması L'Ecole'un yazarı addedilmesini kolaylaştırdı. Ahlak ve adaba aykırı hareket etme suçlamasıyla açılan davanın sonunda kuklası asıldı ve kitabın nüshalarıyla birlikte Paris'in Pont Neuf Köprüsü'nde yakıldı. L'Ange para cezasına çarptırıldı ve beş yıllığına Paris'ten sürüldü. İnsan büyüklüğünde bir kuklanın bir seks kitabı yazdı diye yakılması orada bulunan seyircilere epey aptalca gelmiş olmalıdır herhalde. Zira monarşinin öteden beri istenmeyen kitapları yasaklamayı beceremediğini ve küçük bir şenlik ateşinin büyük bir başarı olmadığını herkes biliyordu. Paris'in yetmiş beş civarında matbaacısı asırlardır kışkırtıcı siyasi broşürler yayımlıyor ve bunu yaparken basım ticaretini kontrol eden yasaları umursamıyorlardı. Louis'nin 1629 tarihli bildirisi devletin yayımlanmadan önce -ahlaki değerleri bozanlar da dahil- kitapları sansürleme hakkı olduğunu beyan ediyordu. Paris onaylanmamış kitaplar ve broşürlerle doluydu. L'Ange ve Millot'nun siyasi açıdan aykırı yazarlarla aynı şekilde infaz edilmesi olsa olsa devletin beceriksizliğini ortaya koyuyordu. İş, Pont Neuf Köprüsü'ndeki kitap yakma olayıyla bitmedi sekiz veya dokuz müsvedde zaten dağıtılmıştı ve yakında yeniden basılıp tüm Avrupa'ya sızacaktı. Suzanne ile Fanchon arasındaki müstehcen konuşma bir yeraltı klasiği haline geldi. Louis'nin maliye bakanı Nicolas Fouquet'ye karşı yürütülen yolsuzluk işlemleri, metresi için tuttuğu gizli bir odadaki kilitli masada bir L'École nüshası sakladığını ortaya çıkardı. Daha sonra 1668'de İngiliz günlük yazarı ve zina müptelası Samuel Pepys, Londra'daki bir dükkanda kitabı inceleyip şimdiye kadar gördüğüm en açık saçık, muzır kitap diye yorumda bulundu. Birkaç hafta sonra aynı dükkana tekrar gidip üç saat kitabı okudu. Sonunda dünyanın rezaleti hakkında bilgilenmek bahanesiyle kendine ucuz bir baskısını aldı. Ertesi gününü L'École'ü iki kez daha okuyarak geçirdi ve en az bir kez orgazm oldu. Sonraki gün günlüğüne kitabı kütüphanesinde bulundurmaktan utandığını yazarak kitabı yaktı. Pepys, L'École des filles hakkında karmaşık duygulara sahipti ama en azından içi boş, muzır kitabı tezgah altından almak zorunda kalmamıştı. Birkaç yıl sonra onu almayı denemiş olsaydı, çok daha zorlanırdı. 1677'de Londra'da bir kitapçıyla bir matbaacı kitabın İngilizce tercümesini yayımladıkları için para cezasına çarptırıldıktan kısa bir süre sonra başka bir kitapçı aynı kitabın Fransızcasını sattığı için dükkanından oldu. Öte yandan her iki kitapçının da ertesi yıl aynı suçla tekrar hüküm giydiği düşünülürse verilen cezalar epey hafif olsa gerekti. [76] 17. yüzyılın büyük bir kısmında İngiltere'de, müstehcen materyal satıcılarına hafif cezalar veriliyordu. Bu tabii ki seksle alakalı bir serbest piyasa oluştuğu anlamına gelmiyordu, devlet öfkesini sorun çıkaran siyasi veya dini materyale yöneltmişti sadece. Nitekim 1686'da bir Protestan papaz dindaşlarını Katolik bir dava için mücadele etmemeye teşvik eden bir kılavuz yazdığı için kamçılandı. Bir süre sonra da on dokuz yaşında bir genç aykırı bir bildiri yayımladığı için asıldı. Daha önce belirttiğimiz gibi daha liberal bir hükümdar olan II. Charles'ın 1660'ta tahta çıkmasından sonra müstehcenlik gayriresmi bir devlet izni aldı. Londra'nın yeni açılmış tiyatrolarında sergilenen şovlar kralın zevkine hitap edecek şekilde eskisinden daha açık saçıktı. Piyasadaki cinsel materyalin büyük bir kısmı saraydaki seks faaliyetlerini hicvediyordu. 17. yüzyılda İngiliz müstehcenlik hukuku şekillenmeye başladı. 1663 tarihli renkli bir dava hiç tahmin edilmeyecek bir şekilde de olsa, gelecek yıllarda pornoculara karşı yürütülecek yasal işlemlerin temelini attı. Olay, Londra'nın Bow Caddesi'ndeki Cock Meyhanesi'nde başladı. Burada muzip bir soylu ve parlamento üyesi olan Sör Charles Sedley ahbaplarıyla içki içiyordu. İçkiyi fazla kaçırınca balkona çıkıp pantolonlarını indirdiler. Bir rivayete göre adamlar sokağa sıçtılar. Sonra Sedley çırılçıplak soyundu ve güçlü bir dille insanlara zındıklığı vaaz etti. Bunun üzerine bir isyan patlak verdi ve halk galeyana geldi . Sedley çağrıldığı mahkemede yüklü bir para cezasına çarptırıldı. Sıçtığı için para ödemek zorunda kalan ilk insan olduğu kanısındaydı. II. Charles cezasını ödemesi için ona borç para verdi. Sedley'nin mahkumiyeti altmış yıl sonra, 1724'te Londra'da bir mahkemenin iki pornografi kitabı yayımladığı için bir adamı suçlu bulmasına emsal teşkil etti. Hakim söz konusu kitapların halkın ahlakını bozduğu ve huzurunu baltaladığı hükmüne vardı, tıpkı Sedley'nin balkondan sıçmasının rahatsızlığa yol açması gibi. Yayıncı, her ne kadar halk onun yanında yer alıyor olsa da, para cezasına çarptırılıp boyundurukla teşhir edildi. Boyunduruktayken kimse ona herhangi bir şey fırlatmadı ve serbest kaldıktan sonra destekçileri tarafından meyhaneye götürüldü. [77] Bulaşıcı, Tehlikeli, Tarifsiz Suçlar Livata, Büyücülük ve Keçiler Pepys'in libidosu alışılmadık şekilde güçlüydü (sırf seksi düşünerek orgazm olabiliyordu) ve günlükleri 1600'lerin orta sınıf cinsel alışkanlıklarına eğlendirici bir dikiz niteliği taşıyordu. Donanma Bürosu bürokratının seks yöntemleri alışılageldikti çoğunlukla kendinden aşağı konumlardaki kadınlara askıntı oluyordu. Taverna kızları, arkadaşlarının eşleriyle kızları, üzerinde nüfuz sahibi olduğu neredeyse her kadın onun avıydı. Bir denizcinin karısı kocasına terfi istemek için defalarca onun yanına gitti. Denizci işi aldı ancak karısı hareket halindeki bir arabada Pepys'e mastürbasyon yapıp göğüslerini öpmesine ve eteğinin altını okşamasına izin verdikten sonra. Pepys'in saçlarını tarayarak bitlerini döken ve giyinmesine yardım eden oda hizmetçileri çalışırlarken, onun ellerinin bacaklarında gezinmesine alışıktılar. Ayrıca patronu Lord Sandwich karısını ayartmaya çalıştığında da şaşırmıyordu çünkü bu da Sandwich'in ayrıcalığıydı. Pepys, her ne kadar kendisi de sık sık benzer davranışlar sergilese de II. Charles'ın istismarları hakkındaki hikayeleri duyunca şaşırdı. Aynı zamanda, sarayda eşcinsel şakalaşmalar olduğu söylentisi de vardı. Pepys hiç kuşkusuz bu yönde de deneyimler yaşama imkanı bulmuş ama bu imkanlardan faydalanmamıştı, çünkü ona göre seks heteroseksüel bir maceraydı. 1 Temmuz 1663 tarihli günlük kaydında şöyle diyordu Livatacılık artık İtalya'daki centilmenler arasında olduğu gibi burada da yaygınlaşmış ve şehrin uşakları bu işi yapan efendilerinden şikayet etmeye başlamışlar. Fakat Tanrı'ya şükür, bu günaha şimdiye kadar bulaşmadım. Bu tavır zamanın genel tutumunu yansıtmaktadır. En azından erkeklere olan düşkünlüğü bilinen I. James'ten (1603–25) beri erkek erkeğe seks açıkça tartışılmaktaydı. Livata, İngiltere'de ağır bir suçtu ama erkeklerin bunun için ölüm cezasına çarptırılacağından pek endişe edilmiyordu. Eşcinsel ilişki büyücülük, tecavüz veya hayvanlarla ilişki gibi daha bela bir şeyle ilişkilendirilmediği sürece çoğunlukla görmezden geliniyordu. Henry idaresi altındayken insan veya hayvanla yapılan livatayı 1533'te sivil suç saydı ama yasa livatacılara karşı daha etkili bir önlem olsun diye değil, kilisenin gücüne darbe indirmek amacıyla yürürlüğe sokuldu. Söz konusu yasa, sanıklar din adamı olsa bile dini mahkemelerin livata davaları üzerinde yasama yetkisini tırpanladı. Yıllarca, suçu bariz olsa bile çok az insan bu yasadan dolayı hüküm giydi. Sözgelimi 1541'de Eton College'ın müdürü Nicholas Udall, öğrencileri taciz etmekten dolayı işten atıldı ama bir suçla itham edilmedi. Bunun yerine bir yıllık maaşına denk bir kıdem tazminatı verildi ve sonrasında Westminster'da bir okulun başına getirildi. İngiltere'de livata karşıtı yasanın öngördüğü infazların pratiğe dökülmesi neredeyse bir yüzyıl aldı, ancak ilk infazların korkunçluğu kayıp zamanı telafi etmişti. 1622'de Somersetshireli George Dowdeny, bazı komşularına sarkıntılık ettiği, bir oğlana tecavüz edip, üstüne bir de komşunun atıyla doğal olmayan bir ilişkiye girdiği için başı fena halde belaya girdi. Dowdeny davasının kesin sonucunu bilmiyoruz ama hayvanlarla ilişkiye girme eğilimi göz önüne alındığında onu savunacak birilerinin çıkmayacağını tahmin edebiliriz. Mahkeme ifadelerine göre ondan en çok korkanlar, oğlanlar ya da erkekler değil, saldırdığı çiftlik hayvanlarıydı. Livata karşıtı yasa sonucu infaz edilen ilk kişi, Castlehaven'ın ikinci kontu Mervin Touchet'ti. Ancak eşcinsel seks bu davanın sadece bir kısmıydı. 1631 yılının Nisan ayında kont hizmetçilerinden biriyle livata yapma ve bir diğer hizmetçisinin de karısına tecavüz etmesine yardımda bulunmakla suçlandı. Kont savcıların eline çok fazla malzeme vermişti. Eldeki kanıtlar birkaç ev ahalisiyle düzenli livata yaptığını ve içlerinden birine de karısına tecavüz etmesi için baskı yaptığını gösteriyordu. Herhalde en kötüsü, servetini en büyük oğlu James'e değil, gözde erkek hizmetçisine bırakmaya niyetli olduğu açıkça dile getirmesiydi. Kont özellikle uşağı Henry Skipwith'e düşkündü. Nitekim ona bir ev ve yüklü miktarda para vermişti. On iki yaşındaki üvey kızı Elizabeth'in (aslında henüz çocukken oğlu James ile nişanlanmış ve böylece kontun gelini olmuştu) ırzına geçmesi konusunda Skipwith'e baskı yaptığı ortaya çıktı. Kızcağız, kontun malvarlığını uşağın soyundan geleceklerin miras edinebilmeleri için Skipwith'in çocuklarını doğursun diye kontun kendisine baskı yaptığı yönünde ifade verdi. Kız elinden geldiğince direnmiş ama sonunda çaresizce kendini teslim etmişti. Mahkeme kayıtlarına göre kont olanları seyrederken, Skipwith efendisinin verdiği yağla Elizabeth'in minik bedenine giriş yapıyordu. Bu cinsel ilişki kontun gözleri önünde birkaç kez tekrarlanmıştı. Kont aynı vahşeti Elizabeth'in annesi, ikinci eşi Anne Stanley'ye de yaşattı. Kendisi Stanley'yi yatakta tutarken, hizmetçisi Giles Broadway'e kadına tecavüz etmesini emretti. Kontun tecavüzde suç ortağı olduğu yönündeki jüri kararı tek bir oy dışında neredeyse oybirliğiyle alınmıştı. Hıristiyanlar arasında adı anılmaması gereken livata suçuna gelince yine oy çokluğu (15'e 7) sağlanmışdı. Mayıs ayında I. Charles (oğlu kadar açık fikirli değildi) onu affetmeyeceğini söyledikten sonra kont Tower Hill'e, mahkumların başlarının kesildiği infaz yerine getirildi. Arka tarafta on iki adam siyah kadifeden bir tabut taşıyordu. Kont platforma çıktığında defalarca masum olduğunu söyleyip toplanan kalabalığa seslendi Hepinizden rica ediyorum, baltanın düşüp de kafamı bedenimden ayırdığını gördüğünüzde, ruhum sonsuza dek kalacağımı umduğum cennete doğru yol alırken ona dualarınızla eşlik ediniz. Yakasını çıkardı ve başını uzattı. Celladın baltasının tek bir hamleyle kopardığı baş, hizmetçilerin tuttuğu kızıl kumaşa düştü. Daha sonra baş ve beden yere koyuldu. Ruhunun akıbeti ise bilinmiyor. Kont seks suçlarından dolayı idam edildi ama hukuksal dertleri para yüzünden başlamıştı. Oğlu James, servetini erkek hizmetçiye vermek üzere olan babasını krala şikayet edince dava açılmıştı. James'in babasına yazdığı mektup ahlaksıztan ziyade paraya dayalı suçları dile getiriyordu. Kontu köklü ailelerini bir yabancıya feda etmeye hazır olmakla suçluyor ve babasına bir hizmetçiyle bir oğul arasındaki farkı yok saymaması için yalvarıyordu. Daha sonra kontun haklı olarak dile getireceği gibi, bir hizmetçiye mal vermesi yasadışı değildi ama bu husus seks suçları fırtınası içinde güme gitti. Savcılar taviz vermediler. Kontun karısına yaptığı muamele Ro-ma'nın en kötü imparatorunun gaddarlığına benzetildi Bir kocanın kendi yatağında karısının ırzına geçilmesine razı gelmesinin ötesinde bu fiile yardım ve yataklık etmesi, doğaya karşı işlenmiş suçların en büyüklerindendir. Kontun, karısının bedeni üzerinde usulen yetkisi olsa da onu bir hizmetçi tecavüz etsin diye sunma hakkı yoktu. Erkeklerin gözleri önünde eşlerinin ve kızlarının tecavüze uğramaları savaşın sefaletlerinden biri sayılır, dedi savcı, ama [kont] bu fiilden zevk almış bunu arzulamıştır . Kontun livatacılığına gelince, savcı Sodom ve Gomora'nın iğrençliklerini hatırlattı. Suçlar öylesine bulaşıcı ve tehlikeliydi ki, eğer kont cezalandırılmasaydı, gökten dünyaya ağır cezalar yağacaktı . Kralın kendisi, konta yöneltilen suçlamalara hayret etmişti ve tahtın ve halkın bu rezil dinsizliklerin vebalinden kurtulmuş olmasını umuyordu. Elizabeth, Stanley ve altı hizmetçi bu sapkın konta karşı tanıklık edip, tamamen çıldırmış ev ahalisinin ayrıntılı bir tablosunu çizdiler. Kontun savunma stratejisi işleri daha da berbat etti Çapraz sorgulamada kendine yöneltilen hiçbir soruya cevap vermedi. Nihayet konuştuğunda livata yaptığını kabul etmedi ama elindeki tek kanıt livata yapmadığına dair kendi sözü oldu. Oğlunun tek derdinin kendi parasına konmak olduğu ve karısının önüne gelenle yattığı yönündeki iddiaları, ailesinin üzerinde kontrol sağlayamadığı izlenimini pekiştirdiğinden ters tepti. Broadway ile diğer hizmetçi de suçlanıyorlardı ve kontun aleyhine ifade verdiler. Efendilerini suçlu çıkardıkları takdirde kendilerine iş vaat edilmişti. Hizmetçiler üzerlerine düşeni yaptılar ama ifadeleri birbirini tutmadı. Kont infaz edildikten sonra hizmetçilerin tanıklıkları aleyhlerine kullanıldı ve onlar da suçlu bulunup infaz edildi. Öte yandan kral, Stanley'nin zina, gayrimeşru ilişki ve nefsine hakim olamama suçlarını affetti ve daha sonra Elizabeth'e özel bir af çıkardı. Kontun serveti James'e kaldı oğlan, ailenin reisi ve Castlehaven'ın üçüncü kontu oldu. Bu dava İngiliz mahkemelerinin eşcinsel sekse karşı ağır silahlarını kullanmadan önce günah unsurunu da hesaba kattıklarını göstermektedir. Neredeyse bir asırdır Castlehaven gibi yüksek tabakadan ailelelerde hiç kimse ihanet dışında bir suçla yargılanmamıştı. Dahası, jüri üyelerinin kontun sınıfsal denkleri olduğu ve konta karşı tanıklık yapanların çoğunun hizmetçi olduğu göz önüne alınırsa, sonuç sıra dışıydı. Ama bu dava fazlasıyla dile düşmüştü ve kontun davranışları çok acımasızdı. Aristokratlardan oluşan jüri, bir aristokratı korumak yerine zümrelerini aklamayı tercih edip onu öldürttü. Ne de olsa kontun suçları tecavüzün çok ötesindeydi. Bir hizmetçiyi kendi ailesinden birine tecavüz etmeye teşvik etmişti. Kont, hizmetçilerin oğullara tercih edildiği ve asil kadınların alt tabakadan kimselere teslim olmaya zorlandığı tepetaklak olmuş bir dünyayı temsil ediyordu. Bu koşullar altında merhamet göstermek mümkün değildi. Fakat kont sadece kendi sınıfından bir hemcinsiyle seks yapmakla suçlansaydı, muhtemelen infaz edilmeyecekti. Benzer bir ilke, eşcinsel ilişkinin işin içine hayvanlar, büyücülük veya zındıklık da girdiğinde ölüm cezası gerektirdiği Orta Avrupa'da geçerliydi. [78] Almanya ve İsviçre Federasyonu'nda Livatacılar, Fırıncılar ve Hayvanlar İngiltere livatacılığı ağır suç ilan etmeden dokuz yıl önce, Kutsal Roma İmparatoru V. Charles bir yasa imzaladı. Bu yasada şöyle deniyordu Eğer bir insan bir hayvanla veya bir erkek bir erkekle ya da bir kadın bir kadınla kirli bir iş yaparsa hayatını yakmış olur ve genel örf ve âdetlere göre yakılarak öldürülecektir. Bu yasaya rağmen imparatorluğun emniyet teşkilatı eşcinsellerin izini bulmak zahmetine pek girmedi. Onların derdi daha ziyade zina yapanları, eşini aldatanları ve fahişeleri yakalayıp cezalandırmaktı. Frankfurt şehri 15921696 yılları arasında sadece iki erkeği livatadan dolayı cezalandırdı ve her iki dava da kuralı doğrulayan istisnalardı. Davalıların cinsel alışkanlıkları mahkemeye çıkmalarından yıllar önce de gayet iyi bilinmesine rağmen kimse onlara ilişmemişti. İlk dava, Ludwig Boudin adındaki Frankfurtlu fırıncı, Thomas de Fuhr adlı rakip fırıncının müşterisini kapmasaydı açılmayacaktı. Dava açılmadan bir süre önce Boudin, Fuhr'un kendisini dövdüğünü iddia eden hizmetçisini elinden almıştı. Hizmetçi de Fuhr'un müşterilerinin çoğunu Boudin'le iş yapmaya ikna etmişti. Fuhr, Boudin'e iş rekabeti davası açıp davayı kaybettikten sonra livata davası açtı. Sanığa karşı on üç tanık buldu ve bu tanıkların çoğu Boudin'in cinsel tercihleri hakkındaki uzun soluklu söylentileri tekrarladı. Birkaçı onun kendilerine cinsel tacizde bulunduğunu, biri de Boudin'le birbirlerine dokunduklarını söyledi. Boudin'in eşcinsel davranışlarının yasadışı olduğu su götürmezdi ama şehir ahalisi fazla müsamahalı görünüyordu. Söz konusu fırıncı yirmi yıldır tacizde bulunuyor, uygunsuz teklifler sunuyor ve erkeklerin yatağına davetsiz atlıyordu ama buna rağmen hiçbir resmi şikayet gelmediği gibi işleri iyiden iyiye büyüyordu. Davaya kadar Boudin'in cinsel açıdan hedefinde olanların çoğu onu yetkililere ihbar etmeyip azarlamakla ve bir karısının olduğunu hatırlatmakla yetinmişlerdi. Dava başladığında ne Boudin'in komşularının umursamazlığını ne de Fuhr'un ekonomik gerekçelerinin bir önemi kalmıştı. Yasanın uygulanması gerekiyordu. Frankfurt'ta bu, davalının işkenceyle itirafta bulunmasını ve şahitlerin gizlice ifade vermesini sağlamak demekti. Boudin asla çapraz sorgulamaya alınmadı kendisine sadece şahitlerin ifadelerinin doğru olup olmadığı soruldu. İnkarları makul görünmediğinde, ifadesini değiştirene kadar savcıların baskısına maruz kaldı. Boudin, kimi şahitlerin ifadelerini redddettiğinde dönen bir işkence aleti bacaklarını eziyor, bedeni işkence sehpasında geriliyordu. Tüm işkencelere rağmen sarhoşken çekilmez biri olduğunu kabul etmekten ileri gitmedi. Bu sırada, Neden bütün bu şahitler bunca yıldır sessiz kaldılar. Kötü davranışları yetkililere bildirmek onların görevi değil miydi. diye sordu. Şehir avukatları Boudin'in suçlu olduğuna önceden karar vermiş gibiydiler ama yine de ona sekiz kez işkence ettiler, ta ki kendisini öldürmesi için işkencecisine yalvarana dek. Sonunda halkın gözü önünde boyundurukla teşhir edildi ve Frankfurt'tan kovuldu. Frankfurtlu esnaf Heinrich Krafft'a yöneltilen suçlamalar Bou-din'inkinden daha ağırdı. Krafft 1645'te cinsel zevkleri için hayvanları ve oğlanları hedef almakla suçlandı. Tanıkların, Krafft'ın evinin bodrum katında verdiği partiler sırasında sarhoş olup erkeklere sulanmasından başka iddiaları yoktu. Krafft erkeklere dokunduğunu kabul etti ama hamlelerinin hoş karşılanmadığını inkar etti. Dava burada kapanabilirdi çünkü erkeklerle seks yaptığını kabul etmesi hüküm giymesine yetiyordu. Fakat hikayede hayvanların yer alması savcıları çok hırçınlaştırdı. Krafft çiftliğinde tuttuğu keçiler ve keçilere bakan köylüyü ziyaret edip etmediği hakkında sorguya çekilirken defalarca işkenceye uğradı. Ağır işkence altındayken hayvanlarla ilişkiye girdiğini reddettiği için hayatı kurtuldu. Keçilerle seks yaptığını kabul etseydi, muhtemelen infaz edilirdi. Bunun yerine şehrin çıkış kapısına götürüldü ve orada kendisine bir daha asla geri dönmemesi söylendi. Dindarlık hevesi, Cenevre'deki yetkilileri livata yapanlara karşı tetikte olmaya itti. 1450'den 1540'a kadar, John Calvin şehirde Protestan teokrasiyi kurmadan önce bilinen sadece altı livata davası vardı. Calvin'den sonraki 125 yıl içinde altmış dava görüldü ve bu davaların yarısı hükümlüleri yakma, kafalarını kesme, asma veya suda boğma cezalarıyla sonuçlandı. Cenevre mahkemeleri lezbiyenleri de infaz etti. 1568'de hem erkeklerle hem de kadınlarla seks yaptığını kabul eden bir kadın hakimlerce suda boğulma cezasına çarptırıldı. Hakimler kadının itirafı karşısında öyle hayrete düştüler ki, infaz sırasında suçun kalabalığa anlatılmasına karşı çıktılar. Resmi hüküm sadece şunu beyan ediyordu Öylesine iğrenç, doğaya ters ve çirkin bir suç ki, yaratacağı dehşetten dolayı burada ismini anmıyoruz. Zaman geçtikçe Cenevre'deki livata infazları hayvanlarla ilişkiyi içeren davalara odaklandı. Hayvanlarla seks yapmak İncil hükümlerinin ihlali olarak görülüyordu, özellikle işin içinde büyücülükle ilişkilendirilen keçiler varsa. Çoğu yasa hayvanlarla seksi suç sayıyordu ve bu yasalar katı bir şekilde uygulanıyordu. Avrupa'da bu ahlaksızlıktan mahkum edilmiş sefil kimseleri yakılma cezasına çarptırmamış bir mahkeme bulmak zordur, der Voltaire ve ekler Bir tek genç köylüler bu alçakça suçu işliyor ve… kendileri çiftleştikleri hayvanlardan pek de farklı değiller. 1601'de Claudine de Culam adında on altı yaşındaki bir Fransız kız, her ne kadar kendisi ateşli bir şekilde inkar etse de bir köpekle ilişkiye geçmekle suçlandı. Mahkeme gerçeği ortaya çıkarmak için yenilikçi bir yönteme başvurdu. Kız ve köpek mahkeme salonunun bitişiğindeki bir odaya alındı ve bu odada Claudine'e elbisesini çıkarması söylendi. Kız elbisesini çıkarır çıkarmaz köpek üzerine atladı ve ilişkiye geçmeye yeltendi. Biz engel olmasaydık muhtemelen ilişkiye geçecekti. Hem kız hem de köpek boğulup yakıldı. Külleri rüzgâra savruldu ki geriye ne bir iz ne de suç kalsın. Hayvanların insan sevgilileriyle birlikte infaz edilmesi yaygındı. Yine Fransa'da 1606'da bir insanla cinsel alçaklıklar yaşadıktan sonra kaçan bir köpek mahkum edildi ve kuklası asıldı. Yıllar sonra Britanya'nın Massachusetts Körfez Kolonisi'nde tutuklanan bir delikanlıdan bütün cinsel partnerlerini ifşa etmesi istendi. Listede bir kısrak, bir inek, iki keçi, iki buzağı, beş koyun ve bir hindi vardı. Hayvanların hepsi öldürüldü ve cesetleri çöpe atıldı, delikanlı ise asıldı. Avrupa mahkemeleri zaman zaman hayvanlara suçlarını itiraf etme hakkı veriyordu ama bu sert bir muamele gerektiriyordu. Ateşin üstünde tutulurken acıdan ciyaklamaları suçlarını kabul ettikleri anlamına geliyordu. İskoçya'nın hayvanlarla sekse karşı bu tür yasaları yoktu, dolayısıyla mahkemeler Bir erkek bir hayvanla yatarsa kesinlikle öldürülmelidir (Levililer 18 23, 20 15) şeklindeki İncil emrine bel bağlıyordu. 1654'te John Muir toprağı kirleten, hayvanla seks yapma günahını bir kısrakla altı kez işlediğini itiraf etti. Talihsiz hayvanla kutsal pazar günü çiftleştiğinin tespit edilmesi de davasına fayda sağlamadı. Muir ve at boğularak kazıkta yakıldı. O sıralarda William Mac-Adam da tecavüz ettiği inekle birlikte mahkum edilip öldürüldü. İş üstünde yakalanan hayvan sevicilerin kendilerini savunmak için yapabilecekleri fazla bir şey yoktu. İskoçya'da 1718'de David Malcolm bir hayvanla çiftleşirken James Grey tarafından yakalanınca diz çöktü ve merhamet diledi. Grey Malcolm'un hayvanlarla seks yapmayı alışkanlık haline getirdiğini söylediyse de Malcolm bunu kabul etmedi. Malcolm hayvanlarla seks yapmayı birkaç kez denediğini ama bu hadiseye kadar başaramadığını açıkladı. Böyle suçlanan diğer pek çok kişi gibi o da şeytana uyduğunu söyledi. Bu son bahane insanların mahkemede merhamet görmelerini nadiren sağlıyordu ama bazı davalılar buna sahiden inanmış olabilirler. Hayvan livatacılığı toplumun her tabakasında büyücülükle bağdaştırılıyordu. 1595'te İsviçre kantonu Vaud'da bir köylü, günah hakkındaki bir ilahiyi duyunca öylesine etkilendi ki, papaza gidip otuz yıl önce bir ineğe cinsel tacizde bulunduğunu itiraf etti. Papaz köylü için dua edeceğine söz verdi ama bir adım ileri gidip köylüyü ihbar etti. Köylü hapse atıldı. İşkenceye gerek kalmadı tövbekar adam hayvanla seksin yanı sıra zina, yalan yere yemin, kumar ve en önemlisi de büyücülük suçlarını işlediğini itiraf etti. Dediğine göre yakın zamanda şeytan ortaya çıkıp ona inekle ilişkiye geçmesinin ruhunu mahvettiğini ve bundan böyle şeytanca ameller işlemeye mahkum olduğunu söylemişti. Köylünün dindarca bir kararlılıkla şeytanın emrine karşı gelip her şeyi anlatması ruhunu kurtarmış olabilir ama öte yandan bu anlattıkları kendisiyle birlikte ailesinin de öldürülmesine sebep oldu. Jüri büyücülük yaptıklarını itiraf eden karısı ve on iki yaşındaki oğlunun köylüyle birlikte kazıkta yakılmasına karar verdi. Fribourg'da inek sayısı insan sayısından fazlaydı ve hayvanlarla seks öteden beri büyücülükle ilişkilendiriliyordu. Burada, Vaud davasından bir asır önce, bir adam bir inek, bir keçi ve bir ceylanla birlikte olduktan sonra şeytanın ona görünüp kendisine bağlanmasını istediğini itiraf etmişti. [79] Cadı Avları Hayvanlarla seks ile büyücülük arasındaki bağlantı, şeytanın aniden belirip hayvanlarla ilişkiye geçmiş insanlardan sadakat talep etmesinden daha derinlere gider. Avrupa ve Kuzey Amerika kolonilerinde yedi binden fazla cadı infazının gerçekleştirildiği 16. ve 17. yüzyıllardaki büyü çılgınlığında hayvanlar genellikle bizzat şeytanın vücut bulmuş hali olarak nitelendiriliyordu. Hayvanlarla seks şeytana tapınma yöntemlerinden biri gibi görülüyordu. Efsun ve büyü en az Babillilerden beri yasaktı ama erken modern dönemden önce çok az insan resmen bu suçla itham edilmişti. Bu durum hukuk ve din çevrelerine hummalı bir cadı avcılığının hakim olmaya başladığı 1400'lerin sonlarında değişti. Cadılar artık yalnızca büyücü ve fitneci değillerdi. Daha korkutucu olan bu yeni cadılar, dünyayı mahvetmek için birbirleriyle ve şeytanla işbirliği yapan ve sapkın kişilerdi. Cadıların genellikle kadın, orta yaş veya daha üstü, yoksul ve cinsel sapık olduklarına inanılıyordu. Doğru rakamları saptamak zor ama 1450-1750 yılları arasında altmış binden fazla insanın büyücülük suçundan infaz edildiğini söyleyebiliriz. Bunların en az yüzde 80'i kadındı. Büyücülük suçu, cadıyla şeytan arasındaki bir sözleşmeye dayanıyordu. Cadı bu sözleşmeyle Tanrı'ya yüz çevirip şeytanın hizmetine gireceğini kabul etmiş oluyordu. Kanla yazılıp cehennemde imzalandığına inanılan bu sözleşmeyle, cadı resmen şeytanın büyük ordusuna katılmış oluyordu. Cadı, sözleşmesi gereği, kıtlığa yol açar, çocukları öldürür ya da yer, doluyla ekinleri telef eder, haça tükürür, kutsanmış ekmeğe işerdi. Söz konusu sözleşme suçun en önemli yanıydı. Sözgelimi Saxon'un 1570'lerdeki yasası, herhangi birine fiilen zarar versin veya vermesin, şeytanla anlaşma yapan herkesin yakılarak öldürülmesini öngörüyordu. İskoç hukuku da aynı doğrultudaydı. 1604'te İngiltere, bilinen herhangi bir kurban olmasa bile kötü ruhlarla iletişime geçmeyi suç sayarak yasayı yeniden düzenledi. Bu sözleşmelerin altında yatan mitoloji karmaşıktı ama konumuz açısından ortak bir yanı vardı Şeytanın seks talebi anlaşmanın bir parçasıydı. Suçlanan cadıyı şeytanla -veya onun emri altındaki biriyle- seks yaptığını kabul etmeye zorlamak, sözleşme yapıldığının yeterli kanıtı sayılıyor ve cadıyı ölüme göndermeye yetiyordu. 17. yüzyılda yaşamış İtalyan papaz ve demonolog Francesco-Maria Guazzo, yolda garip bir adam kılığına girmiş şeytanla karşılaşan on iki yaşındaki bir kızın hikayesini şöyle naklediyordu Kız bu adama yemin etmeye ikna edildi ve adam, kızın bağlılığının bir işareti olarak tırnağıyla kızın alnına bir işaret yaptı, sonra da annesinin gözü önünde kızla yattı. Annesi, tecavüze uğrayan kızının görüntüsü karşısında dehşete düşmek yerine cinsel açıdan uyarıldı ve adama kızının yanında kendini ona teslim etmeyi teklif etti . O andan itibaren hem kız hem de annesi şeytanın kölesi oldu, diyordu papaz. Diğer zamanlarda gürbüz bir erkek hayvan kılığındaki şeytanın cadıdan anüsünü öpmesini veya onunla cinsel ilişkiye girmesini istediğinde sözleşmenin imzalandığı söyleniyordu. Senaryolar insanların gördüğü kabuslar kadar çeşitliydi. Alman şehri Bamberg'in belediye başkanı Johannes Junius'un vakasında sözleşme, hem insan hem de hayvan suretindeki bir yaratıkla seks yapmayı içeriyordu. İşkence altındaki Junius bahçıvan kadın kendisine yaklaşırken bahçede olduğunu itiraf etmişti. Kadın onu ayartıcı sözlerle iradesine teslim olmaya ikna etmiş ve hemen ardından meleyen bir keçi kılığına girip Junius'a musallat olarak ruhunu teslim etmesini istemişti Şimdi kiminle o işi yapacağını görüyorsun. Ya benim olursun ya da boynunu kırarım. Junius 1628'te tutuklandığı zaman Bamberg şehri, Junius'un karısı da dahil yüzlerce insanın mahkum edilip yakıldığı büyük çaplı bir cadılık dehşetinin pençesindeydi. Junius, kelebek vida ve filistin askısı kullanılarak yapılan işkencelere rağmen itirafta bulunmayı uzun süre reddetmişti. Daha sonra hapishanede Beni sekiz kez [filistin askısında] yukarı çektiler ve tekrar düşürdüler, diye yazdı, korkunç acılar çektim. Sonunda acınası bir çaresizlik içinde çözüldü ve bir keçi tarafından ayartıldığını, daha sonra şeytan tarafından vaftiz edildiğini ve çocuklarını öldürmesi için ondan emir aldığını itiraf etti. Junius'un dişi bir keçi tarafından şeytanın hizmetine sokulma hikayesi mahkemedeki savcılara gayet anlamlı geliyordu ama onları tatmin etmeye yetmedi. Söylenildiğine göre, cadıların sabbat dedikleri sefahat festivallerinde ona eşlik eden diğer Bamberg sakinlerinin isimlerini verene kadar işkence görmeye devam etti. Büyük ihtimalle Junius'un ismini verdiği her masum yargılanıp öldürüldü. İşbirliğine rağmen belediye başkanına merhamet gösterilmedi. Çektiği acıları anlattığı mektubu kızına ulaştırması için bir gardiyana para ödedikten sonra kazıkta yakıldı. Cadılık davalarına başkanlık eden sivil hakimler ve papazlar, zanlıları şeytanla cinsel oynaşmalarını anlatmaya zorlarlardı. Savcılar ne istediklerini biliyor ve genellikle işkenceyle istediklerini alıyorlardı. Savcıların sapkın cinsel maceralarını itiraf etmeye zorladıkları ebe veya ihtiyar dilenci kadınlar paramparça ediliyorlardı. Kariyerlerini kendi sadist fantezilerinin ayrıntılarıyla uğraşmaya adamış savcılar için hiçbir şey ihtimal dışı değildi. Tarihçi Walter Stephens şöyle diyordu Uyuşturucu ve seks bağımlığı gibi cadılara dair fanteziler de müptelaların dozajı sürekli artırmasını gerektiriyordu aksi halde fanteziler temelde yatan dürtüyü tatmin etme gücünü geçici de olsa yitirirlerdi. Cadı davaları bitmek bilmezken, cinsel açıdan üstün bir yaratık olarak şeytan fikri gelişti. Altı yüzden fazla cadıyı kazığa göndermekle övünen seçkin Fransız savcı Pierre de Lancre on yedi yaşındaki bir Basklı kızdan söz ediyordu. Savcının bizzat tetkik ettiği bu kız şeytanın bazen erkek bazen de keçi olarak belirdiğine tanıklık etmişti. Katırınkine benzeyen bir organı vardı… kol kadar kalın ve uzundu... böylesi güzel bir şekle ve ölçülere sahip aletini her zaman teşhir ediyordu. Hayvanın cinsel organı pullarla kaplı etten, demirden, ketenden, boynuzdan veya tamamen farklı bir şeyden yapılmış olabiliyordu. Bazı İspanyol ve İtalyan cadılar dünyada hiçbir şeyin kendilerini bu organlar kadar tatmin etmediğini itiraf ederken, pek çok cadı da bu organların kendisine acı verdiğini söylemişti. Fransız cadı avcısı Nicolas Rémy anılarında büyük bir heyecanla şunları yazmıştı Bütün dişi cadıların söylediğine göre şeytanlarının sözüm ona cinsel organları öylesine büyük ve öylesine sertmiş ki, korkunç acılara katlanmadan o organları içlerine alamıyorlarmış. Rémy'nin kurbanlarından biri olan Miremontlu Didatia şeytanın penisi yüzünden iç kanama geçirdiğini itiraf etmişti. Cadı zanlıların kendilerini suçlayanların istedikleri bilgiyi açıklamaları zor olsa gerekti. 1616'da Paris Parlamentosu'nun dava ettiği zavallı kızın şeytanın atınkini andıran organını tarif ederken harcadığı çabayı ve zamanı ancak hayal edebiliriz İçime girdiğinde buz gibi soğuktu ve buz gibi soğuk menisini boşalttı, çıkarken de içimi kor gibi yaktı. 1594'te Aquitaine Parlamentosu'nda davası görülen başka bir kız da kendisinin keçiye sunulduğu bir toplu sekse katıldığını söyledi Keçi onu gelini olarak alıp civardaki bir koruluğa götürdü ve onu yere yatırıp içine girdi. Fakat kız bu ilişkiden hiç haz almadığını, çünkü oldukça keskin bir acı ve keçinin buz gibi soğuk menisinin dehşetini hissettiğini söyledi. Anlaşılan şeytan kendini herhangi bir hayvan veya böcek kılığına sokabiliyordu ama çoğu demonolog onun keçiye meyilli olduğu noktasında hemfikirdi. Keçilerin ağza alınmaz şehvet düşkünlüğü meşhurdur, diye yazıyor Rémy, ve şeytanın asıl derdi takipçilerini en büyük cinsel aşırılıklara itmektir. Ne var ki keçi, insanları tiksinç muzırlıklara sürüklemeye gayet uygun bir hayvan olmanın ötesine geçiyordu. Şeytanın keçiyle ilişkilendirilmesi Avrupa toplumunun özünde yatan bir nefret damarını besliyordu Bu hayvan onlara boynuzlu Yahudileri de hatırlatıyordu. [80] Yahudilerin ortaçağda karalanıp katledilmesi Erken Modern dönemdeki cadı avcılığına da zemin hazırlamıştı. Yahudilerin dünyadaki belaların günah keçisi olarak görülmesi, cadı avı çılgınlığı başladığında topluma zaten yerleşmişti. Halkın inanışına göre Yahudi ritüellerinde Hıristiyan çocukların kanı dökülüyor ve Yahudiler veba salgınlarına yol açıyorlardı. Dönemin resimlerinde Yahudiler keçiler gibi boynuzlu, darmadağın sakallı ve kuyruklu betimleniyordu. Her ne kadar Yahudiler her zaman keçi olarak resmedilmediyseler de çoğunlukla keçileri sürerken ya da keçilerin sırtına ters oturmuş halde gösteriliyorlardı. Viyana'da Yahudiler dışarıya kafalarında keçi boynuzlarını andıran sivri şapkalarla çıkmaya zorlanıyorlardı. Philip, Yahudilere geleneksel Yahudi rozetine boynuzlu bir figür eklemelerini şart koşmuştu. Hem Yahudilerin hem de keçilerin, şeytanın pis kokusuna sahip oldukları söyleniyordu ve Yahudiler ile keçiler seks avcıları olarak biliniyorlardı . Yahudiler ve cadılar şeytanla işbirliği yaptıklarından, cadı avcıları ortalıkta avlanacak çok fazla Yahudi olmadığı zaman bile Yahudilerin peşindeydiler. Dahası, ortaçağ yasaları Yahudiler ile Hıristiyanlar arasında cinsel ilişkiyi suç sayıyordu. İngiltere'de, Yahudilerle seks yapmak zındıklıktı, eşcinsellik ve hayvanlarla seks yapmakla aynı suç kategorisinde yer alıyordu. Yahudilerin Fransa'dan kovulmasından asırlar sonra de Lancre onları şeytanın himayesi altında kötülük yapmakla suçladı Her türlü laneti hak ediyorlar, tüm ilahi ve insani yücelikleri yerle bir ettikleri için cezalandırılmaya ve en büyük işkenceleri çekmeye layıklar. Kısık ateş, erimiş kurşun, kaynar yağ, zift, balmumu ve sülfür karışımı bile onların hak ettiği keskin ve acımasız azabı veremez. Yaklaşık 1400'de cadıların küçük çocukları yemek, zehir hazırlamak ve seks yapmak için toplandıkları miti oluştuğunda, dine aykırı bu sefahat âlemlerine, İbranicede yedinci gün anlamına gelen sabbat veya daha dolaysız şekilde sinagog adının verilmesi tesadüf değildir. Erken Modern dönem cadıların kökünü kazıma amaçlı hukuk düzenlemesine sahne oldu. Cadı avcılığı kariyeri yapmaya hevesli hukukçular, yargıçlar, din adamları ve engizisyoncular hummalı bir şekilde çalışıyorlardı. Sabbat âlemlerini en uçuk şekillerde betimleyen de Lancre, Fransa'nın güneybatısındaki Bask bölgesinde otuz bin insanın bu ayinlere katıldığını savunuyordu. De Lancre ve çağdaşları için tek soru, olabildiğince çok cadıyı bulup öldürmek için hukukun nasıl kullanılacağıydı. 1609 yılında Fransa'da sadece de Lancre seksenden fazla kadını kazığa gönderdi Rémy on beş yıl zarfında dokuz yüz cadıyı idam etmekle övünüyordu. Cadı avı çılgınlığının sebepleri üzerine birçok teori vardır Reform dönemindeki dini hoşgörüsüzlük, savaşın yarattığı kaos ortamı, hukuk sürecinin devlet merkezli oluşu vb. Bu çalkantılı dönemdeki hemen her tür cadılık olayı doğaüstü öğelere başvurmadan da kolaylıkla çözümlenebilir olsa da cadı avcıları öyle düşünmüyordu. Gerek usta cadı avcıları gerekse yakılan cadıları seyretmek için toplanan kalabalıklar, çevrelerinde kanıtlarına bolca rastladıkları doğaüstü şeylere odaklanıyordu. Toplumun her kesiminden insanlar, büyüye ve esrarengiz şeylere inanıyorlardı. Şeytanla ve onun hizmetçileriyle mücadele etmek, eğitimli insanların iş tanımında yer alan ciddi bir işti. Onlar bölgelerini şeytanın suç ortaklarından temizlerken, cadı avcıları da Hıristiyan âleminin selameti için üstlerine düşeni yapıyordu. Cadı davalarına bakan savcıların karşılaştıkları başlıca sorun şuydu Modern cadılar sorun çıkarmak için büyüyü kullanıyorlardı, o halde izlerini kapatmak için yine büyüye başvuramazlar mıydı. Demonologlar başvurduklarını söylüyorlardı, dolayısıyla cadılık faaliyetine tanık aramak için bir sebep yoktu. Bu nedenle büyücülük ancak itiraf elde edilerek kanıtlanabiliyordu ve bu itiraf süreci yoğun işkence gerektiriyordu. Yaşlı kadınları ve ebeleri bebek kızartmak, keçiyle cinsel ilişkiye girmek ve süpürgeyle uçma gibi konularda itirafa zorlamak güç işti. Nitekim seçkin bir cadı avcısı şöyle şikayet ediyordu Bir cadıyı hakikati söylemeye zorlamak, bir insanın içinden şeytanı çıkarmak kadar, hatta ondan daha zordur. Diğer suç vakalarında işkence son çareyken, büyücülük vakalarında uygulanan ilk yöntem işkence oluyordu. Savcıların kullandığı çok sayıda elkitabından en önemlisi, Dominikan mezhebinden engizisyoncu Jakop Sprengler'in, Alman engizisyoncu Heinrich Kramer ile birlikte yazdığı Malleus Maleficarum [Cadı Çekici] adlı kitaptı. Sonraki baskılarında Sprengler'in ismi ortak yazar diye geçse de günümüzde uzmanlar onun kitapla pek ilgisi olmadığı kanısındalar. İlk kez 1486'da yayımlanan ve 1669'a kadar yaklaşık otuz baskı yapan bu kitap, cadıları suçlama, işkenceden geçirme ve infaz etmenin püf noktaları hakkında kapsamlı bir kılavuzdur. Kitap öncelikli olarak hukukçular ve yargıçlar için yazılmışsa da, cinsel içerikli resimlerin olduğu pasajlar ve çizimler yüzünden hukukçular dışındaki okur kitlesine de hitap etmiştir. Cadıların İncubus diye bilinen İblislerle ilişki kurma yolu gibi bölüm başlıklarıyla, bu ve benzeri kitaplar okurlara hem cinsel fanteziler kurup hem de kendilerini dindar sayma zevkini yaşatmıştır. Kramer, cadıların kökünün kazınması gerektiğini açıklarken çok zorlanmadı, büyücülüğe inanmak bile inanca aykırıydı zaten. Malleus'un üzerinde durduğu nokta büyücülüğün nasıl işlediğiydi ve bu konudaki diğer elkitapları gibi iflah olmaz bir kadın düşmanlığı sergiliyordu. Her tür büyü, kadınlardaki dinmeyen tensel şehvetten kaynaklanır, diye yazıyordu Kramer. Kadınların sözüm ona cinsel zafiyetleri, onları şeytanın ayartmasının baş kurbanları haline getiriyordu. Şeytan, kadınların tensel hazları sevdiğini bildiğinden onları kullanır, diyordu Fransız cadı savcısı Henri Bouget. Erkeğin kadının bedenini istismar etmesinden başka hiçbir şey kadını erkeğe daha fazla tabi ve sadık kılmaz. Rémy kendi adına bu pisliklerin [yani cadıların] hepsinin kadın olmasını makul buluyordu. Henüz şeytan tarafından ele geçirilmemiş kadınlara bile güvenmemek lazımdı. Bütün kötülükler bir kadının kötülüğünün yanında hiç kalır. Kadınların şeytanın cinsel istismarından zarar görmesi hukuk nezdinde önemli değildi. Rémy ve çağdaşları, şeytanın cüsseli organının yaraladığı kadınların yaşadığı acıları alabildiğine acımasız bir dille betimliyorlardı. Savcılar şeytanı adeta kıskanıyorlardı. Büyücülük, her şeyden önce erkeklerin cinsel gururunu tehdit ediyordu. Cadı avcılığının geniş literatürü, hadım edilme ve erkekliği kaybetme kabuslarıyla doluydu. Malleus Maleficarum, bir seferde topladıkları yirmi-otuz penisi saklayan cadılardan bahseder, bu sırada mağdur erkekler de dünyayı dolaşarak kayıp penislerini ararlar. Kitapta ayrıca yaygın bir rivayete göre cadıların kuş yuvalarında sakladıkları penislerin kendi başlarına yulaf ve ekinle beslendiklerini yazar. Belki de dikkatsizliğinden dolayı fazla ifşaatta bulunan deneyimli Papaz Kramer, yuvadaki büyük penisin bir papaza ait olduğunu sözlerine ekler. Malleus kitabında vurgulandığı gibi ana akım Hıristiyanlık, kadınları şeytanın kapısı , bedenlerini de gündüz külahlı gece silahlı olarak görüyordu. Antik Hıristiyanlık bilgeliğine dayanan ve içine büyük ölçüde paranoyak fanteziler katan bu kitap -ve benzeri kitaplarbüyücülüğü kadınlara özgü bir cinsel suç haline getirdi. 1400'den önce cadı diye suçlanan insanların yaklaşık yarısı kadındı. Bu oran 17. yüzyılda cadı avcılığı ayyuka çıktığında onda sekize yükseldi. İsviçre, İngiltere ve şimdi Belçika diye bilinen bölgede söz konusu oran daha da yüksekti. Bu dönemde cadıların yaşlı ve çirkin kadınlar olduğu klişesi yaygınlaştı. O, yanık ve kırışık yüzlü bir kocakarıydı ve yaşlılıktan kamburu çıkmıştı... gözleri çukurlarına kaçmış ve dişleri dökülmüştü. Titrek kolları ve bacaklarıyla sokaklarda mırıldana mırıldana yürüyordu. Sadaka isteği geri çevrilen dilenci bir kadın, çocuk düşüren bir kadının yanı başındaki bir ebe veya yalnız kalmış bir dul kadın bunlar suçlanma ihtimali en yüksek olan kadın tipleriydi. Bir sürü şüpheli vardı. İşkence altındaki cadı zanlıları hem suç ortaklarını hem de sabbat ayinlerinde gördükleri insanları ihbar etmeye zorlanıyorlardı. 1611'de Ellwangenli Barbara Rüfin, oğlunun evlenmesine karşı çıkınca büyücülükle suçlandı. Ailesi onu oğlunu zehirlemeye çalışmakla ve ayrıca hayvanları öldürmekle itham etti. Yetkililer yetmiş bir yaşındaki kadını tutuklayıp yedi kez işkenece ettiler. En sonunda kadın şeytanla ilişkiye girdiğini, ayrıca oğlunu öldürmeye çalıştığını, hayvanları zehirlediğini ve ekinleri telef ettiğini itiraf etti. Dahası, diğer cadıları da ihbar etti, muhtemelen onlar da başkalarını. Ellwangen'deki cadı avı durulmadan önce yaklaşık dört yüz kişi idam edildi. Aralarında şehrin yargıcının karısı da vardı. Yargıç, eşinin haksız yere mahkum edildiğini söyleyince, o da tutuklanıp itirafa zorlandı ve infaz edildi. Malleus, mahkumların sihirli güçlerinin etkisiz hale getirilmesi için yetkilileri gereken her şeyi yapmaya teşvik ediyordu. Kadınların evlerinde her köşe bucakta, her sandıkta ve her katta… büyücülük aletleri aranıyordu. Ayrıca Kramer, cadıların derhal evlerinden uzaklaştırılmalarını öğütlüyordu, çünkü onlar ancak bu yolla denetim altına alınmış olacaklar ve soruşturma sırasında konuşmamak için yardım aldıkları büyücülük aletlerini veya güçlerini yanlarında götüremeyeceklerdir. Aramadan sonra bile cadıların yargıçlara büyü yapması riski vardı. Malleus zanlılarla fiziksel temas kurulmaması hususunda uyarıda bulunuyordu. Şayet temas kurulursa, sadece konsantre tuz ve şifalı otlar karışımı temas kuranları iyileştirebilirdi. Cadının bakışları bile yargıcın kararlılığını zayıflatabilirdi. [Cadılar] yargıçların bakışını üzerlerine çekmek suretiyle onların zihnini değiştirebilmişlerdir… Böylece yargıçlar cadılara karşı duydukları bütün öfkelerini yitirmişler ve onları hiçbir surette rahatsız etmeden, serbest bırakılmalarına izin vermişlerdir. Cadılar, büyü kullanmalarını engellemek amacıyla yargıcın huzuruna geri geri yürüyerek çıkarılıyorlardı. Cadı zanlısı gözaltına alındığında şeytanla bağlantısını kanıtlamanın çeşitli yöntemleri vardı. Cadıyı yüzdürmek diye adlandırılan bir yöntem, antik Babil uygulamalarına benziyordu. Zanlı çırılçıplak soyulup elleri ve ayakları birlikte bağlanıyor, sonra da tekrar tekrar nehre veya göle sokuluyordu. Şayet batmadan su üstünde durursa suçlu olduğuna karar verilip öldürülüyordu batarsa, masum olduğuna hükmedilip yaşamasına izin veriliyordu, tabii sudan zamanında çıkarılırsa. Kral James bu yöntemin şaşmaz olduğuna inanıyordu Dolayısıyla Tanrı, bu azman dinsizliğin doğaüstü bir işareti olarak suyun onları içine çekmeyi reddetmesini ve kutsal vaftiz suyunun onları savurup atmasını öngörmüştür. Cadıları yüzdürmekten daha yaygın olan yöntemse, onları taciz etmekti. Bazen bu yöntem nispeten yumuşak uygulanıyordu, tıpkı Amerikalı püriten papaz Cotton Mather'ın, içine şeytan girdiği için kıvranan bir kızın göğüslerini okşadığı örnekte olduğu gibi. Ne var ki, şeytanın işaretleri aranırken çok daha acımasız taciz vakalarına da rastlanıyordu. Demonoloji, şeytanın cadıları çeşitli işaretlerle damgaladığını savunuyordu. Bu işaretler siğil, ben ve bebek iblislerin emdiğine inanılan fazladan göğüs uçları olabiliyor ve bu işaretler cadının aşağılık sözleşmesinin kanıtı sayılıyordu. İlk bakışta görülemeyen işaretlerin derinin altında olduğuna ve acıya direnç gösterdiğine inanılıyor, onları ortaya çıkarmak için de iğnelerle çiviler kullanılıyordu. Şeytanın cadıyla ilişkisi cinsel olduğundan, yetkililer elbette ilk olarak cinsel organların üstündeki veya çevresindeki işaretleri arıyorlardı. Savcılar ve usta cadı avcıları, şeytanın işaretlerini bulmaya yönelik araştırmalarını teşhir ediyorlardı. Çoğu zaman cadıların kafaları ve cinsel organları halkın önünde tıraşlanıyordu. Kalabalık coşarken, cadılar kendilerini suçlayanlar tarafından itilip kakılıyorlardı. Malleus ve diğer kılavuz kitaplar cadı zanlıların gizli yerlerinin özenli ve dikkatli bir şekilde incelenmesini salık veriyordu. Cadının meme uçları ve klitoris metal aletlerle inceleniyordu. Kollar, bacaklar veya boyun gibi diğer uzuvları dikkatlice incelerken bıçakla delip kesmek sık görülen bir uygulamaydı. [81] İsviçre Konfederasyonu, İskoçya ve İngiltere'de şeytanın işaretlerini bulma amacıyla yüzlerce inceleme yaptı. Bazı durumlarda, uygun bir işaret bulunamayınca cadı zanlıları kazıkta ölmekten kurtuluyordu. Fakat mahkumiyet sayısına göre maaş alan savcı ve avcılar genellikle aradıkları şeyi buluyorlardı. İskoç cadı avcısı Matthew Hopkins işlere tek başına yetişemediğinden dört yardımcı tutmak zorunda kalmıştı. Hopkins, şeytanın işaretlerinin kötü ruhların gıdası olduğuna inanıyordu, bu nedenle aç ruhları çekmek için o işaretleri kullanıyordu. Kurbanları soyup sandalyeye bağlayarak aç aç bekletiyordu. Bu arada içeri giren bir hayvan, cadının kötü bir ruh çağırdığının kanıtı sayılıyordu. Eğer ortalıkta hayvan görünmezse, birkaç gün sonra Hopkins kendi elleriyle hayvanları oraya koyuyordu. Başka durumlarda cadı zanlıları hücrelerinde yalnız bırakmak işi halletmeye yetiyordu. Northamptonshirelı Anne Foster'ın hücresinde mahremini emzirdiği ihbar edildi ama iblis emziren bir cadının çıkardığı sanılan sesler aslında kadıncağızın hücresinde saldıran sıçanlara karşı koyarken attığı korku dolu çığlıklardı. 1674'te idama mahkum edildi. Zanlının cadı olduğu teşhis edildikten sonra itirafını almak gerekiyordu. Yasaya göre cadılar idam edilmeden önce suçlarını kabul etmeliydi. Malleus cadıların işkenceyle itirafa zorlanmasını öneriyordu. İşkence sehpası, kırbaç, yakma, gözleri oyma bunların hepsine izin vardı. Cadı hapishanesine kim gelirse gelsin, ya cadıya dönüşüyor ya da bir şey uydurana kadar işkenceye maruz kalıyor, diye yazar Johannes Junius. Kral James, Ancak yarattığı dayanılmaz işkence acılar, aletlerinin şeytanın hizmetkarları üzerindeki kontrolünü zayıflatabilir, diyordu. Eğer işkence işe yaramıyorsa bunun nedeni şeytanın işkence odasında işini görüp zanlıları acıya karşı dirençli kılmasıydı. Malleus, Hagenau şehrinde yaşayan bir cadıdan söz eder. Bu cadı bir erkek bebeği öldürüp pişirerek ve sonra, işkence altındayken kullanmak için, bebeğin kalıntılarını öğütüp toz haline getirerek sessizlik ihsanı na kavuşmuştu. Hagenaulu kadın pekala sessiz kalmış olabilir ama kalmışsa bunun nedeni büyük olasılıkla yaşadığı şoktur. Bugün böylesi hurafelerin ve böylesi bir vahşetin hukuk gözetiminde yaşanmış olduğunu kabul etmek zordur. Bu adaletsiz, sapkınca ve saçma yaklaşım devletlerin müdahelesiyle ya da teşvikiyle benimsenmiştir. Büyücülük karşıtı yasalar her yerde yürürlükteydi, çünkü devletin önde gelenleri büyücülüğün varlığına hakikaten inanıyorlardı. İşkencenin uygulandığı birden çok cadı davasına bizzat gözetmenlik etmiş ve kendi demonoloji kitabını yazmış Kral James'e göre cadılar her yerdeydiler Şeytanın iğrenç köleleri olan cadılar ya da büyücüler şimdilerde korkutucu ölçüde çoklar, eskiden hiç olmadığı kadar fazlalar. James'in idaresi altında, cadı davaları için kurulan ve gerektiğinde işkence uygulayan özel bir komisyon, 1591'den 1597'ye kadar en az üç yüz davayı yönetti. Kıta Avrupası'nda IV. Henry'nin idaresindeki Pierre de Lancre Bask bölgesini kasıp kavuruyordu. Charles için çalışan Rémy, cadı zanlılarına karşı fazla ılımlı davranan yerel sulh hakimlerini uyarma yetkisine sahipti. Cadı idamlarının en fazla görüldüğü Alman eyaletlerinde cadı avlama faaliyeti resmi niteliğe sahip gezici etkinlikleri andırabiliyordu. Mahkumiyetlere engel olan her tür yerel yasa ve âdeti geçersiz kılmaya hazır adli cadı avcıları şehirleri ziyaret ediyordu. 16. ve 17. yüzyıllardaki cadı avı çılgınlığı aşağıdan değil, yukarıdan dayatılıyordu. Bir cadı için verilen ölüm kararının peşinden idam gösterisi geliyordu. Avrupa'da bu gösteri genellikle ateş yakılarak yapılıyordu. Cadıları diri diri -bazen de boğulduktan sonra- yakma fikri saygın bir Fransız filozof ve Paris Parlamentosu üyesi Jean Bodin tarafından destekleniyordu. Bodin bu pratiği, cehennemde ebediyete kavuşmak için bir tür hazırlık olarak yorumluyordu. Cadıları ağır ateşte kızartıp pişirmek şeytanın onlara bu dünyada çektirdiği azabın ve cehennemde onları bekleyen ebedi ızdırabın yanında büyütülecek bir ceza değildir. Zira buradaki ateş cadı ölene kadar en fazla bir saat yanar. Ateş yakılmadan önce orada toplanan seyircilere cadıların suçları ayrıntılarıyla bildiriliyordu. İspanya'da, aralarında yirmi dokuz cadının da olduğu elli dokuz zındığın ateşe atıldığı bir infaz tam iki gün sürdü. Cadılar yirmi iki sabbat ayinine katıldıklarını itiraf etmişlerdi. Tarihçi Henry Lea şöyle diyordu Zanlıların savcıları tatmin etmek için uydurduğu tüm o acayip çirkinlikler uzun uzadıya dinleniyor ve beklenen dehşet ve nefreti uyandırarak orada bulunan kalabalığı şaşkına çeviriyordu. Ayrıca cadıların cinsel maceraları, cesetlerle ziyafet çekmeleri, kendi çocuklarını zehirlemeleri ve hasatları telef etmeleri ayrıntılarıyla anlatılıyordu. Michel Foucault'nun darağacı gösterisi dediği olay seyredenleri kendinden geçiriyordu. Mahkum edilmiş cadıların hayali seks yaşamlarının anlatıldığı resimli ucuz kitapçıklar infaz sırasında seyircilere satılıyordu. Gravürlerle süslenmiş bu ilk tabloitler şeytan tarafından ayartılmanın renkli anlatılarını sunuyordu. Cadıların iddia edilen suçlarının çoğu aynı olduğundan, matbaacılar pek çok infaz için sadece başlıklardaki suçlu isimlerini değiştirerek gravürleri yeniden kullanabiliyorlardı. Alıcılar/seyirciler ellerinde cadıların suçlarının resimli tasvirleriyle kadınların çığlıklarını dinlerken, hem ahlaki bir şok yaşıyor hem de sadist bir haz alıyorlardı. İnfaz bittiğinde, kitapçıklar sonra tekrar gizli gizli bakılmak üzere ellerinde kalıyordu. 17. yüzyılın sonunda cadı avı çılgınlığı dindi. Bu furyanın bitme nedeni, başlama nedeni kadar gizemli olsa da bir husus çok açıktır Yeni zanlılar yaratmak için işkencenin kullanılması, infaz için yanlış insanların seçilmesine yol açmıştı. Sözgelimi Würzburg'da 1627'den 1629'a kadar yüz altmıştan fazla insan yargılanıp büyücülükten mahkum edildi. Bu kurbanların çoğunluğu alt sınıftan
şeyden korktuğunda refleks olarak ‘Anne!’ yerine “Baba!” diye çığlık atan bir çocuk düşünün. ”Babasının kızı” olmayı en çok ben hak ediyorumdur. Ben de her şeyini babasıyla paylaşan kız çocuklarındanım. Üniversiteye kadar annemle uzak kalmadığımızdan olacak ki, birinin sesinin hissettirebilecekleri küçümsemişim. Okul, dersler, tek başına yaşamanın gerektirdiği telaşlar derken telefonum çalıyor. Bir “Alo” ne kadar güzel hissettiriyor. Telefonun diğer ucundan gelen ses, annem değil. Yıllar önce her gün uyumam için söylenen “Benim annem, güzel annem…” bestesi. İstanbul’daki evimizde az sonra biberonuma konmak üzere bıkmadan hazırlanan çorbanın blenderdaki sesi. Yemek masası hazır olduktan sonra birden fazla tekrarlanan “cömert” davetiyem. O ısrarcı davetleri, yemeklerimi kendim yapmaya başlayınca anlıyorum. Sokaktan ikisini, üçünü çağırıp “Bakın bunu ben yaptım, haydi yiyin.” diyesim geliyor. “Aa olur mu canım? Emek ettim, hepsi bitsin vallahi darılırım!” Ne kadar garip bir şey? Gerçekten günün birinde birisinin sadece ateşi var diye, tüm moralimi bozabilecek bir güç mü var? İçimden çıkan bir matruşka parçasını, her koşulda kendimden önce düşüneceğim. O kadar kuvvetli bir güç ki, ıkınmamla bir canlıyı hayatıyla buluşturacağım. Kendimi onun üzülmemesi için elimden geleni yapar halde bulacağım. Kim bilir? Ma gibi Oscar ödüllü oyuncuları imrendirecek kadar iyi rol yapacağım. Hayatının en kötü anısıyla gelen oğlu için hala yumurta kabuklarından oyuncaklar yapan bir anne. Çok kötü zamanlarım olacak ama hala ona yansıtmayacağım. Birisi için daima yuva olacağım. Cennet olacağım. Kolumda küçücük bir çizik bile olsa Ankara’dan evi ararım, şımarıklık yaparım. Annemin omzu kırılmış, aylarca biz üzülmeyelim diye saklamış. Meğer aradığımda söylenen “arkadaşlarla caddede içilen kahveler”, saatlerce gidilen fizik tedavilermiş. Ardından mutlaka derslerime çalışmam tembihlenmeden içilmeyen kahveler, onlarmış. O kadar alışmışız ki bizim için her zaman bir cennet olduğuna, varlığını unutmuşuz. Bazen istemeden kırmışız onları. Çünkü insan sinirlendiğinde eline geleni atar. Fırlattıkları hep en yakınına çarpar. O yüzden kolaydır anneleri kırmak. Ne değişik şeymiş kalbe doğumla doğan aşk. Üstüne nice şarkılar yazılmıştır. Hep “Sen de anne olunca anlarsın.” denmiştir. Elimizi tutan ilk kılıfları anlamak için o kadar beklemeyelim. Jack olmasaydı Ma o odada, anılarıyla mutlu olabilir miydi? Jack Ma’sız polislere annesinin yerini tarif edebilir miydi? Anneliğin yaptırabileceklerini hayal edemiyorsanız, Ma ve Jack’in hayatlarına iki saatliğine misafir olun derim. Burcu Kalfa Cihangir Altuğ Taş Sözcüklerden Ümide Kendimle çatışırım sık sık. Rüyalarımda bile kendimle zorum vardır. Ancak çatışmadan da enerji çıktığını asla unutmam. Bu, hayatımı sürdürebildiğim yegâne enerji kaynağı belki de. Değişken ruh hâlimden midir nedir ben bile bazen hayata tutunacak herhangi bir dal bulamıyorum. Kısacası, ümidimi kaybediyorum diyebilirim. Ailem ve evimden uzakta yaşamaya başladığımdan beri kaybettiğim ümitlerin sayısı bir hayli fazla. Bu tür acil durumlarda kendime hemen bir şiir kitabı edinirim. Şiirler, birkaç sözcükle oluşturulan çatışma hazinesidir. Şiirlerden çıkan o güçlü kelimeler adeta yüreğimde yoğuşur ve başa çıkmam gereken bir direniş hâline gelir. Öyle bir şiir okumalıyımdır ki sözcükler vücudumda kanın dolaşmasını engellesin fakat içimde yaşadığım çatışmamla kanı vücuduma yeniden pompalayayım. Öte yandan, bahsettiğim bu çatışma maalesef her şiirle olmuyor. Gözlerimi bilgisayarıma dikmiş harıl harıl şiir kitapları ararken bir isim dikkatimi çekti; Fakir Kene. Eserin başlığı oldukça ilginçti. Birhan Keskin’e ait olduğunu öğrendiğim bu yapıt, içimde bir merak uyandırmıştı. Bu nedenden ötürü kitabı çok gecikmeden aldım ve okumaya başladım. Eseri okuduktan sonra onunla kurduğum ilişki beklentilerimi fazlasıyla karşıladı diyebilirim. Bu ilişkinin odak noktası ise kitapta bilincimde en çok akış uyandırmış olan şiir Kargo’da yer alan ümit dolu ve iyimser atmosferdi. Şiirde yer Resim 1. Birhan Keskin alan herhangi bir sözcük bana hayatta karşılaştıklarımın sıradan olduğunu ve hayata tutunmam gerektiğini anlatıyordu. Kendi izlenimlerime dayanarak, bu ümit verici atmosferin oluşturulmasında şairin okur ile diyalog kurarcasına bir dil kullanması, keskin ve gündelik bir anlatıma yer vermesi ve şiirin dokusuna iç çatışmaları yansıtarak tıpkı ayna gibi davranması çok fazla katkı sağlamış. Şairin tercihlerinin bende bıraktığı etkiyi anlattığım zaman yazımı okuyanlar zihnimde canlananları daha iyi görecektir. Öncelikle şair başlık olarak Kargo kelimesini seçmiş olması beni bir bekleyiş sürecine sürükledi. Küçükken anneanneme mektuplar yazardım ve ondan gelen mektuplara “kargo” yoluyla ulaşacağımı bildiğim için her zaman heyecanlı bir bekleyiş yaşardım kendi içimde. Şairin ilk cümlesi ise “Sana buraya bazı şeyler koyuyorum. Yol boyunca aklında olsun.” (Keskin, 2016) ifadesinden oluşmakta. Yol metaforu dikkatimi çeken ilk unsur. Geçmiş Cihangir Altuğ Taş gözlemlerime dayanacak olursam birçok şair ve yazar, “yol” ile “hayat” bağdaştırmasını eserlerinde yer vermekten kaçınmamışlardır. Ancak Keskin’in bunu okuyucu ile kurduğu diyalog üzerinden vermesi benim daha farklı hissetmemi sağladı diyebilirim. Öyle ki şiiri okurken içimden istemsizce şu ifadeler çıktı: “Hayat, çukurda oluşumuzun hikâyesi fakat şimdi birazdan ne yapmam gerektiğini öğreneceğim.”. Böylelikle kocaman bir umut sarıyor ruhumu ve kendimle yüzleşmeye cesaretlendiriliyorum. Şairin anlatımı ve sözcük seçimi zihnimde umutlandırıcı bir atmosfer uyanmasını sağlayan diğer bir unsur… Öyle ki şair bu noktada zıtlıklardan faydalanmış. Zıtlıklar bilincimde çatışma oluşturan önemli bir unsur. Kararsızlığı temsil eder. Sık sık kararsız kalan biri olarak bu zıtlıklar oldukça önemliydi benim için şiiri okurken. “Acı mıhlanıp bir kalpte durmasın.” ifadesinde keskin bir anlatıya yer veren şair, “Şuraya Youtube’dan müzikler, Bach dinle filan, koydum.” (Keskin, 2016) cümlesinde bir o kadar içten ve günlük bir üsluba yer vermiş. Açıkçası bu zıtlıklar kararsızlıklar ve çatışmalarımla yüzleşmemi sağlayan bir eksende. Kendimle yüzleşmemi sağladı Keskin. Hayatımı kararttığını düşündüğüm bir unsurdur çatışmalar. Ancak Fakir Kene’yi okuduktan sonra çatışmaların önemini anladım. Meğer insanı insan yapan, varoluşunun ardındaki sır çatışmalarmış. Çatışmalar duyguları ortaya çıkarıyormuş. Çatışmadan sahip olduğun duygular aslında senin duyguların değilmiş. Başkası aşılamış oluyormuş. Zıtlıklar vardır hayatta. Aydınlık ve karanlık, sıcak ve soğuk gibi… Karanlık olmadıkça aydınlığın önemi yokmuş meğer. Fakir olmadıkça zengin olduğunun kıymetini bilmiyormuşsun. Yanlış Resim 2. Fakir Kene anlaşılmasın bu maddi bir zenginlik değil. “Duygusal” bir zenginlik… Seni zengin yapan içinde barındırdığın çatışmalar ve zıtlıklarmış. Mühim olan onlardan korkmak yerine cesur bir yürek olup çatışmanı en küçük zerreden oluşturmakmış. Birhan Keskin’in kaleme almış olduğu “Fakir Kene” adlı şiir kitabı, egemen olan bir görüşe karşı doğru bildiğini çekinmeden ifade eden şiirlerden oluşması nedeniyle bir parrhesia (riskli sonuçlar doğurma ihtimaline karşı yine de hakikati söylemek) zihnimde iyimser ve umut dolu bir atmosfer aşılayan bir sanat eseri. Bir okuyucu olarak duygu ve düşüncelerimi ümit dolu bir şekilde yönetebileceğim bir algı kazandırdı bana Fakir Kene. “Umudu” odak noktası olarak aldığım ve olumlu izlenimlerimi yansıttığım bu yazımda Fakir Kene, iç çatışmalarınızı Cihangir Altuğ Taş keşfetmek ve varoluş gayenizi bir daha gözden geçirmek adına okuyacağınız en doyurucu eserlerden bir tanesi. Kaynakça Keskin, B. (2016). Fakir Kene. İstanbul: Metis Yayınları. Resim Kaynakça Birhan Keskin: http://www.metiskitap.com/catalog/author/1786 Fakir Kene: http://www.kitapyurdu.com/kitap/fakir-kene/388470.html Kahraman dediğimiz şey somut bir kişi için mi kullanılır yoksa ideolojik bir kavram mıdır? Tarihte önemli yeri olan, ‘kahraman’ ünvanı verdiğimiz kişilerin bu ünvanı hak etmesinin sebebi toplumun beklentilerine, isteklerine göre hareket etmiş olmaları mıdır yoksa büyük bir fark yaratarak kendilerini toplumdan ayırmaları mıdır? Süper kahramanların gerçek hayatta var olmadığını biliyoruz. Varsayalım ki, ortaya bir süper kahraman çıkıyor. Ansızın. Televizyonu açtığınızda, haberlerde görüyorsunuz. Süper güçleri yok, o kadar ileri gitmeyelim. Peki, nasıl bir şey görmeyi beklersiniz? Pelerinli, heybetli bir adam mı yoksa sıradan, hırka giyinmiş bir genç mi? Daha da önemlisi, ne yaparak bu kadar tepki toplamış olmasını beklersiniz? Belki ağaçta mahsur kalmış olan bir kediyi aşağı indirmiştir, belki bir soyguncuyu etkisiz hale getirmiştir, hatta belki çok büyük bir savaşın çıkmasını engelleyecek bir eylemde bulunmuştur. Her ne yapmış olursa olsun, o kişi artık bir kahramandır ve artık insanların bu kahramandan belirli beklentileri vardır. Bu noktadan sonra o kişinin kendi hayatının bir önemi yoktur. Belirli kurallar, düzenler vardır ve kahramanımız her nasıl farklar yaratmış olursa olsun bunlara uyacaktır. Uymadığı takdirde artık o bir kahraman değildir, artık aynı ‘kişi’ değildir. İnsanların kabul etmediği şey o kahramanın da sıradan bir insan olduğu gerçeğidir, diğer herkes gibi. Bu fark yaratan eylemi gerçekleştirdikten sonra olağanüstü bir varlığa dönüşmüyorlar. Bu yüzdendir ki, aslında kahraman dediğimiz şey bir kişi değil, kavramdır. İnsanların zihninde canlandırdığı ideal varlıktır. Peki ya, bu ‘kahraman’ daha önceki hareketlerine uygun olmayan, beklenmedik bir eylemde bulunursa, kendisi için çizilmiş çemberin dışına çıkarsa toplumun buna karşı tepkisi ne olur? Daha önce de bahsettiğim gibi, insanların bu kişiye karşı bakış açısı tamamıyla değişime uğrar. Artık o, kendi zihinlerinde yarattıkları karakterle uyuşmuyordur ve yerine derhal yenisi geçmelidir. Beklenmedik davranışlar, planların dışında gerçekleşen olaylar kaosa sebep olur. Genel anlamda insanlar, farklı olanı dışlamakla, temkinli davranmak arasındaki ince çizgiyi fark etmiyorlar. Tanıdığın şeytan tanımadığından iyidir* sözünün de kullanılmasına sebep olan bu yanılgı, insanların bilmedikleri şeylere karşı olan korkusunu ortaya koyuyor aslında. Gerçekleşeceğinden haberdar oldukları bir felaket, ne kadar kötü veya korkunç olursa olsun belirsizlikten iyidir. Batman ve Joker karakterlerinin birbiriyle bu kadar uyumlu bir iyi-kötü karakter ilişkisi içinde olmalarının sebebi ikisinin de kendi dünyalarının bilinmeyen, beklenmedik davranışlarda bulunan, korkulan kahramanları olmaları, düzene karşı gelmiş olmaları, ikisin de birer ‘deli’ olması. Daha doğrusu toplum tarafından kabul gören özellikler bulundurmuyor olmalarıdır. *İngilizce atasözü. Orijinali:” better the devil you know than the devil you don't know” Bir sonuca bağlayacak olursak, insanların hayattaki beklentilerini karşılaması, onların dertlerine çare olması için ihtiyaçları olan şey bir insan değildir. İnançtır. Onlara bir kurtuluş umudu aşılayacak bir inançtır. Ve bu inanç, büyük kitleler tarafından kabul görmeye başladığında onlar için daha somut bir hale gelir. İnsanların en büyük hatası ise inançlarıyla bağdaştırdıkları bu kişilerin beklentilerine uygun bir şekilde hareket etmesini istemeleridir ki bu beklenti sadece o kahraman olduğuna inandıkları kişilere değil, çevrelerindeki herkese karşıdır. Mekanizmaya uymayan parça hemen sistemden atılır, bozuktur o. Bu insan fabrikasından sağ çıkmanın tek yolu normalmiş gibi davranmaktır. Farklı ve ‘tuhaf’ özelliklerinizden arınmış, sıradan, tek düze bir yaşam sürdürmeye başlamaktır. Bengü Eda Kılıçer 21601247 Kaynaklar Logo: rexrainey.com/dark-knight-movie-icons Arka plan: forums.superherohype.com/archive OKUMADIĞINIZ İÇİN TEŞEKKÜRLER Çok satan kitapları kimler, hangi kriterlere göre belirliyor? Hangi özellikler bir kitabı birinci yapabilirken diğer bir kitabı sonuncu yapabiliyor? Dubravka Ugresiç de bu tarz soruları düşünmüş olmalı ki Okumadığınız İçin Teşekkürler kitabını yazmış. Yazar kitabında günümüzde seçilen ve sınıflandırılan ‘iyi ve kötü’ kitapları kapitalist sistemi eleştirerek okuyucuya sunuyor. Her dakika yeni yazarlar ve onların yeni kitapları piyasaya çıkıyor ve raflardaki kitapların değişmesi saniyeler alıyor. Günümüzdeki bu hızlı değişim ve tüketim kapitalist düzenin bir parçası mıdır? Yayıncılar ve eleştirmenler de bu oyunun bir parçası mıdır? Kitap ve yazar günlük hayatımızda sıkça duyduğumuz ve kullandığımız kelimelerdir. Anlamlarını küçük bir çocuğun bile bilebileceği kadar basittir, ancak günümüzde kapitalist sistem ile birlikte anlamları değişmiştir. Kitap, bir düşünceden belirli aşamalar geçirerek oluşmuş; günümüzde ‘okumadan’ sadece dış görüntüsüne göre değerlendirilen bir üründür. Yazar, çoğu zaman kendi fikirleri olsa bile popüler kültürün kurbanı olmuş ve istediğini değil, ondan istenileni yazan bir sanatçıdır. Kitap ve yazarın tanımlarını yazımın başında size sormuş olsam hiç böyle tanımlamalar yapmazdınız, değil mi? Günümüz dünyası değişim dünyasıdır, artık baktığımız şeylerde eskiden olan özellikler görmüyoruz. Edebiyat belki de bu konuda en çok etkilenen alandır. Eskiden yazarlar kitapları gerçekten kendi duygu ve düşüncelerini yansıtmak için yazıyor; okurlar da farklı görüşler görmek için alıp okuyorlardı. Şimdi böyle mi? Günümüzde genellemek istemiyorum ama düzgün yazan ve okuyan insan sayısı çok azaldı. Bin tane kitap yazan yazar aslında bin kitabın içinde bir kelime bile anlatamıyor ya da bin tane kitaba sahip olan insanlar o kitaplardan bir tane bile okumuyor. Bu tarz insanlara söyleyecek tek bir cümlem var: ‘Yazmadığınız ve okumadığınız için teşekkürler. (!)’ Gerçekten de eğer bir yazar yaşamı boyunca bin kitap yazabiliyorsa, o kitapların kalitesini sorgulamak gerekir. Peki kaliteli bir yazar olmak varken neden bin kitap yazan kalitesiz bir yazar oluyorlar? Çağımız değişim çağıdır demiştim ve yazarlar da bu hızlı değişimde hatırlanmak ve popüler olabilmek için sürekli kitap yazıyorlar. Eğer oturup yirmi beş yıl bir kitap yazarlarsa, o kitap eşi benzeri olmayan bir şaheser bile olsa raflardan kalkması birkaç saniye sürer. Hızlı değişimin suçlusu aslında yazarlar da değil. Tüketimi yapan insanlar hayatı ve değişimi hızlandırmıştır. Bin tane kitaba sahip olmayı üstünlük olarak gören, aslında o kitapları sadece dış kapaklarına göre alıp kütüphanesinde tozlandıran insanlar yazarları kalitesiz ama çok satan kitaplar yazmaya itmiştir. Peki tüm bu sistemin arkasında ne var? Tabiki kapitalizm. Kapitalizm, insanları daha fazla üretmeye ve tüketmeye yöneltmektedir. Napolyon’un da dediği gibi ‘Para, para, para.’. İşte tüm bu sistem içinde yazanlar hatırlanmak için, alanlar da üstünlük sağlamak için hızlı değişime köle oluyor. Hız ve değişim çağında olsak bile kalitesiz ürün yapmamız gerekmiyor. Hız ve değişim kalite ile de yakalanabilir. Yazarlar günde bir kitap yazmak yerine yılda bir tane kitap yazabilirler. Evet belki popülerlikleri azalacak ama onları seven ve takip eden insanlar için önemleri artacaktır. Yine aynı şekilde bir kitabevine gidip aynı anda elli tane kitap alan insanlar bir kitap alsınlar. Bir tane kitap alsınlar ama o kitabın içini ve dışını, kitabın bütününü severek ve anlayarak alsınlar. Kapitalizmin kölesi olmayın, kendi hızını ve değişiminizi yaratın. Kapitalizmin kölesi olup, kendi değerinizi düşürmeyin; kendi yolunuzu yaratarak önce kendinizi kanıtlayın daha sonra da diğer insanlara örnek olun. İZGÜ ÖZBAYRAK BİR KALBİN ÖLÜMÜ Dünyamızın milyarlarca yılda oluşturduğu bir denge ve bu dengenin kendine özgü, insanların iradesinden bağımsız belli kanunları vardır. Dünyamızdaki canlılık, zamanla oluşan denge üzerinde her zaman daha iyiye, daha güzele doğru evrilmiştir. Dünyanın dengesi içerisinde yağmur ormanlarının, kışın bitmeye yüz tuttuğu dönemde kar altından boynunu uzatan kardelen çiçeğinin bir anlamı vardır. Günde binlerce çiçeğe konup kalkan arının yaptığı, bu güzelliğe ve dengeye hizmettir. Ama insanlar çoğu zaman bu güzellikleri geliştirmekten ve bunların insan ruhuna katabileceklerinden vazgeçip, bu güzelliklerden yararlanmak yerine güç ve bir avuç para uğruna tüm bu güzel şeylere sırt çevirirler. Dünyanın kendine özgü, insanların iradesinden bağımsız olan kanunlarına bile karşı gelmeye çalışırlar. Çünkü insanların doğasında doyumsuzluk vardır. Hiçbir zaman nerede duracaklarını bilmeden, hep daha fazlasını, daha da fazlasını isterler. Bu doyumsuzluk bazen öyle bir hal alabilir ki, insanın gözü artık kör olmuştur. Hiçbir şey ona yetmemeye başlar. Para ve güçten başka hiçbir gerçek onları ilgilendirmez ve yavaş yavaş insan olmaktan uzaklaşırlar. Aslında daha fazlasını isterken farkında olmadan sürekli ağacın içine düşmüş bir kurt gibi kendi benliklerini kemirirler. Bu da onları öyle bir ruhsal yapıya sokar ki, sırf daha fazlasını elde edebilmek için, kendi hemcinslerinden tut dünyadaki tüm canlı hayat ve dünyanın kendisinin bile yok oluşuna hizmet etmekten bir türlü geri duramazlar. Bu uğurda dünya savaşları çıkarmaktan dahi çekinmemişlerdir. Öyle ki, yaşadıkları dünya savaşının yıkıcı sonuçlarını görmüş olmalarına rağmen yeni bir dünya savaşı, yeni bölgesel savaşlar çıkarmaktan da kendilerini alamamışlardır. Oysa yaptıkları tüm bu savaşlar her gün insanlığın biraz daha yok oluşunu getirir. Yok olan insan, yeni bir şeyi kurma azim ve yetisini kaybeder. İnsanın kendi özünde olması gereken güzellik, azim ve güç, yerini güçsüzlüğe, kendi dışındaki olumsuz güce teslim olmasını getirir. Dünyamızın yaşı düşünüldüğünde daha dün denilebilecek bir zaman diliminde, dünyanın bir başka bölgesinde uygarlık alanında ilkel insanlardan daha gelişmiş halklar, gün geldi bu ilkel insanların yaşadığı topraklara yöneldiler. Sırf dünyanın bu keşfedilmemiş bölgesindeki doğal zenginlikleri paraya çevirebilmek için dünyanın yok olma sürecini hızlandırdılar. Okuduğum eserde de kahramanımızın, doyumsuz olan ailesi için sürekli çalışıp, kendini ailesine adamasına rağmen, ailesinin bu doyumsuzluğu yüzünden, kahramanımızın yaptıklarının farkında bile olmayışlarının kahramanımıza çektirdiği ruhsal acıyı görüyoruz. Bu ruhsal acı süreç içerisinde kahramanımızın ölümünü getiriyor. İşte tıpkı eserde olduğu gibi, insanoğlu da doyumsuzluğuyla dünyadaki güzelliklerin farkına bile varmıyor ve dünyayı yavaş yavaş yok ediyor. İnsanların hayatını kolaylaştırdığını düşündüğümüz teknolojik gelişmeler bile, gündelik bakışta insanın gelişmesine yardım ediyor gibi görünse de, son tahlilde görülecektir ki; gerçekte ortada bir yanılgı vardır. Teknolojiyle, dünyanın en gelişmiş tanklarını, toplarını, bombalarını üretiyoruz. Gün olmuş insanoğlu adına atom bombası denilen öyle bir silah üretmiş ki, bunun yıkıcılığı karşısında kendisi bile afallamış ve bu silahı kullandıktan sonra ürettiği teknolojik korkunçluğun ayrımına vararak günümüzde nükleer silahların nasıl engellenebileceğinin yöntemlerini aramaya çalışmaktadırlar. Ama gel gör ki, sanki konvansiyonel silahların yıkıcı etkisi azmış gibi, konvansiyonel silahların üretilmesinden ve daha da geliştirilmesinden bir adım dahi geri durmamaktadırlar. Doğamız gereği ne kadar aç gözlü, kendi gerçek benliğimizi yitirmiş olsak da, aslında bizim dışımızda dünyanın gürül gürül akan güzelliklerini ve zenginliklerini fark edebilmek bizim elimizde. Tek yapmamız gereken gözümüzü kör eden bu olumsuzluğa sırt çevirip, insanlıktan ve güzellikten yana tavır almaktır. IRMAK SAPAZ Kaygılı Hayatımız Günümüzde hayatımız o kadar yoğunlaştı ki, her anımız bir şeyle dolu, özellikle üniversitedeyseniz durmadan yapılması gereken bir şeyler var. Bir yandan okul, bir yandan aileniz, bir yandan yaşadığımız şehirler bizlere hep görevler ya da sorumluluklar yüklüyorlar. Okulda ödevler, sınavlar, yazılacak yazılar; evde alınacak ekmekler arabayla getirilip götürülecek insanlar var. Yaşadığımız şehirde otobüsü kaçırmamak için ayarlanan zamanlar, kaybolmamak için bakılan telefonlar... Bunların hepsi bir araya geldiğinde her şeyimizi kısacık bir süreye sığdırmamız gerekiyor. Peki sonra ne mi oluyor? Her şey için endişelenmeye başlıyoruz, kendimizi yiyip bitiriyoruz. Kendimize ayırmamız gereken boş zamanlarımız bile endişelenerek geçmeye başlıyor. Kendimize ayırdığımız en önemli zaman olan uyku bile bu sorumluluklar yüzünden aksamaya, kısalmaya başlıyor çünkü uyumamız gereken yerde biz düşünüyoruz ve bu düşünme seansları bizi kaygıya sürüklüyor. Düşünmek kavramına gelirsek... Herkes saniyeler içerisinde aklından birçok düşünce geçiriyor, zaten düşünmesek insan olabilir miydik? Sadece bir hayvan gibi doğuştan gelen reflekslerimize güvenip yaşayıp giderdik ama biz insanız düşünerek var oluruz ve düşündükçe farklı alemlere gideriz. Bazen huzur dolu bir âleme bazense endişelerle dolu bir aleme... Eğer siz mutlu olduğunuz bir anı düşünüyorsanız, huzur dolarsınız. Peki ya işlerinizi sorumluluklarınızı düşünmeye başlarsanız ne olur? Tabii ki yapacağımız şeylerden, bunların yapılması gereken zamanlardan dolayı endişeli bir âleme dalarız. İşte tam bu zamanda kaygı başlar. Kaygının birçok çeşidi, nedeni var. Profesyonel oyuncular, müzisyenler, bilim insanları hatta siyasetçilerin bile topluluk önünde zaman zaman heyecanlandıklarını görebiliyoruz. Bir öğrencinin ise dersleri konusunda kaygılanması oldukça bilinen ve alışkın olduğumuz bir durum. Kaygının birçok nedeni olduğu gibi, bu durum, kafamızda sayısız kurguya da sebep olabilir. Kaygılandıkça kafamızda farklı senaryolar kurarız. Maymun Aklı kitabında bu senaryolardan bir tanesini görebiliriz mesela. “Benim anksiyete sorunum var. Anksiyetem, konsantre olmamı imkansızlaştırıyor. Konsantre olmak imkansız olduğu için işimde affedilemez bir hata yapacağım. İşimde affedilmez bir hata yapacağım için işten çıkarılacağım. İşten çıkarıldığım için kiramı ödeyemeyeceğim. Kiramı ödeyemediğim için Fenway Park'ın arkasındaki kuytu bir yolda para karşılığında seks yapmak zorunda kalacağım. Para karşılığında seks yapmak zorunda olduğum için HIV kapacağım. HIV kapacağım için AIDS olacağım. AIDS olduğum için yalnız ve rezil olmuş bir şekilde öleceğim." Bu senaryolar birbirini takip eder ve takip ettikçe bu kaygılarımız yerini tam bir korkuya bırakır. İşte bu korku hayatımızı mahveder. Bizim bu korkuların ve kaygıların hepsinden ya da en azından büyük çoğunluğundan arınmamız gerekir. Peki bunu nasıl mı yapacağız? Bunun için hayatımızın kısa dönemleri için planlar yapabiliriz ve hayatımızı düzene sokarız. Eğer bu planlara uyarsak sıkıntılarımız azalır. Bunu uygulayan biri olarak bu planlamaları yapmadığım zamanlarda benim de sıkça kaygı problemi yaşadığımı söyleyebilirim. Tam da bu yazıyı yazdığım hafta olduğu gibi. Bu hafta o kadar fazla iş birikti ki, bunların üstüne bir de sınav stresi gelince, önceden yaptığım planlamaları yapmadığım için hafta sonum berbat bir endişe içinde geçti. Kendime ve çevreme bakacak olursam, kaygı duymanın insanlara son derece zarar verdiğini söyleyebilirim. Yapacak onca iş varken, gidilecek onca yer, çalışacak onca ders dururken kaygı duyup hiçbir şey yapmamak psikolojimizin yanında akademik başarımızı ve sosyal çevremizi de olumsuz yönde etkileyen bir faktör. Sonsuz kurgularla, bizi strese sokan düşüncelerle boğuşmak bir birey için son derece sıkıntılı bir süreç. Bazıları bu durumu bir uzmana danışarak, bazıları ise kendileri atlatmaya çalışıyor. Çoğumuzun hayatında, hiç olmazsa bir kere, yaşadığı kaygı rahatsızlığı insanlık var olduğu sürece varlığını koruyacak gibi görünüyor. Ne kadar kaçmaya, kurtulmaya çalışsak da bir şekilde karışımıza çıkmaya, bizi olumsuz yönde etkilemeye devam edecek. Bundan tamamen kurtulabilir miyiz bilmem ama kafamızda kurduğumuz sonsuz sayıdaki kötü senaryolardan ve korkularımızdan sıyrılabildiğimiz kadar sıyrılmak ve kendimizi olabildiğince olumlu düşünmeye vermek, bu konuda, kendimiz için yapabileceğimiz iyiliklerden bir tanesi. Mustafa BAY 21501875 DEMİRDİLEK,1 Ayfer Gizem Demirdilek 21302067 TURK 102- Sec. 7 Ahmet Kaya 18 Kasım 2014 OSCAR’LI KRALİÇE Biyografik filmler izlemek, kitaplar okumak beni her zaman etkilemiştir. Bir çok kişi bu tarz kitap ve filmleri durağan ve sıkıcı bulsa da benim için oldukça ilgi çekicidir. Hele ki söz konusu kişi hakkında çok fazla bilgim olmayan ama hep merak ettiğim birisiyse, fragmanını gördükten sonra hemen sinemaya koşarım. Mesela Grace Kelly; bir zamanlar okuduğum ufak bir yazı vardı hakkında yazılmış. Döneminin son derece ünlü ve başarılı bir film yıldızıyken her şeyi arkasında bırakıp Monako prensiyle evlenmiş ve sonunda trajik bir şekilde araba kazasında ölmüş. Sonu acıklı olsa da Grace Kelly’nin hayatı için modern zamanların peri masalı diyebiriz. Hakkında tüm bildiklerim bu kadardı salona girmeden evvel. DEMİRDİLEK,2 Ölümünden yıllar yıllar sonra hayatından bir kesitin beyaz perdeye aktarılmasına karar verildiğini duyunca bir çok insan gibi ben de heyecanla vizyon tarihini bekledim. Her ne kadar eleştiri sitelerinde olumsuz yorumlar ve düşük puanlar görsem de salondan gayet mutlu ayrıldım.Bu filmde de diğer biyografik filmlerde olduğu gibi Grace Kelly’nin ölümüne kadar başından geçen dönemlerin anlatılacağını sanıyordum. Ancak yapımcılar Kelly’nin Hollywood’u ve şöhretini geride bıraktıktan sonra geçirdiği bir kaç yıllık bunalım dönemlerini ve kendi sorunlarının üstesinden hangi şekilde geldiğini anlatmayı tercih etmişler. Açıkçası çok da isabetli bir karar almışlar, çünkü filmde Grace Kelly’nin sorunlar karşısında ne kadar zorlandığını görüp ardından bunların üstesinden nasıl geldiğini görüyoruz. Benim için zaten çok önemli bir figür olan Kelly’e olan hayranlığım filmde gördüklerimden sonra daha da arttı. Filmde arka planda 1960’lı yıllardaki Monaka’ya da şahit oluyoruz. Bugüne kadar hakkında pek fazla bilgim olmayan bu küçük ülkenin tarihine, sosyal yapısına, yönetim sistemine ve adetlerine dair birçok küçük bilgi de öğrendim. Ayrıca filmde ilgimi en çok çeken unsurlardan biri de kıyafetlerdi tabi ki. Döneminin en ünlü kadını anlatılır da modaya dikkat edilmez mi? Bu konuda da filmi oldukça başarılı bulduğumu belirtmeliyim. Özellikle karakterlerin kullandığı gözlüklere hayran kaldım. Filmi izledikten sonra yaptığım ilk şey bilgisayarımın başına geçip Nicole Kidman’ın giydiği kıyafetlerin asıllarının Grace Kelly’de nasıl durduğuna bakmak oldu. Uzaktan peri masalı gibi görünen, herkesin sahip olmayı istediği bir hayatın aslında nasıl zorluklar barındırdığına şahit oldum ben bu filmde. Grace Kelly ki gerçekten son derece güzel, fazlasıyla ilgi çekici biri; ayrıca yaptığı her şeyde en iyisi olmayı başarabilmiş. Tüm dünya onu izliyor, attığı her adım büyük bir olaya dönüşüyor. Fakat görünenin aksine Grace Kelly o dönemde oldukça hassas bir durumda. Örneğin hakkında çıkan haberler sadece kendini ve ailesini değil, tüm ülkeyi etkiliyor; sorumluluğu ve görevleri tahmin edemeyeceğimiz kadar fazla. Ayrıca filmde görüyoruz ki Grace Kelly güçlü görüntüsüne rağmen aslında savunmasız ve ne yaptığını bilemeyen küçük bir kız çocuğu gibi. DEMİRDİLEK,3 Çevresindeki herkesin kendisinden bir beklentisi var ve bunları karşılamaya çalışırken de gücünün tükendiğini hissediyor. Demek ki neymiş; çok zor ve sıkıntılı bir durumda olduğumuzu da düşünsek, karşımıza çıkan engeli geçme imkanımızın olmadığını da sansak; tüm umudumuzu ve gücümüzü kaybetmenin hiç bir anlamı yokmuş. Film gerçekte yaşananları ne kadar doğru bir şekilde işledi hiçbir fikrim yok. Ancak bize yansıtılan Grace Kelly, vazgeçmedi ve son bir kez daha şansını denedi. Peki sonucunda ne oldu? Duruşuyla ve yaptıklarıyla Dünya üzerindeki herkes bir kez daha hayran oldu kendisine çünkü o ailesini ve ülkesini koruyabilmeyi başardı. İnsanların gözünde yeni bir kahraman doğdu ve en önemlisi kendisine olan inancını tekrar kazandı. Bugün bile bir çok kişinin kendilerine rol model olarak Grace Kelly’i seçmesinin sebebi, onun bu duruşu ve güçlü yapısıdır. Dışardan mükemmel gibi görünse de hiç bir hayat mükemmel değildir, herkes kendi hayatında kendi sorunlarıyla yaşar. Asıl önemli olan bunların üstesinden gelebilmektir. BENLİK OKYANUSUM Benlik okyanusumda kendimi boğulmaktan nasıl alıkoyabileceğimi gün geçtikçe daha iyi öğreniyorum sanki. Tecrübe ettiğim her olay, içinde istemli veya istemsiz bulunduğum her durum bana bünyemde barındırdığım ve yalnızca benim görüp, duyup, hissedebileceğim farklı insanları tanıma fırsatı sunuyor. Özellikle de tatsız olan tecrübeler. İşte ben onları çok seviyorum. Çünkü her tatsız tecrübeden sonra mutlaka farklı bir ben ile tanışıyorum. İşin bir diğer güzel tarafı, tanıştığım bu benliklerim hiçbir zaman terk etmiyorlar beni. Bir daha gitmemek üzere katılıyorlar benlik ekibime. Kimisi gudubet oluyor biraz, ara sıra çatışıyoruz. Gudubetler, kavgacılar ama tansiyonumu kontrol edebilmeyi öğretiyorlar bana. Bir insan kendi içinde nasıl sağa sola kan sıçratmadan çatışır, bunu çok güzel öğrendim sayelerinde. Kimisi de oldukça duygusal ve naif oluyor, sanki bir kedi yavrusunun insan vücuduna uyarlanmış hâli gibi. En çok onlara üzülüyorum. Sevilmediklerinde çok mutsuz oluyorlar, bir köşede öylece yastıklarına sarılmış oturuyorlar. Bir dokunsan ağlarlar hani, o derece. Çoğu zaman dokunmaya gerek kalmadan ağlıyorlar. Keşke diyorum, içimde gizli kalmasanız da sevgi, şefkat görebilme şansınız olsa. Bazen tercüman olmaya çalışıyorum içimdeki insanlara, fakat insanların bu dili çoktan unuttuğunu görüyorum. Belki de unutmuş numarası yapıyorlar, orasını pek bilemiyorum. Özellikle duygularını ve içlerindeki şefkati saçma bir şekilde mühürleyip herkesten delicesine gizleyen insanları hiç anlayamıyorum. Sanki sevmek ve sevilmek için yaratılan onlar değiller, kendini başka insanlara kapatmak da büyük bir marifet. Sylvia Nasar’ın “A Beautiful Mind” isimli kitabından beyaz perdeye aktarılan yine aynı isimli filmde baş karakter olarak rastlaştığımız John Nash bana bu hususta çok önemli bir pencere açtı. Benliğimiz tarafından oluşturulan ve beraber yaşamak zorunda olduğumuz birbirinden farklı karakterlerin evcilleştirilmesi ve hayatımızın sonuna dek onlarla barış içinde yaşayabilme fikirleri bana bir nevi ütopik gelirdi önceleri. Ama şimdi sanırım bu yetiyi kazanmaya başladım, bir başka deyişle ütopyama doğru tam gaz gidiyorum. Aslında hepimizin içinde birden fazla hatta belki de onlarca farklı karakter yer almakta. İnsanlar ise yalnızca aynada gördüklerine odaklanıyorlar, kendilerini bir tek o zannediyorlar. Ama değiliz, aynada gördüğümüzden çok daha fazlasıyız. İnsanların içindeki karakterler birbirleriyle uyum içerisinde yaşayan karakterlerse pek farkında olmuyorlar çünkü kendi içlerinde ciddi çatışmalar yaşamıyorlar. Barışın ve sükunetin hüküm sürdüğü bir yerde insanlar her an tetikte olmaya ihtiyaç duymaksızın yaşamaya alışırlar. Eğer içinizde ciddi anlamda birbirine zıt karakterlerle yaşıyorsanız, bu çatışmalar devamlı büyük depremler doğurabiliyor ruh adı verilen o yirmi bir gramlık benlikte. İşin püf noktasıysa depremle yaşamayı öğrenebilmek, ruhu ve içindeki karakterleri evcilleştirebilmek. Tıpkı John Nash’in yaptığı gibi, onları zararsız insanlara evriltmek. Elbette bu hususta destek görmek çok önemli. John’ın eşi Alicia bu konuda benim için büyük bir sembol. Çoğu zaman sırtımı sıvazlayacak bir ele ve gözlerime bakıp her şeyin düzeleceğini sessizce haykıran bir çift göze haddinden fazla ihtiyaç duymuyor değilim. Ancak çoğu zaman koskocaman içsel bir yalnızlıktan başkası olmuyor bizleri dikenli kollarıyla buz gibi bağrına basan. O dikenli kollardan, buz gibi bağırdan kurtulur gibi oluyoruz bazı zamanlarda. Anın ya da insanların o sahte büyüsüne kapılıp farklı dünyalara yol alıyoruz tıpkı rüzgâr tarafından sürüklenen aciz bir poşet gibi. O rüzgâr eninde sonunda duruyor. Kendimizi farklı hatta çok alakasız yerlerde buluyoruz, belki de hiç istemediğimiz kadar. Bas bas bağıran bir yalnızlığın merkezinde. Düşe kalka bir yolunu buluyoruz sonraları, toparlıyoruz kendimizi. Dersimizi aldık sanıp artık daha sivri bir insan gözüyle bakıyoruz aynada gördüğümüz yansımaya. Hâlbuki daha kapımızda bizi bir sürü fırtına bekliyor, kestiremiyoruz. Yalnızlık bu kısır döngüye yem olarak atıyor bizi her seferinde. Ne kadar güçlü olduğumuzu sanarsak sanalım, yalnızlık eninde sonunda bütün benliklerimizin elini kolunu bağlıyor, benlik okyanusumuzu kurutuyor. KAYNAKÇA Sylvia Nasar (Yazar). A Beautiful Mind. (Kitap) Ron Howard (Yönetmen). A Beautiful Mind (Film). Amerika Birleşik Devletleri. 2001 FİRDEVS ECEM ÖNTÜRKYİTEN ÇOCUKLUKÇoğumuz çocukluk çağlarımızın en güzel zamanlar olduğunu söyleriz. Saklambaçlar,seksekler, yakan toplar derken yıllarımızı harcarız. Mutlu, huzurlu, kimi zaman haylaz... Peki bunları yaşayamayan çocuklar? Direkt hayatın en ağır sınavlarıyla yüzleşmek zorunda olanlar...Ebeveynlerini kaybedenler, dilendirilenler, kaçırılanlar, şiddete maruz kalanlar, cinselistismara uğrayanlar ve daha binbir çeşit acı, keder yaşayanların yiten çocuklukları... Onlaranasıl bir 'Dünyaya hoş geldin!' demek? İşte Do-Ga-Ni filmi de çocuklara yönelik onlarca suçlardan şiddet ve daha korkunç olan kısımlarını beyazperdeye aktarıyor. Senaryo, 2005'te İşitme Engelliler Okulu'nda yaşanan gerçek olaylara dayanıyor aslında. Sağır ve dilsiz olan bu çocukların müdür ve öğretmenler tarafından uğradığı tacizi ve cinsel istismarı anlatıyor. Yeni gelen öğretmenin suçluları gün yüzüne çıkarmak için sarf ettiği çaba pek bir işe yaramasa da kitabın ve ardından filminin çıkmasıyla yasa değişikliğine gidiliyor. Gidiliyor, iyi, güzel hoş ama o çocukların hayatları ne olacak? Her ne kadar yargı sistemi değişmiş olsa da bu zulmü yaşayan çocukların hayatları nasıl olacak? Geleceğe umut ederek bakabilecekler mi? Sanırım hepimiz cevabı biliyoruz. Yitirilen koca bir ömür demek belki de.Bu örnekleri dünyanın her bir yanında görebiliyoruz. Ama ben çocuk istismarında dünya sıralamasında 3. olan Türkiye üzerinden gitmek istiyorum. Yapılan araştırmalar Türkiye'de her 4 saatte bir çocuğun cinsel istismara uğradığını gösteriyor. Ülkemizde her yılortalama olarak 7 bin çocuk cinsel istismara uğruyor. 7 bin ömür uçup gidiyor. Sırf insan demeye dilin varmadığı yaratıklar yüzünden 7 bin çocuk yitiriliyor. Çocuk yaşta aile zoruylaevlendirilip elinde bebekle okuma yazma bilmeyen kız ve erkek çocuklar, dedesi, babası, kuzeni, aile dostu tarafından küçük yaşlardan itibaren istismara uğrayanlar... Çocuklara yapılan her tür suç için ağır cezalar uygulanması gerekirken 'Rızası olmasa olmazdı!' diye tepkilerle karşılaşılıyor. Ülkemizden bazı örnekler vermek istiyorum. 'Din adamı' sıfatının arkasına saklanıp erkek çocuklara cinsel istismarda bulunan imama 25 yıl hapis cezası verilmişti. Bir ceza almış bu da bir şey, evet. Ama yitip giden çocukluklarına, psikolojilerine kaç yıl yeter düzeltmek için? Yetmez. Ömür de yetmez güç de. 9 yaşındaki kızın cinsel istismara uğrayıp kalp krizinden hayatını kaybettiği duruşmada sanık için tahliye kararı verilmişti. Bir tarafta stresten, üzüntüden, korkudan ve daha ne denli düşüncelerden o minik kalbi dayanamayan Yağmur, diğer tarafta 'Benim torunum yaşında.' deyip tahliye edilen sanık... Bir de üstüne devlet adamları(!?) çıkıp 'Rızası olmasaydı olmazdı' demelerine şahit olabiliyoruz kimi zaman. Ne denilebilir ki? Ve ne yazık ki en yakınım, canım, kanım, en güvendiğim dediğin insana bile güven olmuyor. Kendi anne ve babası tarafından seks işçisi olarak çalıştırmak istenilen çocuklar var bir de. Olayın yeterince trajik olması yetmiyormuş gibi üstüne bir de kendi ebeveynlerinin tiksindirici zihinleri...Toplumun yaşadığı korku da tepki göstermeyi engeller hale geldi. Kendi çocuklarına bir şey olacak diye korkmayı bir kenara bırakın konuşursak kötü olur, başımıza bir şey gelir diye bir geri çekilme isteği, susma ve korkma var. Çünkü farkındayız ki bu ülkede tecavüzcüler dışarı salınırken çok konuşanların başı belaya girer.Geleceğimiz, yarınımız, insanlık göstergemiz diye kanatlarımızın altına alıp, koruyupkollamak gerekirken kabuslarını gerçeğe dönüştürüyor, küçücük dünyalarında kocaman korkuluklar yaratıyoruz. Hiçbir canlıya bu hissi, insanlık dışı bu eylemi yaşatmamalı, yaşattırmamalıyız. Çocukların en huzur dolu ve güvenli ortamlarda yetişmeleri için elimizden gelen tüm imkanları sunmalıyız. Sunmalıyız ki gözlerindeki ışık hiç sönmesin, çocukluklarını yitirmesin.KAYNAKÇAHwang, Dong-Hyuk. Do-Ga-Ni.2011. FilmTunya Irkad YAŞAM BİR VARMIŞ BİR YOKMUŞ Nedir ölüm? Ne bekler insanları sonrasında? Neden bu kadar korkulur ölümden? Kimi kültürlerden yeni bir yaşamın başlangıcıdır ölüm. Kimi inanca göre sonsuz bir uyku, kimisine göre de hesaplaşma zamandır. Kimine göre hayatı anlamlı kılarken, kimine göre de acılı kılar. Jose Saramago’nun Ölüm Bir Varmış Bir Yokmuş isimli romanında da bu durum, ölümün yokluğunda yaşanabilecek şeyler hayal gücünün bir yansıması olarak okuyucuyla paylaşılmıştır. “Ölüm bir defa gelir, fakat hayatın her anında kendisini hissettirir. Ölüm korkusu, ölmek ıstırabından daha ağırdır.” demiş büyük düşünür Jean de La Bruyere. Ölüm insanlığın varoluşundan beri gizemli bir tabudur. Ölmek nasıl bir histir kimse bilmez. Ölüm nedir, sonrasında bizi neler bekler, bilinmez. Kimse konuşmaz ölümle ilgili. Bilinmeyenden korkarlar ya hani, belki o yüzden çekiniriz ölümden, belki de yaşamımız son bulacağı, sevdiklerimizden ayrılacağımız için. Tatsız bir konudur bu, ne zaman bahsi geçse suratlar asılır, yaşlar dökülür gözlerden. Evet kimse konuşmaz belki ama herkes her an hisseder bu korkuyu. Herkes ölümsüzlük, ebediyet ister, ölümün olmadığı bir hayat düşler. Peki gerçekten bu hayat düşlenecek bir hayat mıdır yoksa aslında bir zulüm müdür? Hadi düşünelim, insanlar neden ölümsüz olmak ister? Yarım kalmış işlerini bitirmek için, sevdikleriyle, zevk aldıkları şeyleri daha uzun sure yapabilmek için. Bir sabah uyanıyorsunuz ve ölümsüz olduğunuzu öğreniyorsunuz. Ortalığı sevinç gözyaşları sarar tabii ki, kucaklaşmalar, kahkahalar. Ama çok uzun sürmeden bu sevinç gözyaşları hüzün gözyaşlarına dönüşür. Çünkü ölüm yoktur ama iyileşemeyen hastalıklar vardır. Ölüm insanlara bir ceza gibi görünse de yaşamın sınırı olması, bir noktada sona ermesi insanın kendi iyiliği içindir. Ölümsüzlük uzun bir yaşlılık demektir, sonu gelmeyen hastalıklar, ağrılar demektir. Bir kazadan kolunun kopması ama yine de ölmemek, o acıyla yaşamak demektir. Hastanelerin dolup taşması ama yine de hastaları iyileştirememesi demektir. Bu durum, romanda da şu şekilde bahsedilir: “Çok geçmeden gerek özel gerekse devlete bağlı hastanelerin yöneticileri de yetkili makamlar nezdinde endişe ve sıkıntılarını dile getirmek için kendi branşları ile ilgili bakanlık olan Sağlık Bakanlığı'nın kapısını çaldılar...yatan hasta sayısı sürekli olarak artmaktaydı.”(Saramago, 24) Eczanelerin ilaç yetiştirememesi, cenaze sektörünün çökmesi, dine, ilahı bir güce olan inancın sonlanması demektir. Bu acıya bir de ölmeyeceğini bildiğin için işlediğin suçlar eklenirse düzen iyice bozulur. Düşünün, karşılığında alabileceğiniz en büyük ceza olan ölüm artık ortada yok, bu suçlulara cesaret vermez mi? Tabii ki verir, suç oranları kontrol altına alınamaz. İnsanların ahlaki değerleri yozlaşır, vicdani değerleri yok olur. Düzen olmadan insan hayatı anlamsız ve karanlıklaşır. Düzen için de bir şeylerin sonlanması gerekir. Çünkü bir şeyin sonu diğerinin başlangıcıdır. İnsanın kafasında ölümden bahsederken oluşan bir diğer soru işareti de “İnsan öleceği zamanı önceden bilse ne olurdu?” sorusudur. İnsanın tüm hayatını tanımlanamaz bir korku ve baskı sarar. Yapmak istedikleri her şeyi yapabilmek için çalışan insanları bir telaş sarar. Belki de bu yüzden usulsüzlükler alıp başını gider. Öleceği zamanı bilmek çoğu kez insan psikolojisinin taşıyamayacağı bir yüktür, bu yüzden onları suçlamak da doğru olmayabilir. İnsanın uğruna uğraşacağı bir amacı kalmaz ve amaçsız bir hayat da anlamsızdır. Anlamsızlık da düzeni bozar, düzen bozulunca da insan hayatını bir kaos sarar. İnsanın ne zaman öleceğini bilmemesi daha iyidir belki de bu yüzden, o zaman anlarını dolu dolu, istediği gibi yaşar. Korkusuz olur, telaşsız olur. O zaman hayat anlamlılaşır. Ölüm insanlara bir ceza değildir, ne açıdan baktığına göre belki bir ödül bile olabilir. Ahlaksızlıklara, yozlaşmışlıklara, usulsüzlüklere bir düzen getirir ölüm, bir nevi bir çözümdür. Bu yüzden de insan hayatını yarın yokmuşçasına, aynı zamanda da hiç ölmeyecekmiş gibi yaşamalıdır. Çünkü ölüm gibi yaşam da aslında bir vardır, bir yoktur. (2005) Saramago Jose, Ölüm Bir Varmış Bir Yokmuş Sinan Sakaoğlu En kişisel mücadele Buzda Yürüyüş - Münih Paris 1974 yılında Werner Herzog tarafından yazılan bir kitap. Herzog’un en önemli sinema eleştirmenlerinden olan, aynı zamanda da yakın arkadaşı Lotte Eisner'in Paris'te ölümcül bir hastalığa yakalandığı haberini alınca şöyle der “Olamaz, dedim, şimdi ölemez, Alman sineması şu an onsuz yapamaz, bu önemli kadının ölmesine izin veremeyiz” ve yollara düşer. Tam da kış mevsimine denk gelen yolculuğunda bir yandan geçtiği yerleri anlatırken bir yandan da hayat, ölüm ve yalnızlık konularında fikirlerinden ve hislerinden bahseder. Soğuk, açlık, susuzluk ve sebep oldukları yalnızlık, korku ve ümitsizliğin kişi üzerindeki yıkıcı etkisi bu kitapta çok açık bir şekilde görülüyor. Yazar belli bir noktadan sonra fiziksel dünyadan kopuyor ve dünyada verilebilecek en devasa mücadeleye giriyor. İnsan ve doğa arasındaki büyük savaş, hatta daha da ilerletip kişi ve kendisi arasındaki savaş bile denebilir. Bunun sebebi insanların yalnızlık hissettiklerinde sürekli kendileri ile konuşmaları, verdikleri her karar üzerinde durmadan özeleştiri yapmaları üstüne geriye dönük olarak hayatlarında verdikleri tüm kararları gözden geçirip kendi kendilerine tartışmalarıdır. Bu özeleştiri her insanın yaptığı normal bir faaliyettir, ancak fazlası kişinin tabiri caiz ise “aklını oynatmasına” sebep olur. Bu, bazı insanları şizofreni hastası yaparken bazılarını da halk arasında “Ermiş” denen kişilerden biri yapar. İnsanlar birbirinin kopyası olmadıkları için bu yalnızlığa karşı verdikleri tepki ve mücadele de farklı olur. Daha iyimser insanlar geçmişe bakıp “İyi ki …” derken daha kötümser insanlar “Keşke” der. Bu insanlar alacakları kararların iyi ya da kötü sonuç doğuracağını düşündükleri için karar vermekte zorlanmaz ve kaygılanmazlar. Burada bir de üçüncü grup insan var, (daha) gerçekçi kişiler. Bana göre durumu en vahim olanlar bu kişilerdir. Hayatlarında hem iyi hem de kötü kararlarının var olduğunun bilincindedirler, bu da onları bir sonraki kararlarında doğru olanı seçmek için çaba ettirir, ancak hangisinin doğru olduğunu bulma arzusu kararsızlığı, beraberinde de kötü kararı verme korkusunu getirir ve bu sonsuza kadar devam eder. Korku insanların sahip olduğu en beşerî duygudur. Hatta sahte bile denebilir. Bazı insanlar ölümden sonrası için korkarken ölümden önceki kısımdan, yani hayattan korkarlar. Başka bir insanın tek korkusu köpek balığı iken diğerinin ki basit bir karıncadır. Yalnızca tek bir ortak korku vardır o da yalnızlık korkusudur, çünkü yalnız kaldığımızda kendimizi bizden sakınan tüm engeller ortadan kalkmıştır. Kimileri yalnızlıktan hoşlandıklarını söylese de sonsuz yalnızlık ya da mutlak yalnızlık herkesin korktuğu bir duygudur. Bu korku o kadar etkileyicidir ki insanların hayatta kalma mekanizmalarını tetikleyen sayılı duygulardan biridir (açlık, susuzluk, vb.). Korkuya karşı sahip olunabilecek en güçlü duygu ise ümittir. Hayatında karşısına çıkan her şeye ümitsizlikle bakan bir insan ya ölmüştür ya da hiç doğmamıştır. Yaşamımızda önümüze her gün bir yeni engel çıkar ve biz onu aşarız, aşmakla yükümlüyüz. Bunu sürekli tekrarlamak için ise ümit gerekir. Ümidi kara kara bulutların arkasında, şimşeklerin korkutucu seslerinin yankı yaptığı gökyüzünü delerek yeryüzüne ulaşan güneş ışınlarına benzetebiliriz. Ümitsizlik ise pes etmektir, zayıf düşmektir. Şu dünyada her ne olursa olsun bir şeye ümit bağlamak gerekiyor. Yoksa korkuya kapılır, evrenin bize savurduğu en hafif esintide bire savruluveririz. Peki korkan, yalnızlık ve ümitsizlik içinde olan insanlar ne yapsın? Bu Bermuda şeytan piramidinin içinden nasıl çıkacaklar, ya da çıkabilirler mi? Herzog’a göre bu durumdan kurtulmanın tek yolu Tanrıya sığınmak, çünkü ancak onun yardımı ile ruhen ölmekte olan bir insan kurtulabilir. Herzog gibi inançlı insanlar için Tanrı hiçbir zaman yıkılmayan bir deniz feneri ve de bir limandır. Hem yol gösterir hem de zor zamanlarınızda sığınabileceğiniz bir varlıktır. Teist ya da Ateist, bu yazıda bahsettiğim korku, yalnızlık veya ümitsizlik duygularından herhangi birinden çile çekiyorsanız bu kitabı mutlaka okumalısınız. NE KADAR AVRUPALIYIZ Uzun yıllardır ülkemizde Avrupa Birliği’ne üye olma sürecimiz tartışılmakta… Kendimi bildim bileli bu böyle devam etmekte. Tarihe olan ilgim ise bu kitabı seçmeme sebep oldu. Öncelikle, Avrupa Birliği’nin bir parçası olma sürecimizin bu kadar sancılı sürmesinin olağan bir şey olduğunu düşünüyorum. Kitapta da tam bu hususta Türkiye’nin neden Avrupa’dan dışlandığı anlatılmakta. Bu konu hakkında çok derin düşünmeden genel olarak tarihimize bakmak yeterlidir. Tarih boyunca toplum olarak kurduğumuz devletlerin yapısı halkın refahının önemli olmasının yanısıra yöneticilerin ülkenin vazgeçilmez tek sahibi olduğunu gösteriyor. Tarih boyunca toplum olarak bu ilkelerle din dahi değiştirmemiz ve bu yönde ilerleyerek çeşitli bölgelerde farklı ülkelerle değişik nedenlerden dolayı savaşlara girmemiz, yaşama biçimlerimiz neden Avrupa’da dışlandığımızı daha iyi açıklıyor. Önceki eserlerden farklı olarak bu kitap Avrupa’ya olan bakış açımı biraz değiştirdi diyebilirm. Refah düzeyinin çok önemsendiği, her bireye yaşamını idame ettirme şansının her zaman tanındığı, bireylerin sadece kendi menfaatleri için çaba gösterdiğini her zamankinden daha iyi anladım. Bireylerin kendi çıkarları için vazgeçtikleri değerlerinin ağırlıklarını adeta kendi omuzlarımda hissettim. Öyle ki, bu bireyler her zaman savundukları adaleti ve demokrasiyi sadece kendileri için çabalarken temsil dahi edemiyorlardı. Adalet, insanların aynı imkanlardan faydalanmasını sağlayıp aynı başarıya ya da noktaya ulaşmasını beklemek veya aynı davranışlardan aynı sonuçlarla sorumlu olması demektir. Gerçek adalete ulaşmak için empati kurabilmek önemlidir. Sabit bir düşünceye bağlı kalmaktansa çok yönlü düşünmek farklı türden fikirleri anlayabilmek için vageçilmezdir. Örneğin Avrupa kültüründe saygı kavramının önemi çok büyüktür. Saygı Avrupa toplumunda, bireyin varoluşundan gelen temel bir hak olarak görülür ve bu nedenle insanlar tercihleri yüzünden aşağılanmaz veya bireyler fikirlerini beyan ederlerken kişilerin sözleri kesilmez. Ülkemizde ise insanımızın sıcakkanlı oluşu hemen kendini belli eder, daha karşımızdakinin cümlesi anlamlı hale gelmeden sözü kesilir. Kültür farklılığından da öte daha farklı nedenleri de vardır Avrupa’da dışlanmamızın. Avrupa’da, yıllardır övgülerle anlatılan eğitim sistemiyle, bürokrasi sistemleriyle neredeyse kusursuz bir şekilde kurulmuş, uzun yıllardır devam eden bir sistem vardır. Bunun getirileri hem ekonomik hem de sosyal anlamda ilerleme olsa da Avrupa’da yaşayan Avrupalı genç nüfusun giderek azalmasına neden olmuştur. Geçmişte yaşanan işçi göçleri ve günümüzde her geçen gün artan beyin göçleriyle Avrupa, Avrupalı olmaktan çıkmaya başlamıştır. Doğal olarak bu durumdan rahatsız olan Avrupa toplumu, Türkiye gibi nüfusu genç ve hızla artan bir ülkeyi birliğinde istememektedir. Bu durumun doğuracağı sebepler arasında kalabalık bir nüfusun Avrupa kıtasına rahatça yayılması en önemlisi olabilir. Ayrıca ülkemizin güneydoğusunda Ortadoğu ülkeleriyle bağlantılı olmasından dolayı, güvenlik endişeleri Avrupa’da aşırı bir şekilde artmıştır. Bu durum ise tekrar kültürel farklılıklarla başlayıp ayrımcılığa kadar giden farklı bir bakış açısının önünü açmaktadır. Bu bakış açısı ise maalesef toplum olarak beğendimiz Avrupa’yı tam olarak bizim düşündüğümüz kadar mükemmel olmadığını da göstermektedir. Bir hayal etmeye çalışsanıza, adaletin sadece Avrupalılar için çalıştığı bir Avrupa’da kimseniz olmadan tek başınıza yaşadığınızı… Karamsar olmayı bir kenara bırakırsak eğer, aslında kendi ülkemizde kendi insanımızı her alanda destekleyerek ve onlara adaletli davranarak bugün hayalini kurduğumuz sisteme ulaşmamız imkansız değil. İhtiyacımız olan, bizden olanı bize ötekileştirmemektir. Adil olmak için geçmişten gelen değerlerimizi bir etken olarak düşünmemeli ve o değerlerimizi ele alınan olaydan bağımsız olduğunu kabul etmeliyiz. Unutmayalım ki kimse bu dünyaya aynı koşullarda gelmiyor ve adalet herkes için gerekli. Bunların ışığında, güzel yarınlar için kimsenin haksızlığa uğramasına göz yummamalı, sadece kendimiz için değil ülkemiz için de çalıştığımızı ve sonraki nesillere güzel bir Türkiye bırakmamız gerektiğini unutmamalıyız. Kaynakça: Avrupalılık Nedir? Türkler Ne Kadar Avrupalıdır? / Onur Bilge Kula( Türkiye İş Bankası Yayınları 2015 ) HAYATI ANLAMLANDIRMAK Farklı siyasi görüşlere saygı duyabilmek benim biraz zorlandığım bir konu. Denemiyor değilim. Deniyorum ama olmuyor. Yalnız bu durumumla ilgili önemli bir detay var. İster aynı görüşleri paylaşayım ister taban tabana zıt olayım, inandığı fikirler ve değerler uğruna bedel ödeyen herkese büyük saygım var. Bu sebeple 12 Eylül zindanlarında, inandıkları fikirlerin uğrunda genç yaşlarda kurban giden sağcı Mustafa Pehlivanoğlu’nu da solcu Erdal Eren’i de rahmetle anıyorum. Geçtiğimiz günlerde hayatını kaybeden Fidel Castro ve arkadaşı Che Guevara da inandıkları uğrunda bedel ödediler. Başlangıçtaki idealleri faşist diktatör Batista’yı devirmekti. Başarılı olamadılar. Hapse girdiler, işkence gördüler ama vazgeçmediler. İnandılar ve en sonunda başardılar. Che için devrim Küba ile kalamazdı. Bütün Latin Amerika’yı sosyalizmle tanıştırmak için Küba’dan ayrıldı. Fakat hayalini gerçekleştiremedi. Bolivya’da CIA ve rejim güçlerinin birlikte düzenledikleri bir operasyonla yakalanıp öldürüldü. Artık her şey bitti gibi gözükse de onu öldürenlerin beklediklerinin tam tersi oldu. Che’nin ölümü tüm dünyada büyük bir tepki yarattı. Che’nin ismi, ünü, fikirleri Latin Amerika’yı aşıp tüm dünyaya yayıldı. Che’nin meşhur fotoğrafı 1968’de Avrupa’daki öğrenci hareketlerinde bayrak oldu. Sonuçta Che hayatını feda etmiş olsa da o kazandı ve onu öldürenler kaybetti. Arkadaşı Zülfü Livaneli’nin “Gözüyle Kartal Avlayan Yazar” adlı eserinde de Yaşar Kemal’in önce bir gözünü ardındansa babasını kaybetmesiyle başlayan zorlu hayatını ve inandıkları uğrunda bedel ödeyen bir yazar olduğunu okuyoruz. Fikirleri ve mücadelesi dolayısıyla askeri yönetimlerin ve bazı iktidar sahiplerinin sürekli hedefinde olan Yaşar Kemal, kendisine yönelen tehditler yüzünden uzun yıllar çok sevdiği ülkesinden uzakta yaşamış bir yazar. Yıllar sonra ülkesine döndüğündeyse aynı tehditlerin devam ettiğini, Yaşar Kemal’in asılsız birçok suçlamaya maruz kaldığını okuyoruz. Ama o son nefesine kadar barış istemekten vazgeçmedi ve ölümünün ardından milyonlarca kişi onun için gözyaşları döktü. İnandıkları uğrunda bedel ödeyen insanlara saygı duymamın sebebine gelince… Onlara saygı duyuyorum çünkü ödedikleri bedelin neticesinde ne olacağını bilmiyorlar. Cesurca bir belirsizliğin içine atılıyorlar. Che Guevara ölümü göze alıp bütün Latin Amerika’da devrim yapmak üzere yola çıktığında ölümünün ardından fikirlerinin, mücadelesinin tüm dünyaya yayılacağını bilmiyordu mesela. Erdal Eren de idamının ardından onlarca şarkıya ve şiire konu olacağını düşünmemiştir herhalde. Hele ki bu ülkenin demokrasi şehidi başbakanı Adnan Menderes, idam sehpasında son sözlerini söylerken bir gün milletinin kendisine iade-i itibar da bulunacağını ve kendisi için bir anıtmezar yaptıracağını aklından bile geçirmemiştir. Bir fikre, bir inanca ne kadar bağlı olduğunun ölçütü onun uğrunda ödeyebileceğin bedeldir. Bir insana duyulan sevgi için de geçerlidir bu durum. Eğer bir insanı gerçekten seviyorsanız gerektiğinde ondan vazgeçmeyi bileceksiniz. Mesela ben sevdiğim bir kızın hayatından ona zarar vermekten korktuğum için kendiliğimden çıkmıştım bir keresinde. Bu sezon başlayan “Vatanım Sensin” adlı dizide de benzer bir durum var. Dizide Albay Cevdet vatanı uğruna vatan haini damgası yemeyi göze alıyor. Benim gibi itibara önem veren bir insana göre Cevdet’in vazifesi, vatan için ölmekten daha kutsal. İnsan hayatının bir amacı, bir anlamı olmalı. İnsanlar seneler sonra kendilerine ben bu hayatta hangi yolda ne yaptım diye sorduklarında soruları cevapsız kalmamalı. Bu amaç sadece belli bir siyasi görüş yolunda gitmek değildir. Kimisi ailesi için çabalar, kimisi hayvanlar için, kimisi de bu namussuz dünyada namuslu kalabilmek için… Bunlar için de bedel öder insan. Önemli olan hayatınızda kendinizi adadığınız şeyin ne olduğu değil kendinizi adayacağınız en az bir şeyin olması. Hayatınızı anlamlı kılacak bir şey… Aksi takdirde yaşadığımız yetmiş-seksen yıllık süre biyolojik bir döngüden başka bir şey olmayacaktır. İzzet Egemen Elver KAYNAKÇA Livaneli, Zülfü. Gözüyle Kartal Avlayan Yazar. İstanbul: Doğan Kitap, 2016. Baskı. Ergenç, Halit. Vatanım Sensin. 2016. O3 Medya. Dizi. Ekin Dağlı Müziğin Gücü İnsanlar müzik dinlerler çünkü müzik insanların duygularına tercüme olabilmektedir. Bazı parçalar insanın hüznüne eşlik ederken, bazıları ise insan mutluyken sevincine eşlik etmektedir. Her duruma ve duyguya uygun bir beste vardır. Müzik, günümüzde ne tek seslidir, ne de her eserin sabit bir ritmi vardır. Bestecinin iletmek istediği duyguya göre bestenin veyahut eserin yapısı şekillenir. Şarkının ritmi ve tonalitesi bestenin hangi duyguyu yansıtacağını belirleyen önemli unsurlardan biridir. Genelde minör tonalitedeki besteler hüzünlü besteler, majör tonalitedeki besteler ise neşeli bestelerdir. Aynı zamanda müziğin ritmi bestenin temposunun, bir nevi bestenin aktarmaya çalıştığı coşkunun dışavurumudur. Müzik, ilk olarak insanların bulduğu nesneleri birbirine vurarak ses çıkarmasıyla oluşmuştur. İlk müzik ritimden ibarettir. Fakat zamanla insanlar müziği gündelik yaşantılarının içinde kullanmaya başlamışlardır. Erkekler kabilece toplanıp ava giderlerken, avın havasını değiştirecek olan ve avcılara gereken enerji ve cesareti verecek olan av müziğini, ava çıkmanın bir parçası haline getirmişlerdir. İnsanoğlu zamanla medenileştikçe kullandığı müzik aletlerinin çeşitliliği de artmıştır. Diri ve keskin bir sesi olan trompet kraliyet tarafından kullanılmaya başlanmıştır. Kraliyet törenlerinde trompet kullanılır olmuştur. Buğulu, derin ve mistik bir sese sahip olan org ise kiliselerde insanların tanrıya olan hayranlığı ve bağlılıklarını pekiştirmek için kullanılmıştır. Çoğu müzik aleti sembolik bir anlam taşır. Mesela saksafon Küba’da Batista döneminin ve emperyalizmin sembolik müzik aleti olarak görüldüğü için Fidel Castro’nun devrimci askerleri tarafından yasaklanmıştır. Müzik aletleri bile sembolik bir anlam taşırken farklı ideolojilerin kendileriyle özdeşleştirdikleri bir müzik türünün veya bir bestenin olması beklenilen bir şey. Her siyasi topluluk kendilerine güç verecek, birlik duygusunu pekiştirecek bir besteye ihtiyaç duyar. Benimsedikleri beste altında güç bulurlar, birlik ve beraberlikleri pekişmiş olur. Müziğin kitleleri nasıl da bir araya getirip çoğullaştırabilecek bir güç olduğunu, bu yaz gittiğim Edip Akbayram konserinde deneyimledim. Konser, insanın içindeki mücadeleye olan inancını arttıracak cinsten bir konserdi. Konserde belli bir yaş sınırı yoktu. 7’den 70’e Dikili’nin sakinlerinin ve yazlıkçıların katıldığı konser, benim ülkeme olan umudumu ve inancımı diriltecek cinsten bir konser oldu. Türkiye’de demokrasi ve adaletin durumunun iyiye gitmediğinin farkında olan ancak hâla ülkesinin geleceğinden umudu olan insanların buluştuğu, Atatürk’ün kurduğu Cumhuriyetin bir diktatörlüğe dönüştürülmemesi gerektiğinde hem fikir olan yüzlerce insanın buluştuğu bir konser oldu. Edip Akbayram’ın kıtaları yerinden oynatabilecek denli gür ve dinamik sesiyle seslendirdiği eserleri dinleyicinin içindeki mücadele isteğini her geçen dakika kamçılamaya devam etti. Edip Akbayram’ın gür ve dinamik sesi, tempolu parçalarla birleşince insanın içi kıpır kıpır olur ve kalbi güm güm atar. Sanki bir an için bulunduğum dünyadan uzaklaştım ve “Motorları maviliklere sürecek” çocuklardan biri oldum 5 dakika için. O kadar güçlü dizeler, muhteşem bir melodi ve dağları devirebilecek bir sesle buluşunca insanın içindeki mücadele isteği giderek artıyor. Bu mücadele haksızlığa karşı olan mücadeledir. Bu mücadele insan haklarına çelme takmaya çalışanlara karşı bir mücadeledir. Günümüzde insan hakları ihlalleri ve adaletsizlik giderek artarken, kendimi giderek ülkeme karşı yabancılaşıyor gibi görürken böyle bir konserin olması beni kendime getirmiş, demokrasi ve adalet mücadelesi verecek insanların olduğuna bir kez daha şahitlik etmemi sağlamıştı. Baskılara karşı en güzel cevap birlik olmaktır, sesimizi devrilmez, unutulmaz dizelerle duyurmaktır. O konserde hissettiğim müziğin ritmi, tonu, iskeletini oluşturan dizeleri ve ruh veren seslendiricisinin muhteşem birlikteliği mücadele gücü verdi bana. Müzik deyip geçmeyin, bir eser uyuyan insanlardan bir ulus çıkarır. Kübra Sümer Kaçış İnsan doğa kanunlarının getirdiği zorunluluk dolayısıyla nefes almaya başlar; doğar, büyür, büyüyemez olur, nefes alması giderek zorlaşır, sonra da ölür. Bütün insanlar için bu döngü tekrar eder. Elbette şu yüzyılda bunun içine eğitim, iş ve emekliliği de katabiliriz. Karmaşık görünen hayatımızdaki dizi bu şekilde işliyor basitçe. Bu durum bize göre “normal” olan. Burada sorgulamamız gereken kelime “normal” kelimesi olacaktır sanırım. Normal nedir? Normal sözlük anlamıyla “kuralına uygun, alışılagelen ve aşırılığı olmayan anlamındaki bir sıfat” (sozluk.gov.tr). Örneğin, bir oyunun düzgün işlemesi için yaratılan kurallardan bahsedebiliriz. Bu kuralların dışına çıkarsak bizi uyarırlar. Çünkü normal olan kurallara uyarak oynamaktır. Aksi takdirde kimse eğlenemez. Peki aynı kelimeyi neden insanlar için de kullanırız? Neden bazı insanlar normal, bazıları ise değildir bizim için? Bunun tek bir cevabı olabilir sanıyorum: Öyle olduğunu düşünmek.Evet, doğru. Hepimiz öyle olduğunu düşünüyoruz. Fakat bunun ardında yanıltıcı bir fikir var. Eğer ilk insanların Adem ve Havva olduğuna inanıyorsanız, onları şöyle düşünebilirdiniz: Palyaço kıyafetleri giymiş iki yüz kiloluk biraz sumo güreşçilerine benzeyen insanlar. Eğer böyle olsalardı kişilikleri de vücutları kadar bizden değişik olacaktı muhtemelen. Aç gözlülük veya asla doymak bilmemek bilinir özelliklerinden biri olacaktı örneğin. Ve binlerce yıl sonra doğmuş olan ve normal olduğunu düşünen insanlar aslında tamamıyla anormal olacaktı. Oyundışı kalan asıl onlar olacaktı. Bu durumda onların şans eseri normal doğduğunu söyleyebiliriz. Ayrıca şans eseri öyle olduklarını düşünüp başkalarını yargıladıklarını da. İşte bu yüzden normalin dışına çıkmak benim için hiçbir zaman önemli olmadı.Geçmişten gelen birtakım yargılara göre davranmak her hatırladığımda bana gülünç gözüktü. Çünkü yaşayan tüm bu insanlar geçmişten gelen kültürlerinin ürünüydüler ve orijinallikleri çok azdı. Kendi fikirleirne göre şekillendirdikleri bir hayatları yoktu. “Normal” kavramına ölümüne dek yapışmıştı birçoğu. Oysa Jack Isildore bu kavramların çoğunlukla aksiydi. Kendine göre “normal” geleni yaptı çoğunlukla. Ve tabii ki kendi normalleri başka olan ablası tarafından hor görüldü. Tıpkı diğer insanların yaptığı gibi. Kendi normalleri başka olan Jack Isildore mahallenin, uzaylıların aslında var olduğunu ve dünyayı patlatmak üzere olduğunu iddia eden bir topluluğa katıldı. Mahalledeki bütün insanalar onları yargıladı. Aksiymiş gibi, kocasını aldatan ve sonra da intiharına sebep olan ablası ise, tüm suç onun olmasına rağmen, asla mahalle tarafından yargılanmadı. Tüm bu sonuçların biricik sebebinin toplum ve ablası karşısında Jack ve benim normallerimizin fark olması olduğunu düşünüyorum, yani gerçek normalliğin göreceliliği. Keşke hayatımızda bambaşka bir düzen oturmuş olsaydı. Bahsettiğim herkesin başkalarının normallerine saygı duyması. Benim kendimce yarattığım normaller toplumun normalleriyle çelişiyorsa eğer, neden ben onlara uymak zorundayım ya da onlar bana uymak zorunda? Herkesin neden-sonuç zincirleri farklıysa eğer bu toplumsal bir travmaya yol açmayacaksa düşündüklerim başkalarını ne ilgilendirir? Herkesin kafasını açık bir kutuya benzetirsek, benim dünyanın düz olduğuna inanmam bile benim için normaldir ve kimseyi ilgilendirmez. Oysa Jack’in ablasının kocasını öldürmesi bir yanlıştır ve toplum tarafından örtülmemesi gerekir. Yani... gerekirdi. Eğer bambaşka bir düzen otursaydı hayatımıza, ne olurdu acaba? Yanlışlığın veya anormalliğin sanılanın zıttıyla yer değiştirmesi bu tam olarak. Tümüyle yanlış davranışları olan ve başkalarına zarar verdiğini bildiğimiz birine “Sen kaçıksın!” deme özgürlüğümüz olsaydı neler olurdu? Ya da farklı fakat mantığa dayalı düzgün yollarla bir noktaya gelmiş insanlar yadırganmasaydı, hayatımız gerçekten bugünden farklı olabilir miydi? Eğer bunu yapabilseydik, bana kalırsa yaşamımızdaki gerçek acılardan ve yanlışlıklardan birini çözmüş olurduk. Daha fazla hatalar yapmazdık bir anlamda. Çünkü toplumdan dışlanmak kadar berbat bir ceza yok ve çoğu insan bunu yaşamamak için çoğu kişi tarafından belirlenmiş normallere uymak zorunda. Örneğin, üstte de yazdığım gibi düz dünyaya inanmak bir tür tercih olmasına rağmen dünyanın geoit şeklinde olduğuna inanan insanlar tarafından her gün küçük görülüyorlar. Ben dünyanın düz olduğuna inanıyorum fakat bu kimseye zarar vermeyen bir gerçek. Eğer benim inandığım bu gerçek başkaları tarafından da saygıyla kabul edilirse tüm sıkıntılar, yadırgamalar, biribiri üzerine geçmiş sımsıkı düğümler kolaylıkla çözülecek. Ama olur da bu düğümü çözemezsek, - ki bu da çok olası çünkü söz konusu durum binlerce yıllık bir dava ve bizim de Humeların bahçesindeki kara koyunlardan bir farkımız yok çoğu zaman – biz de gördüğümüz en yakın çıkış kapısına yönelmekte beis görmemeliyiz, değil mi? Çünkü madem dünyadaki tüm kurallar arapsaçına dönmüş ve tüm o “mucizevi” dünya insanları bu karmaşık doğru veya yanlış değerlerin bütününe “normal” diyor, bizim de bu çok normal doğruluğa ya da yanlışlığa bir düğüm daha atmamız kadar “normal” bir durum olamaz. Belki de bu bir kısa devredir fakat kabul edelim ki en realist ve mantıklı kurtuluş yolu da budur. Bu kurtuluş da en muhtemel olarak dünyayı patlatmak ve Jack Isildore’nin dediği kadarıyla, kendimizi ve tüm dünyayı radyoaktif toz parçacıklarına dönüştürmek. Bu olabilecek en mantığa uygun yol olurdu, insanlar tarafından delilik olarak algılansa da. Tüm dünyanın bir ay sonra patlayacağına inanmak olabilecek en en “normal” sebep olurdu yaşamak için. Kaynakça: “Anormal.” Türk Dil Kurumu. Güncel Türkçe Sözlük. Web. 25 Kasım. 2019. K. Dick, Philip. Bir Palavracının İtirafları. Çev. Alper Kaan Bilir Alfa Kitap, 2017. Baskı. “Normal.” Türk Dil Kurumu. Güncel Türkçe Sözlük. Web. 25 Kasım. 2019. (Bayan Peregrine'in Tuhaf Çocukları. Burton, Tim. 20th Century Fox. 2016. Film.) Çöpe Atılmış Potansiyel Bu filmin haberini ilk sosyal medyada almıştım. Filmin üzerine kurgulandığı kitabın hayranlarının heyecanını görmek bile beni heyecanlandırmaya yetmişti. Konusunu öğrenmemle heyecanım arttı, filmin altındaki Tim Burton imzası filme gitmeme garantiledi. Filmi izledikten hemen sonra dünyadaki en iyi film olduğunu düşünmeme rağmen film hakkında düşündükçe heyecanım söndü. Önce şunu söylemeliyim, renkli ve aile filmi hissi veren bir afişten böyle bir film çıkmasını beklemiyordum. Filmdeki bazı sahneler gerçekten rahatsız ediciydi, ama bu yanlışlık hissi filmin masumiyetin altında saklanan karanlık tarafına çok güzel uymuştu. Beklentilerimi tepe taklak eden bu film ilk başta düşüncelerimi ele geçirmişti. Filmin konusu, kendine özgü dünyası, filmin masum görüntüsü ile karanlık hikâyesindeki zıtlık gibi faktörler, bu filmi izledikten birkaç gün sonra kendisini aklımda olan tek şey kıldı. Ancak bu beğeni sonsuza kadar sürmedi. Çünkü fark ettim ki bu filmde kullanılmamış çok fazla potansiyel var. Filmin açılışında ilk başta korktuğumu hissettim. Gözlerimin önüne son derece ürkütücü ve yanlış görünen bir fotoğraf albümü ile başlayan bir açılış serilmişti. İşte o an bu filmin afişteki kadar masum bir çocuk hikâyesi olmadığı ve Tim Burton’ın ellerinden çıkmış olduğu benim için netleşti. Film ürkütücü bir açılış yapsa da beni sardı, zaman kavramını yok etti. Benim için bu film su gibi akıp gitti. Bu sürükleyicilik filmin anlatmak istediği çok fazla şey olmasından ve her sahneyi bolca doldurmasından kaynaklanıyordu. Filmin “tuhaf” etkisi gerçekten ilgi çekiciydi ve tuhaflığın ustası Tim Burton bu konuda çok iyi bir iş çıkarmıştı. Sonu gelmeksizin önüme sunulan ilginç konular ve sahneler filmi çok zevkli kılmıştı. Her karede ilgimi çeken ve beni üzerinde düşünmeye davet eden bir etken vardı. Karakterler, kostüm ve sahne tasarımı, yepyeni bir dünya, bitmek bilmez bir hayal gücü… Bu kadar olay, karakter ve görsel bolluğun çoğu göze batmasa da karakter kalabalığı beni çok rahatsız etti. Filmde potansiyeli çok fazla olan ancak bunun kullanılmaması sonucu hayal kırıklığı yaratan fazlaca karakter vardı. Bazı karakterler sadece “tuhaf” göründükleri için oradaydılar ve onların fazlalığı izleyiciyi boğuyordu. Arka planda kalmış onca karaktere küçük ama gereksiz roller vererek adeta izleyiciyi bu karakterlerin önemli olduğuna inandırmaya çalışıyorlardı. Bu küçük ve akılda kalmayacak roller beni bu kadar karakterin gerekli olduğuna inandırmaya yetmedi. Bir roman serisini bir filme sığdırmaya çalışmak elbette böyle zorluklar yaratsa da ben bu sorunun çok daha iyi bir şekilde çözülebileceğine inanıyorum. Eğer filmin yönetmeni ben olsaydım bu ilginç ama geri planda kalmış karakterin bazılarını tamamen arka plan karakteri yapardım. Bazılarını ise sadece onların gerçekleştirebileceği roller koyarak değerlendirirdim. Unutulmaya mahkûm ve yavan düzeydeki küçük aşk hikâyelerini zaten adeta bir yün yumağı olmuş olay çizgimden çıkarırdım. Düşündüğüm çözümlerin hiçbiri işe yaramazsa bu filmi tek film yerine seri film hâline getirirdim. Bu problemlerin üzerinde fazla durulmaması bence büyük bir hata olmuş. Güzel olan bir filmi harika yapma olanağının değerlendirilmemesi gayet üzücü. Elinize çok satan bir kitabın limitsiz ve anlaşılmaz dünyasının verildiğini düşünün. Bu kadar karakter ve olayı değerlendirmek yerine hepsini itiş kakış iki saate sığdırmaya çalışır mıydınız? Elinizde bu dünyayı yeniden inşa etmek için onca malzeme varken bu çoğunu görmezden gelip sadece en klişe yerlerine ışık tutar mıydınız? İşte bu filmde Tim Burton’ın böyle hatalara düştüğünü hissediyorum. Çünkü bu geniş dünyanın kullanılmamış yönlerinin gerçekten çok ilginç olduğunu düşünüyorum. Bu filmi her ne kadar beğenmiş olsam da onun hakkında düşünmek, onca kullanılmamış materyali görmezden gelememek beni üzüyor. İlayda Güneysu  Görsel: Bayan Peregrine'in Tuhaf Çocukları. Burton, Tim. 20th Century Fox. 2016. Film. DÖNÜM NOKTALARI Dönüm noktaları hayatımızda hep olmuştu, bundan sonra da olmaya devam edecek. Her birimizin hayatının geri kalanını kiminle, nerede, nasıl geçireceği belki de vereceğimiz en ufak bir karara bağlı. Daha düşünmesi bile ürpertici olan bu gerçekle yaşıyoruz aslında hepimiz. Her şey birbirine nasıl da pamuk ipliğiyle bağlı… Hayallerimiz var, hedeflerimiz de var; onlara ulaşmak için her türlü fedakârlığa hazırız. En azından öyle olduğumuzu düşünüyoruz. Peki, gerçekten öyle miyiz, yoksa sadece kendimizi mi kandırıyoruz? Hayatımıza dair verdiğimiz en ufak bir kararın aslında bizim için bir dönüm noktası olabileceğini hissederken, bu kararları aklımıza mı yoksa vicdanımıza mı bırakacağımız belki de sorunun ta kendisi. İşte bu noktada, her şey bu kadar karmaşıkken yaptığımız bir hareket, bütün varlığımızı derinden etkileyecek bir karar, bize ne kadar fayda sağlayabilir, bunu bilemiyoruz. Geri adım atmak ne yazık ki her zaman geçerli bir seçenek değil bizim için, istemesek de aldığımız kararların arkasında duruyoruz çoğu zaman. Aldığımız kararları başkalarına anlatıp onları ikna etmeye çalışmak ise başka bir zorluk. Beklentileri karşılamak görevi omuzlarımızda olduğu sürece bazı yapıların değişmesi zor gibi görünüyor. Bazen kendi beklentilerimizi, bazen de başkalarının beklentilerini karşılamak için sonradan pişman olacağımız kararlar alıyoruz. Önemsiz gibi görünen bu kararlar bazen de bizim için dönüm noktası olabiliyor. Olaylar kontrolümüzden çıktıktan sonra biz de artık bir seyirciden farklı değiliz, sadece akışın içindeyiz artık. Kahramanımız “Sadece küçük bir kitap olacaktı.” derken amacının ne kadar da masum olduğunu anlatmak istiyor bize. Bir şeyleri elde etmek için yapılan ufak hataların ya da yanlışların önemsiz olduğunu düşünmek çok da gerçekçi değil. “Zafere giden her yol mubahtır.” diyebilmek biraz işin içinden sıyrılmaya çalışmaya benziyor. Zararsızlığına inandığımız beyaz yalanlar taşıyamayacağımız kadar çok olursa o zaman ne olacak? Bir an içinde verdiği karar, ellerinin arasına sığmayacak kadar büyük artık kahramanımızın. Bir kararı vermek, uygulamak tabii ki çok zor. Ancak o kararın arkasında durabilmek de en az o kadar zorlu bir görev. Çünkü vereceğimiz karar ne olursa olsun peşimizi asla bırakmayacak, biz vazgeçmek istesek de o vazgeçmeyecek. Onlarla yaşamak zorundayız bundan sonra. Ağzımızdan çıkan kelimeler herkesi ve her şeyi iyi yönde etkileyebilir ancak bunun bir de bedeli olmalı. Bu bedeli nasıl ödeyeceğimiz ise bizim için başka bir dönüm noktası… Tüm bu davranışlarımızın bir sebebi olmalı. Biz kabul etmek istemesek de bizi avuçlarında oynatan bir hayat var ortada. Hayat bazen önceliklerimizi bizim adımıza sıralıyor. Karşı çıktığımızda da işler sarpa sarıyor ne yazık ki. Kahramanımız yazma ilhamını karısından aldığını anlatırken, bir süre sonra yazma işinin kendisine karısından daha fazla değer verdiğini söylüyor. Bu maalesef insanoğlunun bir zaafı. Önceliklerimizi çok fazla değiştiriyoruz. Aslında neye değer verdiğimizi, asıl amacımızın ne olduğunu çok kolay unutabiliyoruz. Hayallerimiz de bunun bir başka sebebi sanırım. Bazı şeyleri o kadar fazla hayal ediyoruz ya da istiyoruz ki, bize gerçekmiş gibi gelmeye başlıyorlar. Hayallere sınır koyamayız, ancak onların hayal olduğunu bir an için bile aklımızdan çıkarırsak gerçeklikle olan bağımızı kaybedebiliriz. Bizim için en önemli gerçek limitlerimiz aslında. Ne yazık ki hayal ettiğimiz şeylerin çok ufak bir kısmını gerçekleştirebilme yetisine sahibiz. Acı da olsa bunları kabullenebilmek yetişkin olmanın bir gerekliliği. Gerçekle hayal birbirinden çok da farklı değil, aksine çok yakınlar; ama asla birbirlerine temas etmezler. Yaşamımız da bu ayrımın bir sonucu adeta. Ne istediğimize karar verirsek her şey biraz daha kolay oluyor sanırım, bu hem hayattan hem de kendimizden ne istediğimizle alakalı. Kafamızdaki o kişi olabilir miyiz, o kişi olmak için neleri göze almalıyız? Bir noktada geriye dönüp baktığımızda, bir amaç uğruna her şeyini kaybetmiş insanları görme ihtimalimiz olduğu için, hırslarımıza da gerçekçi yaklaşmak gerekiyor. “Keşke yapsaydım” ile “Keşke yapmasaydım” arasındaki o ince çizgide dikkatli yürümemiz gerekiyor. Geçmişimizde kalmak ne yazık ki bizi geleceğimize ulaştırmıyor. Üstelik bizimle birlikte kaldığını sandığımız insanlar çoktan ilerlemiş de olabilir. Bu hem rahatlatıcı hem de üzücü bir nokta. Üzerimizden bir yük kaldırsa da bizi boşluğa da sürükleyebilir. Her şeye rağmen hayatın kalabalığı içinde tek başımıza ilerliyoruz. Her dönüm noktasında durup bir ileriye bir de geriye bakmadan en doğru kararı veremeyeceğiz sanırım… BEKİR BERKER YERÖZ Ege Nergiz 21202210 Turk 102 Sube 7 Ahmet Kaya BEN’E YOLCULUK Kitaplar, insanın kendini arayışı, anlatması, yer bulması ve içini dökme çabası doğrultusunda birer araçtan ibarettir aslında… Bu işi en iyi başaranlar arasında Montaigne’ye yer vermezsek, şüphesiz edebiyat dünyasının mihenk taşlarından birisini yerinden oynatmış oluruz. “Denemeler” adlı eseri ile tecrübelerini ve bir nebze yaşantısını anlatan Montaigne, farklı da olsa her okuyucusunda ortak bir nokta oluşturan izlenimler bırakmayı başarmış ve ilk basımı 1580 yılında olmasına rağmen, güncelliğinden ve etkileyiciliğinden hiçbir şey kaybetmeyen bir kitap yazmayı başarmıştır. Oluşan ortak nokta ise, asırlar önce yaşamış bir insanla aynı düşünceyi paylaşıyor olmanın verdiği şaşkınlık, mutluluk ve bu durumdan duyulan hazzın ta kendisidir. Her bir denemesinde farklı kavramları işleyen Montaigne, aslında her bir kavramı işlerken, bizimle aynı fikri paylaşmış ve bunu bizi hiç tanımadan, bizimle hiç konuşmadan, hatta şu an ki koşulların çok dışında koşullarda sürdürdüğü hayatıyla başarmıştır. Tek başardığı da bu değildir üstelik… Bizi hiç tanımadığımız, hiç görmediğimiz ve büyük ihtimalle de hiç karşılaşmayacağımız insanlarla aynı düşünceleri paylaşacak, aynı fikirleri taşıyacak bir duruma getirmeyi başarmıştır. Mutluluğun en sağlam temellere dayanan yolunun bağımsızlık olması gerektiğini söylüyordu ancak nasıl bir bağımsızlıktı bahsettiği? “Fikirlerimizi, yapmak istediklerimizi, yapacaklarımızı etkileyecek tek nokta, yine kendimiz olmalıyız” diyordu Montaigne. Ancak bu mümkün müydü? Ailemiz, ekonomik koşullar, sorumluluklarımız… “Bunların hepsini ve daha fazlasını bir kenara atabilir miyiz?” sorusunun cevabı, içinde bulunduğumuz yüzyılda ve yaşadığımız dünya sisteminde “hayır” kutbuna daha yakın sanırım. Ancak hepimizin yapmak istediği de tam olarak bu. Yani her şeyi bir kenara atabilmek ve yapmalıyım dediklerimizi yapabilmek. Bugüne kadar ne öğrendik? Ailemize karşı sorumluluklarımız, toplum içinde birey olmak, para kazanmanın gerekliliği ve bir sürü sorumluluk. Bunlar bizi biz yapan değerleri oluşturmamızı destekleyen olgular olarak tanıtıldı bize. Ancak Montaigne öyle güzel işlemiş ki, bunlar aslında “Ben”e ulaşmamızı engelleyen duvarlardan başka bir şey değildir. Biz bunları düşünmek zorunda olduğumuza ikna edilerek büyütülmüş bir nesiliz ve bizi bunlara ikna eden nesil de bunları düşünmek zorunda bırakılmıştı. Dolayısıyla insanoğlu her geçen gün biraz daha uzaklaştı “Ben”inden… Aramızda bunun farkına vararak bu zorunluluklardan uzak yaşamaya başlayan ya da çalışan insanlara ne gözle baktık peki? Sorumsuz, deyim yerindeyse bir baltaya sap olamamış demedik mi çoğunlukla? Çok yanlış anladık belki de özgürlüğü, ya da özgürlük bize çok yanlış anlatıldı. Bize hep “Kendin ol” dendi, ancak toplumca oluşturulan yargılardan dolayı buna izin verilmedi. Çok uzak kaldık “Ben”imizden. Ne zaman onu görüp yanına gitmeye çalışsak, kolumuzdan tutan bir el tarafından alı konulduk. Hangimiz istemezdi peki, bize anlatılan anlamıyla değil de, Montaigne’nin anlattığı gibi bir bağımsızlık okyanusunda, gerçek anlamıyla özgürlüğü hissederek geçirilen bir yaşamı? İşin en acı yanı da, tüm bunları söyleyebiliyoruz, ancak bunları yapabilecek cesareti kendimizde bulabilmek için daha ne gibi tecrübeler edinmemiz gerektiğini bilmiyoruz. Bizi en çok üzen şey ise, hangi türde bir yaşam sürmek istediğimize karar veremiyor olmamız. Yaşamak, -zaman geçirmeyi kastetmiyorum- güzel anılar biriktirmek ve yapacaklarımı, yapmak istediklerimin hepsini ya da çoğunu yaptım diyebilmek; düşünmesi bile güzel... Bize sunulan hayat kısa olsa da, “Ben” olabilmek
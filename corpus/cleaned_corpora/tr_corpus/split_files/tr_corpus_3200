bir birey yapmaya yardımcı oldu. Her perşembe gittiğimde adımı hatırlamaları bile inanın ne kadar muhteşem bir duygu anlatamam. Son olarak down sendromlu veya otizmli insanların insani değerleri yüksektir, siz kötülük yapsanız bile size olan sevgileri hep aynı kalır, kötülük nedir öğrenmemiş bu çocuklardan, genetikleri farklı diye bu bakışlarımızı ve korkumuzu artık yıkma zamanı gelmedi mi? Artık onlarla daha fazla iletişime geçme, daha çok sevgimizi verme zamanı değil mi? (Resim 1) Kaynakça: 1-Whiffen, Leean. “Elveda Otizm” Epilson Yayınları, 2015. 2-Ziçev, Ankara. Yazarın kendi çektiği fotoğraf. 3 Mart 2017. Sütlüoğlu 1 Nedim Mertcan Sütlüoğlu Gönenç Tuzcu TURK 102-22 Roman 4 11 Kasım 2014 Tarihin Edebiyatı 6 Haziran 1799’da Moskova’da doğmuş olan Aleksandr Sergeyeviç Puşkin, Rusya’nın Petersburg şehrinde 10 Şubat 1837’de yaptığı düelloda öldürülmüştür. Rus Edebiyatının kurucularından birisi olarak da kabul edilen Puşkin, lise yıllarında yazdığı şiirlerinde bile kullandığı gerçekçi bakış açısı göze çarpmaktadır. İlerleyen yıllarda yazdığı muvaffak eserlerde de gerçekçilik ön plandadır. Bu ebedi eserlerden birisi olan Dubrovski adlı eserinde Rusya’nın o dönemdeki sosyal yapısı hakkında bilgileri ve çarpıklıkları bizlere deyim yerinde ise açısını bozmadan yansıtmaktadır. Kitabın daha ilk sayfalarında sosyal sınıflar hakkında bilgi vermeye başlayan Puşkin, dönemin derebeylerinden birini temsil eden Petroviç karakterini bizler ile tanıştırırken “Komşuları onun en küçük bir isteğini yerine getirmek için can atarlar, il memurları adını duydukları zaman titrerlerdi. Kirila Petroviç bu yaltaklanma gösterilerini, kendisine verilmesi zorunlu bir rüşvet sayardı.” (5) şeklinde bir tanımlama yapmaktadır. Aslında burada dikkatimizi çekmesi gereken şey “il memurlarının derebeyine boyun eğmesi” olmalıdır. Çünkü bu devletin derebeylerinden daha güçsüz ve otoritesiz olduğunun en büyük kanıtlarından biridir. Ayrıca, bu bilgi tarih derslerinde hepimizin öğrendiği bir bilgidir ve tarih derslerinde öğrendiğimiz bu tür bilgilerin okuduğumuz bir kitap ile eşleşiyor olması Puşkin’in dönemin koşullarını satır aralarına saklayabilme dirayetinin en güzel örneğidir aslında. Sütlüoğlu 2 Kitaba ismini veren Gavril Dubrovski karakterini bizlerle tanıştırdıktan sonra usta yazar Puşkin, devletin yargı kolunun da bu derebeylerinin elinde olduğunu ise Petroviç’in Dubrovski’ye sinirlenip yetkili kurumlara giderek otoritesi ile yargıya müdahale etmesi sonucunda alınan mahkeme kararını bizlere aktararak göstermektedir: “…Çekişmeli mülkün tapu senetlerine ve veraset hakkına dayanılarak Dubrovski’den alınmasına; aynı zamanda kişilerin, sahip olmadıkları bir mülkün gelirine de el koyamayacaklarına göre bu gelir tutarının hesabolunarak Dubrovski’ye ödetilmesine karar verilmesini iddia ve talebetmiştir.” (17) Bu alıntı, kitapta sayfalarca yer verilmiş olan kararın küçük bir kısmıdır. Anlaşılacağı üzere, devletin en güçlü kolu olması gereken yargının bile derebeylerinin deyim yerinde ise kuklası olmuş durumdadır. Toprak sahibi olan derebeylerinin devlet üzerindeki otoritesini tarih kitaplarında çoğumuz okumuşuzdur, fakat unutulmaz yazar Puşkin, bu bilgileri gerçekçilik çatısı altında bizlere aktarmaktadır ve bu da bizlere tarihte okuduklarımızın gerçek hayattaki yansımasını görme şansı vermektedir. Eserin devam eden sayfalarında da dönemin koşullarını bizlere doğrudan aktarmaktan çekinmeyen usta yazar Puşkin, devlet otoritesine karşı gelenlerin sadece derebeyleri olmadığını ve ortada “eşkıya” diye adlandırılan grupların da olduğunu ise: “…Bir takım eşkıyalar türemiş ve çevreye dehşet saçmaya başlamışlardı. Hükümetin bunlara karşı aldığı tedbirler yeterli olmamıştı. Biri ötekinden güzel soygunlar birbirini kovalıyordu. Ne yollarda, ne de köylerde güvenlik kalmamıştı. Eşkıya dolu troyka, güpegündüz bütün ilin içinde dolaşıyor, yolcuları ve posta arabalarını çeviriyor, köylere iniyor, derebeyi köşklerini yağma edip ateşe veriyordu.” (41)Sütlüoğlu 3 Sözleri ile açık bir şekilde belirtmektedir. Anlaşılacağı üzere, ortada bir kargaşa durumu olduğunu ve devletin bunun önüne geçemediğini hatta yıkılmış olan devlet otoritesinin deyim yerinde ise çocukları olan eşkıyalara derebeylerinin de gücünün yetmediğini resmetmektedir, Puşkin. Tarih kitaplarındaki “Derebeyleri” içerikli başlıkların son kısımlarında ise Puşkin’nin bize yansıtmış olduğu bu kargaşa anlatılmaktadır yani eserdeki olay örgüsünde aktarılan bilgilerin veriliş sıraları da tarih kitaplarındaki sıra ile örtüşmektedir, bu da başka bir maharetidir namdar yazarın. Gerçekçilik çatısı altında kaleme aldığı eserlerinde bizler için dönemin de resmini çizmeyi unutmayan Aleksandr Sergeyeviç Puşkin, bu dirayetinin bir getirisi olarak bence tarihi edebiyata dökmektedir veya başka bir deyiş ile tarihin edebiyatını yapmaktadır. Sütlüoğlu 4 Kaynakça Puşkin, Aleksandr Sergeyeviç. Dubrovski. Ankara: Urartu Yayınları, 1999. Mutlu Olmak Bir Seçimdir Mutluluk ölçülebilir, kâr edilebilir ya da ticareti mümkün olan bir şey olmamasına rağmen dünyadaki her şeyden önce mutluluğu ararız. Mutlu olmak ve birçok şeyimizin olduğunu bilmek isteriz. Ancak mutluluk bir eşya gibi elde tutabileceğimiz bir şey değildir, soyuttur. Hâl böyleyken, Ona sahip olup olmadığımızı nasıl bilebiliriz? Sadece bir his mi? Ve eğer birisi mutlu değilse, o hissi nasıl elde edebilir? Mutluluk maddi zenginlik ile ölçülmez. Yeni bir araba veya televizyon, lüks bir yat veya üç katlı bir ev, neşeli duygulara eşit değildir. Bunlar durum sembolleridir ve bir insanı başkalarına mutluymuş gibi gösteren şeylerdir ancak mutlu bir yaşam garanti etmez. Yine de tüm bunlara sahip olup mutsuz olan insan çok azdır. Normal insanlar tüm bunlara sahip olmadığına göre, mutluluk normal insanlara göre değil diyebilir miyiz? Neden diyelim ki? En iyisi demeyelim. Yani, mutluluğu başaran “maddi şeyler” değilse, ne olabilir? Belki hedefler olabilir. İnsanların bir anlam hissine ihtiyacı vardır, bir şeylere anlam yüklemeye, mesela hayata. Yaşamlarında bir amaca yönelik düşünceye sahip insanlar genellikle onlardan memnuniyet duyar. Bir nedenle bu gezegene koyulduğumuzu düşünmüşüzdür belki de. Her bir insan için farklı bir neden. Bu nedeni bulabilmek ya da amacımıza yönelik bir ilerleme kaydetme, yani gelişme hissi, bizi mutlu hissettirebilir. Ancak ileriye doğru hareketi çok ileri götürmek kötü bir şey olabilir. Örneğin, diğer her şey pahasına elde edilen bir başarı başarı, mutluluğun tam tersine yol açabilir. Hayat denge ister. Çalışmak, oynamak, mücadele etmek ve eğlenmek gibi unsurların bir denge oluşturduğunu anlayan insanlar, evrene daha uyumlu olabilirler ve mutluluğu daha iyi elde hissedebilirler. Mizah da hayatımızı güzelleştirebilir ve hayat daha keyif verici bir hâle gelebilir. Bir araştırmaya göre, komedyenler, diğer mesleklerle uğraşan insanlara oranla daha uzun yaşıyorlarmış; çünkü kahkahanın baharatının hayata katkıda bulunduğu ve günlük ilerlemenin küçük sıkıntılara değer olduğunu daha iyi anlarlar. İnsanlar mutlaka çaba sarf etmesi gereken bir şeyleri ve gülebilecekleri bir şeyleri varsa mutluluğu bulabilirler. Ama bu yeterli mi? Kesinlikle hayır. Sonuçta, mutluluğun son anahtarı aslında mutlu olma kararıdır. Bir gemiyi batıran şey üzerinde yüzdüğü su değil, içine aldığı sudur; bizleri de zora sokan şey, etrafımızda olanlar değil, kendi içimizde çeliştiklerimizdir. İnsan doğası gereği negatif enerjiyi herhangi bir yerde görebilir ya da sorunlar yerine çözümlerle başa çıkabilir, yani sorunlardan kurtulmak yerine çözümlerden kurtularak kendine yeni sorunlar yaratabilir. Günün sonunda, Aristotales’in de dediği gibi, "Mutluluk kendimize bağlıdır.” Bu bizim yapmamız gereken bir seçimdir, önce kendimizi buna inandırmalıyız. Diyelim ki bir şekilde kendimizi buna inandırdık ve mutlu olduk. Bu durum sonsuza kadar sürecek mi? Her zaman mutlu mu kalacagız? Kulağa imkânsız gibi geliyor. Mutluluk bir amaç olarak görülmek yerine, daha iyi bir yaşam için bir araç olarak görülürse daha kolay elde edilir diye düşünüyorum çünkü bir yolu yürümek o yolun sonuna ulaşmaktan daha kolaydır. Sona ulaştığımızda hislerimiz anlıktır ancak yol uzundur. Bu yüzden önemli olan nasıl öldüğümüz değil nasıl yaşadığımızdır. Jeanette Winterson, Normal Olmak Varken Neden Mutlu Olasın’da “Mutlu sonlar yalnızca bir duraklamadır. Üç çeşit büyük final vardır: İntikam, trajedi, bağışlama. İntikam ile trajedi genellikle bir arada gerçekleşir. Bağışlama geçmişin borcunu öder.” diyor. Yolun sonuna geldiğimizde önümüzde iki seçenek kalıyor; intikam almak ya da affetmek. İkisi de oldukça trajiktir. Hayat bizi sürekli seçim yapmaya zorlar. Önemli olan yaptığımız seçimler değil, onların bize hissettirdikleridir. Kim olduğumuzdan ve neye sahip olduğumuzdan memnun olmak, bilinçli bir şekilde yapılması verilmesi gereken bir karardır. Hedefler mutluluğun kapısını açabilir. Hayatta kahkahalar bulmak önemlidir fakat günün sonunda, mutluluk konusunda bir tercih yapmamız gerekir. İsteklerimizi, hak ettiklerimizi ve sahip olduklarımızı düşünmemiz ve kabul etmemiz gerekir. Mustafa Ekrem YILMAZ Kaynakça Winterson, Jeanette. Normal Olmak Varken Neden Mutlu Olasın. Sel Yayınları, 2015. Baskı. İçimizdeki Gollum İçinde umursamazca yaşadığımız dört milyar yaşındaki bu dünyada, adaletsizlik, ayrımcılık ve ırkçılık gibi kavramların varlığı beni hep düşündürmüştür. Bu kavramları neden yarattığımıza gelirsek cevabım 'güç' olurdu herhalde; aklıma gelen bu kavramların insan yozlaşmasının bir ürünü olduğudur. Ancak yirmi yıllık hayatım boyunca okuduğum, izlediğim ve duyduğum yüzlerce olaya rağmen insanların neden gücün peşinden koştuğunu tam olarak çözebilmiş değildim, ta ki J.R.R Tolkien'in kalemiyle bizlere bu durumu kelimelerle sembolik olarak ifade etmeyi başardığı Yüzüklerin Efendisi serisini okuyup ve daha sonra yönetmen Peter Jackson'ın üçleme halinde beyaz perdeye etkili bir şekilde aktardığı filmi izleyip gücün insanları ne hale getirdiğini metaforik dünya ve karakterler üzerinden görene kadar. J.R.R Tolkien, kitaplarında bahsettiği soyut güç kavramını metalaştırarak bize bir yüzük olarak sunar. Bu yüzük karakterleri “tayf” denilen ruhsuz şeytani bir varlığa dönüştürmeden önce onlara istedikleri her şeyi elde etme vaadi sunar ve neticede bu da gücün farklı versiyonlarının ortaya çıkmasına ve kavramın karakterden karaktere değişmesine neden olur. Bu durum en iyi kendi rahatlarına fazla düşkün hayatta hiçbir hedefi olmadan yaşayan bir ırk olan Hobbitlerin yüzüğün sahip olduğu bu gücün büyüsüne kapılıp rasyonel düşünme yeteneğini yitirmesi ve sürekli yüzüğü arzulamasına neden olmuştur. İnsanların her şeyin farkında olmalarına rağmen birçok şeyi arkalarında bırakıp salt gücü (para, başarı, ego vb.) istemeye devam etmelerine anlam vermekte zorlanıyorum. Dünya üzerinde var olan ve sürekli değişen gücün tanımının günümüzde para olduğunu düşünüyorum. İnsanların kendi hayatlarını devam ettirmek için oluşturdukları ekonomik sistemin kalbi olan para, bizim tüketme arzumuzun yanı sıra hırslarımızı ortaya çıkardığı için gücün günümüzdeki metalaştırılmış hallerinden biridir. Aslında gücü temsil eden kavram sadece para değildir. Üç milyon yıldır var olduğumuz bu gezegende tarım yapmaya başladığız andan itibaren varlığını devam ettiren kavram yönetmektir. Konu yönetmek olunca gücün bizi nasıl yozlaştırdığını anlatan binlerce örnek vardır. Bunlardan biri: Adolf Hitler Almanya şansölyesi olduğu zaman, halka ekonomik eşitlik vaat etmiştir ve kendi maaşının tamamını fakirlere ve kimsesiz çocuklara bağışlamıştır. Aradan çok zaman geçmeden kendi maaşını geri alan Hitler aynı zamanda halka verdiği sözleri de tutmamış, iktidara geldikten on yıl sonra tamamen bambaşka birine dönüşmüştür. Sonuçta Adolf Hitler neden olduğu İkinci Dünya Savaşı’nda katlettiği altı milyonda fazla Yahudi ve bunların bir milyonu aşan sayıda çocuk ve kadın içerdiği düşünülürse yönetme gücünün insanları nasıl bir varlığa çevirdiğinin somut bir örneğini görmüş oluruz. İnsanların neden güce karşı koyamadıklarını düşününce aklıma insanlarında doğanın bir parçası olduğundan başka bir şey gelmiyor; çünkü doğada güçlü olan hayatta kalır; ama doğanın kanunu ne olursa olsun bizi doğadan ve doğadaki canlılardan ayıran en önemli fark bizim düşünebilir varlıklar olmamızdır. Peki bu “güç” kavramının karşısında boyun eğmeyebileceğimiz anlamına geliyor mu? Bu sorunun cevabının tamamen insanların iradesi ile ilgi olduğunu düşünsem de bu sonu gelmez onlara her şeyi sunan bir kavram nasıl alt edilir, insanlar gücün gösterişli varoluşuna ona karşılık sahip oldukları zayıf iradeleriyle nasıl başa çıkabilir gibi şu an için yanıtı kesin olmayan başka sorular doğurmaktadır. Örneğin, demokrasi gücü bölen ve sınırlayan bir yönetim biçimi olmasına rağmen günümüzde onun içindeki yozlaşmayı hissediyoruz. Güçler ayrılığı ilkesi üzerine kurulan bu kavram bile insanların gücü arzulamasına bir engel teşkil etmiyor. Bu durumun eğitim ile çözülebileceği düşünülse de bunun tersini ispatlayan örnekler var. Gelişmiş ülkelerde yani eğitim seviyesi yüksek olan ülkelerde bile gücü elde etme arzusu varlığını devam ettiriyor. Zaten bu ülkelerin gelişmiş olma sebepleri bile gücün etkisinde olmalarıdır. Gücün insanlara neler yaptırdığını veya neler yaptırabileceğini binlerce örnekle açıklayabilirim çünkü insanoğlu için bu kavram çok değişkendir; çok para, çok büyük mevkiler, daha çok eşya, daha büyük bir ev, son model bir telefon, fiziksel güç, askeri güç ve hatta Yüzüklerin Efendisi’nde olduğu gibi her şeyi vaat eden büyülü minik bir yüzük bile olabilir. Acı olan şey insanoğlunun elindeki tek panzehir “irade” yani genellikle kaybeden taraf olduğudur. Bedirhan KARA Dünyanın En İyi Yemeklerini Benim Annem Yapar Şimdi bir saniyeliğine senden 'kadın' deyince aklına gelen ilk rengi söylemeni istiyorum. Neden aklına pembe geldi? Birbirimizi kandırmayalım, aklına gelen ilk renk pembeydi. Ben senin yerinde olsaydım ve birden bana da birisi aynı soruyu yöneltmiş olsaydı muhtemelen benim aklıma da pembe gelirdi. Vereceğim cevap farklı dahi olsa aklıma gelen ilk renk pembe olurdu. Çünkü toplum bize kadınlar ve erkekler hakkında bazı kalıplar empoze etmiş ve bu kalıpları terk ettiğimiz takdirde, bizleri sanki yaradılış amacımıza ihanet eden birer hainmişiz gibi aşağılamış. Toplumun bana kadınlar hakkında empoze ettiği her ne varsa aşmak için elimden gelen çabayı sarf etmeye- özellikle de Aamir Khan'ın 'Dangal' adındaki filmini izledikten sonra- hazırım. Bir kadının, şartlar adil olduğu sürece, her alanda, en az erkekler kadar başarılı olabileceğini, tüm içtenliğimle söyleyebilirim. Filmde uluslararası bir şampiyon yetiştirmek için erkek evlada sahip olmak isteyen bir babanın, kız çocuklarına da aynı şansı tanıması ve kendi ülkesindeki bağnaz fikirlere rağmen bir kız çocuğunun yapabileceklerini bizlere göstermesi bu kanıya ulaşmamda büyük bir rol oynadı. Ayrıca günümüz şartlarını düşündüğümde de bu fikri kanıtlar nitelikte deliller buldum. Mesela dünyanın en meşhur erkek şefinin yapabileceği o muhteşem yemeklerin hiçbiri annemin yapacağı alelade günlük bir yemek ile yarışamaz. Peki, sen benim annemin yemekleri ile o meşhur şefin yemekleri arasında bir seçim yapacak olsaydın daha tatlarına dahi bakmadan tercih edeceğin yemek hangisi olurdu? Bunun cevabını tahmin etmek senin için de benim için de zor olmasa gerek. Tabii ki annemin yemeklerinin yüzüne dahi bakmazsın. Peki, o zaman annemin yemeklerini senin için bu kadar değersiz, benim içinse bu kadar değerli yapan şey ne? Muhtemelen alışkanlıklarım olduğunu düşüneceksin ama değil. İnsan alışkanlıklarından kolaylıkla sıyrılıp kararlar verebilir. Yapamayacağı şey ise kendi doğrularını başka bir deyişle ön yargılarını aşmaktır. Bu yüzden annem tarafından yapılmamış olan herhangi bir yemeğin benim gözümde annemin yemekleri ile yarıştırılması gibi bir durum söz konusu dahi olamaz. Kazananı belli olan bir yarış olur. Ben her ne şart olursa olsun annemin yemeklerini tercih ederim. Ama ön yargılarından kurtulmuş bir insanın imkansıza imkân tanıma cüretine nasıl kalkıştığını film bana çok iyi öğütlüyordu. Filmde bir kız çocuğunun güreş becerilerini bir erkek karşısında sergilemesine başta izin vermeyen bir müsabaka sahibinin sonrasında her ne sebeple olursa olsun önyargılarından kurtulup, ona bu şansı vermesi, bu fikrin zihnimde yankılanmasına neden oldu. Mesela atalarımız bir kadın uçak kullanamaz demiş olsalardı Sabiha Gökçen tarih sahnesine dünyanın ilk kadın savaş pilotu olarak çıkabilir miydi? O ve onun gibi yüzlercesinin başarılı olabilmek için ihtiyaçları olan tek şey, karşılarında ön yargılarından arınmış birer muhatap bulabilmektir. Şunu fark ettim ki onların bize dahi ihtiyacı yok. Benim gözümde kadın; toplumda haksızlığa uğradığı zaman birileri tarafından hakkı aranması gereken, bir yerlerde hesap ödeneceği zaman geri adım atması gereken ve ev işi denilince akla gelen bir olgudan başka bir şey değildi. Fakat kadın, bizlerin çizdiği sınırlar her ne ise tam olarak onun tersiymiş. Biz erkekler ev işlerini tam manasıyla yerine getiremediğimiz için evin sorumluluğunu üstlenebilen, toplumda hakkını savunmamış olmak pahasına dahi olsa nezaketinden ve naifliğinden ödün vermeyen ve biz erkeklerin onuru kırılmasın diye hesapları ödememize izin veren bir türmüş. Tüm bunları fark ettikten sonra dünyanın en iyi şefine, annemin yemekleri karşısında bir şans vermeye karar verdim. O- sadece cinsiyeti yüzünden ayrımcılığa uğrayan binlerce kadın gibi- bu şansı hak ediyor. Filmi izledikten sonra tüm bu anladıklarımın herkes tarafından anlaşılmasının ve ön yargılarından kurtulmuş bir millet olarak kadına ve erkeğe adil birer hayat sunmanın imkânsız olduğunu düşünüp ümitsizliğe kapıldım. Bunun sebebi, insanların kadınlar hakkındaki ön yargılarını kırmanın o kadar da kolay olmayacağını anlamamdı. Sonra tarihte buna benzer bir olayın olup olmadığını düşünmeye başladım ve altıncı yüzyıla gitmem çok da uzun sürmedi. Kendimi birden Arap cahiliyesinin ortasında buldum. Doğan kız çocuklarını diri diri mezara gömen bir toplumda, kadınların ayaklarının altına cenneti seren bir peygamber düştü aklıma. İşte o zaman yeniden anladım ki varlıklar, kişiler veya olaylar her ne olursa olsun, kadına güçsüz, çelimsiz ve hatta zavallı bir varlıkmış gözüyle batığımız sürece o öyle kalmaya -en azından bizlerin gözünde- devam edecektir. Eğer biz kadınlara hakları olan değeri verirsek, onlar hakkını ödeyemeyeceğimiz birer anne, durdurulamayacak güçte sporcular ve hatta tarihe mal olacak karakterler olmayı sürdürecekler. KAYNAKÇA Tiwari Nitesh (Ya./Yön.), Dangal(Dangal), Aamir Khan Productions / Walt Disney Pictures(Yap.) / CGVMars(Dağ.), Hindistan 2016. Alptuğ Ulugöl Kalbiniz Ne Söylüyor?Belki bir öğrencisiniz, belki de bir meslek sahibisiniz; ama ne olursa olsun size bir sorum var: Gerçekten yapmak istediğiniz bu mu? Benimle hemﬁkir misiniz bilemem fakat ülkemizde bu cevabın çoğunlukla “Hayır!” olduğunu düşünüyorum. Nedenini soracak olursanız hem eğitim sistemimizi hem de toplumsal zihniyetimizi suçlayacağım. Şimdi bu soruları neden sorduğumu ve bu ﬁkirlerin nereden çıktığını düşünüyor olabilirsiniz. Eğer az sonra söyleyeceğim ﬁlmi izlemediyseniz, sadece ismini ve aﬁşini gördüyseniz size şaşırtıcı gelecek bir bağlantım var: Bugün Üç Aptal üzerinden eğitim sistemimizi ve toplum zihniyetimizi işleyeceğim. Farhan, Rancho ve Raju (soldan sağa)İlk soruma dönecek olursak, şimdi sizi lise yıllarınıza geri dönmeye davet ediyorum. Türk eğitim sistemine göre mesleğimizle, hayatımızın geri kalanında ne yapacağımızla ilgili ilk kararımızı lisede veriyoruz: bölüm seçmek. Bu bölümlerin isimleri her sene değişiyor, ben kendi dönemimdeki isimleriyle hitap edeceğim: “Matematik-Fen”, “Türkçe-Matematik”, “Türkçe-Sosyal” ve “Yabancı Dil”. Bu bölümlerden birini seçerken isteyerek mi seçtiniz? Yoksa, “Ben şu bölümü istiyordum ama o bölümden alan meslekler iş bulamıyordu o yüzden seçmedim.” diyenlerden misiniz? İşte acı tablo tam olarak da burada başlıyor, gelecek kaygısıyla yeteneklerinden ve zevk aldığın alandan uzaklaşarak. Lisedeki seçimimizle başlayan bu büyük kararlar silsilesi üniversite tercihleri ile karşımıza daha da büyümüş halde geliyor. Bizden mesleğimizi seçmemiz isteniyor! İşte tam olarak burada toplum baskısı devreye giriyor, bu baskının başrolünde ise aile var.Bu baskıdan söz etmem gerekirse; yaygın kullanılan deyişlerin toplumun aynası olduğunu düşünüyorum ve bir tanesini örnek olarak vereceğim: “Benim kızımı ne doktorlar ne mühendisler istedi de vermedim.” Toplumumuzda yüceltilen ve yerilen meslekler var. Bu durum nedeniyle de insanlar yeteneklerinin olduğu mesleğe değil yüceltilen mesleklere yöneliyor. İşte ﬁlmin ana ﬁkri de tam olarak bu. Küçük bir ayrıntı olarak da aynı toplum baskısının Hindistan’da da olduğunu öğrenmiş oldum. Film, bu durumu üç ana karakter üzerinden anlatıyor: Rancho, Farhan ve Raju. Üçü de mühendislik öğrencisi fakat sadece Rancho gerçekten sevdiği için bu bölümde. Farhan ve Raju ise farklı hayalleri olmasına rağmen yüksek puanları ve aile baskısı yüzünden mühendislik seçiyor. Sonuç olarak ﬁlm boyunca Rancho’nun mutluluğunu, Farhan ve Raju’nun ise çektiği zorlukları izliyoruz. Bizim toplumumuzda da bu durumun aynısı sürekli yaşanmıyor mu? Kendimden örnek vereceğim. YGS-LYS sonuçları açıklandıktan sonra dafalarca aynı diyaloğun türevlerini yaşadım:—Alptuğ puanın oldukça yüksek, hangi bölümü tercih edeceksin?—Fizik seçeceğim.—Fizik mühendisliği mi?—Hayır, ﬁzik bölümü.—O puanla ﬁzik seçilir mi deli misin?Bu diyaloğu tercih dönemi boyunca tüm ailemle, arkadaşlarımla ve öğretmenlerimle yaşadım; ama geri adım atmayıp ﬁzik bölümüne girdim ve çalışmaktan zevk aldığım alanda olduğum için çok mutluyum. Öte yandan Türkiye sıralamasında ilk elli içinde olan bir arkadaşım bu dönemin sonunda bölüm değiştiriyor. Şimdi ne demeliyiz? Puanımıza göre mi bölüm seçelim yoksa yeteneğimize göre mi?Şimdi soracaksınız “herkes mi yanılıyor, bir tek sen mi doğrusun?” diye. Hayır, herkesin yanıldığını iddia etmiyorum, benim burada fark ettirmeye çalıştığım nokta bakış açılarının farklılığı. Toplumun genel bakış açısının odağı para ve hayatının geri kalanında alacağı yüksek maaşla geçim sıkıntısı çekmemek ve istediği tüm market ürünlerine yetecek alım gücüne sahip olmak. Benim ise dikkat çekmeye çalıştığım nokta tüm hedeﬂerimizi materyaller üzerine kurarken maneviyatın unutulduğu. Bir mesleği seçen kişi onu iki şekilde yerine getirebilir: ay sonunda alacağı maaş için her gün yapacağı işlere katlanarak ya da her sabah aklındaki yeni ﬁkri uygulamak için sabırsızlanarak. Siz hangisini tercih ederdiniz, kalbiniz ne söylüyor?Kalbinizin söylediklerini duyabilmek için öncelikle kulaklarınızı tüm baskılara karşı tıkamalısınız ve kendinizi dinlemelisiniz, tıpkı Farhan’ın ve Raju’nun yaptığı gibi. Rancho’nun insanın sevdiği işi yapması gerektiği ile ilgili verdiği tavsiyelerin ardından onlar kalplerini dinlediler ve kalplerinde farklı bir meslek olduğunu anladılar. Tüm cesaretlerini toplayıp Farhan ailesiyle, Raju ise iş mülakatındaki insanlarla yüzleşti, bir başka deyişle her ikisi de en büyük korkusuyla karşı karşıya geldi ve onlar içlerindeki istek sayesinde belki de hayatlarındaki en etkili konuşmayı yaptılar. Sonunda ne mi oldu? Farhan artık bir fotoğrafçıydı, Raju ise istediği şirkette ve en önemlisi: ikisi de mutluydu. Mutlu olmak bizim ellimizde, yeterki gerekli cesareti toplayalım.Kim bilir belki de bu yazıyla sizin Rancho’nuz olurum. Kalbinize kulak verin!Kendine GüvenHiç kendinize ne kadar güveniyorsunuz düşündünüz mü? Cevabınızdan bağımsız olarakkendinizde olan güveni ya da özgüveni ne olarak görüyorsunuz? Ben her şeyi yapabilirim, istediğimherkesi etkileyebilirim, diğer insanlardan daha iyiyim. Eğer böyle düşündüyseniz üzgünüm yanlışcevap vermişsiniz. Özgüven bir insanın çalışarak, alın teri dökerek elde ettiği becerilere ne kadargüvendiğidir. Mesela bir iş görüşmesine gidiyorsunuz ama işi almak için gerekli diplomaya ya dabelirli bir yeteneğe sahip değilsiniz, bu işi alacağınız konusunda kendinize güvenmeniz sizin özgüvenliolduğunuzu göstermez, aksine sizin gerçeklerle bağlantısı olmayan biri olduğunuzu gösterir ve büyükihtimal bu huyunuz ileride size sıkıntı çıkaracaktır. Diğer bir yandan aynı iş görüşmesine istenen herkritere uyarak hatta belki fazlasıyla gidip işi alacağınız konusunda kendinize güvenmeniz özgüvendir.Gerekli becerilerle desteklenmiş güven özgüvendir, boş güven sadece kibirdir. Özgüven bir insanınyaşamı için en gerekli şeylerden biridir çünkü ben bir insanın özgüveni olmadan bu hayatta yükselipbaşarılı olabileceğine inanmıyorum. Eğer kendinize yeteri kadar değil de başkalarına güvenirsenizkendinizi yükselişte bulacağınıza bir çukurda bulursunuz. Boş güvene değil de özgüvene sahip birinin en büyük ve güzel örneklerinden biri ChesleySullenberger'dir. "Sully" filminde Chesley Sullenberger 40 yıllık deneyimi olan, emekliliği yaklaşmışbir pilottur ve bir gün sıradan uçuşlarından birinde bir pilotun en korkulu rüyalarından birini yaşar.Sully'nin pilotluk ettiği uçak iki motorunu birden kaybeder ve Sully'nin 155 kişinin hayatınıkurtarabilmek için bir seçim yapması gerekir. Kendi deneyimine ve sezgilerine güvenip kendi seçtiğiyolumu denemeli yoksa kulenin ve acil durum kılavuzunun gösterdiği yolu mu? Yazının gidişatındanda anlayabileceğiniz gibi Sully kendine güvenmeyi tercih eder ve çoğu kişinin bir mucize şeklindeadlandırdığı olayı gerçekleştirir. Pilotluk ettiği, iki motoru çalışmayan o uçağı Hudson nehrinin ortasınaindirir. Sully'nin kendine olan güveni ve o güveni destekleyen 40 yıllık deneyimi o gün 155 hayatkurtarır. Biliyorum bu örnek çok uç bir örnek gibi görünüyor. Kendimize her güvendiğimizde 155kişinin hayatını kurtaracak mucizeler gerçekleştireceğiz diye bir şey yok ama kendimize olangüvenimiz sadece bir kişinin hayatını kurtarsa, bizim hayatımızı kurtarsa yetmez mi? Bizim başarılıolmamızı istemeyen herkesin, bizim başaramayacağımıza inanan onlarca insanın bizi koyduğu omecazi çukurdan kurtarsak kendimizi yetmez mi? Hayallerimizi kovalamaya başlasak ve belkişansımız yaver gitse, gezegenler ve yıldızlar mükemmel bir şekilde dizilse ve biz o hayallerimiziyakalasak, hayatımızı kurtarsak yetmez mi? En küçük başarıyı yakalamak için bile kendimize o konudagüvenmemiz gerekir. Neden mi? Çünkü eğer siz kendinize güvenmezseniz kimse güvenmez. Sizehayatınızın sonuna kadar seveceğiniz eşiniz güvenmez. Sizi şirketinde çalıştıracak olan patronunuzgüvenmez. Sizinle sarhoş olacak arkadaşınız bile size güvenmez. Belki hala özgüveni abarttığımı düşünenler vardır ya da özgüven önemli ama ben kendimegüvenmiyorum diyenler. Hiçbir insan özgüvenle doğmaz, herkes zamanla özgüven sahibi olur vekendine güvenmek için hiçbir zaman geç değildir. Özgüvenin yeteneklerle desteklenmesi gerekir oyüzden özgüvenim yok diyen insanların çoğunun kendine güvenmemesinin sebebi, yeteri kadarçalışmamalarıdır. Tabii ki bu durum herkes için geçerli değildir. Bazen insanlar nedensiz yere kendinegüvenemez, güvenmez. O insanlara tavsiyem ise kendine güveniyormuş gibi rol yapsınlar. Özgüvenikarlı bir günde tepeden yuvarlanan bir kartopu gibi düşünebiliriz, o kartopu aşağı yuvarlandıkça büyürve her seferinde daha hızlı bir şekilde büyür. Özgüven de böyledir kendine güvendikçe güveni daha dafazla artar insanın ama o küçük kartopunu tepeden yuvarlamak bizim elimizdedir.Ahmet AyrancıoğluMerve Görgün 21602823 KENDİME Nereye vardığını bilmediğim, dikkatli olmama rağmen tökezlediğim, kendimi biraz yalnız ve de çaresiz hissettiğim bir yolda yürüyorum. Fazlasıyla yorgunum, hayatımda hiç bu kadar uzun süre aynı yolda sıkılmadan ve de hiç durmadan yürümemiştim. Nefes nefeseyim. Artık yolun sonunu görmek istediğimden emin değilim. Belki bir yerlere gitmek değil de bir yerlerde kalmak istiyorumdur artık. Hareket etmek değil de, sessizce oturup düşünebilmek istiyorumdur. Değerlendirebilmek, farkına varabilmek... Ve en önemlisi gerçekten kendim olabilmek istiyorumdur. Çünkü altında ezildiğim bunca sorumluluğu daha fazla taşıyabileceğini sanmıyorum, dediğim gibi eziliyorum. Neden mi? Okuldaki yoğunluk yüzünden yeterince kendime ve gençliğime zaman ayıramadığım gerçeği, ailemden uzakta oluşumun getirdiği yalnızlık hissi ve kimseye güvenemiyor oluşum bir noktadan sonra beni bunaltmaya başladı çünkü. Artık hayatın tadını çıkartmak, daha yüksek sesle gülebilmek, daha çok yeni yer görebilmek istiyorum. Sırf başkalarının istediği gibi birisi olabilmek için küçük anlarda yakaladığım büyük mutluluklardan vazgeçmek istemiyorum. Sonbaharın son günlerinde çıplak ayakla yürünmeyeceğini bildiğimden, çıplak ruhumla yürüyorum rengârenk yapraklarla kaplanmış bu uzun yolda. Bir yaprak gökyüzünde süzülüp tam önüme düşüyor, ben de her seferinde böyle düşmedim mi? Biraz süzülerek, biraz üzülerek ama en çok da baharda yerime yeşerecek yeni yaprağı düşünerek… Bu sonbaharın son günlerinde, güneşi göremiyorum ama gelecek güzel günlere inanabilmek için güneş illa ki gerekli mi? Bu yola gri bulutları, yağmurlu sabahları, gözyaşıyla ıslanmış yanakları göze alarak çıkmış olamaz mıyım? Olabilirim ama keşke olmasaydım, keşke kendi mutluluğumu bir şeylerin önüne koymasaydım. Keşke tüm kötülüklerin insanlardan geldiğinin, en güvendiğimiz kişilerin aslında bizi arkamızdan bıçaklamak için beklediğinin daha önceden farkına varsaydım. Keşke annem beni çocukluğumda, sanki dünya tozpembe bir pamuk şekerden oluşuyormuş gibi yetiştirmeseydi. Ve keşke içimde kimsenin kötülüğünü isteyecek bir düşünce barınmadığından herkesi kendim gibi sanmasaydım. Artık benim için güneş doğmasa da olur, sıcak havaları bir türlü sevemedim ama kar tanelerinin bana eşlik etmesini isterim bu uzun yolda. Soğuk sadece mevsimlere değil, insanlara da yakışan bir sıfat aslında. Soğuk ve mesafeli insanların buzdan ördükleri duvarlarının altında öyle güzel ruhlar var ki; aynı dışarıda kar yağarken içinizi ısıtan sıcacık bir çay gibi. Üşümeyi de özledim. Soğuk bir yolda yürümek daima daha az yorucudur çünkü. İliklerime kadar titremeyi ve yalnız olduğumu sandığım yolda birden çıkagelen birinin soğuk kış gününe güneş gibi doğmasını, ruhumu ısıtmasını özledim. Bu kişi âşık olabileceğim birisi olarak şekillenmiyor gözümde. Kötü günümde yanımda olacak bir arkadaş ya da bana yol gösterecek bir öğretmen olabilir belki de. Yalnızca güvenebileceğim birisini istiyorum. Sırrımı paylaşabileceğim ve ne zaman bana ihanet edecek acaba diye sorgulamayacağım birisini… Çıktığım yolda benimle yürüyecek birisini aramıyorum ben, bana güvenecek ve beni bu yolda yalnız yürüyebilmem için teşvik edecek birisini arıyorum. Yolumun dışarıdan bir labirent gibi göründüğünün farkındayım çünkü çözülemeyen yönlerim yolumu şekillendirdi. Ve sonunda tüm yollarım birbiriyle kesişti. Yürümeye başladığım her yol aynı kapıya çıktı, ben o aynı kapıyı kapattım. Öyle sıkı kapattım ki; zincirler vurdum üstüne. Demirden, soğuk, paslı zincirler… Zincirlerimin anahtarını ruhumun derinliklerine attım ki bulunmasın. İnsan ruhuna sakladığını nasıl bulamaz diye düşünseniz de; inanın ki bulunamaz çünkü ben bile her gün kendim hakkında yeni bir şeyler öğrenip farklı yönlerimi keşfederken kimse ruhumun en derinine inecek kadar beni tanıyamaz. Yolum uzun ve dolambaçlı ama biliyorum ki, en azından bu yol artık bana ait. Bir başkasıyla paylaşmıyorum… Kimse beni bu yolda yürümeye ya da yürüdüğüm yolu değiştirmeye zorlamıyor. İstediğim yöne sapabilirim artık, istediğimde durabilirim ve nefes alabilirim. Nefes alırken gülümseyebilirim ama en önemlisi ne biliyor musunuz? Eğer istersem koşabilirim bile çünkü yepyeniyim! Hiç olmadığım kadar güçlü hissediyorum kendimi. Ve bu güç ruhumdan bedenime yayılırken üzgünüm ama kelimelerle kaybedecek vaktim yok. Önümde beni bekleyen upuzun bir yol var, üstelik bu kez nereye vardığını da biliyorum: kendime. Mert Bilici 21400450 TURK – 101-20 Kolombiya’dan Türkiye’ye Aynı Kırmızı Pazartesi Gabriel Garcia Marquez, en iyi romanım dediği Kırmızı Pazartesi adlı eserinde Kolombiya’da işlenmiş olan gerçek bir namus cinayetini çarpıcı bir şekilde aktarmıştır. Romanın başında cinayetin işlenişini direkt olarak okuyucuya veren yazar daha sonra bu cinayeti bir gazetecinin bakış açısıyla incelemiş. Romanı okumaya başladığımda diğer cinayet konulu romanlardan farklı olduğunu ilk sayfadan hissettim; çünkü diğer cinayet romanları gibi cinayeti işleyenler okuyucudan gizlenmiyor veya okuyucuya bir katili bulma macerası anlatılmıyor. Marquez, okuyucu dahil herkesin işleneceğini bildiği bir cinayeti anlatıyor ve aslında toplumsal eleştirisini de bu durum üzerinden yapıyor. Romanı okudukça insan, namus cinayetleri ve toplumlar üzerine düşünmeden ve özeleştiri yapmadan edemiyor. Ben de bu romanı okurken sıkça namus cinayetleri hakkında düşündüm ve romanın başından beri dikkatimi çeken, Kolombiya’da işlenen bu cinayetin Türkiye’deki namus cinayetlerine ne kadar benzediğiydi. Bu roman sayesinde her gün televizyonda, gazetelerde gördüğümüz bir Türkiye gerçeğinin aslında evrensel bir problem olduğunu fark etttim. Santiago Nasar’ın, Angela Vicario’nun bekaretini alması suçlamasıyla Vicario kardeşler tarafından öldürülüşü, bana Türkiye’deki Mehmetlerin, Ahmetlerin, Rojdaların, Ayşelerin aynı nedenle aile bireyleri tarafından öldürülmesini hatırlattı. Bilici, 2 Kolombiya’da bekaretin namusla bağdaştırılması ve cinayete kadar giden sorunlara yol açması, Kolombiya’da da işerin Türkiye’deki gibi yürüdüğünü gösteriyor. Fakat bu ne Kolombiya ne de Türkiye’yle sınırlı bir gerçek, aslında namus cinayetleri evrensel bir problem. Marquez de romanında tam olarak bunu söylemek istiyor. Bu eser Türkiye’deki ve Kolombiya’daki gibi baskıcı, dindar ve gelenekçi toplumlarda namus cinayetlerinin nasıl normalleştiğini gösteriyor. Romanda cinayetin işleneceğini tüm kasaba halkı biliyor ama hiç kimse bu duruma müdahale etme gereği duymuyor ve kendilerini böyle bir sorumluluktan kurtarmak istiyor. Marquez bu durumu şöyle aktarmış: “Ancak cinayeti engelleyebilecekken yapmayanların çoğu, namus sorunlarının ancak faciada rol almış kişilerin erişebildiği kutsal alanlar olduğu bahanesiyle kendilerini avutmuşlardı.” (Marquez, 96) Türk toplumunda da aynı romandaki Kolombiyalılar gibi cinayete göz yumma ve bir şekilde işin içinden çıkma çabası var. Bu durum Türkiye’de ve dünyada işlenen tüm namus cinayetlerinin de aslında Marquez tarafından dolaylı ve istemli olarak eleştirildiğini kanıtlıyor. Her toplum, namus cinayetlerine gelenekçi veya dinsel kalıplar kullanarak bir kılıf uyduruyor ve bunu normalleştiriyor. Bugün Türkiye’de hâlâ işlenen töre cinayetleri tıpkı Kırmızı Pazartesi’de işlenen cinayet gibi birçok kişi tarafından biliniyor ve engellenmiyor. Gabriel Marquez’in anlattığı dönemde toplum namus cinayetini o kadar normalleştirmiş ki Santiago Nasar’ı öldüren Vicario ikizleri ceza bile almıyor üstelik o dönemde Kolombiya’da namus cinayetleri hukuken meşru müdafaa kabul ediliyor: Bilici, 3 “Avukat, cinayetin namus uğruna meşru müdafaa olduğu tezini savunmuş, bu da mahkeme heyeti tarafından kabul edilmişti; davanın sonunda da ikizler bu suçu aynı nedenlerle bin kez de olsa yeniden işleyeceklerini beyan etmişlerdi.” (Marquez, 50) Eski yıllarda Türkiye’de de cezasız kurtulanlar olsa da bugün toplum namus cinayetlerine karşı belli bir bilinç düzeyine ulaşmış ve artık yargıda namus cinayetleri ağır cezalara çarptırılmakta. Fakat hâlâ bu cezalar namus cinayetlerini engellemekte yeterli olmuyor çünkü kadına şiddet ve yozlaşmış namus düşüncesi toplumun zihinde hâlâ canlı. Marquez’in memleketi Kolombiya’da durum oldukça değişmiş; belki de bu roman sayesinde birçok namus meraklısı hatasının farkına varmış, aydınlar insanları mantıklı olana yöneltmiş ve namus cinayetleri oldukça azalmış. Benim düşüncelerimi de Türkiye’ye olan benzerliği sayesinde etkileyen bu roman, belki Türkiye’de daha çok okunsa nice yanlış düşüncenin önüne geçmekte etken olacak. Gabriel Garcia Marquez bunu düşünerek yazmadı belki ama Kırmızı Pazartesi benim gözümde yalnızca bir Kolombiya romanı değil aynı zamanda bir Türkiye romanı ve acı bir Türkiye gerçeği. Kaynakça Márquez, Gabriel García. Kırmızı Pazartesi. İstanbul: Can Sanat Yayınları, Şubat 2007: s. 50, 96 . Burak Coşkun 21400827 TURK 101-60 Ders Öğretmeni: Neşe Çetiner Hastalıklı Bir Hayatın Hikâyesi “Beklemesini onlar kadar bilen yoktur”(Safa, 1998, s.15). Gerçekten de yoktur. Bazen onları hatırlayacak ziyaretçileri beklerler. Bazen umut içinde beyazlar içindeki doktorları beklerler. Bazen umutsuzluk içinde iyileşmeyi beklerler. Az çok tahmin etmişsinizdir hastalardan bahsettiğimi. Hasta olmak zordur bunu hepimiz biliriz ama hiçbirimiz hastalar kadar iyi bilemeyiz. Peyami Safa, Dokuzuncu Hariciye Koğuşu isimli eserinde hasta bir çocuğun hayatının birkaç senesini öyle ustalıkla anlatmıştır ki okuyucu eser boyunca kendini ana karaktere acırken bulur. Kitaplar filmler gibi duyguları doğrudan vermez. Bu nedenle bir kitabı okurken duygulanmazken, aynı kitabın filmini izlerken gözlerinizden yaş gelebilir. Dokuzuncu Hariciye Koğuşu isimli romanının kesinlikle bu genellemenin dışında olduğunu düşünüyorum. Belki gözümden yaş gelmedi ama itiraf etmek gerekirse romanın bazı bölümlerinde boğazım düğümlenmedi değil. Dokuzuncu Hariciye Koğuşu isimli eserde okuyucuyu bu derece etkileyen şeyin Peyami Safa’nın sık sık yer verdiği psikolojik betimlemeler olduğunu düşünüyorum. Psikolojik betimlemeler öyle ustalıkla yapılmış ki, bir okuyucu olarak eseri okurken ana karakter olan hasta çocuğun tüm duygularına ve aklından geçen tüm düşüncelere şahit oldum. Yapılan bu psikolojik betimlemeler aracılığıyla okuyucudan kendisini hasta bir çocuk olan ana karakterin yerine koyması istenmiştir. Kendini ana karakterin yerine koyan okuyucu, ciddi bir hastalıkla mücadele eden bir kişinin hayatını ne zor şartlarda devam ettirdiğini tüm açıklığıyla anlamaktadır. Bu da okuyucuya ne kadar şanslı olduğunu hissettirmektedir. Mesela ben romanı okuduğum süre boyunca hayatımın ne kadar rahat olduğunu fark ettim ve sekiz Burak Coşkun 21400827 TURK 101-60 Ders Öğretmeni: Neşe Çetiner yaşında böbrek ameliyatı olduğum günlere gittim. Bir iki ay kadar hasta hayatı yaşamıştım ameliyat döneminde. Her ne kadar zor günler olsa da kendimi romandaki ana karakterle karşılaştırdığım zaman o günlerin pek de zor olmadığını anlıyorum. Büyüklerimiz boşuna her şeyin başı sağlık demiyor. Sağlığını kaybetmiş bir insanın eğitim hayatında, aşk hayatında ve insan ilişkilerinde başarılı olması zorlaşıyor. Bunun en iyi örneği Dokuzuncu Hariciye Koğuşu isimli eserdeki ana karakterdir. Bu karakter hastalığı yüzünden eğitim hayatına devam edemiyor, sevdiği kız olan Nüzhet’e ulaşamıyor ve tüm bunlardan daha önemlisi insanlarla ilişkisi yok denecek kadar zayıf. Romanda anlatılan bu hasta çocuk bana geçmişte yaşadığım bir olayı anımsattı, bu anımsamayla birlikte eserin gerçeğe ne kadar yakın olduğunu anladım. Lise yıllarımda okulumuzun başlattığı bir proje dâhilinde hastaneyi, lösemili çocukların tedavi gördükleri yeri her hafta sonu ziyaret ederdik. Çocukları ders çalıştırır, onlarla resim yapar, oyunlar oynardık. Projenin daha başlangıcında bizi karşısında ilk kez gören bir çocuğu romanın ana karakterine benzetiyorum. Çocuk bizimle konuşmak istememişti, daha dokuz yaşında olmasına rağmen gözleri kırk yaşındaki birinin gözleri gibi bakıyordu. Romanda yer alan çocuğun insan ilişkilerinin zayıf olduğunu daha önce belirtmiştim ancak bence bir diğer benzerlik de ikisinin de bir çocuğa kıyasla fazlasıyla olgun oluşları. Eserin anlatıcısı olan hasta çocuk daha on iki yaşında olmasına rağmen hayatın ona yüklediği yük yüzünden olgunlaşmak zorunda kalmış. Bunu hastanede vakit geçirdiğim lösemili küçük arkadaşımda da gördüm. Kim bilir, belki de hastalık insanı olgunlaştırıyordur… Burak Coşkun 21400827 TURK 101-60 Ders Öğretmeni: Neşe Çetiner Peyami Safa’nın bu eserinde epigraf kullanımı yani bölüm başında yer alan alıntı cümleler dikkat çekmektedir. Safa, her bölümün başına o bölümü özetler nitelikte veya o bölümün ana fikrini yansıtır nitelikte bir cümle yerleştirmiştir. Bu cümleler o bölümde yer alan satırlar arasından özenle seçilmiş cümlelerdir. Epigraf kullanımına daha önce okuduğum eserlerde de rastladım ancak Dokuzuncu Hariciye Koğuşu’nda kullanılan epigrafların okuyucu üzerindeki etkisi açısından diğerlerinden farklı olduğunu düşünüyorum. Peyami Safa öyle cümleleri bölümlerin başına koymuştur ki okuyucu bu cümle ile birlikte o bölümde okuyacaklarının havasına girmektedir. Aklımda kalan ve beni derinden etkileyen epigraflardan biri henüz yedinci sayfadayken karşıma çıktı. “Ağaçların bile sıhhatine imrenerek yürürdüm” (Safa, 1998, s.7) Hasta çocuğun duygularını anlatmak için kullanılan bu epigraf onun iç dünyasının bir yansımasıdır. Hasta çocuk, hastaneden çıkarken gördüğü ağaçların sağlığına bile özenmiştir. Burada ana karakterin yürek burkan durumunu okuyucu tüm açıklığıyla görmektedir. Yazımın başından beri ana karaktere hep hasta çocuk dedim. Peki, bu karakterin bir adı yok mu? Mutlaka vardır, ancak Peyami Safa bu isme eserinde yer vermemiş, sadece hasta çocuk diye nitelendirmekle yetinmiştir. Ben, Peyami Safa’nın ana karaktere isim vermemesinin sebebinin hastalığın karakterin kişiliğine nüfuz etmesi olduğunu düşünüyorum. Bir başka değişle, çocuğun ismi yoktur, hasta çocuk olarak nitelendirilmektedir, çünkü o bir kişi olmaktan önce hastadır. Onu herkes ismi ile değil hastalığı ile bilmektedir. Bu da bizlere hastalık temasının eserde ne kadar önemli olduğunu göstermektedir. Temelin hastalık teması olan bu roman hastaların psikolojik durumunu gözler önüne sererek hastalıklı bir hayatın hikâyesini anlatmaktadır. Hastaların Burak Coşkun 21400827 TURK 101-60 Ders Öğretmeni: Neşe Çetiner halinden bir nebze olsun anlamak için ciddi bir rahatsızlık geçirmek gerekir. Bence siz kolay yolu deneyin ve Peyami Safa’nın bu muhteşem eserine bir göz atın. Özge Arslan DİKKAT! KARARINDA UMUT İHTİVA EDER! Hep kafamı kurcalayan bir soruya az önce cevap bulmuş bulunmaktayım. Peki, ne mi bu soru? Buyrun. Bu dünyanın en umutlu insanı kimdir? Aşık olandır dünyanın en umut sahibi insanı. Aşağıdaki dizelere dikkatle bakınız. “Git, bırakmasan da adresini Anılarım bulur ayrılığının izini Susuz bırakmam çiçeklerini” (Durbaz 2014, 100) Kayıtsız, şartsız ve belki de nafile bir bekleyiş var dizelerde. Yine dönecekmişçesine, o kalan birkaç çiçek ona emanetmişçesine… Anlıyorsunuz işte. Bir arayış var, onu her koşulda bulacağına dair inancı var. Bu bir aşk şiiri ve tüm aşk şiirlerinin bir ucundan yakaladığı gibi umut barındırıyor. Evet! Belki de bu tarz şiirlerin başına uyarı maksatlı böyle bir not düşülmeli: Fazladan umut ihtiva eder! Ee, bunda ne var kötü olan diyeceksiniz. Neden bir uyarı gereği... Hemen bugünün kendimce tartışma konusuna geliyorum. Fazla umut da umutsuzluk kadar kötü değil midir? Fazla umut mu, kime göre? Bence aşık birinin umudu fazladır, gereksiz. Bakın, bakın yukarıdaki dizilere. Çoktan gitmiş, ardında en ufak bir iz bırakmamış birine ulaşma düşüncesi sizce de biraz hastalıklı değil mi? Bana kalırsa aşk başlı başına bir hastalıkken… Bir saniye… Söylemeden edemedin değil mi Özge? Söylemesem olmazdı. Evet, tekrar sizlerleyim. Kendisini giden birinin ardından toparlayacağına dair bir umut ise tam kararındadır mesela. Umutsuzluk da, bu durumda, giden birinin ne döneceğine dair inancının ne de asla eski ‘sen’ olabileceğine dair inancının olmayışıdır. Bir durumu kategorize etmeye bayılıyorum. Belki kendimce yaptığım bu sınıflandırmalar size gülünç gelmiş, geliyor olabilir ki bunu birçok yazımda yapıyorum ama inanın insanları tahlil etmek hususunda üzerime tanımam. Bir saniye, biraz yukarı dönelim. Evet, eveet! Kararında umut ihtiva eder! Bu da benim yazım için bir etiket olsun. Hatta başlığımız olsun. 1 Özge Arslan Şimdi de son zamanların en çok dinlenen şarkılarından biriyle karşınızdayız sevgili okurlar. http://sahruhtr.deviantart.com/art/Gunah-Benim-583536908 Dinlemek isteyenleriniz için bu da Youtube linki: Eypio & Burak King - #Günah Benim ( Official Video ) - YouTube https://www.youtube.com/watch?v=Ul0qEpswXj8 Neden bu “garip” şarkıyı sizlerle paylaştığıma gelecek olursak… Bu şarkı benim için bir ilktir. Dostlarım, lütfen… Ben bu şarkıya bayılıyor falan değilim. Şöyle ki kendi içimde her şeyi kategorize ettiğimden yukarıda bahsettim, bunun ne kadar işliyor olduğuna da ufaktan değindim ki bundan gurur duyarım. Umut-umutsuz çatışmasından bahsettiğim sırada yanımdan geçen “kırmızı doğan”dan yükselen bu sözler… Öncelikle bu bir aşk şarkısı! Dilim varmıyor bunu söylemeye ama öyle. Bu benim oluşturduğum hiçbir kategoriye girmiyor. İlk oluşu da bundan sebep. Çılgınca bir umut ve umutsuzluk, hem de aynı anda aynı şarkıda… Konu umut olunca ve buna rastlamışken sizlerle paylaşmamak olmazdı. Yine de küçük bir uyarı, bir kere dinleyin. Kendi adınıza bir çıkarım yapmak için bu yeterli olacaktır. Pek “derin” sayıl… Eleştirme Özge, bırak insanlar kendi yorumunu yapsınlar! Not: Burada bahsi geçen eser müzikal anlamda benim için hiçbir anlam ifade etmemektedir. 2 Özge Arslan Son olarak bu yazdıklarımı okuyan herhangi biri, normal biri, benim umutsuz biri olduğumu düşünebilir, kuvvetle muhtemel. Bunu çok duymuş olmamdan ileri gelse gerek bunu açıklığa kavuşturmak istiyorum, tam da burada. Çocukluğum dünyanın iyi bir yer olduğuna, iyi insanlar ile dolup taştığına inanarak geçti. Büyümeye başladıkça, hayatımın her aşamasında, çok enteresan insanlarla karşılaştım. İyi ki de karşılaştım! Dünya öyle “ponçik” bir yer değil kızlar. Anladım. Sonra dedim ki ben bu dünyayı değiştiririm. Olmadı. Olsun, ben de kendi dünyamı değiştiririm. İşte böyle bir anda yeterince umudum vardı, baştaki gibi çılgınca bir umut değil. Asla tamamen umutsuz olmadığımı da rahatlıkla söyleyebilirim. En genel anlamda benim umutsuz görüntümün altında aslında kendisi için bir çıkar yol bulmuş genç bir kız bulunmaktadır. Bir çeşit koruma mekanizması… Bunu başka bir zaman tekrar konuşalım olmaz mı? Neden böyle bir bakış açısına sahip olduğumu açıklamak adına elimde iyi sebeplerim olsa da sizleri burada kendim ile sıkmak istemem. Biraz oradan, biraz buradan… Ortaya karışık bir şeyler karaladık işte bugün de. Günün mesajını da verip yazımı sonlandırıyorum. Umut da umutsuzluk kadar tehlikeli iken, dikkatli olun! Kaynakça: Durbaz, Refik. Bağışla Ziyanımı. İstanbul: Islık Yayınları, 2014 3 Huzursuzluk Ekonominin hayatın anlamı olduğu, politikanın insanları kutuplaştırdığı, sosyal medyanın insanları umursamaz kimseler haline getirdiği bu dünyada insani değerlerimizi kaybediyoruz. Bozuk plak gibi sürekli kendini tekrar eden kötü olaylara alışmışız artık. Onlar hiç hak etmedikleri halde hayatımızın bir parçası haline gelmiş ve onlara karşı duygusuzlaşmışız. Hatta o kadar yorulmuşuz ki bu durumdan, iyi ile kötüyü ayırt etmeye dahi çalışmıyoruz, önümüze gelen hiçbir şeyi sorgulamıyoruz, rüzgârda oradan oraya savrulan kuru bir yaprak gibi yaşayıp gidiyoruz. Zülfü Livaneli'nin "Huzursuzluk" adlı kitabını okuyunca bu kanım biraz daha kuvvetlendi. Bana bu yorgunluğu hissettiren, toplumların dine bakışındaki bağnazlığın eleştirisiydi belkide. Zatenküçüklüğümden beri anlam veremediğim bu dini konulara karşı bir hoşnutsuzluk vardı içimde. Bence, daha başından kendi içinde tutarsızlıkları olan ve düzeni sağlama amacından oldukça sapmış bu düşünce, insanların takıntısı haline gelmiş. Birçoğu kendi amaçlarına ulaşmak için kullanıyor dini, onlara yardım edenler de hiçbir sebep yokken sonsuz refah gibi düşüncelerin büyüsüne kapılmış koyun misali yaşıyorlar. Bir kesim ise tamamen olup bitenden habersiz, sadece aileden gelen din öğretisini sorgulamaksızın uyguluyor ve gelecek nesle iletiyor. Dünyanın başına gelenler de bu düşüncesiz hareketlerin sonucu değil mi… Günümüzde olayların bu raddeye gelmesi, tam tersi amaçlanmış olmasına karşın dinlerin hep kendilerini diğerlerinden üstün görmüş olmasından kaynaklanıyor. Parazit gibi bir şey bu din; tek başına bir anlamı olmadığı için, varlığını sürdürmek amacıyla etrafındaki yaşama tutunmuş ve zamanla en gereksiz en köşede kalmış parçalara bile erişip tamamen hayatımızı esir almış. Ancak bizler de suçsuz değiliz. Bu parazitin bizi ve etrafımızdakileri etkilemesine izin vermişiz hatta bazılarımız bu döngünün bir parçası olmak için fazladan çaba göstermiş. Bütün bu huzur kaçıran olaylara rağmen beni tek rahatlatan düşünce umut oldu, yeterince derine bakarsan - karşı cinsten bile olsanız – birini anlamının mümkün olduğu umudu. Acaba bir gün beni de birisi Hüseyin’in Meleknaz’ı anladığı gibi anlar mı umudu. Olay da bu değil mi zaten kendimizi bir anlatabilsek ne huzursuzluk kalacak ne de yanlış anlaşılma. O zaman herkes nasıl hareket etmesi gerektiği bilecek. Ama bizde ne anlatacak hal kaldı ne sabır ne de umut. Zaten bunları düşündükten sonra o rahatlatan “umut” hissi de uçup gitti. İsminden de anlaşıldığı gibi rahat ve mutlu olmama durumu, kitabın konusuyla birleşince aslında insanların genel olarak huzurlu olmadıklarını düşünmeye başladım. Ne kadar refah içinde olursak olalım her zaman kontrolümüz dışında bir şeyler olacak ve her ne yaparsak yapalım bu şeylerin ucu bize dokunacak. Herkes ve her şey birbirini etkiliyor. Olaylar düzgün yönetilmediği zaman da etkiler beraberinde tepkileri ve onlar da karmaşayı yaratıyor. Belki de bu nedenle kötü olaylar hiç bitmiyor ve huzursuzluk hali devam ediyor. Okuduktan sonra kendimi olduğumdan daha yaşlı hissettiğim bu kitap, toplumun içinde bulunduğu durumu çok iyi yansıtıyor. Daha doğrusu size nasıl bir ortamda yaşadığınızı hatırlatıyor. Akıcı üslubu ve cümlelerin doluluğu bizimde hayatı sindirmeden, çiğnemeden yuttuğumuz hissini veriyor. Bu tarz, bu içerikle birleşince bana, olayları tadını almadan, ne olduğunu umursamadan geçiştirdiğimizi düşündürdü. Sanki ana dilimde olmasına rağmen sözlerini anlamadan dinlediğim bir müzik gibi… Kendime bile itiraf edemediğim, aslında etrafımdaki birçok olaya gözlerimi kapadığım gerçeğini yüzüme vuran bu kitabı, aynı duyguları paylaşan kişiler için çok yararlı buluyorum. Yalnız belirtmeliyim ki farkındalığınızın artması her zaman insanı daha mutlu birine dönüştürmüyor, aksine bilmek bazen acı veriyor. Aybüke Yılmazer BİRAZ MOLA ZAMANI Çocukluğumdan kalma bir alışkanlığım vardır. Bir kitaba başlamadan önce aklınıza gelebilecek her şeyi araştırırım. Sadece kitabın konusu ve karakterleri değil kitap ne zaman yazılmış, yazar nereden ilham almış, yazarın aile yaşantısı nasıl, evli mi, çocukları var mı vesaire bir sürü soruyu cevaplandırmaya çalışırım. İlk başlarda neden bunu yaptığımı sorgulamazken şimdi düşündükçe farkına varıyorum. Yazar hakkında ne kadar çok bilgi sahibi olabilirsem o kadar çok yazarı hissedebileceğimi düşünüyorum. Ancak ben yazarı tanıdığımda satırlarında vermek istediği mesajları doğru ve eksiksiz bir şekilde bana ulaştırabilir. Zülfü Livaneli’nin ‘Kardeşimin Hikayesi’ isimli kitabını Tayland’da denize nazır ufak bir köyde yazmış. Bunu ilk öğrendiğimde aklıma gelen tek düşünce; kendimi bir süreliğine içinde büyüdüğüm, doğduğumdan beri aynı olan bu ortamdan uzaklaştırsam bambaşka bir kültürün varolduğu, bana yabancı olan bir yere gitsem değil bir kitap bir kütüphane oluşturabilirim oldu. Zülfü Livaneli de aynı benim gibi düşünmüş olmalı. Bu devirde herkes o kadar meşgul ki hiç kimsenin kendine ve düşüncelerine odaklanacak vakti yok gibi. Bazen ufak değişiklikler bize bu vakti sağlayabilir ve hayatın akışında farkına varamadığımız duygularımızı, durup üzerine düşünemediğimiz fikirlerimizi ortaya çıkarabilir. Hayatın akışına kapılıp kendi benliğimizin farkına varamadan sürüklenmek yerine bazen bir kayaya tutunup soluklanmalıyız. Kendimize bir mola hakkı tanımalıyız. İşte bu kitap benim soluklanmamı, hayata ufak bir ara vermemi sağladı. Normalde üzerine düşünmeyeceğim şeyleri bana anımsattı, düşünmemi sağladı. Bunlardan ilki ise ‘unutmak’ kavramı oldu. Aynı kitabımızın baş karakteri olan Ahmet’in dediği gibi ‘İnsan her şeyi unutarak yaşayabilir ama her şeyi hatırlayarak yaşayamaz’(Zülfü Livaneli, Kardeşimin Hikayesi). İşte bu sözü okuduğum anda durdum. Aklımdan bir sürü üzücü, beni yaralayan, acı verici olayı düşündüm. Siz de bu satırları okumaya devam etmeden önce durun ve sadece düşünün. Nasıl hissediyorsunuz? İlk bu olayları yaşarken hissettiğiniz öfke, acı, kırgınlık eskisi gibi yok değil mi? Belki ne olduğunu bile tüm ayrıntılarıyla hatırlamıyorsunuz. Emin olun böylesi daha iyi. İyi ki unutuyoruz. Her acı verici olayı her gün aynı şiddetle tekrar tekrar yaşamak... Eğer öyle olsaydı her duygumuzu ilk hissettiğimizdeki yoğunlukla hissetmeye devam etseydik büyük ihtimalle ismine yaşamak diyemez çekmek zorunda olduğumuz bir tür işkence derdik. Ölüm kurtuluşumuz olurduk açtığımız bir şey yerine. Katilimiz ise kahramanımız olurdu. Diğer bir açıdan bakarsak ise nefes almayı durdurmadan biyolojik olarak hayattayken kendi benliğimizi reddetmek bir kurtuluş olabilirdi. Ahmet’in de bulduğu çözüm buydu. Kendini reddetmek.Aile olmadan yaşama devam etmek çok acı verici olmalı.Reddetmenin kesinlikle işe yaramadığını söyleyemeyiz. En azından hayatına öyle ya da böyle bir şekilde devam etmesini sağladı. Peki doğrusu bu muydu? Bilemeyiz. Ne kadar kendimizi onun yerine koyup empati yapmaya çalışsak da gerçekten olayın baş kahramanı biz olmadıkça anlayamayız. Neredeyse her kişisel gelişim kitabında yer alan klasik tavsiyeler gibi .olacak ama Ahmet’in yapması gereken başka bir hikayenin kahramanı olmaktansa kendi hikayesini yazmak ve bu olaylarla birlikte değişen, gelişen ve olgunlaşan kişiliğini her şeyiyle kabul etmekti. Kitabın akışında soluklanmak için tutunduğum bir diğer kaya parçası ise Ahmet ile aramdaki benzerliklerin farkına varmak oldu. Zülfü Livaneli’nin yarattığı karakterden kendimden birçok parça buldum. Belki biraz daha farklı biçimde bunları göstersek de özünde aynı şeyi bulmaya çalıştığımıza inanıyorum. İnsanların duygularını öğrenmeye çalışması hatta ve hatta duyguları kategorilere ayırıp bunlar hakkında bir kütüphane oluşturması...Duyguları anlamak için onları okumak… Ne kadar ilginç değil mi? Bu Ahmet’in yoluydu. Benim yoluma gelince ise ben daha çok kendi duygularım ile diğer insanlarınkiler arasındaki benzerlikleri ve farklılıkları bulmaya çalışırım. Aynı olaylara verdiğimiz tepkileri kıyaslarım. Hangi derece öfkelenmek ya da sinirlenmek belki de heveslenmek doğruydu? Acaba daha az ya da daha fazla mı olmalıydı? İşte bunlar gibi değerlendirmeler yaparım. Ne kadar bu işlerin doğrusu ve yanlışı olmadığını, kişiden kişiye değişebileceğini bilsem de. Kardeşimin Hikayesi’nde katılmadığım, şiddetle reddettiğim düşünce ise müziğin insan duygularını anlatamadığı sadece bu duyguları yaşattığı oldu. Her zaman müziğin hisleri çok iyi betimleyebildiğini hatta bana küçüklüğümden beri duyguları öğretenin müzik olduğunu düşünmüşümdür. Dinlemekten çok zevk aldığım bir müzik türü olan Blues’ın kökeni Afrika da çalışan kölelerden gelmektedir. Kölelerin tarlada çalışırken söyledikleri hüznü, umudu, özgürlüğü anlatan şarkılardan gelmektedir. Çok eskiden öğrendiğim bir bilgiye göre Blues(Türkçe anlamı: mavi) gökyüzünü yani özgürlüğü temsil ediyormuş. Aynı edebiyat gibi müzik de insan duygularını anlatıp psikolojik derinliklere inebilir bana göre. Zülfü Livaneli’nin ‘Kardeşimin Hikayesi’ isimli romanı kendimden birçok parça bulduğum, yeri geldiğinde üzerine durup düşünmemi sağlayan farklı fikirlerin yer aldığı, hayata mola vermemi sağlayan bir kitaptı.Mehmet Kaan ÖRNEK MASKELER Hayatımızın her anı bir tiyatro oyunu tadında. Yüzlerimizde maskeler, sürekli etrafa yalanlar saçıyor, olmadığımız insanlar gibi yaşıyoruz. Mutlu görünüyoruz, gülüyoruz ya da aslında üzülmediğimiz şeylere ağlıyoruz. Yalan söylemek de neymiş, sadece hayatlarımızın en büyük parçası. Bu arada size yalancı dedim diye alınmayın lütfen. Sonuçta kendime de diyorum. Zaten herkes bu durumda olduğu için yalancı olmak çok da endişelenmeniz gereken bir konu değil ama size şu soruları yöneltmek istiyorum. En son ne zaman kendinizi tamamen özgür hissettiniz? Hareketleriniz ya da söyledikleriniz en son ne zaman sadece içinizden öyle geldiği için öyleydi? Yoksa yüzümüze geçirdiğimiz maskeler olmadan toplumda var olamıyor muyuz? Bu soruların cevaplaması zor olduğunu ya da cevaplarını kaldıramayacağınızı düşünüyor olabilirsiniz ama en azından bu yazı süresince maskelerimizi çıkaralım. Bence, her insan bulunduğu koşula göre kendi davranışlarının nasıl olması gerektiği hakkında çizgiler çekiyor, sınırlarını belirliyor ve o sınırlar içerisinde hayatını sürdürüyor. Bu sınırlar kendi kişiliğine yakın sınırlar olabilir. Bu durumda sınırlara alışmak daha kolay olabilir ama bu kendini sınırlayacağı gerçeğini değiştirmez. Fakat sınırlar kendi kişiliğinizden uzaklaştıkça işler zorlaşır ve fark etmeye başlarız ki dışarıya yansıtamadığımız tüm çirkinliğimiz ve tüm güzel yönlerimiz sadece kafamızın içinde var olabilir. Nedeni ise, sınırların dışında davranışlar sergilersek ve bu davranışlar o çevre için uygunsuzsa asıl olduğumuz kişinin insanlar tarafından yargılanacak olmasıdır. Toplumda var olmak ya da dışlanmanın, soyutlanmanın önüne geçmek amacıyla kendimiz gibi davranamıyoruz. Onun yerine farklı kişilikler oluşturuyoruz, farklı maskeler buluyoruz kendimize. İş hayatında farklı, ailesinin yanında farklı, arkadaşlarının yanında farklı bir insan haline geliyoruz. Asıl istediğimiz şeyler, hedeflerimiz, zevklerimiz bulunduğumuz ortama göre dalgalanıyor. Yargılanma korkusu yaşamayan saf iyi ve saf kötü düşüncelerimizi sadece kafamızın içinde dile getirebiliyoruz. Bunu tam olarak aynı anlamlara gelmeseler de bilinçaltı, kişilik ya da iç sesiniz olarak ifade edebiliriz. O an aklımıza gelen düşünceleri daha önceden bir ahlak süzgecinden geçiremeyiz veya tahmin edemeyiz. O iç ses kafamızın içinde var ve bir tek ona yalan söyleyemiyoruz ya da onu kandıramıyoruz. Ne kadar iğrenç düşüncelere sahip olduğumuzu, içimizin çürük tarafını sadece ondan saklayamıyoruz. Söylediğimiz her yalana gülüyor çünkü gerçeğini biliyor. Öte yandan, yaptığımız hareketlerin ne kadar saf, iyi duygularla yapıldığını da sadece o biliyor. Yapılan bir iyilikte bir art niyet olup olmadığının farkında. Peki ya kafamızda her şeyin farkında olduğunu sürekli hatırlatan bir sesle bir ömür boyu yalan bir hayat ne kadar kolay yaşanabilir? Böyle bir hayatı sürdürmek gayet başarılı bir oyunculuk gerektirir ya da maskelere o kadar alışmıştır ki ortama göre renk değiştiren kişiliğinin farkında bile değildir. Başarılı bir oyuncuysa çok büyük bir yükün altından kalkıyor demektir çünkü insanlarla kurduğu her ilişkinin, her hobisinin ya da zevkinin aslında gerçek olmadığının farkındadır. Eğer maskelerinin farkında değilse her şey daha kolaydır çünkü söylediği yalanların yalan olduğunu bilmesine gerek yoktur, inanarak yapar onu. İşte bu film Persona’nın bu soruya cevabı hiç de kolay olmadığı yönünde. Aynı zamanda oyuncu olan karakter, herkesin kendisi kadar oyuncu olduğunu anladığı vakit susma kararı alıyor. Evet, yalan söylemenin önüne geçecek tek şey sessizlik. Çünkü ağzımızdan çıkan her şeyin yalan olduğunu içten içe biliyoruz. Ne kadar acı bir gerçek bununla yaşamak zorunda olmak. Kaynakça: Bergman, Ingmar. Persona. Svensk Filmindustri, 1966. KENDİ ZAMANINIZI ÇALMAYIN “Siz zamanı değil, zaman sizi harcar”(Friedrich Nietzsche). İnsanlığın büyük yanılgılarından birisi zamanlarının boşa geçtiğini düşünmeleridir. Boş zaman veya boşa geçen zaman yoktur, bu iki kavram hayatta sadece tek amacı olan insanların oluşturduğu yanlış kavramlardır bence. Bu tek amaç sizi asla sandığınız kadar mutlu edemeyebilir. Mesela işinizde ne kadar başarılı olursanız olun, kendinizi işinize ne kadar adarsanız adayın kazandığınız paranın ve sahip olduğunuz imkanların asıl amacının sizi mutlu etmek için bekleyen sözde boş işleri yapıp niteliklerinizi geliştirirken yaşamınızı güzelleştirmek olduğunu unutmamak gerek. Michael Ende, Momo adlı romanı kaleme alarak ileri görüşlülüğünü bana kanıtlamış oldu. Kitabı yazdığı dönemden başlayıp şimdiki zamana uzanan zaman yönetimini ve kayıp zaman korkusunu eserinde çok etkileyici bir biçimde işlemiş, sürrealist bir bakış açısıyla beni çok derinden etkilemeyi başarmıştır Micheal Ende. İnsanların boş zaman dediği nedir ki? Gitar çalmak, çocuklarınızla veya ebeveynlerinizle vakit geçirmek, futbol maçı izlemek boş zaman aktiviteleri olarak gözükebilir belki ama gerçek gözüktüğü gibi değildir bazen. Boş zaman kavramı görecelidir de aynı zamanda, misal ben boş zamanın var olmadığını düşünenlerdenim ama işe gidip gelmek dışında yapılan her şeyin boş zaman aktivitesi olduğunu düşünebilirler, boş zaman kavramı insanlar arasında bu iki uç nokta arasında değişiklik gösterebilir. Bireylerin kişiliğinin temelleri bu sözde boş zamanlar sırasında atılır, her ne kadar tavsiye etmesem de saatlerce televizyon başında göbeğimiz kaşıyarak geçirdiğimiz kalitesiz zaman bile kişisel gelişimimizde hatırı sayılır derecede önem taşır, ama sizin saatlerinizi geçirişiniz bu şekilde ise de acilen alışkanlıklarınızı değiştirmenizi öneririm. Hayatlarının tek amacı para kazanmak, çok ünlü olmak olan insanların bazı insani değerlerden zamanla uzaklaştığını görürüz. Arkadaşlarıyla toplanıp birkaç el iskambil zevkine varmadıktan, oturup belgesel izlemedikten sonra hayattan zevk almak mümkün değildir kanımca. Daha fazla para için bu aktivitelerden feragat etmek bizi insandan çok demir bir robota dönüştürür; hissiz, soğuk, sert ve yapay, zamanla da maalesef paslanırız ve geri dönüşü olmayan bir yola gireriz. Etrafınıza dönüp bakarsanız paslanmış insanları görürsünüz etrafınızda, işyerinde zorla birbirinin suratına gülümseyip yanından geçince tekrar somurtmaya başlayan insanları görürsünüz, gerçekten öğrenmeyi sevdiği için değil de notlarını garantiye almak istediği için öğretmenlerinin yüzüne gülüp arkalarından kötü konuşan öğrencileri görürsünüz. Bunları aşabilmek ve samimi bir dünyada yaşayabilmek için hayattan zevk almayı öğrenmek gerekir, hayattan zevk almayı öğrenmek de zaman harcayarak gerçekleşir. O ailemizden, arkadaşlarımızdan, hayatımızdan daha önemli işlere harcadığımız zamanı daha tasarruflu değil, daha yararlı kullanmamız gerekir. Benim gözüm bu konuda geçen sene açıldı, 12. sınıfta ve sınavlarım varken. Çoğu arkadaşım ve öğretmenlerim açısından bu zamanlama çok yanlıştı çünkü uyumadığım saatlerin tamamında bize dayatılan dersleri çalışmam gerekiyordu onlara göre. Ben ise hayatımda ilk defa sahneye çıktım, şarkı söyledim ve gitar çaldım, başarabilmek için çok zaman harcadım. Lisanslı bilardo sporcusu oldum, haftada iki kez antrenmana gittim. Arkadaşlarımla yeni lezzetler denemek için farklı lokantaları gezdim. Üniversiteye geçen çoğu yeni öğrenci geçirdikleri sözde boş zamanlardan pişmanlık duyarlar, ben ise yaptığım bu aktiviteler sayesinde kendimi buldum. Diş hekimliği okumak isterken keskin bir dönüşle Uluslararası İlişkiler yazdım, bana bu tercihimden dolayı da kızdılar, ve hiç de pişman değilim. Eğer bu aktiviteler olmasaydı belki de sosyal zekamı fark edemeyebilirdim, ömrüm boyunca mutsuz bir biçimde insanların dişleriyle uğraşabilirdim. Uyumadan ders çalışmak yerine, hayatın tadını aldığım bir sınav senesi geçirdim. Kanımca doğru zaman kullanımı da kendini eğiterek ve tanıyarak olmalıdır. UTKU ESER Kaynakça: Ende, Michael. Momo. Çev. Leman Çalışkan. İstanbul: Kabalcı Yayınevi, 2005. Baskı. SELİN CENGİZ TURK 59 – 101 NEŞE ÇETİNER 15.12.2014 YALNIZLIK VE BİRLİKTELİKLER YAHUT SEÇİŞLER VE VAZGEÇİŞLER “Sözün bitim yerini olay ya da konu seçmez, söz seçer. Başlangıcını da olduğu gibi.” (Asaf, 76) Şiiri aza indirgeme ustası, bir kelimeye bin anlam yükleyen şair Özdemir Asaf böyle yazmıştır “Dokuza Kadar On”un ortalarına doğru. Bu kitaptaki şiirler okunduğunda hemen anlaşılabilmeleri olanaksızdır. Beklemek, sindirmek gerekir ikilikleri, dörtlükleri içe ve sindirilen yere doğru bir yolculuğa çıkmak gerekir ki okurun içi şairin içiyle bağdaşsın ve insan sade kelimelerden böylesine kült cümleler oluşturabilmenin sırrına vâkıf olabilsin. Özdemir Asaf şiirlerini kısa ve yoğun bir dille yazar, bir kelimeye bin anlam yükler yüklemesine fakat anlatmaya çalıştığı varlık herkesçe aşina olunan bir varlıktır, insanoğludur. İnsanı tüm yönleriyle görebildiğimiz bu kitapta, bu karmaşık varlığın en çok vurgulanan yanı yalınlığı ve yalnız oluşudur. Zaten insan denilen varlığa anlam katan öncelikle onun kendi yalnızlığı ve bu yalnızlığındaki duruşu, sonra da başkalarıyla olan birlikteliği değil midir? İnsanın tüm hayatı yalnızlık ve birlikteliklerden meydana gelmez mi? “ …Bak yüzüme, bak sözüme, Dünya kaçtı gözüme; Çıkamaz.”(Asaf, 21) Her insan bir dünyadır aslında ve bu üzerinde yaşadığımız dünya her insandan birer iz taşır. Dünyada olup biten ne varsa insanın öncelikle içinde yankı bulur, sonrasında dışına yani sözlerine yahut davranışlarına yansır. Doğumlar vardır yeryüzünde bir o kadar hatta belki daha fazla ölümler… Doğumlarda sevinci yaşar insan ve bayramı aynı zamanda içinde, ölümlerde hüzünlerin en karası dağlarken içini, gözlerine kaçan dünya tam da bu anlarda doldurur onları yaşlarla. Diğer bütün duygularda da bir içte yaşanılan taraf bulunur, bir de dışa vurulan taraf. İşte yalnızlık hep ilk tarafı yaşamaktır her duyguda, yani bir bakıma tüm duyguların insanın içinde başlaması ve orada bitmesidir. “Yalnızlık paylaşılmaz.. Paylaşılsa yalnızlık olmaz.” (Asaf, 96,97) Şairin yalnızlık için koyduğu tek koşul onun paylaşılmaması koşuludur. Yalnızlık tanımının geri kalan kısmının küçük betimlemelerini yapıp onun nasıl yaşanması gerektiği konusunu okura bırakmıştır. Yalnızlık konusunda bir tanım yapmak gerekirse eğer, sanıyorum ki tüm tanımlar eksik kalacaktır, fakat yalnızlığın bir seçim olduğu çoğunluğun onayını alabilecek bir gerçekliktir. Yalnızlık bir seçiştir ve bilindiği üzere her seçiş bir vazgeçiştir. İnsan yalnızlığı seçtiğinde, yaşayabileceği birlikteliklerden de vazgeçmiş demektir. Yapılan bu seçim her zaman mutluluğu getirmeyebilir fakat unutulmaması gereken bu seçimin bilinçli yapıldığıdır. Sonucunda pişman olunabileceği ihtimali göz önünde bulundurularak yapılan bu seçim birçok sorumluluğu ve fedakârlığı da beraberinde getirir. İnsan yalnızken, tek kişi gibi yaşayabileceğini düşünüyorsa yanılıyordur çünkü yalnızlık tek bir insana dev bir kalabalık misyonunu yükler, yükler ki yalnız birey yaşadığı hayatın her alanına yetebilsin ve vazgeçtiği birlikteliklerin getirdiği eksiklikleri kapatabilsin. “Yaşam öyküleri, sanıldığınca karışımsız değil, karışımlıdır. Her bir yaşam öyküsü öbür yaşamların parçacıklarıyla tamamlanır.” (Asaf, 88) Yalnızlığa yaptığı vurgunun yanı sıra, yaşam öykülerinin her zaman diğerlerinden izler taşıdığını da söylemeden edemez şair. Sahiden herhangi, basit bir yaşam diğerini tamamlayabilir mi? Herhangi bir yaşam öyküsü bir diğerini tamamlayabilecek güce nasıl ulaşabilir? Bu soruya verilebilecek en güzel yanıt, bir insanın öncelikle kendi yaşamının hakkını vermesi gerektiğini içermelidir. İnsan önce kendi yaşamını mükemmele yakın hale getirmeye çalışmalıdır. Bu uğraşında gerekirse uzun yıllar yalnızlığı tatmalıdır, eğer bu kişi yalnızlığıyla barışıksa onun için söylenecek bir söz yoktur. Fakat daha kendi yaşamındaki sorunların üstesinden gelemeyen ve kendine tahammül edemeyen bireyin bir diğerinin hayatına giriş lüksü yoktur. Elbette ki hayatların birbiri ile kesişmesi somut bir şekilde durdurulup devam ettirilebilen kavramlar değildir çünkü yalnız bir insan bile hayatının birçok yerinde diğer insanlarla iletişim halindedir. Fakat bir başkasının hayatını tamamlamak ve onun yaşamına yük olmak arasında büyük bir fark vardır. Kendisini bir diğerinin hayatını tamamlamaya hazır hisseden hatta diğerinin yükünü de omuzlayabileceğini düşünen birey adımını birlikteliğe atabilir. Henüz kendisine yetemeyen bireyin herhangi bir birlikteliğe atacağı adım, getireceği heyecandan çok yaşama sevinci götürmez mi? Her okunduğunda ayrı bir tat alınan Özdemir Asaf şiirleri, insanın yalnızlık ve birliktelik karşısındaki tavrının da en güzel özetini yapmıştır. Hayatta her şey, her durum, her seçiş ve aynı zamanda her vazgeçiş de insan içindir. İnsan yaratılışı gereği seçimler yapmak, vazgeçişlerde bulunmak ve hayatının her alanında bu iki keskin durumun sonuçlarına katlanmakla yükümlüdür. İnsanoğlu, kendisi için doğru olan seçimleri yapmaya ve vazgeçişlerinden en az yarayla kurtulmaya çalıştığı müddetçe olgunlaşacaktır ve hayatta hak ettiği ya da hak ettiğini düşündüğü mutluluğa da bu sayede ulaşacaktır. Kaynakça Asaf, Özdemir, Dokuza Kadar On, Yapı Kredi Yayınları, İstanbul, Mayıs 2012 CEMİLE ECE KURNAZ 21400594 TURK101-1 AŞK, BİR SEBEPTEN Ne zaman şiir okumak istesem Atillâ İlhan’a gider elim ya da sadece şiirlerini dinlerim. Benim için Atillâ İlhan, en sevdiğim şiirini bulamayacak kadar özeldir. Yağmur Kaçağı’yla Sisler Bulvarı’nı nasıl ayırt edebilirim ki? Üçüncü şahıs olmayı, sevmeyi veya sevilmemeyi… Başka kim bu kadar iyi anlatabilir ki? Atillâ İlhan ayrılık şairidir diyor arkadaşlarım, bence değil. O tam bir aşk şairi olmuş hep, hem sevmiş hem de sevgisinden terk edebilmiş. Yakın bir zamana kadar aşk nedir bilmezdim. Üstelik aşka inanmazdım. Bir insan nasıl kör körüne bağlanır, nasıl dünyasını bir başkasının üzerine kurar? İnsanlar geçicidir derdim kendi kendime, savunma mekanizması geliştirmişim acılara, hayal kırıklıklarına karşı. Sanırım bunlar yüzünden aşka inanmamışım. Küçükken bile sert bir kızdım, karşı cinse dostluktan öte bir duygu beslemezdim. Aşka inanmayı seçtiğim zamanlardaysa yüzüme çarpan kapılarla yüzleştim. Bir gün kendime “Hayalden uyan küçük kız, masallarda değiliz; aşk, yerlere düşen kitapları toplamaktan ibaret değil.” dedim ve tüm şiirlere, şarkılara, insanlara inat zırhımı giydim. Kaderin cilvesi bu ya, tam her şeyi yoluna koyarsınız ve mutlusunuzdur, hayat birdenbire yönünüzü değiştirir. Gideceğim üniversiteyi öğrendiğim, lisede yaşadığım her şeyi geride bırakacağım ve derslerime çalışacağım dönemde aşk kapımı çaldı. Öyle bir şey ki aşk, kapıyı açmazsanız kırar da girer içeri. En beklenmedik anda sizi biriyle tanıştırır. Zaman geçtikçe farkına vardım beklentilerim ve sevdiğim her özellik bu insanda toplanmıştı. Nasıl olurdu, aşk yoktu? Günlerce kendimi sorguladım, arkadaşlığımıza verdiğim değer gözümü korkutuyordu. Âşık olabileceğimi düşünemiyordum, bitecek bir şey için dostluğumu yıkmak istemiyordum. Aşkın arkadaşlığı da barındırdığını unutmuşum ben, belki de hiç öğrenmediğimdendir. Hayatınıza aşk dâhil oldu mu, gerçekten de dünyanız o oluyormuş. Sözleriniz ağzınızdan onun adıyla ahenkli çıkıyormuş. Başlamamış bir hikâyeye son yazmamam gerekiyormuş. Aşk, yaşanınca aşk oluyormuş. İlhan’ın şiirleri artık daha anlamlı, Aysel’e her git dediğinde kalbindeki acıyı hissedebiliyorum. Sevdiğiniz birine git demek, diyebilmek… Her babayiğidin harcı değildir, vazgeçebilmek. Ben ona mecburum diyebilmek… Öyle bir rüya ki bu, kimi görsem kimi duysam ondan ibaret. Bir başkasını görememek, hep o yaprak yeşili gözleri sevmek. Kimi sevsem o aslında. Her şeyi düşününce aşkla yaşamak daha zor, onu herkesten kıskanırken, hayatını zindana çevirmemek için kendinizle çatışırken, onu korumak istediğiniz zamanlarda bile kırarken hatta kırılırken aşk çok zor olabiliyor. Tüm yaşanan acılar, kırgınlıklar ve küslükler ellerinizi tuttuğunda bitiyorsa hayatın akışında, daha doğrusu rutininde, birbirinizi kaybetmiyorsanız, âşıksınız. Ellerimi bırakma diyebileceğim tek kişi o, bırakmayacak tek kişi de o. Şayet bir gün bırakacak olursa ellerimi, yıldızlar tek tek düşecek, ışıklar sönecek, karanlıkla yüzleşeceğim, belki de sonsuza kadar sürecek. Zaman geçmeyecek, eksilen benliğimde kendimi arayacağım, bulamayacağım. Biliyorum yine onu bulacağım insanlarda, sözlerini veya yürüyüşünü benzeteceğim. Geceleri yalnız kaldığımda içlenip ağlayacağım belki, gözlerim hep nemli olacak. Bir gün karşılaşırsak diye sürekli uğradığı yerlere gideceğim. Gözyaşlarım yağmur olacak, yağmur beni götürecek. Yağmurda bir kaçak gibi savrulacağım. Limanımı bulamayacağım bir daha, tekrar kavuşamayacağım o gözlere ama gözleri gözlerime değince yüzümde gülümseme, midemde kelebekler eksik olmayacak. Aşk sadece bir kereye mahsus ve kaybedilemeyecek kadar eşsiz. Israrla çalan kapıyı görmezden gelemedim. Ben de, birçok şanslı insan gibi, aşkı içeri davet ettim. Kalbimde sadece bir misafir olmadı. Aşkla bir bütün oldum. Onu kaybetme ihtimalinin hüznü ilk dakikadan beri yüreğimi sarmış olsa da aşk savaşını kazandığımı biliyorum. Her şey, zırhımı delmeye çalışmadan kalbime ulaşan kişiyi bulabilmekti. Başardım. Belki de o başardı. Hayatım olmayı başardı. Bencilliklerimi kenara attım, onun için en iyiyi istedim. Sonunda ne olursa olsun ruhuma kazınan sevgiyi unutmayacağım, bu sevgi ilk günkü kadar taze olacak. Kimi sevsem o olacak belki ama kimse bana onun gibi gülemeyecek. Kimseye ona güldüğüm gibi gülemeyeceğim. İşte aşk da bundan ibaret. Cemile Ece Kurnaz Mızrakların Ucunda Yaşayan İnsanlar Geçmiş ve gelecek binlerce yıldır süren savaş ve barış bunlara ön ayak olan kaos ve düzen aslında hepsi insanın bir eseri . Tabloya baktığımda tablonun bana düşündürdüğü ilk şey Orta Doğu oldu. Eğer ‘Neden?’ diye sorarsanız size cevabım çalkantılı , tahmin edilemez, korkunun hakim olduğu, her an her şeyin değişebileceği orta doğuda süren yıkım, kısaca oradaki insanların mızrakların ucunda yaşadıkları olacaktır.Belki de kendi döneminde ressam bunların farkındaydı ve dönemindeki dünyada oluşan karışıklıklara değinmek istedi.Her ne kadar resmin aurasını yıkıcı bulsam da bende uyandırdığı duyguları her ne kadar kabul etmek istemesem de bana bunları anımsatması bence tabloyu soyut bir iletişim aracına dönüştürüyor.Ressamın benle kurduğu iletişim bu olabilir ve ressam da dünyanın kendiyle kurduğu iletişimi tablosuna yansıtmış olabilir mi? Bu tabloya bakan herkeste oluşacak düşünceler farklı olabilir ama hissedilen duyguların karamsarlık çizgisinin dışına çıkabileceğini düşünmüyorum.Renklerin sanki beni boğarcasına tablonun içine çekmesi artıdan bir özellik mi bilmiyorum ama etkili olduğunu söyleyebilirim.Sanki bir yandan insanı sıkarken diğer yandan insanı tazeleyen mavi tonları gözlerimi tablodan uzaklaştırmama engel oluyor ve düşüncelere dalıyorum.Tarihte küçümsenemeyecek bir yere sahip olan Moğolları bu tabloda görüyorum, atlılarıyla çarpışan geçtikleri yerleri yakıp yıkan, küle çeviren savaşçılar.Bunu görmek beni üzüyor ve acıyorum ama öfke duymuyorum belki de korkuyorum , bilmiyorum.Tabloda dikkatimi çeken en büyük ayrıntı ise kaosun ortasında dünyadaki her şeye sahip olduğu halde bir kralın kölelerine zulüm ederken zevk alması.Bence insanın ne kadar bencil ve aç gözlü olabileceğine verilmiş tablonun duygu bütünlüğünü tamamlayan güzel bir örnek. Kanımca , Jackson pollock Blue Poles tablosunda siyah fırça darbeleriyle kara güçlerin siyah mızraklarını temsil eden ve büyümekte olan bir kaosta saplandıkları yerden insanların ruhlarının enerjisini emen uzun süredir hüküm sürmüş ama artık kokuşmuş ve çürümekte olan unsurları dile getirmiş.Büyük kaosun altında mızrakların yer küreye saplandığı yerde hiç bir amacı olmadan savaşan akıncıların ne için savaştığını bilmese de adanmışlığının ruhuna yaptığı baskıyla verdiği mücadele yer alıyor.Onları kontrol eden beyaza bürünmüş aç gözlü kral ise zebaniler tarafından parçalanan tahtının farkında değil gibi. Savaşın elçileri geçmiş defterleri kapatmış gelecek için plan yapıyor.Yüzyıllardır meşalenin uçundan alevlenmeye devam eden bu azgın hissi durdurmaya çalışacak hiç kimse görünmüyor.Aydınlığı ve barışı arayan silikleşmiş mavi tonlar zincirlerini kıracak kadar güçlü değil.Kaosun oluşturduğu bir düzeni anlatan ve içinde zıtlıkların baş tacını taşıyan bir tablo...
bu şekilde teselli buldu. Bir sezon daha Roma forması giyip zamanın en büyük kulüplerinden Marsilya'ya transfer oldu. Marsilya'ya transfer olduğu ilk sezonunda hem Fransa şampiyonluğunu hem de UEFA Şampiyonlar Ligi Şampiyonluğunu elde etti. Fakat 2 sezon sonra Marsilya'nın şike skandalına karıştığı ortaya çıkınca lig şampiyonluğu geri alındı ve küme düşürüldü. Bu nedenlerden dolayı Marsilya'dan ülkesine dönerek Bayer 04 Leverkusen'e transfer oldu. Bayer 04 Leverkusen'de ilk sezonunda 16 golle takımın en golcü ismi olmayı başardı. İkinci sezonunda zor günler yaşayan Leverkusen'de 10 gol atarak takımın ligde kalmasında büyük pay sahibi oldu. Sezon sonunda futbolu bırakarak kulübün yönetiminde görev aldı. 1982 FIFA Dünya Kupası sonrası A millî takımda oynamaya başladı. Avrupa şampiyonalarında Euro 1984, Euro 1988, Euro 1992'de mücadele etti. Dünya kupalarında ise 1986, 1990, 1994'te forma giydi. 1990 FIFA Dünya Kupasında şampiyonluk kazanarak en büyük başarılarından birini elde etti. 1994 FIFA Dünya Kupası ile birlikte millî takımı bıraktı. 2000 yılında Bayer Leverkusen'de çalışırken Almanya millî futbol takımından gelen teklifle millî takım antrenörlüğüne başladı. Millî takımın başında çıktığı 2002 FIFA Dünya Kupasında final oynadı. Fakat finalde Brezilya'ya 2-0 kaybetti. Bu kupayı kazansaydı FIFA Dünya Kupasını hem futbolcu hem de teknik direktör olarak kazanan 3. isim olacaktı. 2004 Avrupa Futbol Şampiyonası'nda da millî takımın başındaydı. Fakat Almanya'nın daha gruplarda turnuvaya veda etmesiyle millî takım görevinden ayrıldı. 2004-2005 sezonunda AS Roma'nın başına geçti. Roma'da yönetimle anlaşmazlıklar, alınan bazı kötü sonuçlar nedeniyle sezonun ilk yarısında görevinden ayrıldı. Aynı sezonun ikinci yarısında zor günler geçiren Bayer 04 Leverkusen'in başına geçti. Bayer'in sezon sonunda 6. olmasını sağlayarak UEFA Kupasına katılmasını sağladı. O tarihten itibaren de takımda sportif direktörlük görevini yapmaktadır. Lenna Kuurmaa Lenna 26 Eylül 1985'te Tallinn'de doğdu. Göz rengi yeşil. Vanilla Ninja grubunun bir üyesidir. Grubun ilk bass gitarcısı Maarja Kivi ile aynı okula gitti. 2002 yılında Estonya'da Fizz Superstar yarışmasına katıldı fakat yarı finale kadar çıkabildi. Grup kurulduğundan beri grubun solistliğini ve gitaristliğini yapıyor. R'n'B, Hip Hop ve Punk tarzı müzikleri seviyor. En sevdiği sanatçılar ise The Rasmus ve Pink. Ninja adında labrador cinsi bir köpeği var. Piret JÃ¤rvis Piret Järvis (d. 6 Şubat 1984, Tallinn, Estonya) Estonyalı müzisyen ve Vanilla Ninja grubunun gitaristi. Maire ve Enno Järvis'in çocuğu olarak dünyaya geldi.2 kardeşi daha var. Katrin Siska ile aynı okulda okudu. Grup kurulduğundan beri grubun gitaristliğini yapıyor. rock ve Nu-Metal tarzı müziklerden hoşlanıyor. Incubus, Puddle Of Mudd, Aaliyah, Tweet, Jill Scott ve Lost Prophets en sevdiği gruplar/sanatçılar. Resim çizmeyi çok seviyor. Klaus Barbie Klaus Barbie (25 Ekim 1913 - 25 Eylül 1991), Alman SS subayı, Gestapo üyesi. ""Lyon Kasabı"" olarak da bilinir. Klaus Barbie Bonn yakınlarındaki Bad Godesberg'de doğdu. Katolik bir ailenin çocuğuydu. Anne ve babası öğretmendi. 1923 yılına kadar babasının öğretmenlik yaptığı okulda eğitim gördü. Daha sonra Trier'de bir okula gitmeye başladı. 1925 yılında tüm ailesi Trier'e taşındı. 1933 yılında erkek kardeşi ve babasını kaybetti. Bu ölümlerin ardından Barbie teoloji ile ilgilenmeye başladı. 1935 yılında SS grubunun bir kolu olan Sicherheitsdienst'e (Güvenlik Servisi) katıldı. Sicherheitsdienst SS'in ve Nazi Partisi'nin haber alma teşkilatıydı. Kısa süre sonra Hollanda'ya atandı. 1942'de Dijon'a aynı yıl Kasım ayında Gestapo komutanı olarak Lyon'a atandı. Alkolik babasının otoritesi yüzünden acımasız bir kimse olmuştur. Ailesinin kendisine yansıttığı sertliği kurbanlarına göstermiştir. Nürnberg'de G.M. Gilbert'in yazdığına göre "Jean Moulin'e işkence ederken kendime işkence ediyormuşum gibi hissettim" demiştir. En bilinen suçu Hotel Terminus katliamıdır. Bu katliamla birlikte Lyon Gestaposunun başı Lyon Kasabı olarak anılmaya başlanmıştır. Mahkûm ve esirlere şahsen işkence yapmıştır, ayrıca 40.000 kişinin ölüm emrini vermiştir. En bilinen işkence vakası Fransız direnişin en önemli isimlerinden Jean Moulin'e yaptığı işkencedir. 1944 Nisanında 44 yahudi çocuğun Izieu'daki bir yetimhaneden Auschwitz toplama kampına nakli emrini vermiştir. 1947 yılında Amerikan Karşı Haber Alma Teşkilatı ajanı olmuştur. 1951 yılında Katolik bir rahip olan Krunoslav Draganović yardımıyla Juan Peron yönetimindeki Arjantin'e kaçmıştır. Daha sonra Klaus Altmann adını alarak Bolivya'dan sığınma talep etmiş ve buraya yerleşmiştir. 1983'te Bolivya'dan sınır dışı edildi ve Fransa'ya götürülerek yargılandı. Mahkemenin ilk günü sadece işlediği suçlarının okunmasıyla geçti ve ömür boyu hapse mahkûm edildi. 1991'de hapishanede kanserden öldü. Luka Modrić Luka Modrić [] (d. 9 Eylül 1985, Zadar), Real Madrid'de forma giyen Hırvat millî futbolcu. 27 Ağustos 2012 tarihinde Tottenham Hotspur'dan Real Madrid'e 35 Milyon euro karşılığında 5 yıllık anlaşma sağlamıştır. Ülkesinin yetiştirdiği en iyi futbolcular arasındadır , Real Madrid'in son yıllardaki başarısında önemli pay sahibidir ayrıca ülkesinin 2018 Dünya Kupası finaline çıkmasında büyük rol oynadı. 2007-2008 sezonunda Dinamo Zagreb'te oynamış, sonraki sezon için Tottenham Hotspur'a imza atmıştır. 2007'de Prva HNL liginde "yılın futbolcusu" seçilmiştir. Luka Modrić, 2008 yazında Tottenham Hotspur takımıyla 2 yıllık sözleşme imzalamıştır. 27 Ağustos 2012 tarihinde 35 Milyon euro karşılığında Real Madrid İle 5 yıllık anlaşma sağlamıştır. Luka Modric 2012 Ağustos ayında İspanyol ekibi Real Madrid'e imza attı. İspanyol ekip bu transfer için Tottenham'a toplamda 33 milyon pound ödeyecek. Son olarak Real Madrid'deki ilk maçına Barcelona ile Supercopa de España maçına çıktı. Son 10 dakika oynayabilen Modrić 127 maçlık kariyerinde hiç kupa zaferi göremezken oynadığı 10 dakikalık maçta yeni kulübünde ilk kupa sevincini yaşadı. Real Madrid forması ile ilk golünü 10.haftada 4-0 kazanılan Real Zaragoza maçında 90+2. dakikada atmıştır. Ã‡erkessk Çerkessk (Adigece: "Şerdjesqale/Шэрджэскъалэ"; Karaçayca: "Çerkes-Şahar"), Rusya Federasyonu üyesi Karaçay-Çerkes Cumhuriyeti'nin başkenti. 1804 yılında Ruslar tarafından Adigelerden ele geçirilen ve Kuban Irmağı'nın doğu kıyısında bulunan stratejik bir yerde bir Rus askeri kalesi olarak kuruldu. İlk adı "Batalpaşinsk" idi. Bu ad 1787'de bu yerde Osmanlılar ve müttefikleri Adigeler ile Ruslar arasında yapılan bir savaşta Ruslar tarafından tutsak alınmış olan Osmanlı birlikleri komutanı Battal Paşa'dan gelmektedir. Nüfusu 117.100 olup (2005) bu nüfusun %35'i Çerkes (Adıge), %20.7'si Karaçay, %11.5'i Abaza (Abazin) kökenlidir. Bir Kazak yerleşimi (stanitsa) olan Batalpaşinsk 1931'de kent statüsü elde etti. Batalpaşinsk 1922-1926 yılları arasında Karaçay-Çerkes Özerk Oblastı merkezi iken 1926'da oblastın "Karaçay Özerk Oblastı" ve "Çerkes Ulusal Okruğu" biçiminde ikiye bölünmesiyle oluşan Çerkes Ulusal Okruğu'nun merkezi, 1928-1957 yılları arasında da Çerkes Özerk Oblastı'nın merkezi oldu. Kent 1934'te Sulimov, 1937'de Ejovo-Çerkessk, 1939'da da Çerkessk adını aldı. 1943'te Kazakistan'a sürülmüş olan Karaçayların 1956'da aklanmaları ve eski yerlerine dönmeleri üzerine 5 Ocak 1957'de, 12 Ocak 1922'de kurulmuş ve 1922'de ikiye bölünmüş olan eski Karaçay-Çerkes Özerk Oblastı toprakları yeniden birleştirildi ve Karaçay-Çerkesya, 1922'de olduğu gibi yeniden canlandırıldı. Oblast 3 Temmuz 1991'de cumhuriyet oldu. Çerkessk'te 5 resmî dile (Kabardey-Çerkesçe, Karaçay-Balkarca, Abazaca, Nogayca ve Rusça) ait kültürel kurumlar, basın, radyo ve televizyon yayını vardır. Fiili resmî dil Rusça olup resmî yazışmalar bu dilde yapılmaktadır. Nicole Scherzinger diskografisi Amerikalı pop/R&B şarkıcısı Nicole Scherzinger'in diskografisidir. Wikia Search Wikia search, Vikipedi'nin önderliğinde kurulan semantik web tabanlı bir arama motorudur. Semantik Web veya Web 3.0 denilen yeni nesil web projesinin vadettiği şeylerden birisi, İnternet bilgi yığınını Google'ın mevcut tasarımı ve algoritması ile hiçbir zaman başaramayacağı bir biçimde İnternet dünyasını kuşatan kitlesel bilginin yeniden yapılandırılarak anlamlandırılabilmesidir. Semantik web teknolojisinin özünde insan mantığının arama stratejisinin kullanılması yattığından dolayı "google arama makinesinin" semantik web olgusuyla başa çıkabilmesinin olanağı bulunmamaktadır. Semantik Web teknolojisinin temel gereklerinden birisi olan bildirimsel derleme lisanı (declarative ontological language-OWL) mantığı ile alan adlarına bağımlı olmadan, kendine özgü ontolojik bağlar kurarak anahtar kelimelerle tam olarak benzeşmese bile aranılanı bulmaya yardım ve hizmet eden bir sistem geliştirmektir. Turail Yezidilerin kutsal kabul ettiği yedi melekten birisinin adı olup, Tanrı tarafından Yezidi takvimine göre haftanın son günü olan cumartesi günü yartılmıştır. Puakenikeni "Puakenikeni", pop/R&B şarkıcısı Nicole Scherzinger'in "Her Name Is Nicole" adlı yayımlanmamış albümünden çıkan üçüncü teklidir. Parçanın sözleri Jamaikalı ikili Brick & Lace ile birlikte yazılmıştır. Parçanın yapımı Akon'a aittir. Puakenikeni, Güney Pasifik'te yetişen bir çiçek türüdür ve Scherzinger'in en sevdiği çiçektir. Sobee Sobee, video oyunları geliştiren eski bir firma, halen TTnet bünyesinde yer alan bir Ar-Ge departmanıdır. 2000 yılında Mevlüt Dinç önderliğinde "Dinç İnteraktif" adıyla İstanbul'da kurulan şirket, 2004 yılında unvan değişikliğine giderek Sobee adını almıştır. 2009 yılında Türk Telekom tarafından satın alınan firma, 2013 yılında TTnet ile devren birleşmesiyle birlikte şirket vasfını yitirerek, TTnet'in bir departmanı halini almıştır. Sobee firması, ilk olarak Galip Kartoğlu'nun PC için geliştirdiği Dual Blades oyununu, yine aynı isimle beraber çalışarak Game Boy Advance platformuna uyarladı. Böylelikle firma, Nintendo platformundaki ilk Türk oyununa kendi adını yazdırmış oldu. Oyun, Amerikalı yayıncı Metro3D tarafından Amerika ve Japonya'da piyasaya sürüldü. Sonrasında 2004 yılında çevrim içi futbol menajerlik ve bilardo oyunlarına imza atan şirket, ilk Türk devasa çevrim içi rol yapma oyunu İstanbul Kıyamet Vakti'ni 2006 yılında çıkardı. Bu üç oyunun dağıtımcılığını da Mynet üstlendi. Aynı oyun için 2009, 2011 ve 2013 yıllarında üç ayrı genişleme paketi çıkartıldı. 2008'de açık beta sürümü yayımlanan, dünyanın ilk çevrim içi 11'e 11 futbol oyunu I Can Football, Compex 2009 Fuarı'nda yapılan lansmanla tam sürüme geçti. 2011 yılında, aksiyon/macera türünde bir video oyunu olan Süpercan, çocuklar için ücretsiz olarak dağıtıldı. Aynı yıl lansmanı yapılan I Can Football 2'nin açık beta sürümü 2012 yılında yayımlanırken, oyunun dağıtımını TTnet üstlendi. Firma son oyunu Süpercan 2'yi 2012'de yayımladı. TTnet'in ar-ge departmanı Sobee, şirket vasfını yitirmesiyle birlikte, 2013 yılı kapsamında Tübitak tarafından desteklenen "Fatih Projesi için Etkileşim Destekli 3D Harika Kitap Editörü" projesi üzerinde çalıştı. 2016 yılının Nisan ayında ise Kader Mühürleri isimli devasa çevrim içi rol yapma oyununun açık beta sürümü yayımlandı. Daniel Wu Daniel Wu Yin-Cho (d. 30 Eylül 1974, Berkeley, Kaliforniya, ABD), Çin asıllı Amerikalı yönetmen, yapımcı ve oyuncu. Wu'nun babası George, emekli bir mühendis ve annesi, Diana bir üniversitede profesörüdür. Babası 1949 yılında Çin'de komünist devrimin ardından Amerika Birleşik Devletleri'ne göç etti ve bir öğrenci oldu. New York'ta Wu'nun annesi olacak olan Diana ile tanıştı. Çift, evlendikten sonra Kaliforniya'ya yerleşti. Wu'nun ayrıca Greta ve Gloria adında iki ablası vardır. Ablalarının Hong Kong, Şangay ve Pekin'de evleri bulunmaktadır. Aktif Wushu'nun yanı sıra diğer dövüş sanatları eğitimine devam ediyor. 6 Nisan 2010 tarihinde, Güney Afrika'da Lisa S. ile evlendi. Kızları Raven, 2 Haziran 2013 tarihinde doğdu. Supervillain "Supervillain", pop/R&B şarkıcısı Nicole Scherzinger'in "Her Name Is Nicole" adlı yayımlanmamış albümünden çıkacak üçüncü tekli, Nicole Scherzinger'in internet sitesinde oylamaya sunulmuş, "Puakenikeni" şarkısının üçüncü tekli olması kararlaştırılmıştır. Supervillain, iTunes'ta 13 Kasım 2007'de satışa sunulmuştur. Parçanın sözleri Theron ve Timothy Thomas'a aittir. Ayrıca, Mad Scientist parçada rap yapmıştır. Atina'nın Altın Çağı Atina'nın Altın Çağı, Antik Yunan'da MÖ 448'de biten Yunan-Pers Savaşları ile MÖ 429'da Perikles'in ölümü veya MÖ 404'te yapılan Peloponez Savaşı arasındaki dönemi ifade etmek için kullanılan bir terimdir. Briseis Briseis (), Yunan mitolojisine göre Troia'da Lyrnessos şehrinde soylu bir kadın. Aka orduları Troya'ya gitmeden önce bölgedeki önemli kentleri yağmaladılar. Akhilleus, Lyrnessos'u yağmalayarak "Briseis"i köle olarak aldı, ama sonra Agamemnon'a vermek zorunda kaldı. Hektor'un Patroklos'u öldürmesinden sonra Agamemnon, "Briseis"i geri vermek zorunda kaldı. İlyada destanı'nda söz edilir. Babası Briseus'tur. Baby Love "Baby Love", pop/R&B şarkıcısı Nicole Scherzinger'in "Her Name Is Nicole" adlı yayımlanmamış albümünden çıkan ikinci teklisidir. Parçanın sözleri Nicole Scherzinger, Kara DioGuardi, Keith Harris, ve William "will.i.am" Adams tarafından yazılmıştır. Şarkının yapımını will.i.am üstlenmiş ve parçada vokal yapmıştır. Şarkı, iTunes'ta 10 Eylül 2007'de piyasaya sunulmuştur. Bu şarkı, German Vybemobile'ın TV ilanında ve Samsung'un kampanyasında kullanılmıştır. Parçanın videoklibi Francis Lawrence yönetmenliğinde Santa Catalina Adası, Kaliforniya'da çekilmiştir. Videoklibin gösterimi MuchMusic kanalındaki "MuchOnDemand" programında 24 Eylül 2007'de gerçekleştirilmiştir. Videoklibin bir sahnesi Samsung DV CAM kampanyasında kullanılmıştır. Whatever U Like "Whatever U Like", pop/R&B şarkıcısı Nicole Scherzinger'in "Her Name Is Nicole" adlı yayımlanmamış albümünden çıkan ilk teklisidir. Şarkının sözleri Nicole Scherzinger, Clifford Harris, Jr., Jamal Jones ve Sean Garrett tarafından yazılmış, şarkı Polow Da Don tarafından yapılmıştır. Rapçi T.I. parçaya vokal yapmıştır. Şarkı, ABD radyolarında Temmuz 2007'de çalmaya başlamıştır. Şarkıda Chilli'nin çıkmamış şarkısı "Straight Jack"ten bazı örnekler kullanılmıştır. Şarkının video klibi Paul Hunter tarafından çekilmiştir. Videonun premieri 20 Ağustos'ta "TRL" ve 106 & Park programlarında gerçekleştirilmiştir. 1 Mayıs 2008'de videonun yayımlandığından beri paylaşım sitesi YouTube'da 12 milyon kez izlendiği belirlenmiştir. Laurence Olivier Ödülleri Laurence Olivier Ödülleri Londra'daki tiyatroların yapımlarına verilen İngiliz tiyatrosunun en önemli ödülleri. Ödül ilk defa 1976'da "The Society of West End Theatre Awards" ismiyle verilmeye başlandı. 1984'e gelindiğinde ödülün ismi İngiliz oyuncu Sir Laurence Olivier'ın ismiyle "Laurence Olivier Awards" veya "Olivier Awards" olarak verildi. Sir Andrew Lloyd Webber ve Dame Judi Dench bu ödülü 7 kez kazanmış ve en çok kazanan isimler olmuşlardır. Tayca Vikipedi Tayca Vikipedi (วิกิพีเดียภาษาไทย), Vikipedi'nin Tayca sürümüdür. Aralık 2003'te başlatıldı ve 10 Haziran 2008 itibarıyla, 36.399 maddeye, 44.724 kullanıcıya ve 17 yöneticiye sahip olmaktadır; madde sayısına göre, 40. en büyük Vikipedi sürümüdür. Tayca Vikipedi, birkaç yönden diğer Vikipedi sürümlerine göre değişiktir: Sıcak Külleri Kaldı Sıcak Külleri Kaldı, Oya Baydar'ın 2000 yılında Can Yayınları'ndan çıkardığı romanıdır. Yazar, 31. Orhan Kemal Roman Armağanı'nı kazanan eserinde Sovyet Blokunun çökmesinden sonra, İstanbul-Eskişehir-Ankara-Moskova-Paris şehirlerinde yaşayan sosyalizme inanmış kimi Türk roman kahramanları üstünde bu çöküşün etkisini anlatılmakta ve iktidar kavramı sorgulanmaktadır. Yağmur Hüznü Yağmur Hüznü, Ahmet Karcılılar'ın ilk romanıdır. 1999 yılında 30.Orhan Kemal Roman Armağanı'nı kazanmıştır. İç içe geçmiş öykülerden oluşan kitapta bir seri katil ile psikiyatristi arasındaki ilişki ve katilin, cumhuriyetin ilk yıllarına rastlayan çocukluğunda genç bir kadınla yaşadığı aşk konu alınmaktadır. I Just Can't Stop Loving You I Just Can't Stop Loving You, pop şarkıcısı Michael Jackson'ın 1987 çıkışlı Bad adlı albümünden çıkan ilk şarkıdır. Şarkı, Epic Records tarafından yayınlanmıştır. Şarkı, ABD'de 1 numaraya kadar yükselmiştir. Bununla beraber Michael Jackson'ın Birleşmiş Milletler listesine giren ilk şarkısı, yine 1 numara olan ilk şarkısıdır. Şarkının yapımcılığını Quincy Jones ve Michael Jackson üstlenmiştir. Şarkıda Siedah Garrett da yer almıştır. Şarkı 1987'de yayımlanmasına karşın 1982 yılında kaydedilmiştir. Michael Jackson, düet için seçilecek bayan vokaller arasında, Whitney Houston, Barbra Streisand, Aretha Franklin ve ABBA solisti Agnetha Fältskog gibi büyük isimler olmasına karşın, Michael Jackson bu vokalleri reddederek, o zamanlara nispeten daha az tanınan Siedah Garrett ile çalışmıştır. Şarkı böylelikle kaydedilip baş şarkı olarak Bad albümünden piyasaya sürülmüştür. Şarkı 1987 yazının aşk simgelerinden kabul edilmektedir. Şarkının baş kısmında geçen konuşma bölümü de ayrıca sonradan kaldırılmıştır. Şarkının ayrıca bu başarılara karşın bir müzik videosu yoktur. Şarkı, Michael'ın 1987 yılında yayınlanan efsane albümü Bad'in 25. yılına özel olarak yeniden raflarda Bad 25 ismiyle yerini alan albümünden çıkan ilk teklidir. Bunun sebebi albümün orijinal yayım tarihinde (1987)'de albümden çıkan ilk tekli olmasıdır. Fakat, single'ın B yüzü, orijinalinin aksine daha önce yayınlanmamış fakat Bad 25'in bonus diskinde yer alan Don't Be Messin' Around adlı demoyu içerir. Bu tekli, 2012 yılında CD ve plak olarak satışa sunulmuştur. Hacer Kirişçi Hacer, tam adıyla Hacer Kirişçi, (d. 1978, Silifke, Mersin), Mersin,Silifke doğumlu BBG ikinci sezon yarışmacısı ve Türk pop müzik sanatçısı.Halen Gaziantep'te iş kadını organizasyon şirketi bulunmaktadır. Biri Bizi Gözetliyor yarışmasının ikinci sezonunda 02 numarasıyla yarışan Hacer, yarışmada yüzde 3'lük farkla ikinci oldu . Daha sonra yayınlanan spin-off yarışması "Orada Neler Oluyor" da yer aldı. İlk albümü Erkekler'i 2002 yılında Erhan Güleryüz ve Erol Köse prodüktörlüğünde çıkardı. Erkekler (2002, Erol Köse Prodüksiyon) Ahde Vefa (2014, TMC MÃ¼zik) Duygu Dikmenoğlu Duygu Dikmenoğlu (13 Ağustos 1981, İzmir), Türk manken, sunucu. Mersinli Kimya Teknik Lisesi'nde eğitim aldı. 1997 yılında "Elite Model Look" yarışmasını kazandı. Yarışmayı kazandıktan sonra profesyonel mankenlik hayatına başladı. Kanaltürk'te "Gel de Katılma", Sky Türk'te "İzlenim", Kanal D'de "Yaşamın İçinden" ve Show TV'de "Genç Kulüp" gibi televizyon programlarında sunuculuk yaptı. Gazeteci Tuncay Özkan'ın eşidir. Die Welt Die Welt "(Türkçe; Dünya anlamında)" Almanya'da yayımlanan günlük gazete. Gazete, 2 Nisan 1946 tarihinde Hamburg şehrinde Britanyalı işgal kuvvetlerince kuruldu. 130'dan fazla kentte yayımlanan gazetenin sirkülasyonu 200.000'in üzerinde, gazetenin Pazar sayısı olan "Welt am Sonntag'ın" 380.000 civarındadır. Berlin, Hamburg, Bavyera ve Bremen versiyonları bulunmaktadır. Gazetenin merkezi Berlin kentinde bulunmaktadır. Axel Springer basın grubunun sahibi olduğu Die Welt, grubun aynı zamanda bayrak gemisidir. Editörlüğünü Stefan Aust, Genel Yayın yönetmenliğini Ulf Poschardt yapmaktadır. Gazetenin Türkiye temsilcisi Deniz Yücel'dir. Bad (Michael Jackson şarkısı) "Bad", Michael Jackson'ın 1987 çıkışlı "Bad" adlı albümünden çıkan ikinci şarkıdır. Şarkı, Epic Records tarafından yayınlanmıştır. Şarkı, ABD'de 1 numaraya kadar yükselmiştir. Şarkının yapımcılığını Jeremy Johnson ve Michael Jackson üstlenmiştir. Şarkının klibi de büyük beğeni kazanmıştır. Bad'in müzik videosu için oldukça büyük bir bütçe ayrılmıştır. Klip için yaklaşık olarak 2.200.000 $'lık bir para harcanmıştır. Klip, Mart 1995'te Madonna'nın "Bedtime Story" adlı şarkısının klibi yayınlanana kadar en pahalı video olarak kaldı. Aslında klip, 18 dakikalık bir kısa filmin kısaltılmış versiyonudur. Şarkının müzik videosunu Martin Scorsese yönetmiştir. 1970 Fransa Bisiklet Turu 1970 Fransa Bisiklet Turu 27 Haziran-19 Temmuz 1970 tarihlerinde yapılan 57nci Fransa Bisiklet Turu'dur.4366 km üzerinden 23 etap içeren bu turda biskletçilerin hız ortalaması 35,589 km/saat ti. SoÄŸuk hava deposu Soğuk hava deposu, yiyeceklerin depolama ömrünü uzatmak, gıda imalatında proses sıcaklığını düşürmek amacıyla kurulan, duvarları ve çatısı genellikle sac arası poliüretan köpük dolgulu panellerden oluşan depolardır. Soğutma sistemleri freonlu veya amonyaklı olur. Soğuk hava depolarında soğutmayı sağlayan makinalar, evaporatör (oda içinde) ve kondenser (oda dışında) ünitelerinden oluşur. Tom Sims Tom Sims (d. Haddonfield, New Jersey, ABD - 1963) Snowboard dünya şampiyonu ve aynı zamanda snowboard'un mucididir. Snowboard'u bulma hikâyesi çok ilginçtir. Rivayete göre Sims, hem kaykay yapmayı hem de karı çok sevmektedir. Kışları kaykay yapamamaktan yakınır. Bir gün bu iki şeyi nasıl birleştireceğim diye düşünür ve Snowboard'u bulur.Tom, ilk snowboardunu kendi elleriyle yaptı.Ayrıca Tom, bunun için bir fabrika bile kurdu.Böylece herkes kış günlerinde dağlarda kayabilmeye başladı. Ayrıca Tom Sims daha bir çocuktu. Snowboard'u bulduğunda 8. sınıfa gidiyormuş ve fikir marangozluk dersinde aklına gelmiş. Brisbane Brisbane, Avustralya'da bir kent, aynı zamanda Queensland'ın merkezi. 2018 verilerine göre yaklaşık 2.5 milyon kişi yaşamaktadır. Brisbane 1824 yılında kurulmuştur. Önceleri bir ceza sömürgesiyken, 1834'te Güney Galler valisi Lord Brisbane'in adı verildi. 1842'de serbest sömürge merkezi olan kent, İpswich kömür yataklarının işletilmesi ve bölgede tarım üretimine geçilmesi sonucu hızla gelişti. Kentin Brisbane ırmağının bir büklümünde kurulan ticaret merkezi, konut toplulukları ve göz alabildiğine uzanan banliyölerle çevrilidir. Çeşitli sanayi etkinlikleri (besin sanyisi, makine yapımı, vb.) özellikle haliç kıyısında toplanır. Limanın trafiğiyse 10 megaton civarındadır. 2006 nüfus sayımında Brisbane'in nüfusu 1.763.131 idi, ve böylece Avustralya'nın üçüncü en büyük şehridir. 2006 nüfus sayımına göre, Brisbane nüfusun %1,7'sinin etnik kökeni yerlidir ve %21,7'si yurt dışında doğdu. Avustralya'nın dışında doğanlar arasında, üç esas doğum ülkeleri Yeni Zelanda, Güney Afrika ve Birleşik Krallık. Brisbane evlerin %16,1'inde yabancı bir dil (yani İngilizce olmayan bir dil) konuşulmaktaydı; bunların en çok konuşulan Mandarin, Vietnamca ve Kantonca idi. 1971 Fransa Bisiklet Turu 1971 Fransa Bisiklet Turu 26 Haziran-18 Temmuz 1971 tarihlerinde yapılan 58nci Fransa Bisiklet Turu'dur. 3689 km üzerinden 22 etap içeren bu turda bisikletçilerin ortalama hızı 36,925 km/saatti. Lucius Cornelius Merula (Konsül MÖ 87) Lucius Cornelius Merula (ö. MÖ 87) Roma Cumhuriyeti'nin son döneminde siyasetçi ve rahipti. Jüpiter'in yüksek rahipliği olan "Flamen Dialis" konumundaydı. MÖ 87 yılında Marius ile Sulla arasında yaşanan iç savaş sırasında Roma'dan kovulan Marius'un müttefiki Cinna'nın yerine senato tarafından konsül seçilmişti. Cinna ve Marius'un sürgünden dönmeleri için görüşmelerde bulunmuş ve konsül görevinden istifa etmiştir. Ancak Marius'un siyasi rakiplerini tasfiyesi sırasında kendisi hakkında asılsız suçlamalar yapılması üzerine Jüpiter tapınağında bileklerini keserek intihar etmiş ve tanrılardan Cinna ve müttefiklerinden intikam almalarını dilemiştir. Ölümünün ardından "Flamen Dialis" makamı boş kalmıştır. MÖ 83'te Marius'un on yedi yaşındaki yeğeni Jül Sezar bu makam için aday gösterilmiş ancak bu adaylık ertesi yıl Sulla tarafından geçersiz kılınmıştır. Söz konusu makam MÖ 11 yılında Augustus dönemine kadar boş kalmıştır. Bozat, Sarıkamış Bozat, Kars ilinin Sarıkamış ilçesine bağlı bir köydür. Köy, 1928'den beri aynı adı taşımaktadır. Köy, Kars il merkezine 42 km, Sarıkamış ilçe merkezine 12 km uzaklıktadır. Barletta Barletta (Puglia lehcesi:"Varrètt" veya "Barlètt") güney İtalya'nın Puglia bölgesinde Barletta-Andria-Trani ili'nin Andria ve Trani ile birlikte merkezi olan, Adriyatik Denizi kıyısında bir kent. Bari'nin kuzeyinde yer alır. Limanı bulunur ve sayfiye merkezidir. Şarap üretimi yapılır, kimya sanayisi bulunur. Kentte, Roman-gotik üslubunda katedrali vardır. Gotik üslubundaki S.Sepolcro kilisesi'nin önünde bir tunç ""kolos"" (bir Roma imparatorunun Bizans üslubundaki heykeli) mevcuttur. Barletta şehri Adriyatik Denizi sahilinde; Oftanto Nehrinin kayalık olan sahili alüvüyonlarla doldurduğu bir mevkide konumlanmıştır. Oftanto Nehri kuzeyde bulunan coğrafi "Murgia" bölgesini güneyde bulunan ve Barletta'da başlayan mümbit "Tavoliere" ovasından ayırmaktadır. Barletta şehri Manfredonia Körfezinin güneybatısında konumlanıp Adriyatik Denizi'ne doğuya doğru uzanan bir yarımada olan "Gargano"'nun karşı sahilinde bulunmaktadır. Kuzeyinde Adriyatik Denizi kıyılari; 12 km güneydoğusunda Trani şehri; 22 km güneybatısında Canosa kasabası; 5 km kuzeybatısında Oftanto Nehri'nin denize ağzı ve 13 km batısında Margherita di Savoia kasabası bulunur. Şehir denizden 10-15m rakımlı bir düz ovada kurulmuştur. Şehrin arazisi yüzölçümü 146.91 km² olup doğudan batıya 6 km ve kuzeyden güneye yaklaşık 2 km.dir ve toplam belediye sınırları uzunluğu yaklaşık 13 km.dir. Barletta sehrinin komun sınırları icindeki nüfusu (30.10.2010 tahminleri itibarıyla) 94.374 kişidir ve nüfus yogunlugu 642 kişi/km² olur. Barletta komününün belediye sınırları içinde nüfusunun 19. ve 20. yüzyıllarda gelişmesi resmi nüfus sayımı sonuçlarına göre şu gösterimde özetlenmiştir: Fenerbahçe (futbol takımı) Fenerbahçe futbol takımı, Fenerbahçe Spor Kulübü'nün Süper Lig'de mücadele eden profesyonel futbol takımıdır. Kulübün futbol dışında faaliyet gösterdiği diğer spor dalları basketbol, voleybol, atletizm, boks, kürek, yelken, yüzme, e-Spor ve masa tenisi'dir. Takım, iç saha maçlarını İstanbul Kadıköy'de bulunan 50.509 kişilik Fenerbahçe Şükrü Saracoğlu Stadyumu'nda yapmaktadır. 1907 yılında bir spor kulübü olarak kurulan Fenerbahçe, Türkiye futbol tarihinin en başarılı ve en çok taraftarı olan spor kulüplerinden birisidir. Takımın şu anki başkanı Ali Koç'tur. Fenerbahçe'nin toplam 28 Türkiye şampiyonluğu bulunmaktadır. Süper Lig'de 19 kez, Millî Küme'de 6, Türkiye Futbol Şampiyonası'nda ise 3 kez birinci olarak Türk futbol tarihinde en çok millî şampiyonluk yaşamış takımdır. Ayrıca, 6 Türkiye Kupası ve 9 Türkiye Süper Kupası şampiyonluğu da bulunmaktadır. 2012-13 sezonunda UEFA Avrupa Ligi'nde yarı finale çıkarak tarihinde bir Avrupa kupasındaki en iyi derecesini elde etti. 1968 yılında şampiyonluk yaşadığı Balkan Kupası Türkiye'nin ve kulüp tarihinin ilk Avrupa kupası oldu. Takma adı Sarı Kanaryalar olan Fenerbahçe'nin Trabzonspor ve Beşiktaş gibi takımlarla rekabeti bulunsa da en büyük rakibi aynı şehirde bulunduğu Galatasaray'dır. Bu iki takım arasında gerçekleşen maçlar Kıtalararası Derbi olarak adlandırılır. Kulübün geleneksel forması düz, sarı lacivert çubuklu forma, beyaz şort ve yanları hafif renkli beyaz çoraplardan oluşur. Londra Sefareti Başkatibi Nuri Bey'in oğlu Ziya Songülen, Harekat Ordusu Feriki (tümgeneral) Şevki Paşa'nın oğlu Ayetullah Bey, edebiyatçı Sami Paşazade Sezai Bey’in yeğeni Enver Necip (Okaner) Bey, Alman lisesinden Hassan Sami Kocamemi, St. Jozeph talebesi Galip Kulaksızoğlu, Hint adıyla anılan Asaf Beşpınar ve Hakkı Saffet Tan, İngiliz ve Rumların maçlarını izlemekte ve İngilizlerin yer aldığı Moda FC'de oynayan Bobi lakaplı Fuat Hüsnü Kayacan'ı seyretmekteydiler. 1907 ilkbaharında yine bir maç dönüşünde Necip, Ziya ve Ayetullah Beyler, Necip Bey'in Moda Beşbıyık Sokaktaki evinde toplandılar. İçinde bulundukları tarihin de desteğinden güç alan bu gençler, kuracakları takımın ilk fikir harcını attılar. Gerekli parayı finanse edecek olan dönemin zenginlerinden Saint Joseph mezunu Mühendis Nurizade Ziya Bey'e kulübün kurucu başkanlığını, Osmanlı Bankası memurlarından Ayetullah Bey'e katiplik (sekreter) görevini, Bahriye Subayı Necip Bey'e de kaptanlık ve veznedarlık (sayman) görevini verdiler. Kulübün adını ise, oturdukları semtten esinlenerek, Fenerbahçe Futbol Kulübü olarak belirlediler. Böylece Fenerbahçe Spor Kulübü, bir futbol takımı olarak 1907 yılında İstanbul'un Kadıköy ilçesinde kuruldu. Kulüp başkanı Ziya Bey'in İngiltere'den getirttiği; önü ve kolları düğmeli olan sarı beyaz bol formaları, lacivert şort pantolonları ve sarı löverli yün çorapları ile takım ilk antrenmanlarına başladı. Kısa zamanda çevrenin futbola kabiliyetli gençlerini de kendi etrafında toplayan kulübün ilk kadrosu, olası olarak; Hint Asaf - Necip, Ziya - Hasan, Hassan, Sabri - Nasuhi, Şevkati, Galip, Hüseyin, Hayrullah terkibinde, ya da; Asaf - Ziya, Sami - Ayetullah, Mazhar, Necip - Fethi, Galip, Hüseyin, Hasan, Nevzat şeklinde oluştu. Fenerbahçe futbol takımı, 1909 yılında ilk kez İstanbul Ligi'ne katıldı. Takımın ilk teknik direktörlüğünü, aynı zamanda takımın oyuncu olan Hüseyin Dalaklı yapmaktaydı. İlk iki yıl İstanbul Ligi'nde varlık gösteremeyen takım, 1911-12 sezonunda Zeki (Mazlum), K. Arslanyan, Abbas (Elkatipzade), Mustafa (Elkatipzade), Yahya (Berki), Hüseyin (İzzi), Arif, Kemal (Aşkın), Tevfik, Nuri, Galip (Kulaksızoğlu), Nasuhi ve Hasan Kâmil (Sporel)'den oluşan kadrosuyla şampiyon olarak tarihindeki ilk lig şampiyonluğunu elde etti. 1912-1913 sezonu Balkan savaşları nedeniyle yapılmadı. Resmi kuruluşu 1907 olarak bilinen Fenerbahçe'nin tescili ise 1913 yılında yapıldı. ""1907'de Kuşdili Çayırı'nda kurulan ve başkanlığını Hamid Hüsnü (Kayacan) Bey'in yaptığı Fenerbahçe Spor Kulübü'nün kuruluş amacı "Beden ve fikir eğitimini yaygınlaştırmak, vatan gençlerini hayat mücadelesine, sıkıntılara ve askeri seferlere (savaşmaya) alıştırmak"" ifadelerini ihtiva eden belge ile kulüp resmi olarak tescil edildi. Bu kayıt aynı zamanda, bir Türk futbol kulübü hakkında şu ana kadar bulunmuş tek resmî Osmanlı tescil belgesidir. 1913-14 ve 1914-15 sezonlarında ise Galip Kulaksızoğlu'nun teknik direktörlüğündeki takım iki sezon art arda İstanbul Lig şampiyonluğunu kazandı. 1912 yılında kurulan ve 1923 yılına kadar devam eden Cuma Ligi'nde de mücadele eden Fenerbahçe, 1920-21 ve 1922-23 sezonlarını şampiyon olarak tamamladı. Fenerbahçe'nin 1922-23 sezonu şampiyonluğu dünyada eşi benzeri görülmemiş bir sezon olarak tarihe geçti. Takım kadrosunun tamamı yüksek okul mezunları ve öğrencilerden oluşan Fenerbahçe, sezonu hiç yenilmeden ve gol yemeden 58-0 gibi bir skorla tamamladı. 1923 yılının Fenerbahçe açısından en önemli olaylarıdan bir diğeri ise Birleşik Krallık işgal kuvvetleri komutanı General Charles Harington Harington'ın İstanbul'dan ayrılırken kendi adına bir turnuva düzenlemesi oldu. General, bu kupaya yönelik olarak ""Gardler Muhteliti Türk kulüplerine meydan okuyor. Galibine, Başkumandanın adını taşıyan büyük bir kupa verilecek bu maça Türk kulüpleri diledikleri gibi takviye de alabilirler."" şeklinde bir ilan verdi. Fenerbahçe ise generalin ilanına ""Fenerbahçe Kulübü yalnız kendi kadrosuyla bu maçı şartsız olarak kabul eder."" şeklindeki gazete ilanıyla karşılık verdi. 29 Haziran 1923 tarihinde General Harrington Kupası adıyla Taksim Stadı'nda yapılan maçı Fenerbahçe, dönemin önemli oyuncularından olan Zeki Rıza Sporel'in atmış olduğu iki golle 2-1 kazandı. Maç gecesi Lozan Konferansı'nda bulunan Türk Heyetine de bu galibiyet haberi ulaştığında heyet başkanı İsmet Paşa tarafından Fenerbahçe kulübüne ""Heyetimiz adına hepinizi mutlulukla tebrik eder, meserretle gözlerinizden öperim."" şeklinde bir kutlama telgrafı gönderildi. 1932 yılının Haziran ayında meydana gelen Kuşdili Yangını sonucu kulüp binası ciddi ölçüde zarar gördü ve kupalar, üye kayıt ve maç defterlerini de içeren belgeler dahil olmak üzere çoğu maddi eser ve belge yok oldu. 1936 yılında en güçlü İstanbul, Ankara ve İzmir takımlarının yer aldığı Millî Küme kuruldu. 1938 yılında kendi isteğiyle ligden çekilen Fenerbahçe, bunun dışındaki tüm turnuvalara katılmış 1937, 1940, 1943, 1945, 1946 ve 1950 yıllarında olmak üzere 6 kez şampiyonluk kazanarak bu kupada en çok zafere ulaşan takım olmuştur. Bu yılların en önemli futbolcularından birisi ise Fenerbahçe formasıyla çıktığı 615 maçta 423 gol atan Lefter oldu. 1947-1951 ve 1953-64 yılları arasında Fenerbahçe forması giyen Lefter, Türkiye'de kulübü tarafından jübilesi yapılan ilk futbolcu oldu. Fenerbahçe taraftarlarının gönlünde taht kuran ve Ordinaryüs lakabı takılan Lefter için "Tribünler söyledi binlerce kere. Ver Lefter'e yaz deftere. Bitti kalem doldu defter. Bu âlemde kral Lefter." sloganı yazıldı. 1939 yılında Türk futbol tarihinde ilk kez gece maçları oynanmaya başlandı. 9 Eylül 1939 tarihinde saat 21.00'de Fenerbahçe ile Beyoğluspor arasında yapılan bu ilk maçta, Fenerbahçe rakibini 4-2 mağlup etti. İlk gece maçının ilk golünü ise Fenerbahçeli futbolcu Fikret Kırcan kaydetti. Fenerbahçe, ilk olarak 1911-12 sezonunda katıldığı ve 1958-59 sezonuna kadar farklı statülerde yapılan İstanbul Ligleri'nde 16 şampiyonluk kazandı. Bu şampiyonluklardan 14'ü İstanbul Ligi, 2'si Cuma Ligi kupasıydı. 21 Şubat 1959 tarihinde sadece İstanbul, Ankara ve İzmir takımlarının katılabildiği Türkiye 1. Futbol Ligi kuruldu. Beyaz ve kırmızı grup şeklinde düzenlenen ve 16 takımın yer aldığı ligde, Fenerbahçe, beyaz grupta yer aldı. Macar teknik direktör Ignace Molnar yönetimindeki Fenerbahçe, 12 galibiyet ve 2 beraberlik alıp 26 puanla grubunu lider tamamladı. Finalde ise kırmızı grubun birincisi Galatasaray ile karşılaştı. İki maç şeklinde düzenlenen finalde, ilk maçı 1-0 kaybetmesine karşın ikinci maçta rakibini Yüksel Gündüz, Mustafa Güven, Naci Erdem ve Şeref Has'ın attığı gollerle 4-0 yenerek Türkiye 1. Futbol Ligi'nin ilk şampiyonu oldu. 1959-60 sezonunda ligi ikinci olarak bitiren Fenerbahçe, aynı sezon tarihinde ilk defa Şampiyon Kulüpler Kupası'na katıldı. 1. ön eleme turunda Macaristan ligi şampiyonu Csepel'i 1-1 ve 3-2'lik skorlarla eleyerek ikinci tura yükseldi. İkinci turda Fransa ligi şampiyonu Nice'yle karşılaşan Fenerbahçe, rakibine elenerek turnuvaya veda etti. 1960 yılında takımın başına Macar teknik direktör László Székely getirildi. Fenerbahçe, 1960-61 sezonunda 38 maçta aldığı 26 galibiyet, 9 beraberlik, 3 mağlubiyetle ligi yeniden şampiyon olarak tamamladı. Bu sezonun en önemli gelişmelerinden birisi ise Fenerbahçe'nin en önemli futbolcularından olan Can Bartu'nun sezon sonunda bir İtalyan takımı olan ACF Fiorentina'ya transfer olması oldu. 1961-62 sezonunda ise yeniden Şampiyon Kulüpler Kupası'nda mücadele etme hakkı kazanan Fenerbahçe, 2. turdan katıldığı turnuvada Nürnberg'e 2-1 ve 1-0'lık skorlarla yenilerek kupaya veda etti. 1962 yılının Ocak ayında takımın başına Necdet Erdem getirildi. 1962 yılının Temmuz ayında ise takımın başına Yugoslav teknik direktör Miroslav Kokotović getirildi.1962-63 sezonunu üçüncü olarak bitiren Fenerbahçe, 1963-64 sezonunda Kupa Galipleri Kupası'na katıldı. Ön eleme turunda Romanya ligi takımlarından FC Petrolul Ploieşti'yi geçen Fenerbahçe, birinci turda Kuzey İrlanda ligi takımı olan Linfield'i eleyerek tarihinde ilk defa Şampiyon Kulüpler Kupası'nda çeyrek finale kaldı. Çeyrek finalde Macaristan ligi takımlarından MTK Budapeşte ile eşleşti. İlk maçı 2-0 kaybeden Fenerbahçe, ikinci maçı 3-1 kazanarak turu playoff'a taşıdı. Ancak playoff maçında rakibine 1-0 yenilerek kupaya veda etti. Miroslav Kokotović yönetiminde hem Avrupa'da hem de Türkiye'de başarılı bir sezon geçiren Fenerbahçe, aynı sezon ligi şampiyon olarak tamamladı. 1964-65 sezonunda teknik direktörlüğe İngiliz Oscar Hold getirildi. Fenerbahçe bu sezonda dördüncü kez lig şampiyonluğu elde etti. 1965-66 sezonunda Selahattin Torkal yönetimindeki takım, ligi üçüncü, 1966-67 sezonunda ise Abdullah Gegiç yönetiminde ligi ikinci sırada bitirdi. Bu sezonun en önemli gelişmelerinden birisi ise Fenerbahçe'nin Balkan Kupası'nı kazanması oldu. Fenerbahçe'nin Balkan Kupası şampiyonluğu, bir Türk futbol takımının uluslararası resmi bir organizasyonda kazandığı ilk şampiyonluk oldu. Kupa'nın final maçında Yunanistan ligi takımlarından AEK ile karşılaşan Fenerbahçe, rakibini Ogün Altıparmak'ın iki, Yılmaz Şen'in ise attığı bir gol ile 3-1 mağlup etti. 1967-68 sezonunda takımın başına yeniden Ignace Molnar'ı getiren Fenerbahçe, sezonu en yakın takipçisi Beşiktaş'ın 7 puan önünde şampiyon olarak tamamladı. Aynı sezon Türkiye Kupası finalinde Altay ile karşılaşan Fenerbahçe, rakibini Ogün Altıparmak ve Nedim Doğan'ın attığı gollerle 2-0 mağlup ederek ilk Türkiye Kupası şampiyonluğunu kazandı. 1968-69 sezonunda Şampiyon Kulüpler Kupası'na 1. turdan katılan Fenerbahçe İngiltere Premier League takımlarından Manchester City'i ilk maçı 0-0 biten maçın ardından ikinci maçta 2-1 mağlup ederek 2. tura yükseldi. 2. turda Hollanda ligi takımlarından Ajax ile karşılaşan Fenerbahçe, iki maçı da 2-0 kaybederek turnuvaya veda etti. 1969 yılı Mart ayında Ignace Molnar takımdan ayrıldı. Sezonu sırasıyla Fikret Kırcan ve Basri Dirimlili yönetimde geçiren Fenerbahçe ligi dördüncü sırada bitirdi. 1969-70 sezonunda takımın başına Rumen teknik direktör Traian Ionescu'yu getiren Fenerbahçe, sezonu Eskişehirspor'un 7 puan önünde şampiyon olarak tamamladı. Sezonun en önemli istatistiklerinden birisi ise Ilie Datcu'nun kalesini koruduğu Fenerbahçe'nin toplam 30 maçta kalesinde sadece 6 gol görmesi oldu. Bu durum günümüzde bir rekor olarak varlığını korumaktadır. Fenerbahçe, 1970-71 sezonunda takımın başına Rumen teknik adam Constantin Teașcă‎'yı getirdi. Fenerbahçe bu sezon ligi ikinci sırada bitirdi. Aynı sezon Ogün Altıparmak, 26 maçta attığı 16 golle Türkiye 1. Futbol Ligi'nde gol kralı olan ilk Fenerbahçeli futbolcu oldu. 1971-72 sezonunda takımın başına Sabri Kiraz getirildi. Fenerbahçe bu sezon ligi üçüncü sırada tamamladı. 1972-73 sezonunda yeni bir yapılanmaya giden takım, ilk olarak teknik direktörlüğe Brezilyalı Didi'yi getirdi. Bunun yanı sıra İstanbulspor'dan transfer edilen Cemil Turan dönemin önemli transferlerinden birisi oldu. Sezonu ise Galatasaray'ın ardında ikinci olarak bitirdi. Osman Arpacıoğlu, 19 maçta attığı 16 golle gol kralı oldu. 1973-74 sezonunda, takımın 1980-1983 yılları arasında kaptanlığını da yapacak olan Alpaslan Eratlı transfer edildi. Ziya Şengül'ün takım kaptanlığını yaptığı, Cemil Turan'ın gol kralı olduğu sezon Fenerbahçe 7. kez lig şampiyonluğunu kazandı. Aynı sezon Türkiye Kupası finalinde Bursaspor'u mağlup ederek bu kupayı ikinci kez müzesine götürdü. 1974-75 sezonunda Şampiyon Kulüpler Kupası'na katılan Fenerbahçe, 1. turda Lüksemburg ligi takımlarından Jeunesse Esch'i eleyerek 2. tura yükseldi. Bu turda Polonya ligi takımlarından Ruch Chorzów'a elenerek turnuvaya veda etti. Lig sezonunu ise Galatasaray'ın 5 puan önünde şampiyon olarak tamamladı. 1975 yılı Eylül ayında teknik direktörlükten ayrılan Didi'nin yerine Necdet Niş getirildi. Takımın başında 3 hafta kalan Necdet Niş'in yerine yeniden Abdullah Gegiç getirildi. 1975-76 sezonunda üç kez teknik direktör değişikliği yaşandı. Sırasıyla İlie Datcu, Nedim Günar ve son olarak Yugoslav teknik direktör Tomislav Kaleperović takımın başına getirildi. Fenerbahçe bu sezonu Trabzonspor'un 3 puan gerisinde ikinci sırada tamamladı. Cemil Turan ise 30 maçta attığı 17 golle ikinci kez gol kralı oldu. 1976-77 sezonunu ise yine Trabzonspor'un 4 puan gerisinde ikinci sırada tamamladı. 1977-78 sezonunda Tomislav Kaleperović teknik direktörlüğündeki Fenerbahçe, sezonu lider olarak tamamlayarak, dokuzuncu lig şampiyonluğunu elde etti. Aynı sezon Cemil Turan, 30 maçta attığı 17 golle üçüncü kez gol kralı oldu. 1978-79 sezonunda takımın başına yeniden Necdet Niş'i getiren Fenerbahçe, ligi üçüncü sırada bitirdi. Türkiye Kupası'nda ise finalde Altay ile karşılaştı. İlk maçı 2-1 kaybetmesine rağmen ikinci maçta rakibini Raşit Çetiner ve Önder Mustafaoğlu'nun attığı gollerle 2-0 mağlup ederek Türkiye Kupası'nı üçüncü kez müzesine götürdü. 25 Ağustos 1979 tarihinde Türkiye 1. Futbol Ligi'ne yabancı futbolcu transfer yasağı getirildi. Fenerbahçe bu dönemde Şekerspor'dan Selçuk Yula'yı transfer etti. Haziran ayında teknik direktörlüğe Şükrü Ersoy getirildi. Ancak 9 maçta alınan 5 mağlubiyet sonucu Şükrü Ersoy görevinden istifa etti ve yerine Ziya Şengül getirildi. Fenerbahçe, 1979-80 sezonunu Trabzonspor'un ardından ikinci sırada bitirdi. 1980-81 sezonunda takımın başına Alman teknik direktör Friedel Rausch getirildi. Tarihinin en sıkıntılı dönemini bu sezonda yaşayan Fenerbahçe, ligi onuncu sırada bitirdi. 1981-82 sezonunda yabancı futbolculara yönelik transfer yasağı kaldırıldı. Dönem ortasında yardımcı antrenörlük yapmakta olan Enver Katip'i takımın başına getiren Fenerbahçe, sezonu üçüncü sırada tamamladı. Bu sezonda Selçuk Yula, 28 maçta attığı 16 golle gol kralı oldu. 1982-83 sezonunda Yugoslav teknik adam Branko Stanković takımın yeni teknik direktörü oldu. Alpaslan Eratlı'nın futbolu bırakmasının ardından Cem Pamiroğlu yeni takım kaptanı oldu. En başarılı sezonlarından birisini geçiren Fenerbahçe, bu sezonda ligi şampiyon olarak tamamlayarak, toplamda 10. lig şampiyonluğunu kazandı. Bunun yanında Türkiye Kupası finalinde Mersin İdman Yurdu ile karşılaşan Fenerbahçe, rakibini iki maçta da 2-0 ve 2-1'lik skorlarla mağlup ederek dördüncü kez Türkiye Kupası şampiyonu oldu. Dönemin etkili futbolcularından Selçuk Yula ise 30 maçta attığı 19 golle ikinci kez gol kralı oldu. Fenerbahçe, 1983-84 sezonunu Trabzonspor'un ardından ikinci sırada bitirdi. 1984-85 sezonunda bir başka Yugoslav teknik direktör Todor Veselinović takımın başına getirildi. Aynı sezon Hajduk Split'ten transfer edilen Dušan Pešić, takıma dahil edilen önemli futbolculardan birisi oldu. Sezon sonunda Beşiktaş'la aynı puanda olan Fenerbahçe, averaj üstünlüğü ile onbirinci lig şampiyonluğunu elde etti. Sezon sonunda takımdan ayrılan Todor Veselinović'in yerine Macar teknik direktör Kálmán Mészöly getirildi. Bir önceki sezonu şampiyon olarak tamamlayan takım, 1985-86 sezonunda Şampiyon Kulüpler Kupası'na 1.turdan katıldı. Fransa ligi'nin son şampiyonu Bordeaux ile eşleşen Fenerbahçe, ilk maçta rakibini Selçuk Yula, Şenol Çorlu ve Hüseyin Çakıroğlu'nun attığı gollerle 3-2 yendi. Takım kadrosunun yarısını Fransa millî takımın oluşturduğu Bordeaux'a karşı alınan bu galibiyet, Avrupa basınında büyük yankı uyandırdı. 2. turda İsveç ligi takımlarından Göteborg ile eşleşen Fenerbahçe, kendi evindeki maçı 2-1 kazanmasına rağmen, ilk maçı 4-0 kaybettiği için turnuvaya veda etti. Ligde ise sıkıntılı bir dönem geçiren takım, sezonu beşinci sırada tamamlayarak bir sonraki sezon Avrupa kupalarına katılma şansını kaybetti. Bu nedenle Kálmán Mészöly ile yollar ayrılarak yerine Yugoslav teknik direktör Branko Stanković getirildi. Sezon sonunda emekliye ayrılan takım kaptanı Cem Pamiroğlu'nun yerine ise Müjdat Yetkiner getirildi. 1986-87 sezonunda, son haftalarda alınan başarısız sonuçlar nedeniyle ligin bitimine iki hafta kala Branko Stanković'in görevine son verildi. Sezon sonuna kadar Yılmaz Yücetürk'ün yönetiminde kalan Fenerbahçe, ligi bir önceki sezon olduğu gibi beşinci sırada bitirdi. Sezon sonunda dönemin genç yıldızlarından olan Rıdvan Dilmen, Sarıyer'den transfer edildi. Diğer önemli transfer ise Sakaryaspor'dan transfer edilen savunma oyuncusu Nezihi Tosuncuk oldu. 1987-88 sezonunda ligin dördüncü haftasında Yılmaz Yücetürk istifa etti ve takımın başına geçici bir süre için Birol Pekel getirildi. Ligin altıncı haftasında ise Macar teknik adam Pál Csernai Fenerbahçe'nin yeni teknik direktörü oldu. En kötü sezonlarından birisini geçiren Fenerbahçe, ligi sekizinci sırada bitirdi. Sezon sonunda ise Pál Csernai ile yollar ayrıldı. Bunun yanı sıra Müjdat Yetkiner'in yerine takım kaptanlığı Şenol Çorlu'ya verildi. 1988-89 sezonu öncesi Fenerbahçe'nin yaptığı transferler büyük yankı uyandırdı. Almanya millî futbol takımının kalesini koruyan Toni Schumacher, Schalke 04'ten transfer edildi. Bunun yanı sıra Sakaryaspor'dan transfer edilen Oğuz Çetin ve Aykut Kocaman diğer önemli transfer hamleleri olarak gerçekleşti. Pál Csernai'den boşalan teknikp direktörlüğe ise yeniden Todor Veselinović getirildi. Takım kaptanlığı ise yeni transfer Toni Schumacher'e verildi. Kadrosunu önemli oyuncularla güçlendiren Fenerbahçe, sezonu Beşiktaş'ın 10 puan önünde şampiyon olarak tamamladı. On ikinci lig şampiyonluğunu elde eden Fenerbahçe'de, Aykut Kocaman 34 maçta attığı 29 golle gol kralı oldu. Fenerbahçe, 1989-90 sezonu öncesi Danimarkalı futbolcu Henrik Nielsen'i transfer etti. Bu sezon Toni Schumacher'in sarılık teşhisi konulması nedeniyle 6 ay, ligin 10. haftasında Trabzonspor maçında ağır bir şekilde sakatlanan Rıdvan Dilmen'in ise 3 ay sahalardan uzak kalması takımın şansız bir sezon geçirmesine neden oldu. Fenerbahçe, ligi Beşiktaş'ın 5 puan gerisinde ikinci olarak bitirdi. Sezon sonunda ise Todor Veselinović ile yollar ayrıldı. Boşalan teknik direktörlük görevine ise PSV'yi 1987-88 sezonunda Şampiyon Kulüpler Kupası şampiyonu yapan Hollandalı çalıştırıcı Guus Hiddink getirildi. 1990-91 sezonuna, hastalık ve sakatlıklar nedeniyle Schumacher, Rıdvan, Semih ve Aykut gibi önemli futbolculardan yoksun başlandı. Ligin 22. haftasında Trabzonspor deplasmanında alınan mağlubiyet nedeniyle Guus Hiddink'in görevine son verildi. Sezon sonuna kadar önce Erol Togay, daha sonra ise Tınaz Tırpan'ın çalıştırdığı Fenerbahçe, sezonu beşinci sırada tamamladı. Bir önceki sezon yaşanan başarısızlıklar nedeniyle 1991-92 sezonu öncesi önemli transfer hamleleri gerçekleşti. Dönemin en büyük transferi Galatasaray'dan olaylı bir şekilde alınan Türkiye 1. Futbol Ligi gol kralı Tanju Çolak oldu. Toni Schumacher'in emekliye ayrılmasından sonra Beşiktaş'tan alınan Engin İpekoğlu ise bir diğer önemli transfer oldu. Teknik direktörlük görevine ise Slovak Jozef Vengloš getirildi. Sezon sonunda Aykut Kocaman 25 maçta attığı 25 golle gol kralı olurken, Fenerbahçe ligi Beşiktaş'ın ardından ikinci sırada bitirdi. Jozef Vengloš yönetimindeki Fenerbahçe, 1992-93 sezonunu lider Galatasaray'ın 8 puan gerisinde beşinci sırada tamamladı. Bir önceki sezon Galatasaray'dan alınan Tanju Çolak ise 23 maçta attığı 27 golle gol kralı oldu. Sezon sonunda Jozef Vengloš gönderilerek yerine Alman teknik adam Holger Osieck getirildi. Kadroda yeni bir yapılanmaya giden Fenerbahçe'de Tanju Çolak ile yollar ayrılırken, Uche Okechukwu, Brian Steen Nielsen, Rüştü Reçber, Bülent Uygun, Kemalettin Şentürk kadroya dahil edilen önemli oyunculardan oldu. 1993-94 sezonunu ikinci sırada bitiren Fenerbahçe'de, Bülent Uygun 27 maçta attığı 22 golle gol kralı oldu. Fenerbahçe, 1994-95 sezonunun ilk yarısını Holger Osieck teknik direktörlüğünde tamamlarken, 2. yarısında ise teknik direktörlüğe Tomislav Ivić getirildi. Sezonu dördüncü sırada bitiren Fenerbahçe'de Aykut Kocaman 25 maçta attığı 27 golle 3. kez gol kralı oldu. 1995-96 sezonunda Brezilya'yı 1994 FIFA Dünya Kupası şampiyonu yapan teknik direktör Carlos Alberto Parreira takımın başına getirildi. Bunun dışında Gaziantepspor'dan alınan Elvir Bolić dönemin önemli bir transferi olarak gerçekleşti. Sezonu Trabzonspor'un 2 puan önünde lider tamamlayan Fenerbahçe, yedi sezonun ardından 13. lig şampiyonluğuna ulaştı. 1996-97 sezonunda teknik direktörlüğe Sebastião Lazaroni getirildi. Transferde ise Jay-Jay Okocha önemli bir transfer olarak gerçekleşti. Fenerbahçe bu sezon tarihinde ilk kez Şampiyonlar Ligi'nde gruplara kalma başarısı gösterdi. Elemelerde İsrail ligi takımlarından Maccabi Tel Aviv ile eşleşen Fenerbahçe, rakibini 1-1 ve 1-0'lık skorlarla eleyerek gruplara katılmaya hak kazandı. Grup kuralarında ise Rapid Wien, Juventus ve Manchester United'ın aralarında bulunduğu C grubunda mücadele etti. 20 Kasım 1996 tarihinde Old Trafford'da Manchester United ile yapılan maç, sezonun en önemli gelişmelerinden birisi oldu. Bu maçta Fenerbahçe, rakibini Elvir Bolić'in 78. dakikada attığı golle 1-0 mağlup ederek, kendi sahasında oynadığı Avrupa maçlarında 40 yıldır yenilmeyen Manchester United'ı yenmiş oldu. Grubu ise 2 galibiyet, 1 beraberlik ve 3 yenilgiyle tamamlayarak 3. sırada kaldı ve turnuvaya veda etti. Sezon ortasında Sebastião Lazaroni gönderilerek yerine 3. kez Todor Veselinović getirildi ve takım sezonu 3. sırada bitirdi. Sezon sonunda Todor Veselinović ile yeniden yollar ayrılarak Hırvat teknik adam Otto Barić ile anlaşıldı. 1997-98 sezonunun en önemli olaylarından birisi 11 Şubat 1998 tarihinde Trabzonspor ile oynanan Türkiye Kupası çeyrek final karşılaşmasında yaşandı. 1999-2000 sezonunda Gaziantepspor'dan Yaw Preko ve Samuel Johnson takıma dahil edildi. Bu sezon UEFA Kupası 1. turunda MTK Budapest ile eşleşen Fenerbahçe, deplasmanda 0-0 berabere kaldığı Macar takımına kendi evinde 2-0 mağlup olarak kupaya veda etti. 30 Eylül 1999 tarihinde oynanan bu ikinci maç sonrası teknik direktör Rıdvan Dilmen istifa etti ve yerine Zdenek Zeman getirildi. Zdenek Zeman'ın yönetiminde başarılı bir grafik sergilenememesi nedeniyle, ligin 15. haftasında takım Fenerbahçe'nin eski futbolcularından Turhan Sofuoğlu'na emanet edildi. Sezonu 4. sırada tamamlayan takım, bir sonraki sezon Avrupa kupalarına gitme şansını kaybetti. 2000-01 sezonunda gerek teknik direktör gerekse oyuncu transferlerinde büyük hamleler gerçekleşti. Yeniden bir yapılanmaya giden takım ilk olarak teknik direktörlüğe Mustafa Denizli'yi getirdi. Bunun dışında Haim Revivo, Kennet Andersson, Nikola Lazetic, Zoran Mirkovic, Milan Rapaić, Serhat Akın ve Yusuf Şimşek gerçekleşen önemli transfer hamleleri oldu. Fenerbahçe bu sezonda iç sahada oynadığı 17 maçta 17 galibiyet alarak bir rekor kırdı. Sezonu ise Galatasaray'ın 3 puan önünde şampiyon olarak tamamladı. Bu şampiyonluk Fenerbahçe'nin Süper Lig'de bir Türk antrenörle kazandığı ilk şampiyonluk oldu. 2001-02 sezonunda Şampiyonlar Ligi elemelerinde İskoçya ligi ekiplerinden Glasgow Rangers'ı ilk maçı 0-0 biten maçın rövanşında 2-1 mağlup ederek tarihinde ikinci defa Şampiyonlar Ligi'nde gruplara kalma başarısı gösterdi. Grup kuralarında Barcelona, Bayer 04 Leverkusen ve Olympique Lyonnais'un aralarında bulunduğu F grubuna düşen Fenerbahçe, oynadığı maçlardan puan alamayarak turnuvaya veda etti. Şampiyonlar ligindeki başarısızlık ve ligde alınan kötü sonuçlarla birlikte, 21 Aralık 2001 tarihinde Diyarbakırspor'a deplasmanda kaybedilen 2-1'lik maç sonucunda teknik direktör Mustafa Denizli'nin görevine son verildi. Yerine ise Alman teknik direktör Werner Lorant getirildi. 2002-03 sezonunun en önemli transfer hamlesi River Plate'den transfer edilen Arjantinli futbolcu Ariel Ortega oldu. Bu transferin Fenerbahçe'ye maliyeti ise 15.5 milyon dolar oldu. 2003-04 sezonu öncesi yeniden bir yapılanmaya giden Fenerbahçe, ilk olarak Alman teknik direktör Christoph Daum'u takımın başına getirdi. Transferde ise Pierre van Hooijdonk, Robert Enke, Mehmet Aurélio, Fábio Luciano ve Mert Nobre gibi önemli oyuncular takıma dahil edildi. Başarılı bir sezon geçiren Fenerbahçe, ligi Trabzonspor'un 4 puan önünde bitirerek 15. lig şampiyonluğunu elde etti ve formasına 3. yıldızı taktı. Bir sonraki sezon Şampiyonlar Ligi'ne doğrudan katılacak Fenerbahçe'nin en önemli transfer hamlesi ise Cruzeiro'dan 5 milyon dolara transfer edilen Alexsandro de Souza oldu. Bunun dışında alınan Serkan Balcı bir transfer hamlesi gerçekleşti. Şampiyonlar Ligi kuralarında Olympique Lyonnaisnais, Manchester United ve Sparta Prag'ın aralarında bulunduğu D grubuna düşen Fenerbahçe, ligde ise ilk yarıyı lider olarak tamamladı. Devre arasında takıma dahil edilen Fransız futbolcu Nicolas Anelka büyük ses getirdi. Fenerbahçe, Şampiyonlar Ligi'nde grubu 3. sırada bitirerek, UEFA Kupası'na katıldı. UEFA Kupası'nda ise 3.turda İspanyol rakibi Real Zaragoza'ya 1-0 ve 2-1'lik skorlarla elenerek Avrupa kupalarına veda etti. Ligde ise başarılı bir sezon geçiren Fenerbahçe, sezonu Trabzonspor'un 3 puan önünde lider olarak tamamlayarak 2004-05 sezonunda 16. şampiyonluğunu kazandı. 2005-06 sezonu öncesi Juventus'tan 8 milyon euro karşılığında Stephen Appiah transfer edildi. Bir önceki sezonu şampiyon olarak tamamlayan Fenerbahçe, Şampiyonlar Ligi gruplarına doğrudan katıldı. Grup kuralarında Milan, PSV ve Schalke 04'ün aralarında bulunduğu E grubunda mücadele etti. Grup maçlarında ise 1 galibiyet, 1 beraberlik ve 4 yenilgi alarak, Avrupa kupalarına veda etti. Ligi ise Galatasaray'ın 2 puan gerisinde ikinci olarak bitiren Fenerbahçe'de sezon sonunda teknik direktör Christoph Daum ile yollar ayrıldı. Boşalan teknik direktörlük görevine ise Brezilyalı teknik adam Zico getirildi. 2006-07 sezonu öncesi Uğur Boral, Tümer Metin, Mateja Kežman, Edu Dracena, Diego Lugano, Deivid gibi oyuncular takıma dahil edildi. Şampiyonlar Ligi'ne eleme turlarından katılan Fenerbahçe, 3. tur eleme maçında Dinamo Kiev'e 3-1 ve 2-2'lik skorlarla elenerek, bu turnuvaya veda etti ve UEFA Kupası'na katıldı. UEFA Kupası'nda gruplardan çıkma başarısı gösteren Fenerbahçe, 3. turda Hollanda ligi takımlarından AZ ile eşleşti. İlk maçta kendi sahasında 3-3 berabere kalan Fenerbahçe, ikinci maçta 2-2 berabere kalarak kupaya veda etti. Ligde ise başarılı bir sezon geçiren takım, en yakın takipçisi Beşiktaş'ın 9 puan önünde ligi şampiyon olarak tamamladı. Bu şampiyonlukla, kuruluşunun 100. yılında on yedinci lig şampiyonluğunu elde etti. Diğer taraftan takımın kaptanlığını da yapmakta olan Alex, 32 maçta attığı 19 gol ile gol kralı oldu. Bununla birlikte Alex, Fenerbahçe formasıyla gol kralı olan ilk yabancı futbolcu oldu. Fenerbahçe, sezon sonunda Beşiktaş ile yapılan Türkiye Süper Kupası maçını Mateja Kežman ve Deivid'in attığı gollerle 2-1 kazanarak yedinci kez bu kupayı müzesine götürdü. 2007-08 sezonunda Şampiyonlar Ligi gruplarına doğrudan katılan Fenerbahçe'de sezon öncesi yaşanan en önemli gelişme, ünlü Brezilyalı futbolcu Roberto Carlos'un Real Madrid'den transfer edilmesi oldu. Bunun dışında Gençlerbirliği OFTAŞ'tan transfer edilen Gökhan Gönül bir diğer önemli transfer olarak gerçekleşti. Zico yönetimindeki takım, Şampiyonlar Ligi'nde FC Internazionale Milano, CSKA Moskova ve PSV'nin aralarında bulunduğu G grubunda mücadele etti. Grup maçlarında 3 galibiyet, 2 beraberlik ve 1 mağlubiyet alan takım, tarihinde ilk kez Şampiyonlar Ligi'nde 2. tura yükseldi. 2. turda Sevilla ile eşleşen Fenerbahçe, ilk maçı kendi evinde 3-2 kazandı. İkinci maçın Sevilla lehine 3-2 bitmesi üzerine karşılaşma uzatmalara gitti. Uzatmalarda da eşitlik bozulmadı ve penaltı atışları sonucunda Fenerbahçe rakibini 3-2 mağlup ederek, yine tarihinde ilk defa çeyrek finale yükseldi. Çeyrek finalde Chelsea ile eşleşen Fenerbahçe, ilk maçı 2-1 kazanmasına rağmen ikinci maçta rakibine 2-0 mağlup olarak Şampiyonlar Ligi'ne veda etti. Ligi ise Galatasaray'ın 6 puan gerisinde ikinci sırada bitirdi. Bu sezon Semih Şentürk 27 maçta attığı 17 gol ile gol kralı oldu. Sezon sonunda Zico ile yollar ayrılarak, boşalan teknik direktörlük görevine Luis Aragonés getirildi. 2008-09 sezonunda Daniel Güiza ve Emre Belözoğlu takıma dahil edilen önemli oyuncular oldular. Bir önceki sezonu ikinci olarak bitiren Fenerbahçe, Şampiyonlar Ligi'ne eleme turlarından katıldı. Sırasıyla MTK Budapest ve Partizan'ı eleyen takım, tarihinde ikinci kez Şampiyonlar Ligi'nde gruplara kalma başarısı gösterdi. Grup kuralarında ise Porto, FK Dinamo Kyiv ve Arsenal'in aralarında bulunduğu G grubuna düştü. Grup maçlarında 2 beraberlik ve 4 yenilgi alan takım, Avrupa kupalarına veda etti. Ligde ise başarılı bir performans elde edemeyen takım, sezonu 4. sırada bitirdi. Avrupa'da ve ligde alınan başarısız sonuçlar nedeniyle sezon sonunda teknik direktör Luis Aragonés'in görevine son verildi. Boşalan teknik direktörlüğe ise ikinci kez Christoph Daum getirildi. Türkiye Kupası'nda final oynayan Fenerbahçe, sezon sonunda Türkiye Süper Kupası maçında Beşiktaş ile karşılaştı. Maçı Alex'in attığı gollerle 2-0 kazanarak 8.kez bu kupayı müzesine götürdü. 2009-10 sezonunda UEFA Avrupa Ligi'nde mücadele edecek Fenerbahçe, kadrosunu André Santos, Fábio Bilica, Ertuğrul Taşkıran, Bekir İrtegün, Özer Hurmacı, Mert Günok, Cristian Baroni ve Mehmet Topuz gibi oyuncularla güçlendirdi. UEFA Avrupa Ligi grup maçlarında grubunu lider olarak tamamlayan takım, 2. turda Lille ile karşılaştı. İlk maçta deplasmanda rakibine 2-1 yenilen Fenerbahçe, ikinci maçta 1-1 berabere kalarak turnuvaya veda etti. Ligde ise başarılı bir sezon geçiren Fenerbahçe son hafta kendi evinde Trabzonspor ile 1-1 berabere kalarak Bursaspor'un 1 puan gerisinde ikinci olarak şampiyonluğu kaybetti. Bu şampiyonluğun kaybedilmesiyle birlikte teknik direktör Christoph Daum'un görevine son verilerek yerine Fenerbahçe'nin önemli futbolcularından Aykut Kocaman getirildi. 2010-11 sezonunda yeni bir yapılanmaya giden takımda Miroslav Stoch, Caner Erkin, Issiar Dia, Mamadou Niang ve Joseph Yobo gibi oyuncular kadroya dahil edildi. Bir önceki sezonu ikinci sırada bitiren Fenerbahçe, Şampiyonlar Ligi'ne eleme turlarından katıldı. Bu turda İsviçre ligi takımlarından Young Boys ile eşleşti. İlk maçı 2-2 biten maçın rövanşında rakibine 1-0 yenilerek bu turnuvaya veda etti. UEFA Avrupa Ligi'nde ise Yunanistan ligi takımlarından PAOK ile eşleşen Fenerbahçe 0-0 ve 1-0'lık skorlarla rakibine elenerek Avrupa kupalarına veda etti. Ligde ise ilk yarıyı liderin 9 puan gerisinde bitiren Fenerbahçe, ikinci yarıda 17 maçta 16 galibiyet ve 1 beraberlik alarak sezonu şampiyon olarak tamamladı. Fenerbahçe bu şampiyonlukla 18. lig şampiyonluğuna ulaşmış oldu. Aynı sezon takım kaptanı Alex 33 maçta attığı 28 golle ikinci kez gol kralı oldu. 2011-12 sezonunda şike soruşturması nedeniyle Avrupa kupalarından men edilen Fenerbahçe, transferde Emmanuel Emenike, Henri Bienvenu, Reto Ziegler, ve Moussa Sow gibi önemli oyuncuları kadrosuna dahil etti. Ancak Emmanuel Emenike şike soruşturması nedeniyle lig maçlarına katılamadan Rusya'nın Spartak Moskova takımına transfer oldu. Sezon sonunda ilk 4 takımın arasında bulunduğu ve ilk kez düzenlenen play-off grubunda mücadele eden Fenerbahçe, grubu Galatasaray'ın 1 puan gerisinde ikinci sırada bitirerek şampiyonluğu kaybetti. Türkiye Kupası'nda ise finale yükselen Fenerbahçe, finalde Bursaspor ile karşılaştı. 16 Mayıs 2012 tarihinde yapılan maçta Fenerbahçe, rakibini Caner Erkin, Cristian Baroni, Semih Şentürk ve Alex'in golleriyle 4-0 mağlup ederek 29 yıl aradan sonra Türkiye Kupası şampiyonluğuna ulaştı. Sezon sonunda Alex olaylı bir şekilde takımdan gönderildi. 2012-13 sezonunda Dirk Kuyt, Salih Uçan, Hasan Ali Kaldırım, Mehmet Topal, Egemen Korkmaz, Milos Krasic, Raul Meireles ve Pierre Webó gibi önemli oyuncular kadroya dahil edildi. Bir önceki sezonu ikinci olarak bitiren Fenerbahçe, eleme turlarından katıldığı Şampiyonlar Ligi'nde play-off karşılaşmasında Spartak Moscow takımına 1-2 ve 1-1'lik skorlarla elenerek bu turnuvaya veda etti. Avrupa kupalarına UEFA Avrupa Ligi'nden devam eden takım, grup aşamasında 4 galibiyet, 1 beraberlik ve 1 mağlubiyet alarak grubunu lider olarak tamamladı ve bir üst tura yükseldi. 2. turda BATE Borisov'u, 3. turda ise Viktoria Plzen'i eleyen Fenerbahçe, tarihinde ilk kez çeyrek finale yükseldi. Çeyrek finalde Lazio ile eşleşen Fenerbahçe, rakibini ilk maçta kendi sahasında 2-0 yendi. İkinci maçta ise deplasmanda 0-0 berabere kalarak yarı finale yükseldi. Yarı finalde Portekiz ligi takımlarından Benfica ile karşılaşan Fenerbahçe, ilk maçı kendi sahasında 1-0 kazanmasına karşın, deplasmanda rakibine 3-1 yenilerek turnuvaya veda etti. Ligi ise Galatasaray'ın 10 puan gerisinde ikinci sırada bitirdi. Aynı sezon Türkiye Kupası'nda finale yükselen Fenerbahçe, finalde Trabzonspor'u Moussa Sow'un attığı gol ile 1-0 mağlup ederek 6. kez Türkiye Kupası'nı kazandı. 2013-14 sezonunda teknik direktör Aykut Kocaman ile yollar ayrılarak yerine Ersun Yanal getirildi. Transferde ise Alper Potuk, Michal Kadlec ve Bruno Alves önemli transfer hamleleri olarak gerçekleşti. Daha önce şike soruşturması nedeniyle takımdan ayrılan Emmanuel Emenike, 2 yıl aradan sonra 13 milyon euro karşılığında transfer edildi. Bir önceki sezonu ikinci sırada bitiren Fenerbahçe, Şampiyonlar Ligi'ne eleme turlarından katıldı. 3. eleme turunda Avusturya ligi takımlarından Salzburg'u 1-1 ve 3-1'lik skorlarla eleyerek play-off turuna yükseldi. Play-off turunda Arsenal ile eşleşen Fenerbahçe, rakibine 3-0 ve 2-0'lık skorlarla elenerek Şampiyonlar Ligi'ne veda etti. 29 Ağustos 2013 tarihinde ise devam eden şike soruşturması sonuçlanarak Fenerbahçe Avrupa kupalarından 2 yıl süreyle men edildi. 2014-15 sezonunda istifa eden Ersun Yanal'ın yerine teknik Direktörlüğe İsmail Kartal getirildi. Takıma yalnızca Diego transfer edildi. Cristian Baroni ve Joseph Yobo ile yollar ayrıldı. Miroslav Stoch, Birleşik Arap Emirlikleri ekibi Al Ain FC kulübüne 1 yıllığına kiralandı. Salih Uçan, Serie A'nın önemli takımlarından AS Roma'ya 2 yıllığına kiralandı. Galatasaray'ı penaltılar sonucu 3-2 yenerek sezona 2014 Türkiye Süper Kupası ile başladı. Türkiye Kupası'na yarı finalde Bursaspor'a elenerek veda etti. 4 Nisan 2015 tarihinde Çaykur Rizespor maçı sonrasında Trabzon Havalimanına ilerleyen otobüse Sürmene ilçesinde silahla ateş açıldı. Olayda otobüs şoförü yaralandı. 2015-16 sezonunda sportif direktörlüğe İtalyan Giuliano Terraneo getirildi. İsmail Kartal ile yollar ayrılarak Portekizli teknik direktör Vítor Pereira takımın başına getirildi. Fenerbahçe sezona hızlı ve önemli transferlerle başladı. Abdoulaye Ba ve Fabiano Riberio, Portekiz ekibi FC Porto'dan kiralandı. Simon Kjaer, Şener Özbayraklı, Fernandão, Josef de Souza ve ayrıca Nani ve Robin van Persie gibi önemli futbolcuları kadrosuna kattı. Pierre Webó, Selçuk Şahin, Bekir İrtegün, Egemen Korkmaz, Mert Günok ve kaptan Emre Belözoğlu gibi isimlerle yollar ayrıldı. Emmanuel Emenike, Birleşik Arap Emirlikleri ekibi Al Ain FC kulübüne 1 yıllığına kiralandı. 2016-17 sezonunda takımdan izinsiz olarak ülkesine giden Vítor Pereira yerine teknik direktör olarak Hollandalı teknik direktör Dick Advocaat takımın başında yer aldı. Bu sezonda Fenerbahçe, ligi 3. sırada tamamladı. Türkiye Kupası'nda yarı finalde Başakşehir'e elendi. 2017-18 sezonu başında takımın daha önce 2010-2013 yıllarında teknik direktörlüğünü yapan eski futbolcu Aykut Kocaman ile 2 yıllık sözleşme imzalandı. Sezon başında UEFA Avrupa Ligi üçüncü ön eleme turunda Sturm Graz'ı 1-2 ve 1-1 lik sonuçlarla eleyen takım play-off turunda Vardar'a 2-0 ve 1-2'lik maçlarla yenilerek Avrupa Kupası defterini çok erken kapattı. Süper Lig'e de iyi bir başlangıç yapamayan takım 11 hafta sonunda 4 galibiyet, 5 beraberlik ve 2 mağlubiyet alarak 7. sırada yer aldı. Daha sonrasında çıkışa geçen Kocaman'ın öğrencileri ilk yarıyı lider Medipol Başakşehir'in 3 puan gerisinde ilk yarıyı 3. sırada tamamladı. İkinci devrede 12 kez kazanan Fenerbahçe 3 beraberlik 2 mağlubiyet aldı. Bu sonuçlarla ezeli rakibi Galatasaray'ın 3 puan gerisinde sezonu 2 tamamladı ve bir sonraki sezonda Şampiyonlar liginde ön eleme oynamaya hak kazandı. Sezonda 14'ü ligde olmak üzere toplam 15 gol atan Giuliano takımın en golcü ismi oldu. 2017-18 Türkiye Kupası'nda yarı finalde Beşiktaş'la eşleşen Fenerbahçe ilk maçta deplasmandan 2-2'lik skorla döndü. 19 Nisan 2018'de oynanan rövanşta maç 0-0 devam ederken çıkan saha olayları nedeni ile hakem Mete Kalkavan maçı tatil etti. 25 Nisan'da toplanan Türkiye Futbol Federasyonu yönetim kurulu maçı kaldığı 57. dakikadan seyircisiz olarak devamına karar verdi. Beşiktaş alınan karara tepki olarak 3 Mayıs olarak belirlenen tarihte sahaya çıkmadı ve Fenerbahçe 3-0 hükmen galip olarak finalde Akhisar Belediyespor'un rakibi oldu. 10 Mayıs'ta Diyarbakır Stadyumu'nda oynanan final maçında Fenerbahçe Akhisar Belediyespor'a 3-2 mağlup olarak Türkiye Kupası'nı ikinci sırada tamamladı. 2018-19 sezonu başlamadan 3 Haziran 2018 tarihinde yapılan olağan genel kurulunda 20 yıldır kulübün başkanı olan Aziz Yıldırım'ın karşısına Ali Koç başkan adayı olarak çıktı. Kongre sonucunda 20.736 geçerli oyun 16.092'sini alan Ali Koç Fenerbahçe'nin 37. başkanı oldu. Başkanlık seçiminin ardından Fransız futbol insanı Damien Comolli sportif direktörlük görevine getirildi. 18 Haziran 2018 tarihinde teknik direktör Aykut Kocaman ile yolların ayrıldığı duyuruldu. 22 Haziran 2018 tarihinde, Hollandalı teknik direktör Phillip Cocu ile 3 yıllık sözleşme imzalandığı açıklandı. Lige kötü başlayan Fenerbahçe, 10 haftada 2 galibiyet, 3 beraberlik ve 5 mağlubiyet alarak 9 puan toplayabildi. 28 Kasım 2018 tarihinde MKE Ankaragücü ile oynanan karşılaşmadan 3-1 mağlup ayrılınca Phillip Cocu ile yollar ayrıldı. Galatasaray derbisinden önce Cocu yerine yardımcısı Erwin Koeman takımın teknik direktörü oldu. Türk Telekom Stadyumu'nda oynanan bu maç 2-2 bitti. Koeman takımla 9 maça çıktı. Bu maçlardan 3 galibiyet, 3 beraberlik ve 3 mağlubiyet ile ayrıldı. 14 Aralık 2018 tarihinde daha önceden de teknik direktörlük yapmış olan Ersun Yanal, takımın yeni teknik direktörü oldu. Tarihinin en kötü sezonlarından birini yaşayan Fenerbahçe, ligin ilk yarısını 3 galibiyet, 7 beraberlik ve 7 mağlubiyetle 16 puanla 17. sırada bitirdi. Sezon sonunda ise 11 galibiyet, 13 beraberlik ve 10 mağlubiyetle 46 puanda kalarak ligi 6. sırada tamamladı. 2019-20 sezonu öncesi, kötü bir sezonun ardından ekonomik sıkıntıların da var olmasıyla birlikte Fener Ol Kampanyası başlatıldı. Bu kapsamda, geçen sezondan kalan sosyal ve ekonomik hasarın onarımı için taraftarların bütünlüğü ön planda oldu. Fenerbahçe bu kampanyadan yaklaşık 150 milyon Türk Lirası gelir elde etti. Kadroda kapsamlı değişikliklere gidildi. 13 yeni oyuncu transfer edilirken, 15 oyuncu ile yollar ayrıldı. Gelen oyuncularda, 4 yıl sonra yeniden Fenerbahçe'ye transfer olan Emre Belözoğlu, Max Kruse, Vedat Muriqi, Altay Bayındır, Deniz Türüç, Mevlüt Erdinç, Luiz Gustavo, Adil Rami ve Zanka gibi önemli isimler yer aldı. Takımda 17 yıl boyunca forma giyen kaptan Volkan Demirel'in, Fenerbahçe kariyerine futbolcu olarak değil de antrenör olarak devam edeceği açıklandı. 16 Milyon Euro karşılığında Napoli'ye transfer olan Elif Elmas, Moussa Sow ile birlikte en pahalıya satılan oyuncu olma rekoruna ortak oldu. Fenerbahçe 2019-20 sezonunu 7. sırada tamamlamıştır. Türkiye Kupasında ise yarı finalde elenmiştir. Fenerbahçe'nin kuruluşu bahara rastladığından kulübün renkleri Fenerbahçe'nin çayırlarında açan sarı ve beyaz papatyalardan esinlenerek sarı-beyaz olarak belirlendi. İlk yıllarda takımın giymekte olduğu forma uzun kollu ve kalın olduğundan yaz aylarında oyuncular için sıkıntı yaratıyordu. Bu nedenle kulübün başkanı Nurizade Ziya Bey 1908 yılında takıma yazlık forma siparişi vermek üzere İngiliz tüccar Baker'ın dükkanına gitti. Baker, ısmarlanacak formaların yaza yetişemeyeceğini söyledi. Bunun üzerine elinin altında bulunan sarı-lacivert çizgili yazlık gömlekleri verme teklifinde bulundu. İstanbul'da başka forma satan yer olmaması ve yaz sıcakları nedeniyle teklifi kabul eden Nurizade Ziya Bey tüm formaları satın alarak, takımın renklerinin de sarı-lacivert olması yönünde karar aldı. Fenerbahçe'nin renklerinin sarı lacivert olmasından sonra Topuz Hikmet tarafından kulübün ilk amblemi çizildi. Topuz Hikmet'in ifadesine göre, amblemde bulunan ""Fenerbahçe Spor Kulübü 1907"" yazılı beyaz yuvarlak çerçeve temizlik ve açık yürekliliği, kırmızı ve beyaz renk Türk bayrağını ve Fenerbahçeliler arasındaki sevgi ve bağlılığı, ortadaki sarı renk Fenerbahçe için duyulan gıpta ve kıskançlığı, kalp şeklindeki lacivert renk asaleti temsil etmekteydi. Fenerbahçe 1977-78 sezonundan itibaren formasına sponsor almaya başladı. Sadece 1978-1980 yıllarında ve 1987-88 sezonunun bir döneminde sponsor kullanmadı. Günümüzde Fenerbahçe'nin formalarını Adidas üretmekte olup, forma sponsorluğunu ise Türk Telekom, Avea ve Ülker yapmaktadır. Formaların göğüs kısmında Türk Telekom'un, kol kısımlarında Avea'nın, sırt bölümünde ise Ülker'in reklamı bulunmaktadır. 2014-15 sezonunda Fenerbahçe Futbol Takımı göğüs ve kol reklamı almamıştır. "Stadyumla ilgili daha fazla bilgi için: Fenerbahçe Şükrü Saracoğlu Stadyumu" "Tesislerle ilgili daha fazla bilgi için:" "Can Bartu Tesisleri", "Lefter Küçükandonyadis Tesisleri", "Düzce Topuk Yaylası Tesisleri" Fenerbahçe, iç saha maçlarını İstanbul Kadıköy'de bulunan Fenerbahçe Şükrü Saracoğlu Stadyumu'nda yapmaktadır. 1908 yılından önce "Papazın Çayırı" olarak bilinen stadın ismi, bu tarihten sonra "Union Club", 1915'ten sonra ise "İttihat Spor Kulübü" oldu. 1929 yılında Fenerbahçe Spor Kulübü'nün stadı kiralaması ile birlikte stadın ismi "Fenerbahçe Stadı" oldu. 1933 yılında kulüp tarafından satın alınan stadın adı, 1998 yılında Fenerbahçe Şükrü Saracoğlu Stadyumu olarak değiştirildi. Stad aynı zamanda, 17 Ocak 1909 tarihinde Galatasaray ve Fenerbahçe arasında oynanan ilk derbi maçına da ev sahipliği yaptı. Bununla birlikte 20 Mayıs 2009 tarihinde Shakhtar Donetsk ile SV Werder Bremen takımları arasında oynanan 2009 UEFA Kupası Finali'ne evsahipliği yapmıştır. Fenerbahçe, 1928 yılına kadar iç saha maçlarını bu stadda oynadı. 1928-1947 yılları arasında ise Fenerbahçe Stadı'nı, Şeref Stadyumu'nu ve Taksim Stadı'nı kullandı. 1947-1982 yılları arasında iç saha maçlarını BJK İnönü Stadyumu'nda oynadı. 1982 yılında ise yeni stadın resmi olarak açılışı ile birlikte kendi stadına geçti. Fenerbahçe Şükrü Saracoğlu Stadyumu, 50.509 kişilik seyirci kapasitesine sahip olup, Türkiye'nin kapasitesine göre 4. büyük futbol stadyumudur. 2015-2016 sezonunda Ülker, Fenerbahçe Şükrü Saracoğlu Stadyumu'na isim sponsoru oldu. 2015-2016'dan başlamak üzere 10 sezon boyunca stadyumun adı Ülker Stadyumu Şükrü Saraçoğlu Spor Kompleksi kısaca Ülker Stadyumu olacak. Ülker, bu anlaşma karşılığında Fenerbahçe'ye 90 milyon $ ödedi. Fenerbahçe, günlük antremanlarını İstanbul Sancaktepe'de bulunan Can Bartu Tesisleri'nde yapmaktadır. Diğer bir antrenman sahası ise daha önce "Fenerbahçe Dereağzı Tesisleri" olarak bilinen Lefter Küçükandonyadis Tesisleri'dir. Takım sezon öncesi hazırlık kamplarını ise çoğunlukla Düzce’nin Kaynaşlı ilçesinde bulunan Düzce Topuk Yaylası Tesisleri'nde gerçekleştirmektedir. Fenerbahçe, İstanbul merkezli bir kulüp olmasına karşın, ülke çapında büyük bir taraftar topluluğuna sahiptir. 2013 Nisan ayında Bilyoner.com'un ülke çapında yaptığı araştırma sonucuna göre Fenerbahçe, Türkiye'de en çok taraftarı olan ilk 3 kulüpten birisidir. Bunun dışında Fenerbahçe'nin organize olmuş taraftar grupları bulunmaktadır. Fenerbahçe'nin başlıca taraftar grupları "Genç Fenerbahçeliler, Kill For You, 1907 ÜNİFEB, Vamos Bien, Antu/Fenerlist, EuroFeb, Cefakâr Kanaryalar(Grup CK), FEDER, Cadde" ve "Sol Açık"'tır. Fenerbahçe taraftarının destek felsefesini ifade eden sloganı "Hep Destek Tam Destek"'tir. Fenerbahçe taraftarı maçlardan önce Eviva España şarkısının Türkçe uyarlaması olan Yaşa Fenerbahçe Marşını söylemektedir. Bununla birlikte 100. Yıl Marşı, Benim Kanım Sarı Lacivert Akıyor ve Son Mohikan şarkıları maç öncesi çalınan ve söylenen diğer şarkılardır. Fenerbahçe'nin en büyük taraftar grubu olan Genç Fenerbahçeliler 2011 Kasım ayında Sırbistan takımı Novi Pazar'ın taraftar grubu Torcida Sandzak ile kardeş taraftar grubu olmuştur. Bu dostluğun göstergesi olarak İstanbul Büyükşehir Belediyespor ile yapılan maçta ""Kalbimiz Seninle Novi Pazar"" pankartı açılmıştır. Buna karşılık Novi Pazar'ın taraftar grubu ise kendi lig maçında ""Sancak'ta atıyor, Fenerbahçe'nin kalbi"" yazılı pankartı açmıştır. İstanbul'un 3 büyük takımı olan Fenerbahçe, Galatasaray ve Beşiktaş 100 yılı aşkın süredir rekabet hâlindedir. Türk futbolunun en büyük derbileriden olan Galatasaray-Fenerbahçe rekabeti ilk kez 17 Ocak 1909 tarihinde günümüzde Fenerbahçe Şükrü Saracoğlu Stadyumu'nun bulunduğu yerde olan Papazın Çayırı'nda başladı. Bu maçı Galatasaray 2-0 kazandı. Fenerbahçe ise ezeli rakibine karşı ilk üstünlüğünü 4 Ocak 1914 tarihinde yapılan maçta rakibini 4-2 yenerek elde etti. İstanbul'un iki yakasının takımlarını karşı karşıya getiren bu derbi maçı "Kıtalararası derbi" olarak da bilinmektedir. Fenerbahçe-Galatasaray derbilerinde en çok gol atan Fenerbahçeli futbolcu, oynadığı 42 maçta rakip fileleri 27 kez havalandıran Zeki Rıza Sporel oldu. Fenerbahçe'nin rakibine karşı en farklı galibiyeti 6 Kasım 2002 tarihinde oynanan maçı 6-0 kazanması olurken, en farklı mağlubiyeti ise 12 Şubat 1911 tarihinde oynanan maçta rakibine 7-0 yenilmesi oldu. Diğer bir önemli derbi maçı ise Beşiktaş ile yapılan maçlardır. İki takım ilk kez 22 Kasım 1924 tarihinde Taksim Stadı'nda oynanan dostluk maçında karşı karşıya geldi. Fenerbahçe bu maçı 4-0 kazandı. Beşiktaş'ın ilk galibiyeti ise 26 Ekim 1928'de oynanan maçta Fenerbahçe'yi 4-2 mağlup etmesi oldu. Fenerbahçe'nin rakibine karşı en farklı galibiyeti 6 Aralık 1958 tarihinde oynanan maçı 7-0 kazanması olurken, en farklı mağlubiyeti ise 24 Mart 1940 tarihinde oynanan maçta rakibine 6-1 yenilmesi oldu. Fenerbahçe-Beşiktaş derbilerinde en çok gol atan Fenerbahçeli futbolcu, rakip fileleri 19 kez havalandıran Cemil Turan oldu. Fenerbahçe, Avrupa kupalarına ilk kez 1959-60 sezonunda katıldı. Şampiyon Kulüpler Kupası'na eleme turundan katılan Fenerbahçe, bu turdaki ilk maçını Macaristan ligi takımlarından Csepel ile yaptı. Avrupa kupalarındaki ilk galibiyetini ise Csepel'i rövanş maçında 3-2 yenerek elde etmiştir. 1963-64 sezonunda ilk kez Kupa Galipleri Kupası'na katılan Fenerbahçe, 1. turdan katıldığı turnuvada Romanya ligi takımlarından Petrolul Ploieşti ile eşleşmiş ve rakibini ilk maçta 4-1 mağlup ederek bu turnuvadaki ilk galibiyetini aldı. Fenerbahçe UEFA Kupası'na ise ilk kez 1971-72 sezonunda katıldı. Turnuvaya 1. turdan katılan takım bu turnuvadaki ilk maçını Macaristan ligi takımlarından Ferencvárosi ile yapmış, ilk galibiyetini ise yine bu turda rakibini rövanş maçında 3-1 mağlup ederek elde etmiştir. Fenerbahçe'nin Kupa Galipleri Kupası'ndaki en büyük başarısı 1963-64 sezonunda çeyrek finale yükselmesi oldu. Bunun dışında 1968 yılında Balkan Kupası'nda şampiyon olan Fenerbahçe, bu kupayla bir Türk futbol takımının uluslararası alandaki ilk kupasını elde etti. Şampiyonlar Ligi'ndeki en büyük başarısı 2007-08 sezonunda çeyrek final oynaması olurken, UEFA Avrupa Ligi'ndeki en büyük başarısı ise 2012-13 sezonunda yarı finale yükselmesi oldu. "Sıralamalar 2016-17 sezonu Ağustos ayı UEFA değerlendirmesine göre açıklanan sıralamalardır. Daha ayrıntılı bilgiler için UEFA katsayıları maddelerine bakınız." Fenerbahçe, 1922-23 sezonunda hiç gol yemeden şampiyon olarak bir dünya rekoru kırdı. 1959 yılında ilk olarak düzenlenen Türkiye 1. Futbol Ligi'nin ilk şampiyonu oldu. Uluslararası düzeyde de bir ilkin sahibi olan Fenerbahçe, 1968 yılında Balkan Kupası'nı kazandı. 1969-70 sezonunda kalesinde sadece 6 gol gören Fenerbahçe, günümüzde de varlığını korumakta olan bir sezonda en az gol yiyen takım unvanını elinde bulundurmaktadır. 1988-89 sezonunda oynadığı 36 maçta 103 gol atan Fenerbahçe, bir sezonda en fazla gol atan takım unvanına sahip oldu. Aynı sezon 29 galibiyet, 6 beraberlik ve 1 mağlubiyet ve maç başına 2.58 puan elde eden Fenerbahçe, Türkiye Birinci Futbol Ligi'nde en iyi performans rekoruna da sahip oldu. 1975-1980 yılları arasında Fenerbahçe forması giyen Müjdat Yetkiner, çıktığı 570 maçla Fenerbahçe'de en çok forma giyen oyuncu rekorunu elinde bulundurmaktadır. 1915-1934 yılları arasında çıktığı 353 maçta 470 gol atan Zeki Rıza Sporel, Fenerbahçe formasıyla en çok gol atan oyuncu unvanını elinde bulundurmaktadır. Türkiye Birinci Futbol Ligi tarihinde ise Aykut Kocaman çıktığı 212 maçta 140 gol atarak Fenerbahçe formasıyla Süper Lig'de en çok gol atan oyuncu unvanını elinde bulundurmaktadır. 1992-93 sezonunda Fenerbahçe'nin Karşıyaka'yı 7-1 yendiği maçta 6 gol atan Tanju Çolak Türkiye Birinci Futbol Ligi'nde bir maçta en fazla gol atan futbolcu rekoruna sahip oldu. Fenerbahçe, 1959 yılından itibaren düzenlenen Süper Lig'de 19 şampiyonluk kazanmıştır. Bu
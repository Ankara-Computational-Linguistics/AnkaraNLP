Cinsel istismara uğrayan bir çocuğun ailesi sırf namusunu temizlemek için(!) çocuğun istismarcısıyla evlenmesini isteyebilir bence. Minik bir çocuk nasıl ailesine karşı gelecek? Gelemeyecek ve razı olmak zorunda kalacak tabii. Yani her gün tekrar ölecek bir nevi. Her gün o adamı gördükçe yaşadıklarını anımsayacak diye düşünüyorum. Yaralarını sarıp, olanları unutmasını sağlamak yerine onu bu istismarcının kucağına itmek bana göre çok yanlış bir şey. İstismarın evlilikle çözülebileceğini düşünen insanlara kesinlikle katılmıyorum. Gerçekten cezadan kurtulmayı sağlayacak kadar önemli bir şey mi evlenmek? En önemli soru ise kim kendine cinsel istismarda bulunan birini özgür iradesiyle kocası olarak kabul edebilir ki? Bence hiç kimse. Ancak küçük çocuklar bu kararı vermeye zorlanabilir sanırım. Diyelim ki evlenmek cezadan kurtulmayı sağlayacak kadar önemli bir şey, peki erkek çocuklarımızı nasıl koruyacağız? Bu sapık ruhlu insanlar erkek çocuklarına zarar verdiğinde onları da evlendirebilecek miyiz? Ama daha da kötü bir senaryo geliyor aklıma 23 kişi tarafından cinsel istismara uğramış bir kız çocuğunu hangi biriyle evlendireceğiz? Hangi şanslı hasta ruhlu, cezadan yırtabilecek? Ya da bu çıkmaz, hâkimlerimizi kendi rızasıyla yapmıştır hükmüne mi itecek? Bütün bunları düşündükçe susmak gerçekten çok zor geliyor bana. Bu soruların cevaplarını bilip konuşamamak bir korku ülkesi olduğumuzun kanıtı değil de ne? Biz olanlara susup görmezden geldikçe yaşadıklarımız daha da ağırlaşıyor. Korkuyu bir kenara bırakıp bir şeyler yapmanın vaktinin geldiğini düşünüyorum. Eğer biz bunu yapmazsak korkarım ki çocuklarımızın yarınlarını koruyamayacağız. Akay1DÜNYANIN EN ZOR MESLEĞİEdebiyat dünyasıyla içli dışlı olan, yazar ya da okuyucu her kitlenin hayran olduğu isimlerdendir Franz Kafka. Babaya Mektup adlı eserinde, babasıyla olan ilişkisini kendi üslubuyla gözler önüne serer, yazar. Mektubu yazmıştır yazmasına Franz Kafka, içindekileri de mükemmel birdille okuyuca aktarmıştır, ancak bu mektup hiçbir zaman asıl okuması gereken kişiye, yani babasınaulaşmaz. Yazar Babaya Mektup adlı eserinde yıllarca babasına biriktirdiği, içinde tutup yüzüne söyleyemediği öfkesini kusmuştur desek yanlış bir ifade olmaz sanırım. Kafka'nın bu kitapta yaşadığı şey iç mücadelenin tam tanımıdır bana sorarsanız. Kendi kendine anlatır, kendi kendine öfkelenir, kendi içinde üzülür bu mektupta. Kendince bir içini dökmedir bu belki de, daha fazla içinde tutamayıp kağıda dökünce rahatlayacağını düşündü birçok yazar gibi, kim bilir!Kitabı bitirdiklerinde her okuyucunun aklına aynı şeyler mi düştü, yoksa ben mi çok kötümser düşündüm bilemiyorum ama, tam klasik baba-oğul hikayesiydi bu mektup, benim için. Yoksa sadece benim çevremdeki baba ile oğullar mı bu haldeler? Öyleyse vay benim halime! Umarım bir yerlerde sorunsuz ilişkileri olan insanlar,babalar ve oğullar, anneler ve kızlar yaşıyordur. Durum o kadar vahim değildir bence. Özellikle yaşadığımız "modern dünya" adlı sahnede, tüm anne ile babalar evlatlarıyla sözde "arkadaşlık ilişkisi" kurmaya çalışıp, çocuklarını kendilerince kazanmaya çalışırlarken, Kafka'nın mektubundaki gibi sarsıcı duygulara rastlamak çokmümkün değildir sanırım, şimdinin modern ebeveyn-çocuk ilişkilerinde.Ben bu kitabı okumadan önce Franz Kafka'yı pek tanımıyordum açıkçası. Bana çok soğuk, donuk bir yazar gibi gelirdi. Mektubu okuyunca çok şey değişti tabii ki düşüncelerimde. Dünyanın en samimi insanlarından biri gibi geliyor yazar artık bana. Bunun en önemli sebebi, mektupta babasından sevgi dilenen küçük bir çocuk gördüm adeta. Bu çok etkiledi beni. Kafka çok öfkeli, bu bir gerçek ancak bunun ötesinde, öfkesinin nedeni de çok açık bir gerçek. Hangi çocuk istemez babasıyla ilişkisi kusursuz olsun, çok sevilsin, çok ilgilenilsin. Akay2Öte yandan baba kavramı da taşıması kolay bir yük değil bence. Özellikle Türk aile yapısında, babalar sevgilerini açığa vurmamaları gerektiğini düşünüyor gibi gelir bana. Hepsi bu duruma programlanmışlar sanki. "Baba dediğin ağır olur, disiplin gerektirir bu meslek." İşin temelinde yatan sorun tam da bu nokta bence, babalık bir meslek değildir, istifa edemezsin, kovulamazsın, sırtına ağır yükler bindirilirse kaçamazsın. Önüne ne gelirse kabul edip, ona göre davranacağın, en doğru tepkiyi vermenin yine kendi elinde olduğu, en yüce unvanlardan biridir babalık. O yüzden aradaki dengeyi korumak çok zordur aslında. Yeri geldiğinde disiplin de gereklidir, duygulanıp çocuğunun önünde ağlamak da. Küçük düşmek gibi bir durumu yoktur babanın çocuğunun gözünde. Çünkü bir baba ne yapıyorsa en iyisini yapıyordur, ne yiyorsa en lezzetlisi odur, ne giyiyorsa en yakışıklısı odur çocuğunun gözünde. Öyle yücedir ki babalar, çocukluktan itibaren en fazla örnek alıp, özendikleri insandır. İyi ya da kötü davranış sergilemeleri önemli değildir, babadır ya o işte, tabii ki en doğrusu onun yaptıklarıdır, hemen aynısını yapmak lazımdır. Çocukken görülmez hatalar, büyüdükçe hatalar da büyür, kusurlar göze çarpmaya başlar, tıpkı Kafka'nın tecrübe ettiği gibi. Yukarıda da bahsettiğim gibi, çok ince ayrıntılarda gizlidir baba olmak. Dünyanın en zor "mesleğidir" bu yüzden. Babaya Mektup'u okumadan önce ben de bu kadar ayrıntılı düşünmezdim sanırım. Kafka'yı anlamak, onun yaşadıklarını düşünüp, dertlerini hissetmek çok şey değiştirir her insanda eminim. Bu yüzden her babanın okuyup, çocuklarına da okutması gereken bir kitap BabayaMektup.Ayşe Akay21201389TURK 101- Sec. 66 Sevim Gözcü EZEN18 Kasım 2014Akay3KAYNAKÇAKafka,Franz. Babaya Mektup. İstanbul: Can Yayınları, 2013ZAMANDA DEĞİŞİKLİK Zamanda yolculuk yapma imkanınım olsa acaba ne yapardım sorusu birçok insanın kendine sorduğu bir sorudur. Eğer ki bu soruyu geçmişte bazı olayları değiştirirdim diye cevaplarsak ardından başka bir soru gelir. Acaba yaptığım bu değişiklik şimdiye kadar yaşanmış hayatta neleri değiştirir? Bu düşünceler özellikle insanın aklına bir yakınını kaybettiğinde daha çok gelir. Ben de bu düşünceler içindeyken bir internet sitesinde Steins Gate adlı animeye rastladım. Konusunun yakın zamanda beni düşünmeye sevk eden sorulara yakın olması seriye hemen başlamama sebep oldu. Başlagıçta animeyi sadece vakit geçirme aracı olarak gören ben son bölümü izlediğimde hem sorularıma cevap bulmuş hem de bir animenin hayat dersi verebileceğini öğrenmiş oldum. Anime kısaca başkarakterimiz Okabe Rintaro’nun zaman makinesi adlı konferanstan sonra arkadaşına Makise Kurisu adlı bilim kadının cinayetini mesaj atarken geçmişi değiştirip o anki olayların değişmesine sebep olması ile başlıyor. Başlangıçta pek çok soru işareti oluşturarak başlayan anime yavaş yavaş bu soru işaretlerini siliyor. Animenin ilerleyen bölümlerinde başlangınçta yukarıda bahsettiğim sorularla boğuşmaya başlıyoruz. Sevdiğimiz kişiler için değiştirdiğimiz geçmiş eğer sevdiğimiz başka bir kişi için kötü sonuçlanacak olaylar başlatırsa ne yapardık? Bu soru animeyi izlerken beni derin düşüncülere sürükledi. Evet başına kötü olaylar gelecek kişi ben olsam hiçbir sıkıntım yoktu zaten dünya çok da umrumda değildi ama ya kardeşlerime başına gelseydi kötü olaylar silsilesi? Kardeşlerim alakalı soruların cevabı aslında kolay olan kısımdı, kendimle en çok çeliştiğim nokta ya tamamiyle tanımadığım bir insanın başına gelseydi. Bir suçlu bile olsa kendi isteklerim yüzünden bir insanın hayatını alabilecek düzeye gidebilecek bir eylem gerçekleştirebilir miyim? Bu duygular içinde animeye devam ettim. Okabe daha çok kendimi gördüğüm bir karakter haline geldi çünkü Okabe benim düşüncelerimin hayata geçmiş haliydi. O geçmişi değiştirmiş ama bunun sonucunda en yakın arkadaşı olan Mayuri’nin ölümüyle karşılaşmıştı. Okabe ilk başlarda hiç kimseye bulaşmak istemedi. O geçmişi değiştirerek mutlu olan hayatları değiştirmek istemiyordu. Farklı farklı yöntemler denedi arkadaşının başına gelecek kötü sondan kaçınmak için ama sonuç hep aynıydı. Kötü son hep aynı saatte onu bekliyordu. Daha sonra geçmişi değiştirdiği arkadaşlarına gitti birer birer. Bu bölümleri izlerken düşüncelerime yavaş yavaş cevap bulmaya başlıyordum. Evet belki ben mutlu olabilirdim yaptığım değişiklikten ama bu değişiklik her zaman kötü bir sonla karşımıza çıkıyordu. Yavaş yavaş olanları kabullenip ileride yaşayacağım olaylara doğru ilerlemem gerektiğini anlamaya başlamıştım. Ben sorularıma cevap bulurken anime ise yavaş yavaş sona yaklaşmıştı. Okabe bir değişiklik hariç geçmişe yaptığı oynamaları geri çevirebilmişti. Son değişiklik ise bu olayların başlamasına sebep olan kısımdı yani Makise Kurisu’nun cinayetiydi. Eğer olayları tersine çevirise bu sefer bir arkadaşını kurtarırken bir diğerinin ölümüne sebep olacaktı. Okabe’nin belki de anime boyunca yaptıptığı en zor seçimdi bu. Okabe her ne kadar kabul etmesede Makise’ye âşık olmuştu. Benim baştan beri yüzleştiğim soruların çözümünü bu noktada bulmuştum. Okabe ile Makise arasında geçen konuşmaların sonunda zamana müdahale imkanı bulsak bile ellenmemesi gereken olayları olduğu gibi kabullenmem gerektiğini anlamıştım. Her ne kadar anime daha farklı bir final bitirip Okabe’nin herkesi kurtardığı bir zaman çizgisine gitsede(bu son da tam olarak mutlu sayılmaz çünkü burada da Okabe herkesi kurtarabilmek için arkadaşlarıyla olan anılarından vazgeçmişti) ben düşüncelerime cevap bulabilmiştim. Geçmişi değiştirmek her ne kadar cazip görünse bile o değişikliğin getirebileceği sonuçları bilemeyiz. Başımıza gelen olayları en yakın aile fertlerimizi kaybetmemiz bile olsa kabullenip hayata devam etmeliyiz. Sadece vakit geçirmek için başladığım animeyi bitirdiğimde annemin vefatından beri sürekli aklımı kurcalayan her boş anımda hayal ettiğim şeyi aslında gereksiz olduğunu anlayıp hayata devam edebildim Kamil Kaan Erkan AMERİKA MACERAM Bu sene neredeyse bütün yaz Amerika'daydım. Büyük ihtimalle daha önce duymuşsunuzdur bu izlenceyi. Genelde üniversite öğrencilerinin yazın para kazanmak ve kazandığı parayla gezebilmek ve aynı zamanda da dillerini geliştirebilmek için katıldığı bir izlence (Work & Travel). Sene içinde ilk arkadaşım ortaya attı bu Amerika’ya gitmek fikrini. Beraber gidersek ne kadar eğlenceli olabileceğinden bahsetti. Fakat daha sonra bazı sorunlardan dolayı vazgeçmek zorunda kaldı. Arkadaşım vazgeçtikten sonra da başlarda ben de vazgeçmeyi düşündüm. Çünkü neden vazgeçmeyeyim ? Bütün yaz boyunca evimde rahatça yatma, istediğim zaman uyuyup istediğim zaman uyanma şansım varken neden bütün yaz boyunca çalışmayı tercih edeyim ki ? Fakat daha sonra düşündüğümde tam da bu yüzden katılmam gerektiğine karar verdim. Her zaman rahatı tercih etmemek ve gerektiğinde zorluklara katlanabilmek. Çünkü neredeyse bütün hayatım boyunca her ne kadar mantıklı hareket etmeye çalıştıysam da genel de duygularımın etkisinde kalarak hareket etmiştim ve zor karşısında kolayı tercih etmiştim. Mesela en basitinden; sınavların yaklaştığı dönemlerde ders çalışmayı sürekli ertelemek ve sınavdan bir iki gün önce çalışmaya başlamak ya da verilen ödevleri sürekli ertelemek ve zamanında yetiştirememek gibi. Hatta bu yüzden geçen dönem boyunca insanların gerçekten özgür iradesinin var olup olmadığını düşünmüştüm ve bununla ilgili bir yazı bile yazmıştım. Çünkü o zamanlar, insanların özgür iradesinin olmadığını, yani insanların davranışlarının aslında kendi denetiminde olmadığını ve her ne kadar davranışlarını değiştirmeye çalışırlarsa çalışsın davranışlarının değişemeyeceğini düşünüyordum. İnsanın, aslında hayatı boyunca edindiği tecrübelerin bir bütünü olduğunu ve davranışlarının nedeninin altında da bu edinilen tecrübelerin yattığını ve bu yüzden, kendimi değiştirmek istersem bunun ancak yeni tecrübeler edinerek mümkün olacağını düşünüyordum. Demek istediğimi özgüvensiz bir bireyi düşünerek daha rahat anlayabilirsiniz. Zamanında insanların kendisine kötü davranmasından dolayı -yani insanlarla ilgili kötü tecrübeleri olmasında dolayı- kendisine olan güveninin azalması ve davranışlarının buna göre değişmesi ve bu yüzden, toplum içinde rahat konuşamaması, insanlarla zor samimiyet kurması, dışarı çıkmak yerine evde kalmayı tercih etmesi gibi. Bazı insanlar, bunların bireyin kendi tercihini olduğu -yani özgür iradesi olduğunu- söyleyebilir ancak asıl olan, bunlarının bireyin edindiği tecrübelerin sonucu olmasıdır. Daha önce edindiği kötü tecrübeleri tekrar tecrübe etmemek için içgüdüsel olarak bu olaylardan kaçınmasıdır. Benim durumumda ise bu zorluklardan ve başarısızlıklardan kaçınmaktı. Bu yüzden -içgüdüsel olarak- ders çalışıp da sınavda başarısız olup kendimi başarısız birisi gibi görmektense, ders çalışmadan sadece sınavdan başarısız olmayı tercih ediyordum diyebilirim. Çünkü hem ders çalışmamak daha kolaydı -böylece zorluklardan kaçınabiliyordum- hem de ders çalıştığım halde başarısız olma gibi bir durumla karşı karşıya kalmıyordum -girmediğiniz bir yarışı kaybedemezsiniz-. Evet, kulağa biraz saçma geldiğinin farkındayım ancak durumum buydu. Bu yüzden de bu izlenceye katılmam gerektiğini, çünkü bunun benim için bir sosyal deney olacağını düşündüm. Bu sosyal deneyle insanların gerçekten kendi davranışları üzerinde ne kadar etkisi olduğunu, insanların kendi sınırlarını ne kadar zorlayabileceklerini görebilecektim. Ayrıca bunun yanında hayat tecrübesi edinmem için iyi bir şans olduğunu düşündüm. Çünkü bana göre hayattaki en önemli şeylerden birisi de hayat tecrübesiydi. Hayat tecrübesini, size hayata karşı bağışıklık kazandıran bir aşı gibi düşünün. Çünkü hayat tecrübesi, hayata karşı daha güçlü ve dayanıklı olmanızı sağlar. Bunu, vahşi doğada yaşayan aslanlarla hayvanat bahçesinde yaşayan aslanları kıyaslayarak ne demek istediğimi anlayabilirsiniz. Bu yüzden -eğer kendimi geliştirmek ve hayat tecrübesi edinmek istiyorsam- hayata balıklama atlamam gerektiği, ilk Kamil Kaan Erkan başta her ne kadar soğuk gelse de zamanla alışacağımı biliyordum. Eğer balıklama atlamasaydım belki de hâlâ bu izlenceye katılmayı erteliyor olabilirdim. Oraya gittikten sonra ne oldu ? Neler değişti ? Deneyim beklediğim gibi sonuçlandı mı ? Öncelikle şunu söylemek istiyorum. Ben bile bu kadar bu kadar dayanabileceğimi düşünmüyordum. İlk işim, bir restoranda garsonluktu. Şehirden epey uzakta ve eyaletler arası yolda olduğu için burası genelde tatile giden ya da tatilden dönen ailelerin uğradığı bir yerdi. Kaldığım yere de oldukça uzaktı. Bu yüzden, her gün neredeyse 16-17 kilometre yolu bisikletimle gitmek ve bu mesafeden dolayı da her gün sabah 06.00'da kalkmak zorundaydım. İlk başlarda her gün bu kadar yolu gelip gidemem ve bu kadar erken kalkamam diye işimden ayrılmayı ve daha yakın bir yerde iş bulmayı düşündüm. Fakat daha sonradan buraya asıl geliş nedenim zaten bu olduğunu, bu yüzden kendimi zorlamam gerektiğini, zorluklardan kaçmamam gerektiğini ve ancak korkumla yüzleşerek bu sorunumu aşabileceğimi hatırladım. Her gün, "Bugün işteki son günüm, bugün kesin ayrılıyorum." diyerek işe gittim ama işimden ayrılmadım. Hatta daha sonra başka bir yerde daha -bir pastanede- iş bulup orada da çalışmaya başladım. Her gün 15 saate yakın çalışıp 5 saate yakın uyudum. Bir de üstüne 22-23 kilometreye yakın yol gittim. Doğal olarak da epey zayıfladım. Ancak, bu kadar yoğun çalışmama rağmen halimden memnumdum. Çünkü istediğim zaman zorluklara dayanabileceğimi, her ne kadar davranışlarımı değiştirmek zor olsa da sürekli kendimi zorlayarak ve korkularımla yüzleşerek davranışlarımı değiştirebileceğimi öğrenmiştim. Bir gün içinde yaptığım en fazla mesafe. Emir Berat Durna 21703027 Yalnız Kalabalıklar Derin derin nefes alın. Soluduğunuz havanın tadı var mı? Manzarasına karşı seyre dalarken hayran kaldığınız denizi düşleyin. Muazzam pırıltılar eşliğinde dalgaları kıyıya her vurduğunda Sabahattin Ali’ye şiir yazdıran deniz, cidden mavi mi? Karanlığın en içten olduğu vakitler ara sokaklarda gezinip derdinizi, kendinizi dinlerken gölgenizin kaybolması karaktersizliğinizden ötürü mü? Yoksa siz cılız, masum, temiz bir duman kadar şeffaf değil misiniz? Kaybolan ruhların çektiği çilelerin bedelini, hapsoldukları bedenler mi çekmeli? Unutulanların çaresizliği, onları unutanların sırtından geçinmemeleri mi? Sabah soğuk tenini sıcak hayallerle ısıtanları görmezden gelenlerin umursamazlığı şarapsa, mutluluk o şarabı saran gazetedir! Emrah Serbes’in “Müptezeller” kitabı, benim algı yeteneğimi geliştirdi diyebilirim. Çünkü “Müptezeller”, popüler kültüre karşı inatla içilmiş cam Coca-Cola şişesiyle sokakta maç yapan çocukların, imkânı olmadığı halde sobanın yanında kaloriferi düşleyenlerin, düşlerini kısırlaştırmayanların, sessiz sessiz haykıranların aynası. Sonrasında fark ettim ki benim sitemim, tanımadığımız ve hatta tanımayacağımız insanların eksiklerine yahut yanlışlarına karşı duyarsız olanlaraymış. Bu kitap sayesinde anladım ki duyarsız ve bencil insanlar için karakterden önemliymiş elbisenin markası. En çok ilgimi çeken şey Emrah Serbes’in, bu durumu korkusuzca eleştirebiliyor olmasıydı. Ben de sırf tanımadığım ve belki de tanıyamayacağım insanların ihtiyaçlarına karşı suskunluktan obez olmamak için yazmaya karar verdim. Hayat benim gözümden irdelenecekse diyebilirim ki günlük yaşamda karşılaşılan her sorunun ve çatışmanın temelinde maneviyat ile maddiyat arasında var olan bir savaş yatıyor. Cüzdanın ne kadar dolu olduğu, beyin gücünden önemli. Amaçlanan her zaman için daha fazlası. Bu yüzdendir ki benim için insan, doyumsuzluğu para ile yoğrulmuş bir nefes 1 Emir Berat Durna 21703027 akışıdır! Daha fazla bina, daha fazla sahteliğin raks ettiği gölgeler... Daha fazla işsizlik, daha fazla ucuz, özgür ve hak sahibi modern köleler... Böyle bir düzende toplumsal yaşam, toplumsal bir suç gibi değil mi? İnsanın kendine ayıracak vakit dahi bulamaması, önemli gördüğü gereksinimler peşinde koşmasından kaynaklı. Durdurulamayan nüfus artışı da bu yüzden. Halbuki yalnızlık her insanın kimliğine zarifçe işlenen kutsal bir nakış. Bireye özgü, üçüncü bir kişi tarafından engellenemez. O yüzden de insanların birbirine kulak vermesi, herkesin birbirini değerli varsayması ve herkesin birbirinin ihtiyaçlarını eşsiz bulması öngörülendir. Kısaca, olması gereken kalabalık yalnızlıklardır. Herkesin iç içeyken birbirine karşı duyarlı fakat aynı zamanda herkesin kendine özel bir yalnızlığının olması... Günümüzde olan ise yalnız kalabalıklardır. Kimsenin aynada gördüğünden başkasına değer vermemesi... Bu gerçeği Emrah Serbes’in “Müptezeller ”inde fark edince sessiz kalamayacağımı anladım. Çünkü bu benim kendimle derdim! Gri havayı dolduran beşeri düzen, insan yapıtıdır. Ne zaman ki şiirden habersiz bir insan, romana yabancı bir kitaplık, gülmeyi unutmuş bir çocuk, sonbaharla tanışmamış bir kadın görsem aklıma, kitaptaki “Bazı anlar vardır, geçen zamanın bir daha geri gelmeyeceğini kuvvetle hissettirir insana.” (Serbes, 2016, s. 29) satırları gelir. Hayaller, şiirler, kelimeler insanın tek sermayesidir. Bunların hâkimiyeti dışında harcanan bir hayatın, boşa geçmiş yıllardan farkı ne? Halbuki insanın bu sermayesi, kendisine başkalarına karşı duyarlı olmayı, sokakları tanımayı, sevmeyi, insan olmayı öğretir. Ah kıymetini bilmeyen insanoğlu! Kısaca; kardeşlik, yardımlaşma, dayanışma gibi kavramlara ev sahipliği yapmayan bir toplum oluşturduk. Karanfil’de, cebindeki son kuruşunu şaraba harcamış bir kadını tüm erkekliğiyle izleyen bir şehir inşa ettik. Eski samimiyetimiz hikâyelere, fıkralara ve sokak duvarlarına konu olacak kadar uzakta kaldı. “Müptezeller” bana, başkalarına karşı duyarlı olmaktan zarar gelmeyeceğini öğretti. Eğer siz de duyarlı olmanın samimiyetine inanıyorsanız bu kitabı muhakkak okumalısınız. Aslında kalem elimdeyken, yazdıklarımın 2 Emir Berat Durna 21703027 okunduğunda faydalı olmayacağından korkuyorum. Çünkü sizler için sizden daha değerli kimse yok. Peki, neden mi yazdım? Çünkü siz kendi duyarsızlığınızı göremiyorsunuz. Sizin için hep başkaları suçlu. Siz başkalarına hasım olun, ben kendime!3 Emir Berat Durna 21703027 Kaynakça Serbes, E. (2016). Müptezeller. İstanbul: İletişim Yayıncılık. 4 Cesaret Gerek Yaşamaya Her insanın kendine göre bir hayatı var. Kimi insanlar sevdikleriyle mutlu bir hayat sürerken, kimisi yalnız ve mutsuz devam etmeye çalışır yola. Kimi şanslı veya hırslıdır; başarıya ulaşır, kimiyse ne yaparsa yapsın geridedir diğerlerinden. Kimi zengindir, milyonlarca para geçer elinden, bir diğeri ekmek almak için fazladan vereceği beş kuruşluk zammın hesabını yaparken. Ne kadar bazen birbirinden siyah ve beyaz kadar farklı olsa da hayatlarımız, her birimiz kendi hayatlarımızın bizleri sürüklediği yolda ilerleriz ne düşündüğümüze, ne hissettiğimize çok da dikkat etmeksizin. Bu dikkatsizlik zaman ilerledikçe çevremizde olup biten her şeye karşı umutsuz bir kayıtsızlığa, donukluğa kadar ilerler ve hayatı bir otomatik robot gibi yaşamaya başlayıp kendi isteklerimizi tamamen görmezden gelmeye iter bizleri. Kendimizi bir anda içinde bulunduğumuz toplumun dayatmaları, normları arasında sıkışmış bir vaziyette buluruz. Öyle ki içimizdeki duyguları, heyecanları yitirir; sadece olağan akış içerisinde yaşamaya, üstümüze düşeni, bizden bekleneni yapmaya odaklanırız. Çoğumuz fark etmeyiz duygularımızı, yaşama heyecanımızı yitirdiğimizi; bazılarımız bu hissizlikten kurtulmak için intihar etmeyi bile düşünebilirken. Stefan Zweig’in Olağanüstü Bir Gece romanındaki başkahramanımız da işte kendisini tam olarak böyle bir duygusuzluk buhranı içerisinde bulur. Bununla nasıl başa çıkacağını bilemezken ölümün bile güzel bir fikir olabileceğini düşünmeye başlar bir şeyler hissetmek için duyduğu özlemle. Soğuk bir kasım sabahında, elimdeki bu kitabı okurken kendi hayatıma göz atmaya başladığımda benim de kahramandan ya da bu şekilde yaşamaya alışmış pek çok insandan çok da farklı olmadığımın farkına varıyordum. Ben de bu gencecik yaşımda duygularımın köreldiğini, arzularımın toplumun dayatmaları ve kendi kayıtsızlığımın ittifakıyla kalbimin derinliklerindeki zindanlara hapsedildiğini ve benden beklenen yaşam tarzını garipsemeden benimsediğimi görüyordum. Çok önemli bir şeyin eksikliğini göstermişti Stefan Zweig bana. Aslında belki de çoğumuzun başına gelen ama farkında olmadığı bir şeydi bu: Yaşarken yaşamayı unutmak. Bazen sadece küçük bir an yeter tüm hayatımızı değiştirmemize, sil baştan yazmaya başlamamıza. O küçük an öyle bir etki yaratır ki bizlerde, görünürde hiçbir değişim olmamasına rağmen dışımızda, içimizi yangınlar kasar, kavurur; hayatımızla ilgili oldukça radikal kararlar almaya, başka biri olmaya iter belki de bizleri. Bu değişikliği Stefan Zweig ne de güzel ifade eder şu sözleriyle: “… onu, hakkında pek çok esaslı şey bildiğim, bir iş arkadaşı, bir dost olarak tasvir edebilirim. Bir zamanlarki ‘ben’ olduğunu hiçbir şekilde hissetmeden onun hakkında konuşabilirim, onu eleştirebilirim veya yargılayabilirim” (Zweig 4). O andan sonra bizler ne eski bizizdir ne de yaşadığımız hayat eski hayatımız. Olaylara bakış açımız oldukça değişir, dünyayı farklı bir zihinle yorumlamaya başlarız. Sadece biraz cesaret gerekir, ‘kemikleşmiş’ hayatlarımızdan kurtulabilmek, ruhlarımızı azat edebilmek, eski benliğimize veda edebilmek ve yenisiyle devam edebilmek için. Tıpkı başkahramanımızın yaptığı küçük bir hırsızlıkla başlayan bir gecede kendini yaşadığı zengin hayatın basmakalıp yargılarından sıyrılmış, bütün insanlığı kucaklar bir halde bulması gibi. Yaşadığını en derinlerinde hissetmeye başlamıştır artık. Biz insanlar belki de böyle değişim anlarına ihtiyaç duyuyoruz yaşamlarımızın biz farkında olmadan ellerimizden kayıp gitmesine mani olabilmek için, “Canlılığım her zaman vardı elbette, sadece yaşamaya cesaret edememişim.” diyebilmek için (Zweig 36). Kitaptaki kahraman, kendi evrimini geçirdikten sonra iyiliğin ve kötülüğün verdiği doyumu iliklerine kadar hissetmeye başlar ve artık başkalarına yardım etmek de inanılmaz bir haz vermeye başlamıştır ona, öncesinde kimseyi umursamazken. O halde şunu söyleyebilirim ki insan ancak ve ancak kendi kendisine bir yabancı olmayı bırakıp yaşadığı anı hissetmeye, duygularının farkına varmaya, kendisini anlamaya başladığında başka insanlarla duygudaşlık kurmaya, onların hissettiği heyecanı, sevinci, üzüntüyü, hayal kırıklığını kendi benliğinde de hissetmeye başlar. Bence eğer bizler de kendi dönüm noktamızı yakalayabilir ve kendimizin farkında olmaya başlayabilirsek dünya çok daha yaşanabilir bir yer olacaktır, hem bizim için hem de başkaları için. Aslında benim dönüm noktam Stefan Zweig’in bu kitabını okumam oldu diyebilirim. Belki de sizler de bu yazıyı okurken kendi içinizdeki devinimi yaşıyorsunuzdur, kim bilir? Kaynakça: Zweig, Stefan. “Olağanüstü Bir Gece”. Çev. İlknur İgan. İstanbul: Türkiye İş Bankası Kültür Yayınları, 2015. Baskı. Zeynep Güven KÜÇÜK MUTLULUKLAR İnsanın içine işleyen ince sızılar vardır. Özlem hep böyle gelir bana. Burnumda bir yanma ve boğazımda bir ağrıyla kalbime gelen ince bir sızı özlem… İlk annemin yüzü canlanıyor hayalimde özlem dediğimde. Sonra çocukluğum, hatıralarım... Bir sakinlik çöküyor üzerime, dışardan bir göz olup bakmaya başlıyorum sanki anılarıma, şimdiki hayatıma. Yaşarken farkında olamadığım güzelliklerin farkına varıyorum. Hayatımdaki küçük mutluluklarımın değerini anlıyorum içime dolan bu ince sızı sayesinde. Melisa Kesmez’in öykülerinde bu ince sızıyı hissettim ben. Bir solukta okuyamadım çok sürükleyici olmasına rağmen öyküleri. Anılara daldım her birinden sonra. İlk öykü “Domates Tohumları” anneme duyduğum özlemi öylesine büyüttü ki günlerce çocukluğuma, anneme, aileme ait anıları düşündüm durdum. Anneannemin bahçesinde kuzenimle oynadığımız oyunları, babamla kurduğum hayalleri, annemle uyuduğum günleri… Düşündükçe anıların içinde kayboldum, gelmek istemedim hiç bugünüme. Hatıralar hep biraz hüzün verir bana. En mutlu olduğum anları düşünürken bile sakin bir hüzne kapılırım. Beni bugün olduğum ben yapan hatıralara duyduğum özlemin getirdiği bir hüzün olur bu... Dingin bir hüzün. Hissettiğim özlemle ve onun getirdiği dinginlikle ailemden, çocukluğumdan bana kalanları düşündüm. Gözlerim anneme benziyordu benim, herkes öyle derdi. Annemden bana kalan, belki benden çocuğuma kalacak olan gözlere ilk kez dikkatle baktım aynada. Annemi daha çok özledim. O ince sızı sanki Ankara’dan Bursa’ya yol olup beni anneme götürüyordu aynaya baktığımda. Düşündükçe kendimi ailemin bir yansıması gibi hissetmeye başladım. Onlara ne kadar benzediğimin farkında değildim daha önce. Kurtulmaya çalıştığım özelliklerim de onlardan kalmış bana, beni en çok mutlu eden şeyler de onlardan... İnsan kopamazmış ailesinden bunu anladım. Hayatımızdan hiç silinmeyecek olan izler onların izleri çünkü. İyi ya da kötü özümüzde onların izleri var hep. Her yeni doğan bebek hem birbirinden apayrı doğuyor hem de geçmişinden, köklerinden izler taşıyor bedeninde, ruhunda. Ölene kadar onunla kalacak olan ve onun da yavrusuna aktaracağı izler. Ne büyük bir mucize bu! Her yeni nesil yeni bir kök, nice nesillerin izlerini taşıyor... Artık aynada gözlerime daha dikkatle bakacağım annemi özlediğimde. Onu kilometrelerce uzakta değil de aynaya baktığımda kendimde bulacağım, onun bende yaşadığını ve yaşayacağını hissedeceğim... Belki özlem bazılarının içinde fırtınalar yaratıyordur, hırçınlaştırıyordur onları ama özlem benim için sakinleştirici etkisi olan, dinmeyecek sanılan öfkeleri dindiren bir his. Birbirini özleyen anne kızın dinginliğini betimliyordu ilk öyküde yazar. Aralarındaki tüm tartışmalar, tüm anlaşmazlıklar önemini kaybetmiş, birbirine tatlı bir sevecenlikle bakan anne kız... Özlem işte böyle fırtınaları dindiren bir duygu. Özlemin ince sızısı özlenilene kavuşunca büyük bir sakinliğe dönüşüyor. Şimdi annemi düşündüğümde ona öfkelendiğim anlardan öyle utanıyorum ki... Boğazım düğümleniyor onunla ettiğim kavgaları hatırladığımda. Ben aileme daha önce hiç böyle bir gözle bakmazdım. Kaybetme korkusunu hissetmezdim çünkü onları özlemeyi bilmiyordum. Yanımda olmalarının değerini anlamıyordum onları her gün gördüğüm zamanlar. Şimdi ailemin yanına her gittiğimde onların yanında olduğum her anın tadını çıkarmaya çalışıyorum. Yalnızca yanlarında oturmaktan bile keyif alıyorum. Bu sızıyı işte bu yüzden sevdim ben. Bana farkında olmadığım küçücük mutluluklarımın, sahip olduğum her şeyin ne büyük bir şans olduğunu, ne kadar kıymetli olduğunu öğretti bana. Hani mütevazi mutluluklar vardır ya, anneanne evinde sobada yapılan kestane gibi, buz gibi soğuktan gelip battaniye altında ısınmak gibi, Adile Naşit’in gülüşü gibi… Bazen Bahar bana böyle küçük, mütevazi mutlulukları hatırlattı. Dolaplar dolusu kıyafetlerin, paranın, başarının insana asla veremeyeceği mutluluklar bunlar. En samimi, en sevecen, en sıcak mutluluklar… Ben anladım ki aslında bu küçük dediğim mutluluklarmış en büyük olanlar. Şimdi gidip annemizi arayabiliyorsak, bir Yeşilçam filmine gülebiliyorsak, sırtımızı kalorifere dayayıp ısınabiliyorsak biz çok şanslı insanlarız. En zor günümüzde bile hayatımızda bir köşede güzel şeyler oluyor. Eğer o güzellikleri görebilirsek en zor günde de, yitirmeden bilirsek sahip olduklarımızın değerini; her zaman bir sebebimiz olur tutunmak için hayata. Kaynakça: Kesmez, Melisa. Bazen Bahar. İstanbul: Sel Yayınları, 2015. BİLGE ATAY HAYALİ BİR MAHKUMUN HAPİSHANEDE BİR GÜNÜ Özgürlük insanoğlunun sahip olduğu ancak kaybetmedikçe değerini anlayamadığı en kıymetli şeylerden biridir. Ulucanlar Cezaevi Müzesi’ne girdiğim andan itibaren sahip olduğum özgürlüğün kıymetini iliklerime kadar hissettim. Dar koğuşlardan geçerken nefesim daraldı âdeta, buz gibi gri duvarlarda özgür olamamanın, sevdiklerinden ayrı kalmanın acısını hissettim. Âdeta hayali bir mahkum olmuştum bu müze gezim sırasında. Daha önce hiçbir müze beni bu kadar derinden etkilememişti. Her detay, ayrı bir gerçeği acımasızca yüzüme çarpıyordu. Müzeye ilk girdiğimde yürüdüğüm daracık avlu içimi sıkmıştı. Kim bilir kimler yürümüştü bu avluda? Belki de özlem duydukları gökyüzüne kavuştukları tek yer bu daracık avluydu. Dakikalar saymışlardı karanlık ve soğuk duvarların arasından dışarı çıkabilmek için. Aç oldukları özgürlük kavramına en fazla bu kadar yaklaşabilmişlerdi. Ben bile birkaç dakikalık yürüyüşümde ne kadar bunalmıştım; sınırlandığımı, hapsedildiğimi hissetmiştim. Burada aylar hatta yıllar geçirmek nasıl bir duyguydu? Bu sorular uzun ince avludan geçerken aklımı kurcaladı. Avlunun sonunda gördüğüm, alışıldık koğuşlardan farklı olarak daha ferah ve büyük odalar beni şaşırmıştı. Demek ki cezaevinde bile alt ve üst tabaka ayrımı vardı. İnsanlar her zaman yaptıkları gibi bu ayrımı parmaklıkların arkasında da sürdürmeye çalışmışlardı. Ancak ne olursa olsun, elden giden özgürlüğü hiçbir oda yerine getiremiyordu. Zengin ya da fakir, makam sahibi ya da halktan biri… Kim olursan ol, bu parmaklıkların arkasına hapsolduğun an hiçbirinin önemi kalmıyordu. Sevdiklerine sıkı sıkı sarılamadıkça veya güneşli bir günün tadını çıkaramadıkça neye yarardı ki bir karış fazla oda? Müzede ilgimi çeken diğer bir detay ise film ve kültür etkinliği odası oldu. İnsanlar her şeye rağmen bir şekilde hayatlarına devam ediyordu. Bu soğuk ve gri duvarların arasında kendilerini bir şekilde meşgul etmeye çalışmışlardı. Özlem duydukları özgürlüğü filmlerle ve tiyatrolarla bir nebze olsun gidermek istemişlerdi. Bu düşüncelerim, koğuştaki gezilerimle iyice pekişti. Daktilolar, şiirler, kitaplar… Hepsi âdeta burada yaşadıkları tutsak hayatın bir kaçış noktası gibiydi. Hayalleriyle, şiirleriyle, izledikleriyle hayata bir şekilde bağlı kalmaya çalışmışlardı. Beni etkileyen en önemli eşyalardan biri koğuşta sergilenen bir parça kağıttı. Hepimizin bildiği şair Nazım Hikmet, bu satırları gri duvarlar arasında yazmıştı: “Güzel günler göreceğiz çocuklar, Güneşli günler göreceğiz... Motorları maviliklere süreceğiz çocuklar, Işıklı maviliklere süreceğiz....” (206) Nazım mavilikleri düşlemişti, güneşli günlerin hayali ile yazmıştı en ünlü şiirlerinden birini. İnsanın özgürlüğe olan tutkusunun en önemli kanıtlarından biriydi bu satırlar. Her ne olursa olsun insan vazgeçmiyordu , özgürlüğe olan tutkusu çektiği acı ve sıkıntıdan daha ağır basıyordu. Nazım da bu tutkusunu en iyi yaptığı şeyi yaparak, yazarak, canlı tutmuştu. Başka türlü yaşayamazdı zaten insan. İnsanları bu cezaevinde ayakta tutan şey bir gün kavuşacakları özgürlüğün hayaliydi. Güzel günler göreceklerine inanmaktı onları hayata bağlayan. Bu müze gezim boyunca, özgürlüğün değerini en çok hissettiğim kısım sorgu yapılan hücreler olmuştu. Arkadan yapılan seslendirmeler ile sanki hücrelerde gerçek bir sorgu yapılıyormuş hissi yaratılmaya çalışılmıştı. Oldukça da başarılıydı, tüylerim ürpermişti. İnsanların acılarını, o an duydukları korkuyu tüm bedenimde hissetmiştim. Diğer koğuşta hissettiklerimin aksine, özgürlüğe olan tutku yoktu bu hücrelerde. Belki de en büyük esareti buradaki insanlar yaşamıştı, özgürlüğün hayalini dâhi kuramayacak kadar esirdiler. Hem ruhsal hem de fiziksel ıstırap çekmişlerdi. İnsan için aç, susuz olmak kadar kötü tek bir şey vardı: esir olmak. Eğer bir gün yolunuz düşerse, size bir çok şeyin kıymetini hatırlatacak bu müzeyi gezmenizi şiddetle tavsiye ederim. ( Fotoğraf https://gezipgordum.com/ulucanlar-cezaevi-muzesi/ sitesinden alınmıştır.) KAYNAKÇA 1. Hikmet, Nâzım. Bütün Şiirleri. İstanbul: YKY, 2008. 2. “Gezip Gördüm”. Ulucanlar Cezaevi Müzesi. y.y. 22 Eylül 2015. Web. 14 Şubat 2019. Gündüzün Karanlığından Gecenin Aydınlığına “En karanlık gece bile sona erer ve güneş tekrar doğar” demiş Victor Hugo. İyi ve kötü gibi. gündüzün zıttı da gecedir pek çokları için. Her zaman kötülükle bağdaştırılır gece. Kurt adamlar, cadılar, büyücüler ve cinler geceleri ortaya çıkar masallarda. Baykuşlar, yarasalar geceleri yaşadığı için uğursuz sayılır insanlar tarafından. Geceye kalmamak erken yatmak gündüzleri yaşamak tavsiye edilir büyükler tarafından. Dertler, tasalar, sıkıntılar, aşk acısı geceleri kapımızı çalar hep. “Gece midir insanı hüzünlendiren, Yoksa insan mıdır hüzünlenmek için geceyi bekleyen?” Dizeleri aklıma geliyor Özdemir Asaf’ın. Sanırım geceye biraz haksızlık ediyoruz. Gündüzün sorumlulukları, uğraşları değil midir geceleri peşimizi bırakmayan ya da gündüz gözüyle âşık olduklarımızın acısını çekmez miyiz geceleri? Peki neden korkarız gecelerden? Karanlık görmemizi engellediği için mi? Gündüz mü yoksa gece mi daha çok şey görürüz? Güneş bencilce aydınlatır yeryüzünü. Ay, yıldızlar hatta tüm kainat geceleri görünmeye fırsat bulur ancak. Gündüzün kör edici aydınlığı engeller görmemizi. Güneşin doğmasıyla başlar sorumluluklarımız. İş, okul, trafik, geçim derdi gündüz yaşanır. Alarmla birlikte aslında sabahtır ertelemeye çalıştığımız. Başkaları için yaşarız gündüzlerimizi. Büyük ya da küçük olmamız fark etmez akşamın hasretiyle çalışırız işyerinde ya da okulda. Düzen gündüzlerimizi esir almıştır çünkü. Geceler bizimdir, daha özgürüzdür geceleri. Hobilerimizle uğraşmaya, eğlenmeye, düşünmeye ve hatta sevmeye sadece geceleri zaman ayırabiliriz. Gündüz ise kurallar ve rutinler bütünüdür hepimiz için. Fazla görünür oluruz gündüzleri; duruşumuz, yaşayışımız, her hareketimiz başka gözler tarafından izlenir. Bunun bilinciyle davranırız hatta belki de rol yaparız çoğu zaman. Geceyse farklıdır, kişiseldir. İnsan kendisiyle baş başa kalır,en çok bu zamanlarda tanır kendini. Hareketlerini gözetleyen ya da yargılayan kimse yoktur çünkü. Sadece kendisidir geceleri. Güneş tıpkı yıldızlar, gezegenler, galaksiler gibi benliğimizi de görünmez yapar. Gündüzün temposunda düşünmeden, hissetmeden hatta fark etmeden robotlaşmış bir şekilde yaşarız. Gece ise kendi farkımıza varırız bir şekilde. İlham da en çok bu zamanlarda kapısını çalar şairlerin, ressamların ve diğer bütün sanatçıların. Bütün korkutucu yanlarına rağmen çocuklar için bile çekicidir gece, uyuyarak geçirmek istemezler günün bu vaktini her türlü yolu denerler biraz daha geceyi tatmak için. Karanlıktan aydınlığa çıkınca gözlerimizde hissettiğimiz acı gibidir gecenin kalbimizde uyandırdıkları. Gerçeklerle yüzleşmek de bir gece aktivitesidir insan için. Bu yüzden sevemez bazıları geceleri sanırım. Korktukları, onlara çekilmez gelen gece değildir, aslında sadece kendi duygularıdır. Belki de gündüzün körlüğünü gecenin acı gerçeklerine tercih etmek, kendini işine, kariyerine adamak daha kolay geliyordur bazılarına ya da sadece kendilerinden kaçıyorlardır kaçabildikleri kadar. “Umursamazlık kuvvettir” sözünü böyle insanlar için söylemiş sanırım George Orwell 1984’ünde. Geceden korkan insanları hiçbir zaman anlayamadım. “Geceleri, ey gündüz gel diyerek israf etme” diyen Cahit Külebi gibi düşünüyorum ben de. Anlayamadığım bir diğer şey de, eskiler neden bu kadar sevmez geceleri? “Sabah ola hayrola”, ”gündüzün şerri gecenin hayrından iyidir” gibi sözleri ağzından eksik etmeyen büyüklerin gündüzde buldukları şey neydi tam olarak? Sanırım onların zamanında hayat biraz daha farklıydı. Gündüzlerin çekilmezliği sistemin gündüzlerimizi elimizden almasıyla başladı. Sabah alarmın iğrenç sesiyle uyanan, kalabalık ve gri şehirlerde yaşayan, profesyonel yaşam adı altında gün boyu, kendisine birkaç dakika bile zaman ayıramayan modern insanlar olarak boşluğa, sakinliğe olan özlemimizi ancak geceleri giderebiliyoruz. Bu da eskiler için korkunç, kaçınılması gereken ve hatta lanetli olarak görülen gecelerin, bizim açımızdan anlamını ironik, biraz da acıklı bir şekilde değiştirdi. Gündüzlerin tekrar o ‘eski’, ‘aydınlık’ günlerine kavuşması pek mümkün değil gibi. Ne yazık ki eskilerin özlemle gelmesini beklediği sabahları, bundan sonra hiçbir zaman bu kadar güzel duygularla hatırlayamayacağız. Muhammed Eren Kılıç Kaynaklar: Victor Hugo, https://tr.wikiquote.org/wiki/Victor_Hugo George Orwell,1984,Can Yayınları 2008 Özdemir Asaf,Bir Usta Bir Dünya:Özdemir Asaf,2013 Resim: The Starry Night, Van Gogh, 1889 HER ŞEY MÜMKÜN Çoğu insanın yaşamında, olaylara bakış açısını az ya da çok oranda değiştiren bir eser vardır. Kimi için bir şarkı, kimi için bir resim, kimi içinse bir heykel. Görsel bir çağda yaşadığımızı göz önünde bulundurursak bir çok insan bu durumda görsel bir eseri seçecektir ve itiraf etmek gerekirse ben de bu çoğunluğa dahilim. Benim olaylara bakışımı değiştiren eser bir film: Mr. Nobody / Bay Hiç Kimse. Kısa bir özet vermek gerekirse filmin ana karakteri Nemo'dur. Uzak gelecekte insanların ölümsüzlüğü keşfettiği bir dünyada son ölümlüdür. Bu "ilginç" özelliği onu herkesçe tanınan yaşlı, ölüm döşeğinde bir adam yapar. Ölmesine çok az bir süre kala bir muhabir hayat hikayesini ondan dinlemek ister. İşte tam olarak bu noktada her şey ilginç bir hal alıyor. Nemo geçmişini üç farklı şekilde anlatır çünkü zaman algısı düzlemsel bir algının ötesine geçmiştir. Hayatında kilit noktalarda, tercih yapılması gereken noktalarda, iki farklı tercih de onun hayatının bir parçasıdır. Burada tartışmak istediğim şey bizi tercihlerimizin belirlediği. Bu arada daha fazla ilerlemeden şunu belirtmeliyim; bu yazı hayata dair güzel bir bakış açısını yansıtamayacak. Daha çok çaresizlik içeriyor olacak. Yani şimdiden özür dilerim. Bu fikre sonuna kadar katılıyorum. Yaptığımız her şey söylediğimiz her söz bir sonraki adımın başlangıcıdır ancak tercihlerimizde her zaman etkili olmamız mümkün mü? Bir öğrencinin sınav sabahı trafik kazası geçirip hayatını kaybedeceği sınava çalışmamayı tercih edip bilerek ve isteyerek sınavı kaçırması ne kadar mümkün? Evet, insan iradesi her zaman denklemin içinde ancak sonuçlarını bilmediğimiz bir tercih yaparken, örneğin bir şişe su almayı tercih edip kapanmak üzere olan bir büfeye gitmek ve büfe sahibini belki de bir dakikayla ölümcül bir trafik kazasından kurtarmak. Yanlış anlaşılmak istemiyorum. Burada bahsettiğim durum ilahi bir kader anlayışı değil. Sadece şu; irademiz olmasına rağmen irademizin sonuçları kesinlikle tahmin edemeyeceğimiz ve algılayamayacağımız boyutlarda gelişiyor. Bu durumda yaptığımız şeyler, en ufak şey bile, hayatımızda ya da başkasının hayatında kritik değişikliklere sebep oluyor ve biz bu değişimleri gerçekleşmeden bazen gerçekleştiğinde bile bilmiyor oluyoruz. Filmde beni en çok etkileyen olaylardan biri babasının yanında kaldığı senaryoda tanıştığı Elise ile ne kadar mutlu olduğu ve harika, tatmin edici bir ilişkiyle hayatını devam ettirdiği ancak annesinin yanında kaldığı senaryoda Jean ile ne kadar zoraki bir birliktelikte olduğu. Nemo bir senaryoda tutku dolu bir adamken diğerinde hayata dair bütün beklentilerini yok etmiş bir adam. Aslına bakarsanız düşününce kendimi haksız çıkarmam daha mümkün. Madem kontrol edemediğimiz bunca şey var kontrol edebildiklerimizi en iyisi yapmak da son derece mümkün. Tutkulu bir insan mı olmak istiyorum? O zaman tutkumu bulup onu hayatımın parçası yapmak benim işim, duygusal olmak istiyorsam duygularımı yüzeye çıkarmak sadece benimle mümkün çünkü ben hariç kalan her şey değiştiremeyeceğim matematiksel verilerden ibaret. Matematiksel olmayan tabiri caizse şekillendirilebilir bir hamur olan tek şey biziz. Kısaca özetlemek gerekirse evet kabullenelim: Çevremiz ve gelecek asla tahmin edemeyeceğimiz ve tamamen kontrol edemeyeceğimiz değişkenlerle dolu. Bu kabullenmemiz gereken gerçeklik. Kabullenmememiz gereken hatta sonuna kadar inkar etmemiz gereken şeyse kendimizin aynı kalacağımız ve değiştirilemeyeceğimiz. Son olarak filmden bir ironi: Nemo ölmek üzereyken entropi tersine döner ve zaman geriye akmaya başlar. Ölümsüzler Nemo'yla aynı kaderi paylaşmak zorunda kalınca Nemo'nun gülümsemesi aklımdan çıkmayacak az sahneden biridir. BENİM GÖLGEM “Varsın bu alkışları kimse duymasın, o gölgesini yeryüzüne bırakmıştı ya, önemli olan bu.”(Livaneli 30) Gölgelerini İstanbul’un sokaklarına bırakmış olanlar hatırlattı bana hayatımdaki gölgeleri. Ne diye varlıklarını sürdürmek yerine gölge olmuşlardı hayatımda? Kelimenin tanımından çıkarmaya çalıştım sorumun cevabını. Gölge, ışık vurduğunda geride kalan yansıma. Hayatıma o ışık vurduğunda geride kalan yansımalarım neydi? İstanbul’u İstanbul yapan kitaptaki gölgeler ise, beni ben yapan da kendi hayatımdaki gölgelerdi. Benliğimin perde arkasında oynayan bu gölgeler tecrübelerimdi, yitirdiklerimdi. Hem artık yoklardı hem de bana beni katmışlardı. Hem bir gölge gibi hep peşimde beni bırakmıyorlardı hem de bir varlık ifade etmeyecek kadar soyutlardı. Nasıl “ İstanbul’u Dinliyorum Gözlerim Kapalı” dizeleri olmadan İstanbul kendini tam anlamıyla bulamayacaksa ben de yitirdiklerim olmadan yarım kalacaktım. Her ne kadar hayattaki seçimler anlık olgularmış gibi gelse de öyle olmadığı, onların gölgeleri temsil ettiğini düşününce kafamdaki anlamını her zamankinden daha net pekiştiriyordu. Anlık değillerdi. Zaman geçtikçe, ben yeni adımlar attıkça arkama baktığımda hep oradalardı. Yaşanmışlıklardı bizi olduğumuz insan haline getiren. En önemsiz detaylarda bile kendini hissettiriyordu. Gittiğimiz mekânlarda, tanıdık bir kokuda, bir kitapta aşina bir sayfada, hatta yediğimiz içtiğimiz şeylerde… Hiç kimse hayatında o gölgeler olmadan doğduğu halinden farklılaşamaz, kimse birbirinden farklı kalamaz, kimse önüne o tecrübelerini katmadan yenilerini yaratamaz. Bizi gelecek olan her şeye bir nebze de olsa hazırlayıp devam etmemizi sağlar tecrübelerimiz. Bazıları çok büyük etkilere sahip olur, bazıları sadece anlık yer kaplar zihnimizde ama hepsi bir şeyler öğretir, kendinden bir şeyler katar, bizi sürekli değiştirir. Kattığımız hiçbir gölgeden sonra aynı insan olmayız aslında. İnsanın durmaksızın süren değişiminin en büyük temelleridir onlar. Asla değiştiremezsiniz, yok sayamazsınız, üzerinizdeki etkilerini inkâr edemezsiniz ve hep oradadırlar. Olur olmadık zamanlarda aklınıza gelirler, bazen imdadınıza yetişirler ama bazen her şeyi daha da karmakarışık bir hale sokarlar ki aslında bu da zaten yaşamanız gereken bir şeydir. Yani tecrübeler sadece var olmazlar aynı zamanda yeni tecrübe diyeceğiniz yaşanmışlıklarınızı hep hazırlarlar. Ve bu sadece insanlar için de geçerli değildir, şehirlerde, binalarda bile bu böyle. Bir şehirde yaşamaya başlarsınız, bir bina görürsünüz, o binanın geçmişini öğrenirsiniz ve o ilk gördüğünüz zamankiyle aynı yalınlıkta olmaz o bina artık, form değiştirmiştir. Hele de edebî kişilerin ilgisini çeken bir şehirdeyseniz. Kitaplarda hep okuruz Paris’i, Viyana’yı, St. Petersburg’u ve bulunmadığımız birçok şehri. Henüz görmeden o şehirle ilgili yazılanlardan bile bir yaşanmışlığımız, bir aşinalığımız olur o şehre. Hele kendinizi biraz kaptırmışsanız o kitaba, saniyelik de olsa kitabın içine girersiniz ve sanki o hiç görmediğiniz güzelim şehrin bir dükkânından, betimlenen o eski sokağa bakıyorsunuzdur. Yani yaşanmışlıklar sadece yaşayan kişiyi etkilemez, yeri gelir müthiş bir betimlemeyle, bir duygu aktarımıyla bir sürü insana ulaşır. İnsan olsun, şehir olsun, bina olsun; bir yere kimliğini veren, onu kimileri için özel kılan şey kendisiyle taşıdığı gölgeleridir. Bazen bu gölgeleri sadece onun sahipleri görebilir; ama bazen bu gölgelerin diğer insanların da içlerine işleyecek şekilde ortaya dökülmesiyle her insanın o şeye ait kendi gölgesi olur ve hep yanında taşır ve o gölgelere bakarak, onları hissederek her adımında yenilerini de katar yanlarına. Onları geldikleri şekilde sahiplenir, kucaklar ve özümser. Ve yaşanmışlıkların özünden yepyeni bir yol yapar yeni yaşamına belki de yeni hatalarına. Böylece hayatını yaşamaya devam eder. Yasemin KANSU KAYNAKÇA Livaneli, Zülfü. Gölgeler. İstanbul: Doğan Egmont Yapımcılık ve Yayıncılık,2018.Baskı. Kanık, Orhan Veli. Bütün Şiirler. İstanbul: Yapı Kredi Yayınları;2016.Baskı. Duygusallık ve Distopya İnsanı insan yapan etkenlerin başında duygular gelir. Duyguların gerek toplum, gerekse sistem tarafından bastırılması çeşitli zaman dilimlerinde çeşitli sonuçlar ortaya çıkarmıştır. Kişiler, kişiliklerine getirilen kısıtlamalara karşı çeşitli reaksiyonlar göstermiştir, göstermektedir. Dışavurum, bazen retorik, bazen edebiyat, bazen resim, bazen de sinema kısaca sanat formunda gerçekleşir. Bunların kısıtlandığı bir dünya, herkes için bir distopya teşkil eder. Dolayısıyla ortaya çıkacak reaksiyon da buna eşdeğer bir varlık gösterir. Duyguların yasaklandığı bir dünya fikri, kültür veya meşrep fark etmeden her birey için bir reaksiyon sebebidir. Hâlbuki böyle bir distopyaya çok uzak değiliz. Duyguları, düşünceleri hiç duygudaşlık kurmaksızın mahalle baskısı ile bastırmaya çabalıyoruz. Başaramadığımızda ise radikal düşüncelere sapıyoruz. Bu toplumsal davranışın bireyler tarafından sorgulanmasına ise yeterince önem vermiyoruz. Sevgi, şefkat ve hatta nefret, kin gibi duyguların unutulduğu bir dünya hayal edin. Sevgilerini dışa vuran insanların cezalandırıldığı, annenin çocuğunu sevmesinin yasak olduğu bir dünya burası. Geriye kalan tek duygu korku olsun ve bütün diğer duyguların adlarının dahi anılması insanların ödlerini koparsın. Bütün dünya bir anda robotlaşsın ve tüm davranışları belirleyen çıkar ilişkileri olsun. Kulağa korkunç geliyor değil mi? Peki bugün yapılana ne kadar uzak bu durum? Tamamen faydacılık temellerine dayanan bir dünya inşa etmiyor muyuz? Gün geçtikçe sosyal toplumun her bireyi birbirine benzemeye başlıyor ve biz her gördüğümüz aykırılığı yok etme eğilimimizi sürdürüyoruz. Bu durum tekdüze bir insanlık ve siyah beyaz bir dünyadan başka bir sonuç doğuramaz. Yani toplumsal bir distopyaya doğru sürükleniyoruz ve bu yolda önümüze çıkan her engeli ya tekmeleyerek uzaklaştırıyoruz ya da onu da kendi yolumuzda gitmeye zorluyoruz. Baskıladığımız her fikirle beraber alternatif bir yaşama sırt çeviriyoruz aslında. Yeni duygular ve fikirlere gösterdiğimiz ilkel tepki, toplumun ilerlemesine de engel teşkil ediyor. Medeniyetin gelişmesi, karanlıktan aydınlığa çıkan yol bu fikirlerin toplum tarafından baskıya alınmaması ile mümkün. Her yeni duyguya korku ve nefretle bakan bir toplum, ne empati kurabilir ne de başkalarının fikirlerine değer verebilir. İdeal bir toplum ortamı ve azami seviyede bir refah seviyesine ulaşmak için bu toplumsal düzeyde baskıyı ortadan kaldırmak ve empati kurmayı öğrenmek zorundayız. Ancak bu yolla huzur içinde yaşayabilir, kendi doğrularımız dışında varsayılan doğruları hoş görerek birbirimizi anlayabiliriz. O halde yapılacak şey basit; kendi fikirlerimizi tüm topluma dayatmaya çalışmak yerine, ortak yaşama uygun bir saygı çerçevesinde inandığımız doğruları yaşamak ve farklılıkları kabullenmek. Aksi takdirde robotlaşan ve radikalleşen bir toplum elde ederiz ve insanlar birbirlerine sırf kendi doğrularını kabul ettiremedikleri için otobüslerde tekme atmaya başlarlar ve sonunda sosyal hayat yaşanılmaz bir hal alır. Elbette bu durum sistemlerin toplumları tekdüzeleştirip her bireyin aynı doğruya inanmasını istemesiyle de ilişkili. Her bireyin aynı ve sistemin işlemesine katkı sağlayacak doğrulara göre hareket etmesi, sistemin toplumları kontrol altında tutmasını kolaylaştırır. Duygular, bir mahkemede yer bulamaz fakat insanın her hareketini, kararını belirleyen duygularıdır. Sokaklar artık “takım elbise suratlı adamlar” ile dolu. Her biri sabahtan akşama kadar sistem için çalışmakla meşgul olduğu için duyguların hayatlarındaki yeri git gide azalıyor. Gittikçe bir distopyaya yaklaşıyoruz. Belki bizi “Alphaville” isimli bir robot yönetmiyor fakat mevcut sistem de duygulara karşı koyma konusunda gayet başarılı. Bir bireyi sisteme dahil etmek için iki şey yetiyor; birincisi bireyin sorgulamasına fırsat vermemek, ikincisi ise o bireyin hissetmesi için gereken zamanı çalmak. Böylelikle gittikçe robotlaşan bir toplumla karşı karşıya kalıyoruz. Ne zaman ne hissetmesi gerektiğini ekranlardan öğrenen nesiller yetişiyor ve yeni fikirlere gün geçtikçe daha korkak bakıyoruz. Farklılıklarımızı sahiplenip alternatif değerlere saygı duymaya başladığımız zaman ideal bir toplum olmaya hazır olduğumuzu göreceğiz. Yaşadığımız toplumun içinde hayal gibi geliyor değil mi? Ne üzücü! ZEKÂLARIN EŞİTSİZLİĞİ Hayatınızın herhangi bir anında, bir problemi çözmeye yeterli olmadığınızı hissettiniz mi? Ya da henüz gerekli olan bilgileri öğrenmediğinizi ya da öğrenemeyeceğinizi fark ettiniz mi? Eminim hepimiz bunu yaşadık ve öğrenme sürecimizin neredeyse her anında yaşamaya devam ediyoruz ve belirli bilgi sınırlarının içine hapsediliyoruz. Peki nedir bu sözde limitlere bizi iten? Günümüzde her çocuk okulda öğretilen bilgileri ezberleme becerisine göre başarı sıralamasına sokuluyor, ardından yıllanmış müfredatları ezberlemek için daha üst bir kuruma geçiyor. Yıllarca aynı şekilde gördüğü eğitimden sonra çocuk, yine bilgiyi ezberlemeye -ezberlerken eski ve gereksiz görülen bilgileri silip atmaya dayalı- bir sıralama sınavına tabi tutuluyor. Yeterince çalışmış olup bilgileri akıllarına kazıyanlar başarılı, yeterince çalışmamış olan tembeller de başarısız sayılıyor ve hatta günümüzde “zekâ” bile bu sınavlara göre belirlenebiliyor. İşte “zekâ” denilen olgu burada devreye giriyor. Aydın kimseler ve ‘büyük’ insanlar tarafından düzenlenen eğitim sistemi insanları doğdukları günden itibaren sınıflandırarak belli kurallara göre yetiştiriyor. Örneğin küçük bir şehrin adını duymadığımız onlarca köyünden birinde doğup büyümüş olan bir çocuğun bu sınavlarda üstün başarı gösterdiğini duyduğumuzda takdir ediyor, bundan dersler çıkarıyoruz. Hatta o kadar şaşırıyoruz ki bu çocuklar haber bültenlerine konu edilip bu olağanüstü durumdan tüm ülkenin haberdar olması sağlanıyor. Ne var ki bunun gayet normal bir durum olduğunu kabul eden insanlar halen azınlıkta. Normal olanı başarıyı toplumun her kesiminde arayanlar, doğarken hepimizin eşit olduğunu kabul eden ve zekâ kavramını ezberleme yeteneğiyle sınırlandırmayan kişiler. Evrensel eğitim sistemini bilen, duyan, yaşayan kimseler de az önce bahsettiğim insanlara dahil. Bu ‘eşitlik’ felsefesinin kurucusu Jacacot, insanın bilmediklerini de öğretebileceğini savunuyor ve ekliyor: “Her şey her şeydedir.”(s.47) Sadece adını ilgi çekici bulduğum için alıp okuduğum bir kitap olan “Cahil Hoca” hepimizin şikayet edip durduğu eğitim sisteminin asıl sorunlarına işaret ediyor. Dilini bilmediği bir ülkede öğretmenlik yapmak zorunda kalan Jacacot’un düşüncelerinden ve felsefesinden yola çıkan evrensel eğitim sistemi yaratılmış tüm insanların zekâlarının aslında eşit olduğunu iddia ediyor. Kitabın ilk sayfalarını çevirirken kendimden emin bir halde düşüncemi savunuyordum, yaratılırken zekâlarımız da farklı seviyelerde yaratılmıştı. Hepimizin bir sınırı vardı ve oraya kadar kendimizi geliştirme şansı verilmişti elimize. Okumaya devam ettikçe düşüncelerim biraz esnedi; evet, yaratılırken eşit yaratılmış olabilirdik ama hala herkes belli bir kapasiteye sahipti ve oraya ulaşmak için kendimizi geliştirmek bize kalmıştı zaten ulaşanlara da dâhi diyerek onları kendimizden ayırıyorduk. Ne var ki evrensel eğitim sisteminin kanısına göre zekâlar hala eşitti ve bunları değiştiren faktörlerin en önemlisi kişinin tembelliği, yani aptallığıydı. Bebekliğimizde sadece taklit edip ezberleyerek anadilimizi öğrendik. Yürüdük, saçımızı ördük, bağcık bağladık ve bunları yaparken bir öğretmene ihtiyacımız olmadı. Peki insanoğlu basit problemleri kendi aklıyla çözebilirken neden daha zor ve karmaşık sorunlarda ‘üst’ akılların yol göstermesine ihtiyaç duyuyor? Aslında bu sorunun da cevabı diğerleriyle aynı: Bu da bizim inandırıldığımız yalanlardan bir tanesi. Kibrine tutunmuş olan insanoğlu diğerleriyle eşit zekâda olduğunu kabullenemedi, yaratıcı tarafından üstün yaratıldığına inandı. Sonra bunu kanıtlamak için zincirleme öğrenmeye dayalı bir eğitim sistemi kurdu bu sisteme tabi tutulacakların kültürlerini, ailelerinin sosyal veya maddi durumunu göz önünde bulundurmadan. Demem o ki aslında zekâların eşitsizliği, zekâların eşitliğinin bir sonucu. Ama kibirli insan böylece bizleri de eşit olmadığımıza inandırdı, okul hayatımızın başından beri seviyelere bölündük, hep en iyi olanı istedik. Daha karışık, daha büyük cevaplara ulaşmak için önümüze porsiyonlar halinde koyulan bilgilere açlıkla saldırdık. Her ulaştığımız yeni bilgiyle eskisinin önemini kaybettiğini düşünerek ardımızda bilgi çukurları oluşturduk. Oysa zamanla fark ediyoruz, ilerlemenin sonu yok. Her soru daha büyük bir soruyu doğuracak ve cevaplar asla tükenmeyecek. Ama evrensel eğitim sisteminin kanısına göre bilgileri tümel halde öğrenebilir, soruların cevaplarını her şeyde arayabiliriz. 17. yüzyılda bestelenmiş bir konçertodaki matematiksel düzeni inceleyebilir, her gün kulak verip doğanın müziğini dinleyebiliriz. Çocuğuna kavuşan annenin yüz ifadesindeki dili bir ayrılık şiiriyle bağdaştırabiliriz. Bunları yapabileceğimize, alakasız gibi gözüken olaylar ve olgular arasında aslolan cevapları bulabileceğimize inanıyorum. Ve yine inanıyorum ki kibrimizden sıyrılıp aynaya baktığımızda yaratılmış olan her insanın bizimle eşit olduğunu görebileceğiz. Sevde Sena ZEYBEK 21600995 KAYNAKÇA: Rancière, Jacques. Cahil Hoca. İstanbul:Metis Yayınları, 2014. Baskı BİLKENT ÜNİVERSİTESİ’NDE MİMARLIK ÖĞRENCİSİ OLMAK Bir Bilkent’li olmaktan duyduğum gururu ne kadar anlatsam az kalır. Aynı şekilde bu bölümde olabildiğim için de heyecanımı anlatacak kelimeler kifayetsiz kalabilir. İlerde değiştirebileceğim hayatları düşündükçe daha da çok heyecanlanıyorum. Her cümlenin bir aması olduğu gibi, bu heyecanımın aması da aldığımız eğitimin çok ağır, sancılı, kan, ter ve gözyaşı olduğu. İlk olarak eğitim sistemi şu ana kadar şahit olduğum hiçbir sisteme benzemiyor. Eğitim sistemimizin temel mottosu: “Yaparak öğrenmek.” Bu cümleyi kendi mimarlık öğrencisi tecrübelerime göre biraz açarsam, şu hale geliyor: “Size tonlarca maket ödevi vereceğiz, ama kesinlikle ve kesinlikle sizden ne istediğimizi tam olarak bilemeyeceksiniz. O yüzden durmadan yanlış ve isteğimiz dışında şeyler yapacaksınız. Yanlışlarınızı da kendinizin düzeltmesini bekliyoruz, biz size onları da tam olarak söylemeyeceğiz. Ama yine de sizi bilmediğinizden emin olduğumuz her şey için notlandıracağız.” Siz ne düşünürsünüz bilmiyorum ama ben böyle anlıyorum. Bu yüzden, “öğrenmek için” elimizden ne gelirse, gerekli ya da gereksiz, her şeyi kafaya takıp her şeyi yapmaya çalışıyoruz. “Olduğu kadar, olmadığı kader be abi.” de biz, mimarlık öğrencilerinin mottosu. Önümüze atılan engellerden ilki, “Temel Tasarım” adlı ders. Kimse aslında ne için olduğunu bilmiyor, aslında bir amacı da olmayabilir. Tek amacı belki de gelecek yıllarda hayatımızın ne kadar dolu olacağının ön gösterimi olmasıdır. Tamamen soyut çalışılan bu derste, eğer anlatmak istediğiniz şey aşk ise, kesinlikle kalp kullanamazsınız. Bunu bileşenlerine ayırmalı ve geometrik şekillere dökebilmelisiniz. (!) Anlamadınız değil mi? Ben de anlamıyorum ama işte bir şeyler yapmaya çalışıyoruz. Bütün oda arkadaşlarınız uyurken, hatta belki de bütün arkadaşlarınız uyurken, ayakta kalıp proje tamamlamaya çalışmak nedir sadece mimarlar anlar. Uyumamak ve daha da kötüsü sabah hayatına devam etmeye çalışmak belki de en kötüsüdür. Geceye tein uyarıcısı içeren çayla başlanır, saat 10’den sonra çayın bir etkisi kalmaz. O zaman kahveye geçeriz. Sigara ve kahve birbirlerini tamamlar. Saat 12 olmuş. Uyumak için yanıp tutuşuyor durumdayız. Yarın 8.40 dersimiz var ama proje teslimi sabah 10’da ve daha yarısına gelmenize 1 saat var. Artık biraz daha sert şeylere geçmemizin zamanı gelmiştir. Sırada cola var. Cola bizi açar ve içindeki şeker beynimizin gıdası olur. Bir sonraki adımsa Redbull’dur. Saat 4 ya da 5’tir büyük ithtimalle. Çünkü artık okulu bırakıp sadece uyumak isteme aşamasına gelmişizdir. Redbull bizi ayaklandırır. Ama gözlerimiz hâlâ kapanmaya ısrar ediyorsa en kalitelisi cola ve kahveyi karıştırmaktır. Saat 7, ödev bitti, artık uyumalıyız. Ama hayır, uyuyamayız, daha projenin paftası var. Son ana kadar onu da yaparız ve yine de 8.40 dersine yetişmenin bir yolunu buluruz. İstiklal Marşı ve kapanış. Proje ve kritikler. Daha uzun bir cümle kurmadan önce derin bir nefes almam gerekiyor. Benim için daha fazla şey yazmaya gerek yok aslında, o ağza alınası gelmeyen iki kelime anlatıyor her şeyi. Ama elimden geldiğince anlatayım. Siz her şeyi yaparsınız, maketiniz sorulacak her sorunun cevabını veriyordur. Ama öğretmeniniz yine de kesinlikle beğenmeyip kritiklerde hayatınızı cehenneme çevirmeye devam edecektir. Ben: Hocam, bu projemde Ankara’nın sosyal, kültürel ve ekonomik sorunlarına bu maketle çözüm bulduğuma inanıyorum. Şehrin ihtiyaçlarını ve isteklerini karşılayan bir proje olduğuna inanıyorum. Kritikte Hoca: Maketini kıram, anlamayam, dinlemeyem, çizimlerini karalayam... Daha neler neler anlatılır, neler neler yazılır, daha çok ağlayabilirim burda, ama maalesef o kadar zamanım yok, haftaya jurim var ve gitmek zorundayım. Ozalitçi abilerime burdan bir selam yollamak istiyorum. Siz olmasanız, ben de olmazdım teşekkür ederim. Birgisu Karamancı 21601023 Özdemir 1 Irmak Özdemir 21601944 KURŞUNLA VURULAMAYAN HAYALLER “Niye birine silah vermek kitap vermekten daha kolay?” diye sormuştu Malala, kendi yaşıtları daha gözünü açmamışken, çevresindeki olaylara son derece kayıtsızken. Yaşıtlarından olgun insanlara hep saygı duymuşumdur, hele ki bu insan çevresini daha iyi bir yer haline getirmek için çaba sarf ediyorsa, faydalı biriyse, insanlara ayak bağı olmak yerine umut ışığı oluyorsa benim çok farklı bir yerdedir. Nitekim diğer insanlar için de olacak ki yakın zamanda daha on sekiz yaşına giren bu cesur mu cesur kız Nobel Barış Ödülü’ne layık görüldü. Taliban rejiminde bir kız çocuğu olarak canla başla kız çocuklarının eğitimi için on bir yaşından beri çabalayan bu kız, başından vurulmuş olmasına rağmen yılmamış, davasına cesurca sahip çıkmış biri. Cesaretine ve davasına olan inancına hayran olmamak elde değil, insanoğlunun bir türlü anlayamadığı ya da anlamak istemediği temel bir sorunla canı pahasına boğuşmayı tercih eden gencecik bir kız. Davası kız çocuklarının eğitim koşullarını düzeltmek, şiddete eğitim ile cevap vermek. Bugüne kadar hangi sorun şiddetle çözülebilmiş? Savaş, kan, şiddet… Bunca kaosun arasında cahil kalmış kitleler, hele ki Orta Doğu coğrafyasında yaşam şartları dünyanın birçok yerine göre katbekat zor olan kızlar… Onlara yardım eli uzatan zarif bir el, şiddeti ancak eğitim ile engelleyebileceğini anlamış. Bir röportajında kendi kendine soruyor. “Seni öldürmeye geldiklerinde ne yaparsın, Malala?” Dalgın bir şekilde kendine cevap veriyor: “Ayakkabımı çıkarıp ona vururum.” Sonra biraz düşündükten sonra hafif gülümsüyor ve “Ona ayakkabı ile vurursam aramızda bir fark kalmaz. Diğerlerine bu kadar canice ve sert davranmamalısın.” Hemen ardından ekliyor, “İnsanlarla mücadele etmelisin ama bunu barış, diyalog ve eğitim aracılığı ile yapmalısın.” Aklıma ilk gelen soru, bu kadar cahil ve şiddet eğilimli erkek egemen bir toplum içerisinde Malala’ya davasını üretmesini sağlayacak fikir nereden gelmişti, nasıl bu kadar bilinçliydi? Ve nasıl bu kadar iyi olabilirdi bir insan? İnsan kendi canını her şeyin önünde tutar çünkü. Ailesinin etkisi tabii ki yadsınamazdı, zaten bir sözünde babasına “Babama, kanatlarımı kırmadığı, uçmama izin vererek amaçlarıma ulaşmamı sağladığı için minnettarım.” diyor Malala. Kendisi de ailesinde tek tehlikede olan kişi değil ayrıca, babası da Taliban tarafından tehdit edilmiş. Malala vurulduğunda ise “Beni vurabilirler ama hayallerimi vuramazlar.” demiş. Hayaller kurşunla vurulabilir mi? Çevremizde birçok Malala var aslında, onlar her yerdeler. Bazıları onun kadar cesur olamayabiliyor, bazıları onun kadar tanınmıyor, bazıları onun kadar iyi sosyal yeteneklere ve ikna kabiliyetine sahip değil. Biliyorum ki etrafımızda var o Malala’lar. Öbür insanların hayatlarını daha iyiye taşıyan iyilik melekleri var etrafımızda, hayalleri kurşun geçirmeyen. Bizim ülkemizde de var bir sürü bu kızdan. Daha geniş bir çerçeveden bakmak istiyorum, sadece silahlı şiddete karşı değil her türlü psikolojik şiddete ve toplum baskısına karşı mücadele eden iyilik melekleri var. Bulunduğu çevreyi daha ileri taşıyan, onları eğiten Arslanköylü Kadınlar Tiyatrosu’nun kurucusu “Ümmiye Anne” beni çok etkilemişti mesela. Geçen sene sınava hazırlanırken çok bunaldığım bir an görmüştüm onu. Motivasyona ihtiyacımız oluyordu ya sık sık, arkadaşım TEDX konuşmaları paylaşmış. Ben de tıklayıverdim. Ümmiye Anne; Gorki’nin “Ana”sından etkilenip kendi çevresini eğitmesini, köydeki kadınları ikna edip bir tiyatro kurmasını ve hatta bir film çekmelerini tane tane, bütün doğallığıyla dinleyicilerine aktarıyor. Yapaylıktan o kadar uzak ki, “Köydeki kıyafetimle geliverdim işte.” diyor, derken gözlerinin içi gülüyor. Özdemir 2 Kendi köyünün kadınları hiçbir faaliyette bulunmazken onlara bu güzel olanağı sağlayabildiği için hafif mahcup ama ne kadar gurur duyduğu gözlerinden bile belli. New York Film Festivali’nde ödül almalarına kadar uzanan bu hikâyeyi dinlerken anlıyorum ki hayallerin önünde hiçbir engel duramıyor, yeter ki kararlı olunsun. Başta köyün erkeklerinin rızasını alamamışlar mesela, o aşamada bıraksalar yazık olmaz mıymış Ümmiye Anne’nin hayallerine? Demek ki yılmamak ve diretmek gerekiyor bazen. Sonradan köyün erkekleri de çok memnun kalmış bu tiyatrodan, eminim ki şu an da çok gurur duyuyorlardır. Gereken şeyin cesaret, kararlılık ve beraberlik olduğunu gösteriyor bu köy tiyatrosu bize. Dünyaya hayalleri ve idealleri olan ve bunun peşinden ne olursa olsun koşan insanlar lazım. Kadınların fırsat eşitsizliği içerisinde olduğu bu durumlarda onlara lider olan kurşun geçirmez hayalleri olan insanlar gerek. Tekme ve tokatla zarar görecek değil küçük bir kız çocuğunun eğitim ve ileri gitme arzusu, yeter ki kararlı olsun ve yılmasın. Malala’dan ve çevremizdeki Malala’lardan öğreneceğimiz daha çok şey var. Hayata olan inancımı artıyor böyle içerikler görünce, eminim ki böyle insanlar oldukça Malala’nın gözlerinden bile parlak bir geleceği görebiliriz. Kaynakça "''YÜN BEBEK'' ABD'DE ÖDÜL ALDI." Arslanköy Kadınlar Tiyatro Topluluğu Resmi Web Sitesi. N.p., n.d. Web. 06 Dec. 2016. Yousafzai, Malala, and Patricia McCormick. Malala: The Girl Who Stood up for Education and Changed the World. London: Indigo, 2014. Print. HAYAT IŞIĞININ AYDINLATTIĞI GECE İçinde hiçbir heyecan barındırmayan bir hayat nasıl olur? Sıkılmaz mı insan böyle yaşamaktan? Ya da ne derece yaşamış sayılır böyle bir durumun içinde? Bunları yeniden gözden geçirdiğim bir kitap oldu Olağanüstü Bir Gece. Daha önce bu kitabı okuma fırsatı buldunuz mu bilmiyorum ama sizin de hayatınızı gözünüzün önünden geçirtecek bir kitap olduğunu düşünüyorum. Hayatta hiçbir amacı olmayan bir insan düşünün, hiçbir amacı yok çünkü zaten her şeyi elde edebilecek bir durumda, rahat ve tasasız bir hayat sürüyor. Birçoğunuzun ne güzel bir hayat dediğinizi duyar gibiyim çünkü bazen hatta belki de çoğu zaman hepimizin düşündüğü şey rahat ve dertlerle uğraşmayacağımız bir hayatımızın olmasıdır. Ancak bu kitapla tasasız ve sıradan hayatın derinliklerine inme fırsatı bulduğunuzda ve bu yaşamın ayrıntılarını fark etmeye başlayınca aslında hiç de güzel bir tarafının olmadığını görebiliyorsunuz bence. En azından ben böyle olduğunu düşündüm kitabı okuduğum süre boyunca. Hiçbir duygu ne bir endişe, ne bir üzüntü, ne bir mutluluk ne de bir hüzün yok çünkü yapılan farklı bir şey, alınan bir sorumluluk, ulaşılmak istenen bir hedef yok. Mesela çok çalıştığımız bir sınavdan sonra aldığımız düşük not bizi üzer, çok sıkıldığımız bir zamanda ani bir kararlar çıktığımız bir tatil heyecan katar hayatımıza ya da bir işadamının terfi etmesi onun için büyük bir mutluluk kaynağıdır mesela. Bunlar hayatın kıvılcımlarıdır bizi ona her defasında daha çok bağlayan. Üzüntü de mutluluk da bütün duygular da eş değerdir bu hayat bağında ve hayat ateşini oluşturan her bir kıvılcımda. Bu kıvılcımların yok olduğu bir hayatın nasıl olacağını gözümde canlandırmaya çalıştım kitap boyunca ve kâbus gibi geldi o an böyle bir yaşama sahip olmak. Kıvılcımı görmeyi bırak sönen ateşin dumanı kapladı dört bir yanı bu kâbusta. İşte bunları düşününce kitabın kahramanının tekdüze ve sosyal statüsünden yani üst zümrede yer almasından dolayı kurallarla kaplı hayatından bir kez olsa da sıyrıldığında yeniden yaşamaya başladığını hissetmesine hak vermek gerekir. Gittikçe duyarsızlaşan insanın yeniden hayat ışığını ve heyecanını hissetmeye başlaması onun hakkı olan bir şeydir bence. Yaşadığını hissetmenin bu hayatla olan bağın kopmamasını sağlayan yegâne şey olduğunu düşünüyorum. Evet, bazen hayattan bıkabiliriz, bunalabiliriz zorluklarla ve sorumluluklarla mücadele etmek zorunda kaldığımızda. Ama bunlar da bir yaşam belirtisi değil midir sizce? Bir şeyler için çaba göstermek bunun karşılığını alsak da alamasak da bir şeylerin bizim için önemli olması ve onlara duygularımızı katmamız bizi hayata sıkıca bağlayacak şeyler değil midir? Kitabı okurken bir gecede hayat ışığını yeniden bulan bir adamın heyecanına ve mutluluğuna tanık olmak beni de mutlu eden, şanslı ve canlı bir hayata sahip olduğumu düşündüren bir noktaydı. Evet, canlı bir hayatım var çünkü hissediyorum, bir şeyler için çabalıyorum ve hayatın sıradanlığa yer verilemeyecek kadar kısa olduğunu biliyorum diye düşündüm kendi kendime. Bu yazıyı okurken siz de kitaptaki adam gibi bir hayatınızın olduğunu düşünüyorsanız bu hayat ışığının aydınlığına siz de tek bir günde, bir gece de hatta bir dakikada bile sahip olabilirsiniz. Yaşamaktan zevk almaya çalışın. Mesela en son ne zaman kendinize vakit ayırdınız, bir şey için risk aldınız ve onun heyecanlı sonucunu beklediniz, ne zaman planlarınızda ani bir değişiklik yapıp bunun mutluluğunu hissettiniz ve en son ne hangi filmde ağladınız mesela? Yaşamla olan bağın kopmaması için yaşamaktan zevk almak gerekir. Hayattan zevk almak da yaşadığını hissetmekle gerçekleşen bir şey değil midir? Berfin Nur SARIOĞLU 21501317 HIZLI, 1 Damla Hızlı 21301914 Türkçe 101- Şube 016 Başak Berna Cordan 18.11.14 UNUTULMAYANLAR İnsanların gözlerine perde indiğinde gönül gözlerinin açıldığı söylerler. Ben de her zaman merak etmişimdir, gönül gözüyle bakınca dünyanın nasıl bir yer olduğunu. Olduğundan daha mı kötü görünüyor yoksa gönül pembe gözlüklerle mi bakıyor dünyaya. Bunu öğrenmenin belki de en değerli yolunun o insanını yazdıklarını okumak olduğunu düşündüğüm için benimle yaşıt 1995 basımı, Ümit Yaşar Oğuzcan derlemesi olup Âşık Veysel şiirlerinden oluşan Dostlar Beni Hatırlasın adlı kitabı seçtim. Sayfaları her karıştırdığımda daha da tanıdık geliyordu kitap bana. Bizim hikâyelerimizi anlatıyordu. Yeryüzünde bulunan her insandan alınmış birer parça saklıydı dizeler arasında. Ben ise kendi hikâyemi daha ilk şiirde buldum, “Dostlar Beni Hatırlasın”. Unutulmak dünyadaki birçok insanla birlikte benimde en büyük korkumdur. Her gün görüştüğümüz insanlar bizi hatırlıyorlar. Peki, biz toprak olup dünyaya karıştığımızda ne olacak, anılarla beraber yaşamaya devam mı edeceğiz yoksa onlar da bizimle beraber mi kaybolacak? Unutulmanın tek sebebi ölmek de değil elbette, ya yaşarken unutulanlar? Neden unutuluyoruz, neden unutulmaktan korkuyoruz ve dostlar bizi hatırlasın istiyoruz? Aklımdaki bu sorular şiirleri okumamla yeniden canlandı. Aslında sadece benim değil muhteşem şiirlere imza atan Âşık Veysel’in de bu korkuyu yaşaması beni biraz huzursuz etti. Demek ki insan geriye ne kadar harika yapıtlar bırakırsa bıraksın bu korkusunu geride bırakamıyor. Can kafeste durmaz uçar/ Dünya bir han konan göçer(Oğuzcan 1995: 14) diyor büyük şair bize ölümün kaçınılmaz olduğunu söylemek için. Evet, bunu herkes biliyor ama asıl soru şiirin başında; biz gidince adımız kalacak mı? HIZLI, 2 Yıllardır bu düşünceyle birlikte yaşıyorum. Dünyada iyi kötü bir hayat geçiriyoruz. Üzülüyoruz, gülüyoruz, bir şeyler başarmaya çalışıyoruz emek harcıyoruz, ürünümüz ise hayatın ta kendisi. Onca çabalanan bu hayatın unutulmasını istemiyor elbette insan. Birini kaybettiğimizde bile hatırlanma arzusuna tutuluyoruz. O şimdi cennetten bizi izliyor, bizi düşünüyordur, diyoruz. Ölen birinin bile unutma hakkı yok aslında bize göre. Unutmamalı yoksa biz bu dünya da kaybolup gideriz. Bir de unutulmanın başka bir boyutu yaşarken unutulmak var. Belki de en acı vericisi de odur. Yüreğini sızlatan o duyguyu en derinde hissedersin. Zamanın da bir insanın hayatına karışmışsın onunla bir şeyler paylaşmışsın ama sonra onun içi yaşayan bir ölüsün. İnsana kendine son derece değersiz hissettiren katlanılamaz bir durum. Peki, bu durumla karşılaşmamak için ne yapmalıyız? Aslında cevabı çok basit bir soru. Herkes kendi hayatına şöyle bir baktığında çok sevdiği ya da gerçekten nefret ettiği insanları unutmadığını görür. Gerisi hayatımıza girip çıkan onca insan ve olay arasında kaybolup gider. O zaman birinci yöntem çok kötü olacağız. Bakın Hitler unutuldu mu? Hayır. Demek ki insanların hayatlarını mahvettiğimizde bizi unutmuyorlar. Bir şekilde hatırlanıyoruz. Ama asıl istediğimiz sadece hatırlanmak mı yoksa iyi bir şekilde hatırlanmak mı? İnsanlar yaptıkları her hatanın, yaşanılan her kötü olayı unutmak isterler. O zaman bunları başkalarının hatırlaması hiçbirimizin hoşuna gitmez yani asıl mesela iyi hatırlanmak. Bunu başarmanın yolları ise kitabın hemen bir yan sayfasında karşıma çıktı. Ümit Yaşar Oğuzcan’ın Âşık Veysel için yazdığı şiirinde “Dostlar Seni Unutur mu?” “İnsanlıkta en güzeldin” (Oğuzcan 1995: 15) diyor şair Âşık Veysel için dostlar seni hiç unutur mu? Tek başına bu mısra bile unutulmamanın ipuçlarını fısıldıyor kulaklarıma. Kalp kırma, kin tutma, insanlara iyi davran… Bütün güzel huylarla donat kendini. Kendini geliştir, bildiklerini insanlara öğret ve onların hayatlarına bir şeyler katmış ol. Âşık Veysel bizim hayatımıza bu muhteşem eserleri kattı, o mısralarda eskimeyip şarkılar, türküler şeklinden yeniden HIZLI, 3 hayatımıza girdiler. Âşık Veysel de hiçbir zaman unutulmadı. En büyük dileğimdir ki ulaşabileceğim kadar insana ulaşıp hayatlarına küçük de olsa bir şeyler katıp kalıcı olmak, yaşamım sona erdikten sonra bile zihinlerde yaşamak, unutulmamak. KAYNAKÇA Âşık Veysel. Dostlar Beni Hatırlasın. Derleyen: Ümit Yaşar Oğuzcan. İstanbul. Özgür Yayınları. 1999. Bilge Banu YAĞCI 1 SECTİON:19 ALİ TURAN GÖRGÜ BENİM TEMBELLİĞİM BENİM KARARIM (MI)Paul Lafargue’in Tembellik Hakkı kitabı ismiyle ilk anda daha çok tembelliği öven bir kitap olarak anlaşılabilir. Kitabın sadece adına bakarak içeriğinde insanlara hiç çalışmadan güzel standartlarda yaşama hakkı verilmesi gerektiğini savunduğu düşünülebilir. Ama kitabın çevirmeni Vedat Günyol’un Başsöz Yerine isimli yazısında da belirttiği gibi kitabın felsefesi bu kadar basit ve absürt değildir. Paul Lafargue Tembellik Hakkı adlı kitabında birçok insanın muzdarip olduğunu bir konu olan çalışma saatlerinin adaletsizliğinden ve makineleşmenin insanlara boş zaman yaratmak yerine onlardan daha önce sahip oldukları boş zamanı da çalmasından bahsetmektedir. Herkes zaman zaman tembellik yapmak ister ve yapabilmelidir de. Kitabı okumadıysanız ama okumayı düşünüyorsanız size bazı sorular hazırladım. Önce bu sorulara dürüst cevaplar vermeye çalışın. Bir kenara not alın veya aklınızda tutun. Kitabı bitirdikten sonra da cevaplarınız aynı kalırsa gerçekten şaşırtıcı olur benim için. 1. Çalışmak bir erdem midir? 2. İnsan üretimin efendisi midir, kölesi mi? 3. Günlük çalışma süresi kaç saat olmalıdır? 4. Tarihsel süreçte insanlık zaman yönetimi açısından iyiye mi gitmiştir, kötüye mi gitmiştir yoksa zaman yönetimi hep aynı mı kalmıştır? Beni allak bullak eden bir kitaptı Tembellik Hakkı. Genel olarak çalışmayı başarının tek yolu olarak görürdüm ve bu sebepten dolayı çalışmak isterdim. Kitabın etkisi geçtikten sonra da muhtemelen böyle hissedeceğim ama şu an için başarı ve mutluluk arasındaki tercihim mutluluktan yana. Sonsuza kadar çalışmayı azaltmayacak olan insan ne yapmalıdır mutlu olmak için? Tüm başarılarım daha büyük sorumluluklar getirdi yanında. Tembellik hakkımı hiçe sayarak kaybettim. Çünkü sistem bunu gerektiriyordu. Lafargue’nin de belirttiği gibi Sanayi Devrimi ve onun arkasından güç kazanan kapital düzen yüzünden insanlar şirketlerin kârını artıran birer araç hâline dönüşmüştür. Buna karşın hayatta kalmayı ve mutlu olmayı çalışmaya bağlayan insanlar sisteme karşı gelmek yerine sistem içinde yükselmeye çalışmışlardır. Bunun bir örneğini anlatıyor kitabın ilk bölümünde Lafargue: “Solgun yüzler, bir deri bir kemik bedenler, acınası sözlerle fabrikacıları kuşatıyorlar: "İyi yürekli Bay Chagot, sevecen Bay Schneider, daha iş verin bize. Bize acı çektiren açlık değil, çalışma tutkusudur." 2 Şu an, bu yazıyı ödevin son tarihine yetiştirmeye çalışırken bile tembellik hakkımdan taviz verdiğim düşünülebilir. Kimi açılardan baktığımızda bunun doğru olduğunu söyleyebilirim. Diğer yandan, şu an bunları yazmak sadece bir kişiye de olsa fikirlerimi ve bu kitaptan öğrendiklerimi anlatabilmem için elimdeki en iyi yol ve bu yazıyı yazarken elimde olmasına rağmen tembellik hakkımı kullanmak istemiyorum. Bu da kitabın içinde bahsedilen bir konu da benim bu davranışımı açıklıyor. İnsan tembellik yapmayı sever fakat tembellik için yaratılmamıştır. Evrimin bize kazandırdığı bir çalışma dürtüsü de vardır. İnsan, yaşamını idame ettirebilmek için çalışması gereken minimum düzeyde çalışmazsa kendini büyük bir ruhsal boşluğun içinde hisseder. Benim de, öğrencilikten başka bir işimin olmaması nedeniyle özellikle yaz aylarında yaşadığım bir sorun bu. Kış aylarında çalışmaktan, yaz aylarında çalışmamaktan bunalıyorum. Yine de elimdeki şeylerle mutlu kalabilmem benim yararıma olduğundan çok sistemin yararına. Bir yerde insanların temel haklarını
Günlükleri: Küçük Burjuva’dan Devrim Liderliğine Uzanan Bir Hikaye Bu haftaki yazımda, Che Guevara’nın sosyalizmle tanışma öyküsünü anlatan Motorsiklet Günlükleri adlı filmi konu alacağım ve filmin sosyo-politik analizini sizlere sunmaya çalışacağım. Motorsiklet Günlükleri, yönetmenliğini Walter Salles’in yaptığı bir adaptasyon filmi olarak karşımıza çıkmaktadır. Film, konusunu Che Guevera’nın aynı başlığı taşıyan yazılarından ve Alberto Granado’nun “Che Guevara ile Seyahat Etmek” isimli anılarından almaktadır. Filmde Che’nin gençliği 1952 yılından başlayarak anlatılmaktadır. O yıllarda Che, tıp fakültesinden yeni mezun olmuş, henüz sosyalizmle tanışmamış ve küçük burjuva kabul edilebilecek bir ekonomik sınıfta yer almaktadır. Che’nin en yakın arkadaşı olan 29 yaşındaki biyokimyacı Alberto Granado, Che’ye Latin Amerika kıtasını gezmek için 5.000 millik bir motorsiklet gezisine katılmayı teklif eder. Gezi programı Buenos Aires’den başlar ve sırasıyla Andes, Şili, Atmaca Çölü üzerinden Peru ve son olarak da Venezuella’yı kapsar. Che’nin babası oğlunun güvenliğinden endişe duyduğu için ona, yola çıkmadan önce kendi tabancasını verir. Bu sahne, Latin Amerika’daki güvenlik problemlerinin izleyiciye aktarıldığı bir sahne olarak öne çıkmaktadır. Che ve Granado geziye çıkmadan önce Che’nin nişanlısının evine uğrarlar. Che’nin nişanlısı oldukça zengin bir aileden gelmektedir ve bu geziye çıktığı için Che’ye kızgındır. Nişanlısı, Che’den bir mayo takımı ister ve bunun için ona para verir. Che bu parayı gezi boyunca çekecekleri bütün ekonomik zorluklara ve arkadaşının baskısına rağmen harcamayacaktır. Bu sahne, Che’nin güçlü karakterinin izleyiciye aktarıldığı bir sahne olarak göze çarpmaktadır. Che’nin ilerleyen yıllardaki adanmışlığından ve bağlılığından küçük bir kesit olarak da görülebilir. Yolculukları ilerledikçe Che karşılaştığı insan dışı yaşam koşullarından oldukça etkilenmeye başlayacaktır. Oradaki insanlara dayatılan yaşam koşulları karşısında hem şaşıracak hem de öfkelenecektir. Özellikle büyük toprak sahipleri tarafından tarlalarından atılmış köylülerin durumu ve bölgede yaşayan yerli halkın sefaleti Che’yi derinden etkileyecektir. Bu sahneler Che’nin dünya görüşünün nasıl şekillendiğini gösteren ve bence büyük önem teşkil eden sahnelerdir. Genç, küçük burjuvadan gelen bir tıp mezununu hangi şartların adanmış bir gerilla liderine dönüştürebileceğini film izleyiciye çarpıcı bir şekilde göstermektedir. Bu bağlamda, Ernesto’nun gezi boyunca karşılaştığı acı ve sefalet, onun devrimci karakterinin şekillenmesi açısından büyük bir önem teşkil etmektedir. Filmdeki bir başka efsanevi sahne ise kültleşmiş maden sahnesidir. Bu sahnede Peru’da fakir bir karı-koca olan iki maden işçisi sosyalizm içeren düşünceleri nedeniyle katledilmektedir. Bu iki insanın öldürülmesinden sonra geriye kalan işçiler madenlere indirilip çalışmaya zorlanmıştır. Bunu gören Che maden patronlarını, işçileri olması gerekenden fazla çalıştırıp onlara bu çalışmanın karşılığını vermemekle suçlamıştır. Uluslararası sermayenin insanlara dayattığı insan dışı yaşam ve çalışma koşullarını, “komprador burjuva” olarak adlandırılan ulusal sınıfın, uluslararası sermaye ile işbirliği içinde işçileri nasıl sömürdüğünü ve o dönemin “vahşi kapitalizm” yaftasının Latin Amerika özelinde ne kadar doğru olduğunu bu sahneler kan dondurucu bir şekilde yansıtmaktadır. Aynı zamanda Che’nin sosyalizmle ilk karşılaşmasını ve git gide artan bilincini de bu kesitlerde görebiliyoruz. Filmin final sahneleri Che ve Alberto’nun Peru Amazonu’nda bir cüzzam tedavi merkezinde gönüllü olarak çalışmalarını konu almaktadır. Burada, cüzzamın bulaşıcı olmamasına rağmen doktorlar eldiven giymeye zorlanmakta ve hastalar adeta vebalı muamelesi görmektedir. Che ve Alberto, dayatılan bu kuralları reddedip hastalara karşı büyük bir ciddiyet ve ilgi ile yaklaşmışlardır. Bu tutumları sayesinde Che ve Alberto hastalar arasında oldukça popüler olmaya başlamışlardır. Filmin bu sahneleri aynı zamanda Che’nin 24. Doğum gününde, ilk politik konuşmasını yaptığı görüntüleri de bizlere göstermektedir. Che konuşmasında, tarihsel emperyalizmin Latin Amerika’ya çizdiği yapay sınırların yok edilmesi ve bütün Latin Amerika halklarının birleşmesi gereğinden söz etmektedir. Film, Che’nin bu konuşmasından sonra cüzzam hastalarıyla normal insanları sembolik olarak ayıran nehri yüzerek geçmesiyle sonlanmaktadır. Film izleyiciye Che’nin karakterinin ve politik fikirlerinin hangi koşullarda evrimleştiğini sunmakla beraber, sıradan bir insanın, hayatını bu denli bir mücadeleye nasıl adayabileceğini anlatmaktadır. Politik teori, sıradan bir insanın hangi koşullar altında bir gerilla mücadelesine katılacağı hakkında bir kaç temel fikir sunar; hükümetlerin fakirliği azalmakta etkisiz kalışı, reformist hareketlerin hükümetlerce bastırılması, yabancı sermaye çıkarlarının baskın oluşu ve sistemi barışçıl yollar üzerinden değiştirmenin imkansızlığı bu teorilerin en önemlileridir. Film boyunca bu teorilerin büyük çoğunluğu Che’nin yolculuğunda gözlemlenebilmektedir. Özellikle filmdeki bazı özel kesitler Latin Amerika’da inanılmaz boyutlara varan fakirliği, yabancı sermayenin etkisini (maden sahnesi), politik olarak organize olmuş işçilerin öldürülmesini çarpıcı bir şekilde gözler önüne sermektedir. Bu nokta da Che’nin küçük burjuvadan gelen bir doktor adayından, kendini başka insanların kurtuluşuna adamış büyük bir devrimciye dönüşümünü kaçınılmaz kılmaktadır. Çok Kültürlü Hayat Olamaz mı? Sokağa çıkıyorum, insanlarla karşılaşıyorum ama bu insanlar çeşit çeşit. Her bir çeşit farklı bir kültürü temsil ediyor. Çokluk kavramı bana zenginliği ve bolluğu anımsatıyor. Kültür hayatın her yanında mevcut; yenilen yemekler, davranışlar, eğitim ve hatta zevkler… hepsi içinde kendi kültürünü barındırıyor. Peki niçin birlikte zenginleşmeyip, içimize kapanıp fakirleşiyoruz. Dünyanın neredeyse her yanında var olan bu kültürel çeşitlilik nasıl oluyor da bir kesim tarafından bir problem olarak görülürken, diğer bir taraf tarafından benimseniyor, bunun kıstası ne? Öncelikle çok kültürlü yaşama kötümser bir bakış açısıyla yaklaşanların göz ardı etmemeleri gereken birkaç husustan bahsetmek lazım. Benim bugün İtalya’ya gidip meşhur pizzasını tatmamın ya da uzağa değil Hatay’a uğrayıp tepsi kebabını yememin, bu yörelerin yemek kültürlerini keşfetmemin, nesi problem olabilir? Benim için yeni bir lezzet, kültürün sahipleri için bir ekonomik kazanç. Beyin göçlerine bakalım. Bugün Hindistanlı birçok bilgisayar mühendisi hayatlarını ABD’de devam ettiriyorlar, ABD ekonomisine ve gelişimine kendi alanlarında büyük katkı verip, kendi ülkelerinde bulamayacakları imkanlarla burada yaşıyorlar. Hint kültürü ile büyümüş mühendis memnun, tamamen farklı bir kültürle büyümüş ABD’li memnun. Bununla da sınırlandırmayalım. ABD’ de çalışan işçi sınıfının azımsanamayacak kadar büyük bir bölümünü Meksikalılar oluşturuyor. Meksikalı ülkesinde bu imkanları bulamayacağı için memnun, ABD’li işveren de memnun. İki farklı kültür bir arada. Ben bu çok kültürlü yaşamın anahtarını çıkar ilişkilerinin oluşturduğunu düşünüyorum. Eğer karşılıklı edimler iki taraf için de tatmin edici ise bu hayat şekli mümkün, değilse problemler başlıyor. Bu örneklere baktığımızda kültürlerin farklı olmasının ortaya çıkna problemlerin sebebi olmadığını görebiliyor, çok kültürlü yaşamın aslında istenildiğinde nasıl sorunsuz ve faydalı bir şekilde gerçekleşebileceğini anlayabiliyoruz. Peki çok kültürlü yaşam bu kadar kolay mı elde eliyor? Çok kültürlü hayatı zorlaştıran hiç mi bir şey yok? Peki ya o zaman neden günümüz Avrupa’sındaki aşırı sağ kesim hem bu kadar içe kapanık olmayı destekleyip hem de büyük kitlelere ulaşabiliyor? Neden ABD yeni başkanı Meksika’yla arasına duvar örmeyi ve ülkeye göçmenlerin girmesini kısıtlamayı vaat ederek seçilebiliyor? Demek ki çok kültürlü hayat hep toz pembe değil. Daha önce de vurguladığım gibi ben farklı kesimlerin insanlarının arasındaki çıkar ilişkisi bir denge ile sağlanamadığında problemin başladığını düşünüyorum. Meksikalı işçi kafasını kaldırdığında Amerikalı işçiden daha kötü şartlarda çalıştığı fark edince problem başlıyor. Yahut savaş nedeniyle göç eden insanlara devletler ekonomik yardım politikası güdünce, vatandaşlar bu yardımların kendi ceplerinden çıktığını düşündüğünde, iş imkanlarının azaldığını anladığında problem başlıyor. Bunlarla beraber bence çok kültürlü yaşamın önündeki en büyük engel; yeni kültüre göç eden insanın karşılaştığı hayata ayak uydurmaya çalışmaması. Hatta saygısız, umursamaz bir üslup ile davranması yani çalışmadan gelir elde etme çabası, suç işlemesi. En büyük sorun da bunları sanki yapması hakkıymış gibi davranması. Bu problemler şüphesiz tüm ülkelerin sosyal yaşamını hayli sarsıyor, yeni insanları birer problem olarak sunuyor ve ülke vatandaşları göçmenlerin olmadığı eski düzenlerini geri istemeye başlıyorlar. Bu vaziyeti anlayan politikacılarda duruma hemen el atıyor ve vaziyetten fırsat çıkarmayı her zaman olduğu gibi başarıyorlar. Sonuçta ben çok kültürlü yaşamın ancak ve ancak karşılıklı edimlerin yakın olabileceği şartlarda mümkün olabileceği, problemin kültürel farklılıklardan ziyade bu edimlerden kaynaklandığını düşünüyorum. Sonuçta Hindistan da Hindular domuz etini, Müslümanlar ise inek etini yemeyerek çok kültürlüğü sağlayabiliyorsa problem kaynağı farklılıklardan değil, çıkar çatışmalarından oluşuyor. Mustafa Feyzi Belviranlı 01.03.1927 Bir Tek Seni Sevdim Sevgili Çalıkuşu, Uzun zamandır yazmıyorum sana, dökemiyorum içimi. Belki de dermanım kalmadığından ya da senin geri dönmeyişinden, bilmiyorum. Lâkin daha fazla dayanamadım Feride'm. Aşk kokan mektuplarımı okuduğunu bilmek bile her şeye bedel benim için. Sakın korkma Kâmran'a ihanet ediyorum diye. Sen, sadece bu mektupları okuyarak ömrüme ömür katıyorsun. Bir hayat kurtarıyorsun anlayacağın. Sevdam, ömrüm, hayalim. Ben kendimi bildim bileli seni yaşadım ve seni hissettim. Sen bana en büyük umut oldun. Ben ise senin gibi avare bir çalıkuşu oldum. Sen Kâmran'ı büyüttün yüreğinde, ben ise seni. Yani ben imkânsızı sevdim kısacası. Ama zaten imkansızı seversen aşk olur, değil mi kuş yüreklim? Ben nasıl bu kadar sevdalandım sana? Beni sana bağlayan senin temiz kalbin miydi yoksa saflığın mı? Tek bildiğim şey; seni yaşadım ben. Sen çocuktun, ağaçlarda kuş misali uçtun ben de çocuk oldum. Sen genç bir kız oldun aşkı tattın bana da aşkı tattırdın. Sen en sevdiğin insan tarafından ihanete uğradığını sanıp Anadolu'ya kaçtın. Ben seninle birlikte Anadolu'yu yaşadım. O taşra yerleri gördüm, o sıcak insanlarla tanıştım. Yani anlayacağın ruhuma eş, yüreğime misafir oldun. Çok merak ediyorum; acaba benim kim olduğumu öğrenmek istedin mi? Bugüne kadar hiç cesaret edemedim kendimi belli etmeye ama bugün bilmeni istiyorum Feride'm. Ben bugün kendimi sana anlatmak istiyorum. Hatırlıyor musun; sen Besime Teyze'nin bahçesine bütün çocukları toplar, her türlü haylazlıkla ortalığı birbirine katardın. O bahçede sizi uzaktan izleyen bir çocuk vardı Feride'm. İşte o çocuk bendim Çalıkuşu'm. O zamanlar seni kendime çok örnek alırdım. O asi halin, o kendini bilmezliğin beni sana hayran bırakırdı. E tabii o zamanlar bunun aşk olduğunu bilmiyordum ama yine de yanına gelmeye cesaret edemiyordum nedense. Sonra büyüdük Feride'm. Senin lise zamanlarındı. Bir gün cesaretimi toplayıp okuluna geldim. O gün sana her şeyi anlatacaktım ama Kâmran'a gözüm ilişti okulun bahçesinde. Elinde senin en sevdiğin fondan kutusu. Takip ettim onu ve sizi birlikte gördüm. O an anladım birbirinizi sevdiğinizi ve yine o an sana olan sevdamı yüreğime gömdüm. Ta ki Kâmran'ın sana ihanet ettiğini öğrendiğin ve İstanbul'u terk edip Anadolu'ya yerleştiğin zamana kadar. O zaman peşinden geldim sevdam ama karşına çıkmaya hazır değildim. İşte ilk mektubumu da o zaman yazmaya karar verdim. Senin nasıl temiz bir insan olduğunu bildiğim için mektuplarıma cevap vermeyeceğine emindim aslında. Yine de bir umut yazdım sana ama sen hiçbir zaman cevap vermedin. Biliyorum Feride'm bir kalbe iki kişi dar ve sen ömrün boyunca Kâmran'ı sevdin. Sana ihanet ettiğini düşünmene rağmen ondan hiç vazgeçmedin. Ben şimdi nasıl derim Feride, Kâmran'ı sevmesin diye. Sen mutluluğu onda bulmuşken nasıl isterim onsuz yaşamanı. Sen bana hep bir umut oldun. Ben şimdi senin umudunu nasıl elinden alırım? O yüzden sakın benim için üzülme. Bil ki bana bir hayat verdin ve ben bir tek seni sevdim temiz kalplim. Neyse ben burda bitireyim konuşmayı. Kâmran'dan daha fazla uzak kalma. Ben sana teşekkür etmek istiyorum, umudum olduğun için. Bu dünyada bana hâlâ saf bir şeylerin kaldığını, gerçek aşkın var olduğunu gösterdiğin için. Sakın beni unutma Feride'm. Bil ki, uzaklarda bir yerlerde seni seven, seni yaşayan birisi var. Beni unutma ki ben de bu hikayede bir yerim olduğunu bileyim. Bu sana son mektubum Feride'm. Veda mektubum. Kendine çok iyi bak ve Kâmran'ı sakın ihmal etme. Biliyorum ona bir şey olursa sen çok üzülürsün. İşte o zaman kahrolurum, dayanamam sevdiğim. Son sözlerim şunlar Çalıkuşu: "Sakın beni unutma sevdiğim". Ya da unut. Sen nasıl mutlu olursan, kuş yüreklim. Komşu Oğlu Ahmet Tarık Bıyıklıoğlu 21602574 Hapsolmuşuz Bu Mavi, Soluk Noktada Kaybolmuşuz bu mavilikte. Labirentten kaçmaya çalışıp hep başladığı yere dönen fareler gibiyiz. Birbirimizle didişmekten başka da bir şey yapmıyoruz. Hani küçücük karıncalar bir ekmek kırıntısı için nelerini veriyorlar ya, bir farkımız yok aslında onlardan… Sadece biraz daha “heybetliyiz” o kadar. Başka hiçbir fazlamız yok onlardan. Aynı amaçsızlık içinde kavrulup gidiyoruz... Aç gözlülüğümüzü doyurmak için varımızı yoğumuzu harcıyoruz… Sonu bile belli olmayan bu maratonda koşturup duruyoruz… Hatta burası da yetmemeye başladı bize, başka yerler aramaya başladık. Mesafe falan önemli değil bizim için; bir damla su bile bulsak orayı sömürürüz biz. Mesela elin Mars’ında bile koloni kurma planlarına başladık. Zaten sömürüyü uzaylılardan öğrenecek değiliz ki. Sömürü bizim en iyi yaptığımız şey. Doğayı sömürmekte üstümüze yok mesela. Ama sadece doğa ile de sınırlı kalmıyoruz ki! Kendi türümüzün bile yaptıklarını sömürebilen bir türüz. Başkalarının emeğini, duygularını sömürmek biz insanoğlundan sorulur! Resim 1 - Interstellar (Nolan) Her saniye bir boşluk içinde koşuşturup duruyoruz amaçsız bir biçimde. Şu anda yaptıklarımızın, hatta bu yazdığımın şeyin bile bir amacı yok… Belki de bu yazıdan not alacak olmasam oturup düşüncelerimi paylaşmazdım bile. Zaten yaptığım şeyleri başkalarıyla paylaşıp övünmeyi pek seven bir insan değilim. Mutluluğu ve başarıyı kendi içimde yaşamayı veya mümkünse en yakınımdakilerle paylaşmayı severim. Belki de ben şu anda bu konu hakkında böyle düşünüyor olabilirim ama gözlemlerime göre genel yaklaşım böyle değil. Bir şekilde yaptıklarımızı, başarılarımızı ve sahip olduklarımızı paylaşmaktan zevk alıyoruz. Takdir edilmek, beğenilmek bize o kadar çok zevk veriyor ki sosyal medyada iki üç beğeni için ne şarlatanlıklar yapıyoruz… Hep daha fazlası için çabalıyoruz: Daha fazla beğenim olsun, daha fazla ayakkabım olsun, daha fazla elbisem olsun… Anın tadına varmaktansa değersiz şeylere değer yükleyerek zamanımızı harcıyoruz. Yemeğin tadına varmaktan çok aldığımız beğenileri; gittiğimiz yerleri hafızamıza kazımaktan çok orada olduğumuzun bildirimini yapmayı tercih ediyoruz. Bir evim olsun, arabam olsun, onu alıyım, kredimi ödeyeyim diye boks ringinde hayatla bitmeyen bir mücadele verirken anı yaşayamıyor ve nakavt oluyoruz. Hırslıyız. Hem de çok hırslıyız. Şahsen ben öyleyim. Kaybetmekten nefret ederim. Cooper’ın hırsı gibi benimki de. Uygun olacaklarını gezegenin uygun olmadığını anladığı zamanda büründüğü durum var ya, hani büründüğü hırs, işte tam olarak beni ifade ediyor o.1 Hırs, aç gözlülüğümüzün en büyük sonuçlarından bence. Bitmeyen hırs hep daha fazlasına sahip olmamız gerektirdiğini düşündürüyor bizlere. Dostlar, çok yalnızız aslında. Doyumsuz olduğumuzdan, hırsımızdan falan hep bahsettim ama çok yalnız olduğumuzdan da bahsetmeden edemeyeceğim. Bu küçücük mavi noktada hapsolduğumuzu düşünüyorum. Yalnızlık yaşadığımız yerden başlıyor. Yani öyle bir yer düşünün ki otobüse atlayıp iki üç aktarma yapıp uzaylı dostlarınızla sohbet etmeye gidemiyorsunuz. Çay saati falan yapamıyoruz Satürn’dekilerle. O kadar yalnızız işte. Görebildiğimiz en enteresan varlık yine size benziyor. UFO falan da kullanamıyor yani o derece kötü. Sağına baksan aynı tipten bir yaratık soluna baksan da aynısı… Resim 2 - Soluk Mavi Nokta (Voyager 1) Aç gözlülüğümüz ve yalnızlığımız yok edecektir bizi. Hiç doymadık ki zaten. Yemek masasında bile, “Bir tabak daha alır mısın kuzum?” denilen bir türüz. Elimizdeki de bitince artık sömürülecek başka yerler arayacağız çok yakında. Aynı Interstellar’da olduğu gibi farklı gezegenlere keşif araçları yollayıp bize en uygun olanını sömürmeye başlarız.2 Elimizdekileri tüketmemize çok zamanımız kalmadı zaten. Keşke yok olup gitsek de başka gezegenlerdeki dostlarımız rahat bir hayat sürse. Ustam şuradaki mavi masaya bir meteor alabilir miyim? Evet, bol acılı olsun mümkünse. Kaynakça Interstellar. Yön. Christopher Nolan. Haz. Christopher Nolan. 2014. DVD. 1 Interstellar. Yön. Christopher Nolan. Haz. Christopher Nolan. 2014. DVD. 2 Interstellar. Yön. Christopher Nolan. Haz. Christopher Nolan. 2014. DVD. Tek Kullanımlık Hisler Dünya hızla değişiyor, çok değil sadece 20 – 30 yıl öncesinin dünyasını düşündüğümüzde, o zamanın insanlarından anılar dinlediğimizde, sanki yıllar öncesinden bahsediliyormuşçasına şaşkınlık beliriyor yüzlerimizde. Bunda tabii ki internetin icadının ve tek kutuplu dünyanın hediyesi olan kapitalizmin etkisi yadsınmaz. Kapitalizm, her şeyin içini boşaltıp, adeta derisini yüzüp satışa hazır hale getirme konusunda çok usta, bir o kadar da acımasız. Öyle ki, bir zamanların devrim kahramanı Che Guevera, şimdilerde en meşhur ticari figürlerden biri. Hiç şüphesiz, kapitalizmin bu ticari rüzgarından fazlaca etkilenmiş alanlardan biri de sinema. Kendine has tarzları, yarattıkları büyük yönetmen ve oyunculara rağmen İtalyan ve Fransız sinemaları dahi Amerika merkezli bu esintiye karşı yelkenleri suya indirmiş durumdalar. Ancak, bu işin beşiği tabii ki Hollywood. Artık bu konuda öyle başarılılar ki aşkı, nefreti, huzuru veya isyanı iki saatlik yolculuklar halinde satabiliyorlar. Mesela, Afrika’daki açlık ya da susuzluk sorununun belki çeyreğini çözebilecek bir bütçe Afrika’daki sorunları anlatan bir yapıma harcanabiliyor. İnsanlar biletlerini alıp, sıcak koltuklarda salya sümük Afrika’ya ağlıyor ancak gerçek durum bu kadar ilgilerini çekmiyor. Aşkta da durum farklı değil, insanlar salonlara doluşup hep birlikte kusursuz, saf aşkı izliyor ancak gün geçtikçe duyguların anlamları unutuluyor ve aşk tek kullanımlık bir hale doğru yol alıyor. İşte önceki gün, ilişkilerle ilgili önemli tespitler içeren ancak çoğu sinema yapımının kaderiyle yüzleşip ticarileştirilmiş bir film izledim. 2013 yapımı olan, yönetmenliğini Mustafa Şevki Doğan’ın yaptığı filmin ismi: Kedi Özledi. Özünde günümüz ilişkilerine dair eleştirel bir yapım olan film tabii ki izleyicinin ilgisini çekmesi için komedi öğeleriyle doldurulmuş. Pek tabii sinema sektörü komedi filmleri de üretecek ancak sadece insanların ilgisini toplamak için bu kadar bayağı esprilerin kullanılmasının tek açıklaması var; gişe kaygısı. Oyuncu kadrosuna baktığımızda da gişe kaygısı içeren, zoraki komik olma çabasının devamı geliyor bence. İlker Ayrık ve Selim Erdoğan gibi, görece başarılı oldukları komedi alanından başka bir alanda bir yapıma bulaşmayan iki isim göze çarpıyor. Tüm bu eleştirdiğim noktalara rağmen, ilişkiler hakkında içerdiği tespitler açısından incelenmeye değer bir film. Zira artık yaşamın en bilinmeyen denklemi kadın – erkek ilişkileri olmuş durumda. Filmde, kadın – erkek ilişkilerindeki en çetrefilli konu olan güven üzerinden değerlendirmeler görüyoruz genellikle. Özetle, çevrelerine kıyasla mutlu bir evlilikleri olan Kadir ile Kıymet’in ilişkileri gayet yolunda gitmektedir. Bir gün, Kadir’in yakın arkadaşları, kendisine bir hafta sonu planıyla gelirler. Bu planı uygulamak için de eşine yalan söylemesi konusunda Kadir’i ikna ederler. Bu gizli planı sıradan bir iş gezisi sansa da Kıymet’in de kendince gizli bir planı vardır. Ancak beklenmeyen bir uçak kazası iki tarafın da yalanlarını ortaya serer ve bence mümkün olmayan bir biçimde olanlarla yüzleşerek, daha mutlu bir şekilde evliliklerine devam ederler. Öncelikle, zamane ilişkilerinde güveni yakalamanın zor zanaat olduğu açık bir gerçek. İlk fırsatta bunu harcayan bir insana ise tekrar güvenebilmek bence gerçekci değil. Filmde gelişen diğer olaylara baktığımızda, ilişkilere dış dünyanın, örneğin arkadaşların etkisi ve ilk zamanlar geçtikten sonraki, farklı yerlerde, yeni heyecanlar arayışı günümüz ilişkilerinin başka bir sorunu. Özellikle tüketmeye alışmış, biz günümüz erkekleri ve kadınları, duyguları da âdeta 3G hızıyla tüketiyoruz. Sonra da tüketmekten ve tüketilmekten yorulmuş ancak tüketmeye daha da alışmış şekilde yeni partnerlerimize doğru yol alıyoruz. Ve korkarım ki bu kısır döngü pandoranın kutusu gibi, sonlandıramıyoruz... Hüseyin TOKA DÖKÜLEN YAPRAKLAR Her zaman olduğu gibi bugün de bir şeylerin peşinde geçiyor ömrüm. Anlamını bilmeden yaptığım birçok şey de dahil buna. Uyanıyorum yeni bir güne, gözümü açsam da ruhum uyanmak istemiyor bir türlü. Bedenim kalkıyor yataktan, ruhum yerin yedi kat altına girmek istiyor. Televizyonu açıyorum, bir vahşet daha. Ülkedeki suçların en büyüğünü işlemiş biri şiddet görmüş, tecavüze uğramış. Suçu ise özgür bir kadın olmak istemesi... Televizyonu açtığıma lanet ederek kapatıyorum. Ülkece her şeye alışabildiğimiz gibi buna da alışacağımızı düşünerek zihnimi parçalıyorum. Dışarıda minik bir çocuk masum gözlerle yaşıtı bir kıza elindeki oyuncağı uzatıyor. O oyuncağı verirken benim kalbimi onun sıcaklığı sarıyor. Keşke hep çocuk kalsak demekten kendimi alamıyorum.İçindeki çocuğu terk etmeyen bir yetişkin olmaya çalışıyorum, ben de. Mesela sevdiğim kadına hala o masum meleğin baktığı gibi bakıyorum, elimdeki son paylaşabileceğim şeyi- kalbimi- tereddüt etmeden ona veriyorum. Çocukların evimin hemen önünde oynadıkları oyun zihnimi dağıtıyor. Aklımdaki her şey gidip yerine çocukluğum geliyor. Özlüyorum çocukluğumun sokaklarını. Yol bizim için yapılmışçasına yayılarak oynadığımız oyunları. Şimdinin sokaklarında arabalardan fırsat kalırsa savaş oyunu oynuyor çocuklar. Biz kimseyi öldürmezdik en fazla saklandıkları yeri bulurduk. Şimdikiler buna oyun bile demiyorlar. Yerlerde yuvarlanıp ellerindeki tahta parçalarından ses efekti vererek ateş edip birbirlerini öldürüyorlar. Oyundan çıkanlar sıkıldıkları için on saniye sonra dirilme kuralı koyuyorlar. Beklemeye sabırları yok. Öldürmek için can atıyorlar. Sürekli tüketme ihtiyacını onlar bile hissediyor. Oyun seri bir şekilde devam etsin istiyorlar. Bir çocuk yere düşüyor. Dizi acıyor tutarak kıvranıyor bir süre sonra ayağa kalkıp dizine bakıyor. Ardından bir kız gelip yarasını öpüyor ve çocuk hemen kalkıp yürüyor. Yarasının ilacını buluyor. Ben de oturmuş yaramla baş başa bir ilaç bekliyorum. Ben o çocuk kadar şanslı olamıyorum. Yaram kendi kendine kabuk bağlıyor. Kimi zaman kabuğu soyuluyor, tekrar kanıyor, tekrar kabuk bağlıyor. Yetişkin olmak böyle bir şey işte. Kendi yarana kendin ilaç olursun çoğu zaman. Çocuğun dizi benimse kalbim yaralanmış. Çocuğun dizini öpecek biri var benimse yok. Çocuğun yürüyecek gücü var benimse kendimi kaldıracak halim yok. Onun yaralarının izi kalmıyor bile benim yaralarım ise bir ömür kazınıyorlar ruhuma. Ne zaman söküp atmak istesem o kötü şeyler yaşamış üzgün tarafımı. İçimdeki çocuk isyan başlatıyor. O masum çocuk bir anda hırçınlaşıyor tüm yaraları kanamaya başlıyor. Onu sakinleştirmeye çalışıyorum ve hiçbir zaman unutamıyorum izlerimi. İçim burkuldukça çocukların dünyasından çıkıp kendi dünyama dönüyorum. Evin içinde göz gezdiriyorum. Kocaman ekranlı bir televizyon, kocaman bir saat ve daha bir sürü ıvır zıvırın olduğu bir oda. Bunlar bile beni hüzünlendirmeye yetiyor. Hüzünleniyorum çünkü bizim o küçücük evimizde bir tane tüplü, kutu gibi bir televizyonumuz vardı. Üstündeki dantelle bir bütün olan, evin en doğru yerinde duran bir oyuncaktı sadece. Şimdiki gibi her an sığındığımız bir liman değil. Saatimiz yine büyüktü ama çok değerli gelirdi bana hep. Sanki bir sanat eseri gibi detaylarında gizliydi güzelliği. Şimdiki kadar kovalamazdım akreple yelkovanı. Saate her bakışımda şairin dediğini hatırlarım: "Saatlerimize bakıyoruz hiç yoktan/ Çok uzaklara bakmaktır, diyoruz, durmadan saate bakmak " Zamanı sorguladığımız her an şimdiden uzaklaşıp gelecekte bir zamana gitmiyor muyuz? Şimdileri gelecek denilen geleceği bile muamma olan günler için heba etmiyor muyuz? Bir şekilde geleceği düşünerek hareket ediyoruz. Anın içinde kalmayı en çok savunanımız bile ileriyi düşünüyor. Aksi sağlıklı bir ruh hali sayılmıyor zaten. Bir şeyler aktarıyoruz çocuklarımıza, sevdiklerimize, birilerine. Bazı değerleri unutturmadan bir şeyler paylaşmalıyız. Mesela bir tarafımız hâlâ eski olmalı. Hâlâ çocuk kalmalı. Geleceğini düşündüğünü iddia ederek çocuklarını mutsuz bireyler haline getiren ebeveynler gibi olmamalıyız. Bugünün dünyasını daha temiz, daha insani değerlerle bırakmalıyız ardımızdakilere. Bunları düşündükçe dertlerim anlamsızlaşıyor, sorumluluğum artıyor. İçimdeki çocuk ayağa kalkacak güç buluyor. Bedenim canlanıyor ve hiçbir şey eskisi gibi olmuyor artık. KAYNAKÇA Mungan, Murathan. Harita Metod Defteri. İstanbul: Metis Yayınları, 2015. 1.Baskı Buğra GÖRKEM Gülten Büşra KARKILI 21401138 TURK102-59 Vedat YAZICI 06.05.2015 KIYI İlkbaharın insanın yüreğini açan havası şehrin üzerine çöktükçe göğsümü sıkıştıran mengeneyi, bedenimi sular altında bırakan hâlsizliği, ruhumun ayaklarından yukarı tırmanan gerginliği meşrulaştırmanın bir yolunu buldum bu dönem: 1940-1960 arası edebiyatı kadınlarının hissettiklerimi daha ben kendime itiraf edemeden dile getiren eserleri. Sylvia Plath’in mahzunluğu, Tomris Uyar’ın mahmurluğu, Tezer Özlü’nün soyutluğu, içe dönüklüğü… İşte yine sebepsiz sıkıntılarımın bir nedene, içimin bir sözcüye ihtiyacının olduğu günlerden birinin haddinden fazla erken başlangıcı: O sanki hayatındaki her şeyi yoluna sokabilmiş gibi bir de ilkbaharı sevme cüretini gösterebilen şehir insanının suratını astıran, gri bir Ankara sabahı. Nasıl da anlar bu şehir bugün tüm zamanımı Tezer Özlü’ye adayacağımı, içimi nasıl okur; her lafı geçtiğinde kendisine hakaretler savurduğum, tekdüzeliğinden, kırsallığından, betonarmeliğinden dem vurduğum bu kent bile nasıl da yüzüstü bırakmaz beni. Günlerdir süren baharını kenara çekip de yağmurlarını salar üzerime ben gömülmüşken kampüsün en ıssız köşesinin en rahat koltuğuna. Bu küçük ayrıntı bile ruhumun güneşlerinin açmasını sağlayabilecekmiş gibi duruyor; yine de son anda kapısını tekrar sürgülemeye karar veriyorum içimin karanlık odalarının. Çünkü bugün Özlü konuşacak benim yerime, benim yerime hissedecek; hem benim hissedemediklerimi, hissettiğimden bihaber olduklarımı tattıracak bana, hem de kat be kat iyi yapacak benim yapacağımdan ve yapabileceğimden. İmrendiği üç yazarın mezarlarını mesken alan yolculuğunda o kendisine rehber seçtiklerinin peşinden giderken, ben de onu takip edeceğim. Yol kenarı kahvelerde, ıssız otel odalarında, boş yatak kenarlarında çiziktirdiği kelimelerle kendime dönecek, gömüldüğüm koltuktan, gömüldüğüm hayattan, gömüldüğüm ruhtan kendimi samanlıkta iğne bulur gibi çıkaracağım. KARKILI 2 Özlü, sınırlarımı kendi tren yolculuklarıyla buhar altında bırakacak bugün, tıkılıp kalmışlığımı, sıkışıp kalmışlığımı unutturacak bana. Ah, okumak ne mayhoş bir güzelliktir içinde ukde kalmışlara; yetinmek ne buruk bir hoşluktur başka maceraların kâğıtlardaki gölgeleriyle. Hazırım beni çekeceği çukurlara bu yazarın, kitabın arka kapağında “edebiyatın gamlı prensesi” diye saygısızca, fütursuzca tanımlanmış bu kadının beni götüreceği diyarlara hazırım. “Gamlı prenses” tanımı ona gam verecek tek şey olabilir bu kitaptaki kuvvetle muhtemel. Ancak bugün baştan savarcasına yazılmış tanımlara öfkelenmeyeceğim. Onu da benim yerime Özlü yapacak bir gün boyunca. Kapağını açıyorum ve salınmaya başlıyorum her zaman yazacağımdan ve yazabileceğimden daha güzel o kusurlu cümlelerin yelkeniyle yazarın uçsuz bucaksız okyanuslarında, kanallarla benimkine az buçuk bağlantılı olan okyanuslarda. Kusursuzluk kaygısının yok olmasıyla açılan pencerelerinden giriyorum bu saf, bu duru kelimelerin. Yazarla beraber ölümü sorguluyorum, hayatı sorguluyorum; varlıkla yokluğu birbirine karıştırıyorum boya ile tiner gibi, biri kendine çeken, biri iteleyen sadece bağımlı kokusuyla bile… Berlin’de yapıyorum bunu, Trieste’de, Viyana’da, Prag’da, S.Belbo’da… Gün çabucak geçtiğinde, bulutların grisi yerini hem kendisine benzer hem kendisinden çok farklı gün batımının grisine bıraktığında benim de yolculuğum bitiyor, gün boyunca defalarca yüzleştiğim sonluluk olgusunu bir kez daha vurgulayarak. Kitap bittiğinde ise olacağımı sandığımdan çok daha uzak bir yerdeyim ruhen. Saatlerdir girdiğim transtan ayılırken farkına varıyorum bu beklenmedikliğin. Tezer Özlü aşağı itmek yerine yukarı çekmiş beni. Yaşamın Ucuna Yolculuk, uçurumun kenarından aşağıya cesur bir bakış. Kıyıdan aşağıdaki sonsuzluklara bir atlayış değil, serin, karanlık sulara bir dalış değil. Yalnızlık içine KARKILI 3 kadar işliyor okurun ama acıtmıyor, karalar bağlatmıyor, yazgısına küstürmüyor yazarın; çünkü bu kendi seçimi. Böyle bir yalnızlığı hiçbir kadın yazardan daha önce böyle okumadığıma şaşıyorum; bu denli bağımsız bir tekillik, bu denli tanımlı, sağlam, yeterli bir yalnızlık... Özlü’nün ölümünden birkaç yıl önce kaleme aldığı bu denemeler kendini tanımanın, kendinin farkına varmanın, kendini tanımlamanın kusursuz bir örneği, o zamanın sosyal koşullarını rahatsız edecek kadar özgür bir kadının maceralarının birer müsveddesi. Yaşamın Ucuna Yolculuk bir yas değil alın yazısına, bir iç dünyada çırpınırken boğuluş hiç değil; herkesin kendi içinde tamamlaması gereken bu seyahate bir çağrı, bir rehber. Tezer Özlü artık öyküleriyle kendi içimin, ruhumun, kafa karışıklığımın sözcüsü olduğu kadar denemeleriyle geleceğimin de yol göstericisi. Çünkü o pak zihninden kalemine yansıyan bu en doğrudan eser, beklendiği üzere tüm hayatı askıya alıp kolları vücuda sararak bir köşede avuntu beklemeyi gerektiren ıssız bir durak değil; tam tersine gözlerin kararlılıkla dikilmesi gereken bir varış noktası. Ümit: Ne Siyah Ne Beyaz Her insanın içinde bir parça filozofluk yok mu aslında? İçimizdeki filozof, uykuya dalmadan önce, düşüncelerimizi ve gün içerisindeki anılarımızı akıl süzgecinden geçirirken doğar. Demek istediğim bir alışveriş listesinden çok daha farklı. Uykuya dalmadan önce, iç sesimizle yaptığımız yoğun felsefi tartışmalar... Fakat gerçek filozoflar, sadece bu an değil hayatlarının her saniyesinde iç sesleriyle derin bir konuşma içerisindedirler. Bunun en büyük örneklerinden biri Nietzsche, Irvin D. Yalom’un kitabında anlattığı gibi, bu bitmek bilmeyen konuşmaları günün her saniyesinde yaşıyordu. Kitap boyunca en sert ve yoğun iki tema gözüme çarpıyordu: ümitsizlik ve ölüm. “Ümit, Pandora’nın Kutusu açıldığında içinden çıkan son kötülüktür.” (Yalom 90) Nietzsche, böyle demiş kötülüklerin en büyüğü için. Bir kelimeye birçok anlam yüklenebilir. Çünkü onu algılayışınız veya kafanızda işleyişiniz farklıdır. Her ne kadar Nietzsche ümidi kötülüğün en büyüğü olarak nitelendirse de benim içimdeki filozof, ümidi hem kötü sonuçlar doğuracak hem de güzel durumlara sebebiyet verecek bir fiil olarak nitelendiriyor. Kendine ümit vermek kötü iken başka bir insana ümit vermek ölüm gibi durumlarda faydalı olabilir. İnsanlar hayatlarının dönüm noktalarında ümit etmekten geri durmazlar. Gelecek yaşantılarını belirleyecek olaylar karşısında kendilerini içi boş ümitlere bağlarlar. Çünkü içinde azim ve çaba olmayan bir ümit sonunda hayal kırklıklarına yol açabilir. Hayatlarının gidişatını etkileyecek sınavları da bunun en büyük örneğidir. Sınav dönemim boyunca bu durumun pek çok örneğiyle karşılaştım. Hiçbir çaba göstermeyip en iyisini ümit eden korkaklar… Kendine güveni olmayan insanlar gerçekleştirmek istedikleri eylemler karşısında korkakça ümit ettiler. Ümitlerini, göstermedikleri çabalarının üstünü kapatmak için kullandılar. Kısa süreli ağrı kesicilerini –ümitlerini- alıp, daha kötüsünü geciktirmeye çalıştılar. Ama aksine, ölüm ve hastalık kapıyı çaldığı zaman belki de en büyük ilaç ümit olabiliyor. Bu konuda Nietzsche ile yollarımız ayrılıyor. Çabalamayan insanların ümidindeki sert tavrım, hastalık ve ölüm geldiğinde eriyip gidiyor. Çünkü çabalamayan insanlar sorunlarını kendileri yaratıyorlar. Fakat hastalanan ve ölüme yaklaşan hastalar bu durumu tercih etmiyorlar. Kitapta, Nietzsche ölüm döşeğinde olan bir hastaya ümit vermenin onun ölmeden önce yapacaklarına engel olduğunu savunuyor. Nietzsche, o hastanın son nefesinin bir "son" olduğuna inanıyor. Ben ise o son nefesin bir "başlangıç" olduğuna inanıyorum. Hatta öyle bir başlangıç ki, sonu yok. Ölüm her insanı korkutmaz. Ölüm, hayatını istediği gibi yaşayamayan, istediklerini yapamayan, hayata doyamayanları korkutur. Hastayken ölümü düşünmenin korkunç sonuçları olabilir psikolojik olarak. Psikolojinin bozuk olması da sağlığı kötü etkiler. Ben – sağlığı her ne kadar kötü olursa olsun – bir insanın psikolojisini düzeltip, bu sayede sağlını da düzeltebileceğini savunuyorum. En azından denemenin kimseye zararı olmayacağını düşünüyorum. İşte bu psikolojiyi düzelten ilaç da ümit oluyor. Kanserin bir tedavisi yok, ama kendini motive eden, gülmeyi başarabilen, mutlu olmayı başarabilen ve bu sayede kanseri yenen onlarca hatta yüzlerce insan yok mu? Çocukları ve hayatları için ümitlerini koruyan insanların günden güne iyi gittiklerine birçok kez tanık oldum. Onları hayata bağlayan ümitleri oluyor. Ümit onları ayağa kaldıran bir ilaç hâline geliyor. Peki, bu durumda ümide karşı çıkmak tedaviyi reddetmekle aynı şey değil midir? Hangi kanser hastası alternatif bir tedaviyi reddedebilir ki… Arkada kalanları düşündüğümde ölüm döşeğindeki bir hastayı gülen yüzüyle hatırlamak isterim. Hani insanlar söylerler ya “Bir insanı en son nasıl görürsen öyle hatırlarsın.”. Ölmeden önce ümitli gözüken bir insan yakınlarının hatırasında o zamanki olumlu hâlleri ile kalacaktır. Onun hayata tutunma çabası belki de diğer insanlara da ümit olacaktır. Koray Reşber Kaynakça Yalom, Irvın D. Nietzsche Ağladığında. Istanbul: Ayrıntı Yayınları, 1996. . TOLGA ARIBAL 21302419 HAYALLERİNİN TAKİPÇİSİ OLMAK Paulo Coelho’yu benim açımdan farklı kılan nedir diye sorarsanız, Coelho’nun alışılmış , klasik roman anlayışıyla yazılmış romanlardan olay örgüsü bağlamında çok daha özgün olmasıyla ilişkilendirebilirim . Coelho kitabında okuyuculara farklılaştırılmış bir dünya sunmuyor fakat olayların gerek ele alınış biçimi gerekse düşüncelerin felsefi bir şekilde yorumlanması sizi bambaşka yerlere götürebiliyor. Bu anlamda klasik roman anlayışının tam aksine olayların üzerinden işlenen bir kitap değil de, bir düşünce, bir ideoloji üzerinden akan bir kitaptan söz edebilirim. Sanki , kitabı okuyanın en ufak bir olaydan bile büyük dersler çıkarabilmesi istenmiş. Yol gösterici ve çeşitli ahlak dersleri barından bir kitap Simyacı. Bu yüzden daha çok bir kişisel gelişim kitabı okuduğum izlenimine kapıldım. Kitap İspanya’da yaşayan sıradan bir çoban olan Santiago’nun ilginç öyküsünü konu alıyor. Her şey Santiago’nun aynı rüyayı iki kere üst üste görmesi ve bunları sorgulamasıyla başlıyor. Rüyasında Mısır Piramitlerinde bir hazine görmüştür ve bu hazineyi elde edebilmek için elinden geleni yapmaya karar vermiştir. Bunu hayatının bir numaralı gayesi , evrendeki bulunuş amacı olarak görmüştür. Kitapta bir kavramın üzerinde çok duruluyor. Evrendeki bulunma amacımız veya kişinin kendine zorunlu kıldığı mutlaka yapması gereken şey anlamına gelebilecek bir terim “ Kişisel Menkıbe ”. Bu sıradan çoban için de hazinenin peşinden gitmesi onun bir kişisel menkıbesi olarak yorumlanabilir. Kitap, herkesin evrende bir amacının bulunduğunu aktarıyor. Bu aynı zamanda kişinin hayata tutunması için bir dal olarak görülebilir. Örnek vermek gerekirse, hacca gitmek amacıyla yaşayan billuriye tüccarı için bunu kişisel menkıbe olarak değerlendirebiliriz. Bunun içinde daha çok çalışıp, ekonomik anlamda üst seviyeye çıkması gerekmektedir. Tüccar için bu sadece bir amaç değil, bir araçtır aslında. Eger gün gelip de hacca giderse kendi hedefini gerçekleştirmiş olacak fakat artık yapması gereken bir şey kalmadığı içinde kendini boş hissedecekti. Kelimenin tam anlamıyla yaşamak için bir sebebi kalmayacaktı. Santiago kendi menkıbesi için birçok zorluğa göğüs germiştir. Daha önce adım dahi atmadığı yerlerde birçok olayla karşı karşıya kalmıştır. Afrika’da kendisine yardım edeceğini söyleyen bir rehber tarafından dolandırılmış ve parasız kalmıştır. Bunun üzerine de para kazanmak için çalışmak zorunda kalmıştır. Beni şaşırtan nokta ise bu gibi şeylerin hiçbiri kitapta bir olumsuzluk olarak aktarılmaması, aksine doğruya giden yolda kazanılması gereken tecrübeler olarak görülmesidir. Eğer hazinesine ulaşabilmek için maddi sıkıntılarla karşılaşmasa belki de billuriye tüccarı ile karşılaşmayacak ve çalışması gerekmeyecekti. Hatta bir çöl kızına âşık bile olmayacak , İngiliz ve simyacı ile tanışamayacak ve onun engin bilgisinden faydalanamayacaktı. Oysa yolculuğu sırasında hayat felsefesi bağlamında kendini geliştirmiş, evrenin dilini öğrenmiş ayrıca simyanın temellerine dair çoğu fikri edinmiştir. Bunların hepsi hazineye ulaşması için evrenin gönderdiği bir işaret olarak görülebilir. Siz bir şeyi ne kadar çok isterseniz, evren de size hedefinize ulaşmanız için yardımcı olur. Evrene yaydığımız enerji bizi sonuca götürmeye yetecektir tabii ki yılmadan, bıkmadan hedeflerimiz doğrultusunda ilerlersek. Kitap her insanın yeryüzünde bir hazinesi olduğundan bahsetmiş. Hazinelerimize ulaşabilmek ise çaba gerektirir. Bence kitabın anlatmak istediği nokta tam da bu. Bir iş için çaba göstermezsek evren de bizim için yolları kapalı tutacaktır. Evrenin ruhu da bu olsa gerek. Simyacı birçok yönden ders niteliğinde mesajlar içeren bir kitap. İnsanın kendi gücünü bilip amaçları doğrultusunda çaba sarfederse başaramayacağı bir şey yoktur çünkü evrenin ruhu yanında olur mesajını vermek istiyor. Felsefi yönü biraz daha ağır bastığı için her okuyan olaylara daha farklı bir açıdan bakabilir, onları değişik şekilde yorumlayabilir, farklı sonuçlara varıp kendine dersler çıkarabilir. Ben kitabın, amacı olan bir insana eğer isterse hedefini gerçekleştirebileceğini, kalbinin sesini dinlemesinin onu doğruya yönelteceği fikrini vermek düşüncesiyle yazıldığını düşünüyorum. Bu yüzden kitabı bir kişisel gelişim kitabına benzettim. Simyacı, okuyucuyu etkileme potansiyeli oldukça yüksek bir kitap çünkü mistik bir havası var. Santiago yeri geliyor rüzgâr oluyor, yeri geliyor evrenin dilini yorumlayarak hazinesine ulaşmaya çalışıyor. Bana göre kişi bir kitabı okuyorsa kitaptan hayata dair tecrübeler edinmeli. Bu açıdan, Simyacı, herkesin verim alabileceği bir eser. Kesinlikle okunmaya değer. NAZIM HİKMET VE KUVAYİ MİLLİYE ŞİİRLERİ Nâzım Hikmet özellikle Kurtuluş Savaşı yıllarımızda en önemli vatan şairlerimizden birisi olmuştur. Dönemin İstanbul Hükümeti tarafından vatan haini olduğu gerekçesiyle çeşitli yerlere sürülmüştür. Hayatının büyük bir kısmı sürgünlerde geçmiş ve şiirlerinin çoğunu zindanlarda yazmıştır. Bu yüzden yazdığı bazı şiirlerinde zindanda olmasının getirdiği kasvetli duyguyu hissedebilirsiniz. Nâzım Hikmet çeşitli alanlarda değişik şiirler yazmıştır. Ben de Nâzım Hikmet’in önemli şiir kitaplarından biri olan Kuvayi Milliye’yi okudum. Kuvayi Milliye bana göre, Nâzım Hikmet’in okunması gereken şiir kitapları arasında ilk sıralarda yer alıyor. Kuvayi Milliye’deki şiirler kronolojik sıraya yakın bir şekilde yazılmış olup belli bir mantığa oturtulmuştur. Bu yüzden şiir kitabı, başından sonuna kadar okuyucuya olayların içindeymiş hissi vermektedir. Kitap başlangıç bölümünden ve ayrıca sekiz adet bölümden oluşmaktadır. Bu durum şiirlerin birbiriyle bağlantısını anlamamıza yardımcı olmaktadır. Ben de Kuvayi Milliye adlı şiir kitabındaki şiirleri bütünüyle ele alıp olabildiğince yorumlamaya çalışacağım. Nâzım Hikmet, Kuvayi Milliye’deki şiirlerinin tamamına yakınında çeşitli betimleyici ve tanımlayıcı sıfatlar kullanmıştır. Askerleri, halkı ve sarayda oturanları olabildiğince çok sıfatla betimlemiş ve okuyucunun gözünde canlandırmaya çalışmıştır. Örneğin Kuvayi Milliye’deki şiirlerinden biri olan “Onlar” adlı şiirinde askerlerin sudaki balıklar ve havadaki kuşlar kadar çok olduklarından bahsetmiştir. “Onlar” adlı şiirde askerleri korkak, cesur, cahil, hakîm gibi sıfatlarla anlatmaya çalışmıştır. Bu şekilde okuyucunun gözünde kişiler ve olaylar daha güzel canlanmıştır. Hatta ben, bazı şiirleri okurken olayları bizzat yaşamışçasına etkilendim. Sanki savaştaki cephede, hendekte saklanan askerler yanımdan geçiyordu ve bana bir şey anlatmaya çalışıyordu. Sırtında onlarca kilo yük taşıyan kadınlarımızın, analarımızın feryatlarını duyuyormuş gibi bir anda irkiliyordum. Bu tür gerçekçi duygulardan bir an olsun uzaklaşmadan kitabın sonuna geldim ve o savaşları bizzat yaşamışçasına kitabın etkisi altında kaldım. Nâzım Hikmet, şiirlerini son derece açık bir dille yazmıştır. Halkın genelinin okuyunca rahatça anlayabileceği bir dil kullanmış ve ağdalı anlatımdan uzak durmuştur. Hatta bazı şiirlerinde okuyucuya roman okuyormuş hissini yaşatmıştır. Bunun nedeni ise dizelerin çoğunda yüklem kullanmasıdır. Yüklemler sayesinde şiir kitabının akıcılığı roman akıcılığına iyice yaklaşmıştır. Okuyucu hiç duraksamadan, tek okuyuşta şiirin özünü rahatlıkla anlayabilmektedir. Şiirlerde okuyucunun aklında soru işareti bırakacak nitelikteki dizeler oldukça azdır. Genelde somut ifadelere yer verilmiştir ve soyutlamalardan kaçınılmıştır. Somut ifadelere çokça yer verilmesini, olayların ve kişilerin daha gerçekçi yansıtılma ihtiyacından doğduğunu düşünüyorum. Çünkü ortada bir savaş söz konusudur. Örneğin Erzurum ve Sivas Kongresi’nin ikisinde de çıkarılmaya çalışılan mandacılık fikrinin reddedilişi Nâzım Hikmet’in şiirlerinde oldukça net ve çarpıcı şekilde ortaya konulmuştur. Bunun gibi olaylar ve yaşanan gelişmeler ancak somut sözcüklerle anlatılabilir. Zaten bu durum soyut sözcüklerle anlatılmaya çalışılsaydı okuyucuda istenilen tesiri bırakamazdı. Özellikle “Muharebeler ve Düşman Elinde Kalanlar ve Kâzım’ın Hikâyesi” adlı şiirde olduğu gibi birçok şiirde yıllara, aylara ve hatta günlere yer verilmiştir. Bu şekilde yaşanan olaylar kronolojik sıraya göre anlatılmış ve okuyucunun yaşayabileceği olası kopuklukların önüne geçilmiştir. Olayları daha da gerçekçi kılmak için mevsimlere yer verilmiş ve o anki şartlar okuyucuya daha iyi yansıtılmıştır. Mesela yazın gerçekleşen bir savaşta askerlerin su kıtlığı çekmesi veya kışın gerçekleşen bir savaşta cephedeki kadınların ve askerlerin donma tehlikesiyle karşı karşıya kalması okuyucuya daha gerçekçi bir şekilde anlatılabilmiştir. Bu şekilde okuyucu mekân, zaman ve olayı bildiği için şiirde anlatılanları daha net ve somut şekilde kavrayabilmiştir. Genellikle savaş dönemini anlatan şiirlerde, romanlarda olduğu gibi mekân, zaman ve olay bilgisine genellikle yer verilir. Çünkü şair savaşta yaşanan olayları ve talihsizlikleri daha etkili ve gerçekçi şekilde anlatmak istemektedir. Sonuç olarak Nâzım Hikmet, Kuvayi Milliye adlı şiir kitabındaki şiirlerini savaştaki duyguyu ve Kuvayi Milliye ruhunu en iyi yansıtabilecek şekilde yazmıştır. Şiir kitabındaki şiirlerde mekân, olay ve zaman üçlüsüne yer verilmiş olması, şiirlerini gerçekçi ve somut bir dille yazması savaştaki duyguyu yansıtabildiğinin en önemli kanıtıdır. Gerçekçiliği arttırmak adına savaştaki karakterleri olabildiğince betimlemesi ve anlatması oldukça doğru olmuştur. Akıcı bir dil kullanması ve anlaşılırlığı arttırmak adına dizelerinde yüklemlere bolca yer vermesi de savaştaki duyguyu ve Kuvayi Milliye ruhunu yansıtmak adına oldukça isabetli olmuştur. Bize de genç nesiller olarak, Nâzım Hikmet’i daha iyi anlamak ve Kuvayi Milliye ruhunu yaşatmak adına onun eserlerini okuma ve çevremize olabildiğince faydalı bir birey olma görevi düşmektedir. Berkay Göktuğ AVCI HACI ÇAKIN 21802641 BİLİNMEZE DOĞRU “Ben büyüyünce dünyayı gezeceğim, her yeri göreceğim.” derdim gördüğüm herkese. Çocukken herkesin vardır bir hayali. Ama benzer hayallerdi hep; kimisi araba almak ister, kimisi doktor olmak, kimisi de futbolcu olmak. Benimki ise biraz farklıydı. Ben dünyayı gezmek, her yeri görmek istiyordum. İlerde hangi mesleği yapacağım ile alakalı isteğim veya herhangi bir nesneye sahip olma arzum hiçbir zaman dünyayı gezmek isteyişimin önüne geçemedi. Kendimi bildim bileli bir yerleri gezmeye çalıştım. Lise hayatım boyunca kendi ülkemin birçok şehrini gezmiş, görmüştüm. Artık sıra yurtdışındaydı. Hem hazırlık okuyup dilimi de geliştirmiş-ya da ilk adımı atmak için kendimi böyle kandırmış da olabilirim- ve ailemi ikna etmiştim. Her şeyi çok erkenden ayarladığım için -tam tamına 6 ay önceden- heyecanlı bekleyiş biraz uzun sürdü. Avrupa’ya gidecek, hiç tanımadığım kültürler görecek ve bir ay orada kalacaktım. Benim için en heyecanlı kısmı hiç yemediğim, adını daha önce hayatımda hiç duymadığım yemekleri deneyimlemek olacaktı belki de. O gün geldi ve tüm resmi işlerden sonra sonunda ayağımı yabancı topraklara basmıştım. Gezime Budapeşte ile başlamıştım. Avrupa’nın mega şehirlerini görmeden önce uyum sağlamak adına Budapeşte gidilebilecek en doğru yerdi. Balkanlara yakın olmasından mütevellit bizim kültürümüzle Batı kültürü arasında tam bir köprü gibiydi. Sanki Türkiye’nin bir şehrine restorasyon yapılmış gibiydi. Mimarisi Batı’ya daha yakın olsa da insanları cana yakınlığıyla bizim insanımıza benzerlik gösteriyordu. Bir şey sorduğum zaman gerçekten yardımcı olmaya çalıştıklarını hissedebiliyordum. Avrupa’nın kalan kısımlarına doğru gittikçe bu yardımlaşma samimiyeti azalıyor ve insanlar arasındaki mesafeler artıyordu. İnsanlar yardım istediğimizde veya bir şey sorduğumuzda tehdit etmişiz gibi bakıyorlardı. Batı’ya doğru gittikçe bizim ülkemize özgü şeylerden uzaklaşıyorduk ve bu yüzden gitgide gerçekten yabancı olduğumuzuz farkına varıyorduk. Gezinin başında beni rahatsız etse de bu durum, bunu önemsememeye karar verdim. Çünkü hayatımda hiç görmediğim yerlere ayak basıyordum ve bu her zaman olmuyor. Şehirlere ilk girişimde heyecandan kalbimin dizginleri kaybediyordum. Ben bu hissi bir yerlerden hatırlıyordum, çocukluktan... Çok istediğim kumandalı araba alınıp eve geldiğimde heyecandan kalbim çok hızlı atardı ve o oyuncak kutudan çıkana kadar geçmezdi bu his. Aslında büyümüyordum sadece hayattan beklentilerim değişiyordu. Bu heyecanı bir miktar azalttıktan sonra şehri izliyordum bir süre. Her şehir bir vücut sanki, arabalar kan hücrelerine, yollar damarlarına, evler hücrelerine benziyor. Her hücrede bilmediğimiz bir olay, bir karmaşa var. Tüm bunları düşündükçe sadece bir şehir bile büyüklüğüyle gözümü korkutuyordu. Bu karmaşayı tümden ele alamazdım ve ben de içine girmeye karar verdim. Bu yüzden gezi boyunca en çok yaptığım ve yorucu olsa bile çok zevk aldığım şey bilmediğim şehirlerin bilmediğim sokaklarında kaybolmaktı. Bunu yapmaya Roma’da başlamıştım ve muhtemelen buna en uygun şehir ise Roma’ydı. Roma dar, tarih kokan sokaklarıyla siz istemeseniz de sizi şehrin akışına çekiyor. Roma’yı gezerken içimden “Burada yaşayan insanlar her gün bu tarihle uyanıp her gün bu tarihle uyuyorlar.” diye düşünmüştüm. Öyle ki her adımımda tarihe şahitlik ediyordum sanki, Kolezyum’a bakarken bir gladyatörün savaşına, Vittorio Emanuele’ye bakarken imparatorun halka seslenmesine… Şehrin bu tarihselliği benim adeta başımı döndürmüştü. Ama tüm bunlar kesinlikle büyük bir yanılgıydı. Bunu gezimin ilerleyen kısımlarında fark ettim. Bir şehri anlamak, oradaki insanların hissettiklerini hissetmek için sadece turistik yerleri görmek yetmez, turistik yerleri görmekten çok daha fazlası gerekliydi. Oradaki insanların duygularını ve ne düşündüklerini elbette ki bu kadar kısa süre içinde anlayabilmek imkansızdı. En azından tahmin edebilmek ve azıcık da olsa oradaki havadan etkilenebilmek için olabildiğince şehrin yerlilerinin olduğu kısımları görmeye, oraları da adımlamaya çalıştım. O tarih kokan turistik yerlerden eser yoktu ortada. Öyle bir sessizlik vardı ki zaman zaman ürkütücü bile olabiliyordu. Hiçbir etkileşim yoktu ortada. İnsanlar sadece kendileri yaşıyormuş da etraflarındaki herkes birer nesneymiş gibi davranıyorlardı. Avrupalılar-özellikle Batı’ya yaklaştıkça- daha modern şehirlerde ve tarihin içinde yaşıyorlar gibi gözükseler de insanların içleri çölleşmişti. İnsanlar birlik olmaktan, duygudan ve samimiyetten yoksun yaşıyorlardı. Belki de ben çok yabancı kaldım ve hiçbir şey hissedemedim. Her ne olursa olsun bizim ülkemizde olan samimiyet, misafirperverlik ve sıcaklığa dair benzer hiçbir şey yoktu ortada yani. Sadece şehirler tarihi değildi, insanların hisleri ve duyguları da tarih olmuş. Gezim bittiğinde hayallerim için merdivene ilk adımı atmış olmanın huzuru vardı. İlk adımı atmıştım ve arkası geleceğine hiç şüphem yoktu. Bu gezi bana ülkemizdeki samimiyetin ve sıcaklığın ne kadar değerli olduğunu gösterdi. Eve girerken anneme kurduğum cümle tam olarak şöyleydi;” Dünyayı gezerim ama ülkemden başka yerde yaşayamam.”. Gerçekten Var mı Baba Gibisi? Sevgi Söylemezgil!1Şimdiye kadar birçoğumuzun hayal kırıklıkları olmuştur.Bu kimisi için eve geldiğinde istediği yemeğin yapılmaması, kimisi için bir sınavdan istediği puanı alamamak, kimisi içinse birine gösterdiği ilginin karşılığını alamamasıdır. Benim içinse normal bir aileye sahip olamamaktı. Diğer insanların problemlerini kendiminki ile kıyasladığımda onların problemleri bana çok saçma ve önemsiz geliyordu.Çoğunun ailesi bütündü, annesi tüm gün işte olmuyordu ve en önemlisi aile sıcaklığı hissini biliyorlardı. Elindekilerinin kıymetini bilmedikleri için her zaman onlara kızardım. Ailelerinden istedikleri on beşinci çift ayakkabının alınmaması onlar için dünyanın en büyük sorunu hâline gelirken benim için bir lükstü ve onların bu kadar nankör olmaları beni rahatsız ediyordu. Diyeceksiniz ki: “Senin ailenin nesi var?” Aslında bu soru “Nesi yok?” olmalı. Annem ve babam ben küçükken ayrılmışlar. Tamam, bu kısımda sorun yok. Sonuçta etrafımda bir sürü parçalanmış aile var, normal bir durum fakat bu parçalanmış ailelerin çoğunun ortak yanı çocuğun her zaman ön planda tutulmasıdır. İşte bu kısım bizim ailemizde biraz eksik. Sanırım bu konuda en dolu olduğum kişi ise babam. Yıllardır arayıp sormaz, ben her aradığımda ise “Beni hiç aramıyorsun, küçüklerin arayıp sorması lazım” der durur. Anneme ve bana hiçbir maddi destek vermediği gibi manevi anlamda da bir şey yapması gerektiğini düşünmez. Sanırım böyle bir insanın hayatımdan çıkması benim başıma gelen en güzel şeylerden biri. Çoğu kitapta veya televizyon dizilerinde babanın ve kızının aşkının kutsallığından söz edilir. Sözde kızlar her zaman babalarını daha çok severlermiş. Benim açımdan bakınca bu çok yanlış bir genelleme. Hayatımın hiçbir döneminde babamı çok sevdiğimi hatırlamıyorum. Hatta nefret etmediğim bir anımı bile hatırlamıyorum. Babasız yaşamaya alışmıştım çünkü öyle büyümüştüm. Bir babanın ne işe yaradığını bile bilmiyordum. Benim her anımda yanımda annem olmuştu ve sanırım o babamın yerini fazlasıyla dolduruyordu. Babam ise sadece küçükken biraz vakit geçirdiğim bir yabancıdan ibaretti. !2Bir babanın faydalarını anlamak yaklaşık on bir yılımı aldı. Büyüdükçe daha çok fark eder oldum. Eskiden “Benim babam neden böyle?” veya ”Neden ben?” tarzı sorular sormazdım çünkü başkalarının babasıyla ilişkisini merak etmiyordum. Bu soruları sormaya başladığım an babam en büyük hayal kırıklığım hâline geldi sanırım. Son birkaç senedir arkadaşlarımın babası ile ilişkilerine imrenir oldum. Okuldan sonra babalarının gelip onları almaları ve birlikte alışverişe gitmeleri, başları her sıkıştığında babalarını aramaları ve babalarının gelip onların problemlerini çözmeye çalışması dikkatimi çekmişti. Ben her zaman kendi alışverişimi kendim yapar, sıkıntım olduğunda ise problemimi kendim çözmeye çalışırdım çünkü anneme söylesem bile işi yüzünden çoğunlukla gelemezdi. Her şeyi kendim halletmek zorundaydım. Bu büyük bir eksi gibi görünse de artıları da vardı. Artılarımı bu şekilde kazanmamış olmayı dilerdim ama belki de böyle çok daha hızlı bir yol katettim. Genelde okuldan eve geldikten sonra hep yalnız olurdum. Karnım acıktığında yemeğimi kendim hazırlardım, televizyonun uydusu bozulduğunda kendim tamir ederdim. Bunlar şu an basit şeyler gibi görünse de dokuz on yaşlarındayken oldukça zor şeylerdi. Peki babamla ne alakası vardı? Eğer babam yanımızda olsaydı belki de annemin uzun saatler boyunca çalışmasına gerek olmayacaktı. Yemeğimi o hazırlayabilirdi, veli toplantılarına gelebilirdi ve en önemlisi de omuzlarında bu kadar yük olmayabilirdi. Hayatımın bir kısmını bu ihtimalleri düşünerek geçirdikten sonra bunların bir işime yaramadığını fark ettim ve açıkçası boşverdim. Hiç kimseye ihtiyaç duymama duygusu halâ kişiliğimin büyük bir bölümünü kaplıyor ve on sekiz yaşında iseniz gerçekten çok kullanışlı bir hâle gelebiliyor. Bunlar için belki de babama bir teşekkür borçluyumdur. Beni ben yapmama yardımcı olduğun için teşekkürler baba! !3Ekin Üstündağ 21602770 NE İLGİNÇ ŞEYLER Bugün, Susan Wise Bauer'ın Batı Biliminin Öyküsü - Aristoteles'in Yazılarından Büyük Patlama Kuramına adlı kitabının bende uyandırdıklarını yazıyorum. Bilimi takip etmeyi seven biri de olduğum için bu kitabı listede bulmak çok büyük bir şans oldu benim için. Boş zamanlarımda tekrar tekrar göz atabileceğim bir kitabım oldu. Adından da anlaşılabileceği üzere kitap, Antik Yunan filozof- bilim adamlarından başlayarak Albert Einstein ve günümüz bilim adamlarından bazılarının yaptıkları işleri ile düşündüklerini ve bugün yapılan bilimin metodolojisinin tarihini anlatıyor ve fazlasını merak edenler için de her bölümün sonunda kaynaklarını da sunuyor. Özellikle Antik Yunan filozofları çok ilginç. Bu adamları birer birer okuyunca Batı'nın yaşadığı Rönensans'ı daha iyi anlıyorum. Bu insanların yaptıkları ve düşündüklerini görünce hakikatten afallayıp kelimenin tam anlamıyla yeniden doğuyor insan. Dünya'nın yuvarlak olduğunu söyleyenlerden tutun Dünya'nın çevresini hesap edenlere, evrime benzer basit biyolojik teorilere (Bauer, 2015,s. 31), Dünya'nın suyun üstünde değil de boşlukta durduğunu söyleyenlere kadar bugün modern yöntemler sayesinde öğrenebildiğimiz ne kadar bilgi varsa illaki birini düşünebilmişler. Bu adamların ellerinde teleskop, uzay mekiği ya da deney tüpleri olmadığı için de keşifleri inanılmaz önemli oluyor. Yunanlıların ilginçlikleri dışında, bilimdeki her buluş, icat ve keşfin ilginç bir tarafı bulunuyor. Hatta bazen keşfin kendi ilginçliğinden çok, bulan kişiler olayları daha da garipleştiriyor. Öyle ki jeolojinin ilkelerinden biri olan sedimantasyonu keşfeden James Hutton aslında bir doktor (Bauer, 2015,s. 140), bilimsel yöntemde varsayımların deneye tabi tutulmasını iddia eden Francis Bacon aslında bir avukat ve hukukçu (Bauer, 2015,s. 74), kalıtımın babası Mendel bir rahip (Bauer, 2015,s. 206), Türlerin Kökeni'nin yazarı ve evrim kuramının babası Darwin ise ilahiyat mezunu bir doğa meraklısı (Bauer, 2015,s. 196). Bu dört insanın da keşifleri kendi alanlarının dışında gibi gözüküyor fakat bu onları engellemiyor merakları onları eserlerini gerçekleştirmelerini sağlıyor. Aynı şekilde, 20 yüzyılın en çok konuşulan bilim adamı Albert Einstein'ın Zürih Üniversitesine asistanlık başvurusu iyi bir öğrenci olmadığı için geri çevriliyor, bir jeoloji profesörü olan Eduard Suess üniversiteyi bitirmiyor bile, diploması bile olmadan profesör oluyor ve bilime atılıyor. Bu iki bilim adamı da meraklarına yenik düşüyorlar ve bilim yapmayı seçiyorlar. Doğanın kendisi ve doğayı inceleyen bilimin kendisi bu kadar ilginç olduğu için Avrupalılar eninde sonunda anlamışlar hangi yolda yürüneceğini. Fakat İslam alemi anlayamamış. Bizler bunca şeyi gereksiz bulup ilgilenmiyoruz ve yerimizde sayıyoruz. Merak etmememiz gerektiği kültürümüze bile girmiş. Örneğin, "Merak insanı mezara sokar" diye atasözümüz bile var. Yine hiçbir şeyi merak etmediğimizden olacak, insanlarla medeni bir şekilde tartışamıyoruz bile. Bizimkisi söz dalaşına dönüyor, karşımızdakini dinlemiyor, ona vereceğimiz cevapla ilgileniyoruz sadece. Oysa bugünden tam 2500 yıl önce Antik Yunan da bile, bazı, insanlar medeni(!) bir şekilde tartışıp ortak bir karara varabiliyormuş hem de birbirlerini kırmadan hatta memnun ederek. Örneğin, Thales ve Anaksimandros Dünya'nın neyin üzerinde durduğu hakkındaki tartışması, Thales kendi fikrini sunuyor, Anaksimandros mantıksız buluyor ve daha mantıklı bir seçenek sunuyor ve Thales de aklına yattığı için onun fikrini kabul ediyor. Oysa, bizde böyle bir tartışma olsa her iki tarafta kendisinin daha iyi bildiği söyleyecek, ya fiziksel bir kavga çıkacak ya da herkes avazı çıktığı kadar bağıracaktı. Sonuç olarak, bu dünyada merak eden ve merakının peşinde koşan insanlar bilime, sanata ve felsefeye yön veriyor. Bilimin, sanatın ve felsefenin bulunduğu toplumlar da ilerleyebiliyor ve gelişebiliyorlar. Ayrıca, bu merak öyle bir şey ki diplomasız adamı bile profesör yapabiliyor. Bu yüzden, merakın bizi mezara götüreceği inancını yitirdiğimiz ve kendi aramızda tartışabildiğimiz gün sanırım bizler de batı toplumları gibi ilerleyebileceğiz. KAYNAKÇA Bauer, S. W. (2015). Batı Biliminin Öyküsü - Aristoteles'in Yazılarından Büyük Patlama Kuramına. İstanbul: Alfa Basım Yayım Dağıtım San. ve Tic. Ltd. Şti. Öznur Öztürk 1 Annelik Kavramı Üzerine Bir Eleştiri Doğduğunuz andan itibaren belli kalıplara ve öğretilere maruz kalıyorsunuz, onlarla büyüyorsunuz ve bunlara uymanızı bekliyor aileniz, çevreniz, kısacası toplum. Küçük kız çocuklarına, özel günlerde gelinlik benzeri beyaz tüllü elbiseler giydiriliyor. Bir oyun oynuyorsunuz, adına ‘’evcilik’’ deniyor ve içinde anne ve baba rollerinde kişiler var. Şarkılar, türküler anneliğin kutsallığını anlatıyor, yuvayı yapan da dişi kuşmuş ve analar ne cefalar çekiyormuş. Tüm bu parçalar tek bir amaca hizmet ediyor; kadına biçilen görevin annelik olması. Evlenmek ve anne olmak, kadın olmanın doğal bir parçası haline geliyor. Toplum kadına bunu dayatıyor ve uymasını bekliyor. Öyle ki buna uymayan kadını mutsuz ederek ve topluma kabul edilemez göstererek cezalandırıyor. Toplum birçok öğretisini ve beklentisini böyle böyle işliyor insanlara ve biri çıkıp ses çıkarmadıkça da düzen böyle devam ediyor. Toplumun kadından ilk beklentisi vakti geldiğinde ‘’münasip biriyle’’ evlenmesi. Vakit kavramı burada önemli, çünkü erken olsa yadırganıyor, geç olsa ‘’evde kalmış’’ yaftası yiyorsunuz. Yani evlenmeniz gereken zaman dahi toplum tarafından belirleniyor. Evlenebilmek için bir partner gerekiyor ve tabi ki bu partner de toplumun koyduğu standartlara uymalı. Ailesini geçindirebilmeli, kötü alışkanlıkları olmamalı ve bu adamı sevmeseniz de standartlara uyuyorsa ‘’Kızım zaman geçtikçe seversin, ben kocamla hiç tanışmadan evlendim.’’ gibi yorumlar duymak işten bile değil. Eğer evlilik aşamasını tamamladıysanız diğer aşama üreme, zaten evliliğin bu denli büyütülmesinin sebebi de kadının anne olmasını sağlayan, toplumun gözünde legal olan tek yol olması. Evlilik burada kadının cinselliğini sınırlandıran ve kontrol altına alan mekanizma görevi görüyor. Toplum erkeğin bekareti üzerine tek söz söylemezken kadının ‘bakire’ olması da en önemli şartlardan. Çünkü biyolojik olarak toplumun erkeği sınırlayabileceği ya da kontrol edebileceği bir mekanizma yok. Fakat kadın için ‘kızlık zarı’ denilen, biyolojik görevi hijyenle bağlantılı olmasına rağmen, toplumdaki işlevi kadını kontrol altına alıp baskılamaya yarayan bir mekanizma var. Bu yüzden toplum bekaret kartını kadın üzerinde çok etkili oynuyor ve ilk gece safsatalarıyla bunu güçlendiriyor. Sonuç olarak baktığımızda, kadının cinselliği kocasına aittir ve bunu da anne olmak için kullanır öğretisi toplum tarafından pompalanıyor. Annelik, toplumun kadından başarmasını beklediği en önemli görev denilebilir. Anneliğin ne kadar kutsal ve kadını tatmin edici olduğu üzerine olan anlatıya doğumumuzdan itibaren maruz kalıyoruz. Bebekken dinlediğimiz ninnilerden tutun da oynadığımız ilk oyunlarda dahi annelik motiflerini görebiliyoruz. Anasınıfındayken bir oyuncak bebeğiniz oluyor ve ona annelik yapıyorsunuz, onu seviyor, koruyor ve ihtiyaçlarını gideriyorsunuz. Annelere şiirler, şarkılar yazılıyor, bunlara her fırsatta maruz kalıyor ve söylüyoruz. Büyüyünce ne olacaksın diye sorulduğunda ‘’Anne olacağım!’’ diye cevap veren küçük çocuklar var. Peki o yaştayken tüm bu yaptıklarınızın sizi mutlu etmesinin sebebi oyun olması ve amacının da eğlenmek olması mı, yoksa annelik kavramına ilişkin kendi hislerimiz mi? Cevap ne olursa olsun sonuç aynı, deneyimlerimizdeki mutluluğu ve güzelliği kavramın kendisine bağlıyoruz. Hele kendi annenizin sizi yetiştirmek için kendinden ödün verdiği şeyleri gördükçe annelik kavramının altı daha da doluyor. Annelik bir kadın için en önemli sıfat halini alıyor böylece. 2 Anneliğin önemsiz olduğunu söylemiyorum fakat toplumun bu kavram üzerindeki pompalaması o kadar güçlü ki kendini annelik üzerinden anlamlandıran kadın sayısı azımsanmayacak kadar çok. Çağımızın popüler kavramları ‘bireyselleşme’ ve ‘özgürleşmeye rağmen, annelik kadını eve bağlayan bir pranga. Kadın kendine verilen bu görevi en iyi şekilde gerçekleştirmek için birçok şey yapıyor. Çocuk doğurmaktan öncesi ve sonrası kadın için farklı toplumsal baskılar içeriyor. Öncesinde anne olmanın güzelliği anlatılıyor ya da evlenen çiftler çocuk üzerine sorularla sürekli sıkıştırılıyor. Anne olmayan ya da olamayan kadın çevresi tarafından eksik görülüyor. Tüm bu etkilere maruz kalan anne olmayan kadın dahi kendini eksik görüyor. Bebek sahibi olduktan yani ‘anne’ olduktan sonrası da pek parlak değil kadın için. İyi anne olmak çok önemli çünkü insan olarak sahip olduğunuz değer, ne kadar iyi bir anne olduğunuzla ölçülüyor. Yetiştirdiğiniz çocuğun başarı ya da başarısızlıkları size atfediliyor. Çocuğuyla toplumun kendinden beklediğinden daha az ilgilenen anne ayıplanırken, isteneni yerine getiren kadın iyi anne olarak görülüp övülüyor. İşte bu yüzden bu dikteyi kabullenen kadınlar daha iyi anne olmayı başarmayı, kendilerini gerçekleştirmenin önüne koyuyorlar. Hayattaki başarısı anne olmak olan ve bunu başarmak için çok şeyden vazgeçmiş kadınlar var. Daha iyi anne olabilmek için işini bırakmış, tüm varlığını bu göreve adayan kadınlar. Belki de eş seçerken ‘’iyi baba’’ arayanları bile var. Tüm bu vazgeçişler ve çabalar, kadının bu kavrama daha da bağlanmasına ve tüm hayatını bunun çevresinde şekillendirmesine sebep oluyor. Mutsuzluğunu bu kavramı daha da iyi icra ederek bastırmaya çalışıyorlar. Anneliğin kadın için tümüyle tatmin edici olduğu anlatısından sıyrılmak ya da daha az inanmak mümkün. Bu da kadının eğitimiyle sağlanabilir. Daha eğitimli kadın toplum baskısının daha çok farkına varıyor ve kararlarında daha etkin hale gelebiliyor. Kendinin farkına varan, eğitim yoluyla maddi ve manevi özgürleşen kadın başarabiliyor bunu. Anne olmaktan vazgeçmiyorlar tabi ki, ama hem anne olup hem de kendi hayatlarını sürdürebiliyorlar. Böylesi hem anne hem çocuk için daha sağlıklı bana göre. Kadın bilinçli ve çocuğu için gerekenleri yapıyor, aynı zamanda kendini de ihmal etmiyor. Anneliğin kendini gerçekleştirmenin önünde bir engel olmasını önlüyor. Kendinin farkında olan, özgür kadınlarla birlikte yaşama dileğiyle! İLAYDA GÖZAÇAN AŞK ÖLMEZ Aşk acısı.. Her acı unutulur ama mutlaka ardında bir iz bırakır. Severek ayrılanlar, nefretle ayrılanlar.. Nasıl ayrılırsanız ayrılın, eğer o kişi hayatınıza girdiyse ve kalbinizin en küçük bir yerine bile dokunduysa sizden koptuğu zaman dokunduğu yerden kanamaya başlar kalbiniz. Beraberken değil de sizden koptuğu zaman anlarsınız değerini. Ama yapacak bir şey yoktur. O artık ya çoktan başkasının kalbine tutunmuştur ya da sizin ulaşamayacağınız kadar uzaktadır. Ölüm kadar uzaktadır artık sizden. Ölüm, yaşarken farkında bile olmadığımız ama aslında yaşamın değerini bize en iyi anlatan.. Dedim ya yaşarken değerini bilmediğiniz anlar, ölüm kapıya gelip çatınca bir anda değerlenir. Fakat ölüm geldiğinde geriye sadece anıları değil kalbinizde geçmeyecek bir yarayı da bırakır. O yara o kadar sinsidir ki sizi yıllarca zehirler ama asla öldürmez. Bu yara sadece onu kaybettiğiniz için değildir. Onunla beraber geçirdiğiniz anıları bir daha asla yaşayamayacağınızın bilincindesinizdir artık. Elbette bir daha geri dönemeyeceksiniz o anılara, onun kollarına. Belki de bir daha asla sevemeyeceksiniz. Belki de daha kaç denizde yitip gideceksiniz. Yırtık yelkenlerle yol almaya çalışacaksınız. Çektiğiniz kürekler boşa gidecek çünkü bir kere girdaba girdiniz ve kaçış yolunuz yok. Hayat sizi ölümün ve aşkın girdabına attı bir kere. Elinizde kalan son resminize bakacaksınız bir daha asla aynı pozu veremeyeceğinizi bile bile. Tek damla gözyaşı gelip konacak gözlerinize. Boğazınız düğümlenirken gözleri gelecek aklınıza. Ve bırakacaksınız kendinizi tekrar o kuyuya. Tırmanmak için tutunacak bir yer bulamayacaksınız. Yukarıdan gelen ışığı ve yardım elini bekleyeceksiniz ama kimsenin eli yetişmeyecek size uzanmaya. Ya siz yine kendi karanlık kuyunuzda kurtarılmayı bekleyeceksiniz ya da size gelen insanları da o kuyuya çekeceksiniz. Ölümün ayırdığı insanları unutmak zor, hatırlamak kolaydır. Yaz akşamları esen rüzgarın getirdiği yasemin kokusu size onu hatırlatabilir. Belki beraber dinlediğiniz bir şarkı, belki karşı kaldırımdan gelen el ele tutuşan bir çift, belki de sadece sıcaklığını hissetme ihtiyacı.. Siz tam unuttum derken bir şekilde karşınıza çıkarır hayat. En kötüsü de gecelerdir aslında. Herkesin kendi haline çekildiği, sizin de kendinizle hesaplaştığınız saatlerdir geceler. Sanki gün boyunca kuyuda kalmak yetmiyormuş gibi, hayatınızda gün ışığına hasretken zemheri gece koynuna çağırır sizi. Karanlığın içinden bağırır bir ses senin hatandı diye. Pişmanlık duygusu başlar gecelerde. Yaptığınız hataları haykırır gece size suratınıza tükürürcesine. Siz pişmanlık duydukça uykunuz da size düşman olur. Ve yine dönmeye başlar kafanızda deli düşünceler. Keşkelerle dolu cümleleriniz dönüp durur kafanızın içinde. Yaptığınız hataları telafi etme şansınız yoktur artık. Hayatın ne zaman nerede ne yapacağı belli olmuyor. Sadece bir an bile olsun görebilmek için neler vermezdiniz değil mi? Hani o duygu var ya onu görebilmek için canınızı vereceğiniz duygu, işte o an yine sarılacaksınız hayata. Yaşadığınız tüm acılara inat ayağa kalkacaksınız. Kalkarken anılarınızdan destek alacaksınız. Yaşadıklarınızdan ve pişmanlıklarınızdan ders çıkaracaksınız. Elinizden gelen bir şey yok. Ne demiş şair "Artık demir alma günü gelmişse zamandan, meçhule giden bir gemi kalkar bu limandan". Geminin kalkma zamanı geldiğinde sirenler çalmaya başlar. Ayrılık vaktinin geldiğini sirenleriyle işler kalbinize. Sirenlerin o tiz sesi kalbinizi yırtmaya başlar. Aynı hayatın ölümle beraber iş birliği yaparak onu sizden aldığı gibi. Sizden kopardıkları insanlar da giderken kalbiniz yırtılır hatta parçalanır. Gittiğinde ise geriye gözyaşlarınız, anılarınız ve paramparça bir kalp bırakır. Barış ErdağıZaman ve DoğrularZaman, biz ne yaparsak yapalım bir şekilde ilerler. Geriye almak mümkün değildir, sadece ileri alınabilir. Bir şeyleri seçmeden, yapmadan önce, seçerken ve sonrasında... Yaptığımız seçimlerse zamanın biçime kavuşmasını sağlar, ilerisini şekillendirir. Seçimimizin doğruluğu veya yanlışlığı sonraki seçimimizi etkiler. Peki, ya yanlış bir seçim yaptıysak, bir daha seçemez miyiz? Elbette seçebiliriz ancak yanlış seçimimizin bize kaybettirdiği zaman asla geri gelmez. Yanlışın içerisinde doğruyu aramaya başlarız, bulduğumuz anda içine atlarız. Sonra, o doğrunun içerisindeki yanlışları çözümlemeye başlarız ve yine belli başlı seçimlerimizi değiştiririz. Seçim yapmamak da bir seçimdir. Sonucuna katlanırız, doğru mu, yanlış mı arayışına dalarız her seçimin sonunda olduğu gibi. Peki, doğru seçim nedir? En doğru seçimleri yaptığını söyleyen insanın bile içinde bir uktedir bu. ''Ya başka türlü olsaydı?'' diye. Cevap, her seçimin yanlış olduğudur. Hayatın işleyişinden kaynaklı bir paradoks...Bir gün yaşlı bir adama sormuşlar, ''Ne için yaşıyoruz?'' Yaşlı adam gayet bilinçli bir tonda ''Bu sorunun cevabını bulmak için yaşıyoruz.'' cevabını vermiş. Yaptığımız seçimler de doğru seçime ulaşmak için yapılan seçimlerdir. Bir arabayı seçersek, maddi durumumuz ne kadar kötü olursa olsun bir gün bu seçimimizden vazgeçip başka bir araba alabiliriz. Peki, ya bir hayatı seçersek bir insanı? ''Boşanmak'' deniyor bu araba değişimine de... Ancak zaman hep ilerliyor... Acımasızca. Peki, ya ölümsüz olsaydık? Öyle filmlerdeki gibi değil, sadece yaşlanmanın sonucunda ölmeyecek ya da yaşlanmayacak şekilde. O zaman bu düşünce biçiminin yerinde yeller eserdi. Bir şeyi seçmek için zaman ayırıp düşünmemize, plan, program yapmaya gerek kalmazdı. Zamanı değerli kılan her şeyin yitirilmesi demek olurdu. Hiçbir heyecan, endişe ve kaygı duymazdık. Bizi biz yapan, insan yapan her şey birden buharlaşır giderdi, iz bırakmadan. İnsan belli başlı duyguları hissedememeye başlayınca, kişiliği de yok olur. Bütün kitapları okuyabilecek zaman, bütün tatları deneyebilecek, her türlü yanlışın ardından bir gün doğru olana ulaşabilme kapasitesi. Biz zaten bu yetilere sahip olmayan ama bunlara sahip olabilecekmişiz gibi her günümüzü, her ayımızı ve yılımızı bunlar uğruna ilerlemeye adayanlarız. Bunlar olmadan biz ne olurduk? Boş. Dışı insan kabuğu, içi bırak yozlaşmayı o noktaya dahi gelemeyecek bir boşluk. Belki açlığın olmadığı, bilinçsiz çoğalmanın son bulduğu, kaynakların kendini yenilediği ve insanın dünya üzerindeki yabancı bir varlık oluşunun son bulması olurdu bu. Düzene düşman değil, düzenin parçası olurduk. Hayal edilen bir dünya olmaz mıydı? Peki hayal edilen dünya ne? Boş...Hayal edilen ve idealleştirilen, gerçekleşmesi mümkün olmadığı için hayal olan şeylerin içi gerçekten de boş. Kulağa hoş gelmelerinin dışında bir numaralarının olduğunu söyleyemem. Bizi biz yapan zamana karşı koyamayışımız. İlahi olarak gördüğümüz ileri güçlere, düşünce biçimlerine ve hayallerimize diz çökmemiz. Bunlar olmadıktan sonra, zaten evren ve dünyanın doğa düzeni içerisinde zarar dışında, katkı anlamında bir yere sahip olmayan insanın hiçbir işlevi kalmaz. Temelinde yaşamaktır amaç, olduğu gibi, yanlışlarıyla. Yarını düşünmek bir şey getirmeyeceği gibi, yarın da pek bir şey getirmeyecektir insana. Bir tek zaman var o da içinde bulunduğumuz zaman ve ancak birkaç güzel doğru için yaşamaya değer. Değmese bile, başka ne seçeneğimiz var? Kendi adıma konuşacak olursam, ben yarin yine kalkıp okula gideceğim. Gayet yanlış bir seçim olmasına karşın, belki bir kaç güzel doğruya rastlarım...İpek Çiftçi 21200645 Turk-102 Sec.07 Oktay İkinci 22 Ekim 2014 1 “Ya her yerdeki herkes bizim bir başka benliğimizse, biz de onların başka benliğiysek?”(Bach 2014: 243) Düşünün ki bir deniz uçağıyla suların üstünden yolculuk ediyorsunuz, kuleyle iletişim halindesiniz. Her şey olması gerektiği gibi gidiyorken, bir ışık patlaması… bir an için her yer bembeyaz. Öldünüz mü? Şaşkınlıkla merak arasındaki bir noktada öğrendikleriniz, arkanızdan sizi sinsice havuza iten bir arkadaşın yaptığını yapıyor. Tam da yeni kurumuş, bir şeyler anlamaya başlamışken kendinizi şaşkınlık havuzunda buluveriyorsunuz. Havuzun sıcaklığına nasıl alışıyorsanız, zaman ve mekânın olmadığı bir yerde, yaşanmış ve yaşanacak tüm olasılıkların üstünde bir deniz uçağıyla uçtuğunuz fikrine de öyle çabuk alışıyorsunuz. Richard Bach’ın ‘Bir’ adlı romanındaki kahramanlar Richard ve Lesli’nin hikayesi de böyle başlıyor ve farklı zamanlarda, mekanlarda, paralel evrenlerde kendi benliklerinin bilmedikleri hatta benimseyemedikleri yönleriyle karşılaşıyorlar. Farklı benliklerinin farklı seçimlerini, farklı duygularla hareket etmelerini, önceliklerini, inançlarını ve bunlara göre verdikleri kararların sonuçlarını görmek Richard ve Leslie’nin kendi hayatları hakkında onlara yeni bir farkındalık sağlıyor. Onların kazandığı farkındalıklar okuyucuyu da kendi hayatını ve benliğini sorgulamaya itiyor. Bach, diğer kitaplarında olduğu gibi bu kitabında da sade bir dille insanı derin düşüncelere sürüklüyor. Kitabı okurken kafamı kurcalayan kavramlardan biri ‘benlik kavramı’ oldu. ‘Ben’ diyerek neyi kastediyorum? Farklı bir şekilde yaşamış olsam, başka şeyler deneyimlemiş olsam, mesela başka bir kültürün içinde yetişmiş olsam şimdiki ben yine ben olur muyum? ‘Ben’ kimdi? Toplumun değerleri mi? Anne babamın beklentileri mi? Yetiştirilme tarzım mı? Üzerime yakıştırılan etiketler mi? Çevre tarafından olmam gerektiği söylenen kişi mi? Bu hayattaki beklentilerim, yapmak istediklerim mi? Dış faktörlerin hepsini çıkarsak sabit tanımı 2 olan bir ‘ben’ kalır mıydı? Ne yaşarsam, nerede, ne zaman yaşamış olursam olayım tüm olasılıklardaki ‘ben’ler de ortak bir taraf olur muydu? Ben sadece küçücük bir olasılığım. Daha farklı bir yaşantım olsa daha başka bir olasılık olurdum ama artık o olasılık ben olmaktan çıkardı. Başka biri olurdu. Belki de o kadar başka bir insan olurdu ki onun düşüncelerini, yaptıklarını onaylamazdım. Aramızdaki fikir uyuşmazlıkları onun düpedüz farklı bir kişi olduğunun kanıtı sayılır mı peki? Hiç sanmıyorum. İnsan başlı başına çelişkilerle dolu. Vücuttaki hormon değişiklikleri bile belki kısa süreliğine de olsa insanı olduğundan daha farklı davranmaya zorluyor. Ruh hallerindeki değişim farklı farklı insanlar, farklı farklı olasılıklar yaratıyor. Mesela öfkelenip de sakinleştikten sonra olduğu kişiden utanç duyabiliyor insan. Kendi kendine düşünüyor; oradaki benim bedenimdi, benim anılarımdı ama beni bir şey ele geçirmişti sanki, öyle davranmak istememiştim, o ben değildim… Her ne kadar öfkeli halini kendinden yabancılaştırmaya çalışsa da öfkeli hali de, ‘ben’ diyerek gururlandığı hali de aynı kişi. Tutarsızlar evet fakat aynı insanın farklı yönleri, farklı seçimleri. Öyle ya da böyle sonuçta geriye kalan bir kişi çünkü tüm olasılıkların toplamı 1 . Sadece bir bilinç ve o bilincin farklı bakış açıları vardır. Her insan kesirli bir sayı, toplamımız 1 . İyilik de kötülük de, öfke de sakinlik de aynı bilincin farklı parçaları. İnsan olarak her parçamızı kabul edemeyip, kendi kendimize yabancılaşıp, utanç duyduğumuz hallerimize düşman olup daha kendimizi kabul edemezken farklı düşüncelere sahip insanları nasıl kabul edebiliriz? Öncelikle tek bir nedeni bir sonuca bağlayıp yargıya varmamalı insan. Daha da kötüsü ön yargılı olmamalı. Düşünemediği ya da fark edemediği bir şeyler olduğunu aklında bulundurmalı. Sonra da kendini karşısındakinin yerine koyup onun gözünden görmeye çalışmalı. Bunları yaparsa eğer insan; önce kendini anlar, kendiyle barışır; sonra başkasını anlar düşmanlığın lüzumsuzluğunu görür, zihnini özgürleştirir. Demek istediğim; İlk bakışta, ön yargılarımızın da etkisiyle kötü algıladığımız olayların, insanların 3 başka bakış açılarına ihtiyacı olduğu. Richard Bach
bulunan ülkelerdeki önemli tarihi mekânların resimlerine kitaba ekleyip görsel etkiyi de arttırmıştır. Bu görsel etkiyle de insanlar ülkeleri ve özelliklerini öyle kuru kuruya okumak yerine resimlerini de görüp betimleme açısından daha gerçekçi olabilmişlerdir. Kitaba göz gezdirecek olursanız Tuna Nehrinin, Perast’ın, Elhamra Sarayı’nın, Tac Mahal’ın resimlerine bakmanızı öneririm. Nefes kesen güzellikleri tüm çıplaklığıyla resimleri yansımıştır. Tarihi haritalar ve resimlere de yer veren Ortaylı gezdiği bölgelere olan hâkimiyetini bir kez daha anlamış oluyoruz. Mistik doğu ülkeleri ve modern Avrupa ülkelerinden sonra bu kitapta ilgimi çeken bir diğer konu ise Ortaylı’nın Japonya ve Singapur ile ilgili de yazmış olmasıdır. Pek çok kişi tarafından ilgi çekici yerler değildir bu ülkeler fakat kitapta yer almaktadır. Japonya’nın kültürü, sanatı, porselenleri ve eğitim düzeyleri gibi birçok alanla bilgi edinebilirsiniz kitabın Japonya bölümünü okuyarak. Japon milleti her zaman dost canlısı olduğu için Ortaylı’nın bu bölümde anlattıkları gerçekten eğlencelidir. Singapur’la ilgili de coğrafyasından, etnik yapısında ve turistik eğlencelerinden bahsedilmiştir. Benim açımdan Singapur çok ilgi çekici bir yer olmadığından kitabın bu kısmıyla ilgili pek bir yorumum bulunmamaktadır. Çünkü bence insan en çok kendisinin merak ettiği yerleri okumaktan zevk alır. Kitabın sonunda da müzelerle ilgili bir bölüm bulunmaktadır. Örnek verecek olursak; hepimizin bildiği Louvre müzesi ve British Museum incelenmiştir. Kitabın bu kısmı da Müze severler için güzel bir rehber olarak sayılabilir. Tüm bu bölümlerin yanı sıra kitap bütün olarak bir nefeste biten bir eserdir. Tarihle ilgilenen, diğer ülkelerin kültürel yapısından hoşlanan birçok kişi için zevkle okunacak bir eserdir. Ben tarih seven ve İlber Ortaylı hayranı olan bir insan olarak bu kitap benim hem zihnime hem de kalbime dokunmuş, zevkle okuduğum bir kitap olmuştur. Kaynakça 1) Ortaylı, İlber. İlber Ortaylı Seyahatnamesi. İstanbul: Timaş Yayınları,2013. Baskı. Şevval Şimşir İnsan Doğası Bir insanın doğal olarak nasıl düşündüğü, hareket ettiği ve hissettiği gibi öne çıkan karakteristik özelliklerini insan doğası olarak tanımlayabiliriz. Tanımlaması her ne kadar göreceli olarak kolay da olsa, bu kavram insanlık tarihi boyunca uzun yıllar tartışılagelmiştir. Kimi düşünürler insan doğasının iyi olduğunu düşünürken kimileri de kötü olduğunu savunmuştur. Hatta kimileri insan doğasının olmadığını savunmuştur. Bu subjektif olan ikilik konusunda hala bir sonuca varılabilmiş değil, gelecekte de varılacak gibi durmuyor. Stefan Zweig’ın Olağanüstü Bir Gece adlı öyküsünü okurken bu soru hakkında kendimi düşünürken buldum. Öykünün uzun zamandır duyarsız olan ve bir şey hissedemeyen burjuva olan bir kahramanının, suç işleyerek yeniden hissetmeye başlayıp kendini bulması aklımda soru işaretleri oluşturdu. İnsanlar hayatlarının büyük bir bölümünde toplumun, ait oldukları sınıfın dayattıklarıyla yaşadıkları için kendi gerçek kimliklerini yaşayamıyor, özlerini ya da doğalarını topluma uydurmak zorunda kalıyor. Hatta kitaptaki örneğe bakacak olursak, toplumun dayattıklarından kendimizi tanımamıza olanak vermeyecek bir boyutta etkilenebiliriz. Ancak bu uyanışla; iyi ya da kötü bir insan olduğumuzun, sevip sevmediğimiz şeyleri, cinsel yönelimimizin ne olduğunun ve daha çok birçok şeyin farkına varabiliriz. Bu iki uçlu tartışmanın, insan doğasının kötü olduğunu iddia eden kanadına bakacak olursak oldukça pesimist bir bakış açısının hakim olduğunu görebiliriz. Aslında insan doğasının kötü olduğunu savunmak için yeterince geçerli sebep bulunabilir. Tarihe baktığımızda insanlığın geçmişinin bir sürü savaş, soykırım, cinayet vs. ile dolu olduğu gözümüze çarpan ilk şey olacaktır fakat tarihimiz sadece bunlardan oluşmuyor. Bunların yanında adalet, barış ve hukuk için çabalayan birçok insanı da görebiliriz. Bu da akla insanların doğuştan iyi olup olamayacağını getiriyor. Bu yaklaşımla düşündüğümüzde aklımıza ilk gelen soru muhtemelen eğer insanlar özünde iyiyse dünyada nasıl hala kötülüklerin olabildiği olacak. İnsan doğasının iyi olduğunu savunan görüş, insan doğasını bozan veya yozlaştıran şey içinde yaşadığımız toplumu ve kültürü veriyor cevap olarak. Bu tartışmayı sadece iyilik ve kötülük olarak tanımlanamayız tabii ki, bu yaklaşımların yanında insan doğası diye bir kavramın olup olmadığını da sorgulayabiliriz. Hayatımızda %1aldığımız kararlarla ve nasıl bir hayat sürdüğümüzle kim ve ne olduğumuz belirlenebilir bu bakış açısına göre. Buna örnek olarak, New York’ta doğup yetişmiş bir çocukla Amazon’da doğup büyümüş bir çocuğun hayatı ele alınabilir. Verdikleri tepkiler, düşünme şekilleri ve daha birçok konuda aralarında büyük bir farklılık olsa da ben yine de ortak bir payda olduğuna inanıyorum ne kadar farklı ortamlarda yaşasalar ve yetiştirilseler de. Bunu, suyun koyduğumuz kabın şeklini alması gibi düşünebiliriz. Su, özünde yine su fakat nasıl durduğu ya da var olduğu farklı. Yukarıda anlattıklarımın yanında bir insan doğasının olduğuna inanmakla beraber, insan doğasının iyi veya kötü olduğuna dair bir genelleme yapılmasını mantıklı bulmuyorum. Bunun sebebi ise, insanlar gibi çok boyutlu bir canlı türünün yaptığı her eylemi, düşündüğü her fikri iyi veya kötü ekseninde incelemenin yanıltıcı olacağını savunuyorum. Ancak, doğuştan gelen bir iyiyi ya da kötüyü ayırt etme içgüdüsüyle dünyaya geldiğimizi düşünüyorum ve bu içgüdüyle insanların nasıl bir birey olacağını çizebileceğine inanıyorum. İnsan doğası, üzerinde birçok farklı düşüncenin üretildiği fakat ortak bir yargıya varılamayan bir kavram. Bu farklı görüşlerden birini seçip kesin bir yargı olarak her konuda aynı perspektiften bakarak değerlendirmemeliyiz. Bu çeşitliliği, insanları farklı bağlamlarda anlamamıza yardımcı olacak bir araçlar olarak düşünürsek hem genellemelerden kaçınır hem de dünyaya daha geniş bir perspektiften bakma şansına sahip oluruz. %2Alp Argun 21400413 58-101 Neşe Çetiner 11.12.2014 Zincirsiz Hiçbir bireyin birbirleriyle aynı olmasını bekleyemeyiz. Dil, din, ırk, köken gibi sınıflandırmalar bizi diğer insanlardan ayırır. Bu farklılıkları, “zenginlik” olarak görmemiz gerekirken; bu farklılıkları, insanları toplumdan dışlama, küçük görme gibi davranışlar ne yazık ki geçmişte var olmuş, günümüzde devam etmekte ve bundan sonra da ne yazık ki devam edecektir. Amerika’da siyahî bir gencin polis tarafından vurulması üzerine “ırkçılık” sorununun su yüzüne çıkması ve bunun sonucunda gelişen olaylar, beni “ırkçılık” sorunu üzerinde düşünmeye itti. Ben de bunun üzerine, geçen yıl sinemada gösterime girip bir kesim tarafından “ırkçı” olarak gösterilen, Quentin Tarantino’nun yazıp yönettiği “Zincirsiz” (Django Unchained) adlı filmi tekrar izleyip inceledim. Filmde, siyahî insanların “köle” olarak yansıtılması ve “zenci” kelimesinin sıkça kullanılması, bu filmin bazı insanlar tarafından “ırkçı” olarak yorumlanmasına neden olmuş. Ben, tam aksine, bu filmin öğretici bir film olduğunu ve Quentin Tarantino’nun siyahî insanların geçmişte yaşadıkları zorluklara, çektikleri acılara ustaca dikkat çektiğini düşünüyorum. Siyah- beyaz çatışması, geçmişte, ne yazık ki, yaşanmış olan bir gerçeklik ve bu gerçekliği yansıtmak “ırkçı” olarak adlandırılmamalı. Zincirsiz filminin konusu ve yansıttıkları açısından kesinlikle çok başarılı bir film olduğunu savunuyorum. Zincirsiz adlı filmde siyahlar, beyazların kölesi olarak yansıtılıyor. Beyazlar atlarda gezerken, siyahlar en uzun yolları ayaklarına zincirler bağlı bir şekilde yürümek zorunda kalıyorlar. Django adlı ana karakter, siyahî olduğu için onun ata binmesini beyazlar, kendilerine bir hakaret olarak kabul ediyorlar. Zengin beyazlar, siyahların birbirlerini dövüşerek öldürmelerini “spor” olarak nitelendiriyorlar. Filmde de yansıtıldığı gibi siyahî bireylerin, günümüzde toplumdaki yerlerini kazanana kadar yaşadıkları zorluklar, çektikleri acılar aşikâr. Ancak, günümüzde insanları siyah, beyaz olarak ayrılmaktansa, herkesin “insan” adı altında aynı çatı altında toplanıp eşit haklara sahip olmasına rağmen, “ırkçılık” konusunda tartışmalar zaman zaman su yüzüne çıkabiliyor. Bunlara ortadan kaldırmak için her ne kadar filmlere, şarkılara kısıtlamalar konsa da çözümün bireylerin kendi içinde olduğu hala anlaşılmıyor. Siyahi insanlar, bir beyaz kendilerine “zenci” dediği zaman bun “ofansif” olarak algılayıp o kişiye “ırkçı” diyebiliyor; ancak siyahi bireyler birbirlerini günlük yaşamda “zenci” diyerek çağırabiliyor. “Irkçılık” sorunsalının çözümünün kelimelerde olduğunu düşünmek cahillik olur. O yüzden, çözüme kelimelerden gitmek yerine, geçmişte yaşanan olayları, ırkçılığın tarihsel gelişme sürecini topluma öğretmek tercih edilmeli. Zincirsiz gibi, bu sorunsalı esas alan filmler, toplumu “ırkçılık” ile rahatsız etmek yerine, toplumu bilinçlendirmekte faydalı olacaktır. Irkçılık, her dönem görüldüğü gibi her toplumda da görülüyor. Ülkemizde en çok önem verilen alanlardan biri olan futbol, yine ırkçılığın da en sık görüldüğü alanlardan biri. Yurtdışından transfer edilen siyahî oyuncular, ne yazık ki, taraftarların ya da rakip takım oyuncularının “ırkçı” söylemlerine maruz kalabiliyor. Her ne kadar stadyumlarda reklam panolarında “Irkçılığa hayır” sloganları yazsa da oyun içinde gerilen sinirlerle birlikte bu sloganlar yeterli olmayabiliyor. Emre Belözoğlu gibi yıllarca en üst takımlarda mücadele etmiş, milli takım kaptanlığı yapmış bir oyuncu, maçta sinirlenip karşı takımda siyahî bir oyuncu olan Zokora’ya kameraların önünde ırkçı söylemde bulunabiliyor. Ayrıca, taraftar da karşı takımdaki siyahî oyunculara ellerinde muzlarla “maymun taklitleri” yapabiliyor. Toplum cahil olduktan sonra filmler, şarkılar sansürlense ne olur, sansürlenmese ne olur? “Irkçılık” sorunu yasaklarla geçiştirilecek bir sorun değil, bireyler bilinçlendirilerek bireylerin kendi içinde çözümlenmesi gereken bir sorun. İnsanları beyaz, siyah diye ayırmamalıyız: Hiçbir insanın başka bir insanı, renginden dolayı ezme hakkı yoktur; farklılıklarımız, zenginliğimizdir. Bu nedenle farklı ten renkleri insanları birbirinden ayırmak için bir neden olmamalıdır. Kimse inkar edemez ki, siyahi insanlar, beyazlar tarafından geçmişte köle muamelesine maruz kalmışlar, büyük acılar çekmişlerdir. Ancak günümüzde beyaz- siyah ayrımı olmaksızın her “insan” eşit haklara sahiptir ve önemli olan da budur. Her toplumda bu “ırkçılık” sorunu, geçmişten beri var olup bundan sonra da yaşanacak. Toplumlarda, “ırk” kavramını yeteri kadar anlamayan, geçmişte yaşanan acılardan, sıkıntılardan habersiz bireyler olduğu sürece; filmleri, kitapları, şarkıları sansürlemek ya da tamamen yasaklamak kesinlikle bir çözüm olmayacak. Mehmet Burak Kapuağası Resim:The Surrender of Granada Ressam:Francisco Pradille Ortiz Vatana Vedanın Tablosu Vatanını kaybetmek.Ressam Francisco Pradille Ortiz'in "Granada'nın Düşüşü" adlı tablosuna bakınca bende uyanan ilk düşünce budur.Mağrur ve muzaffer düşman karşısında aciz, gelecek nesillerin önünde ise mahcup duruma düşmenin tablosudur bu.Berberilerin sekiz asır önce gemileri yakarak fethettikleri ve asırlar boyunca vatan kılmak için uğraştıkları topraklardan, yine gemilerle kaçmak zorunda kalacaklarının resmidir. Bu fikirlerin uyanmasını sağlayan, ressamın ince bir düşünceyle yapmış olduğu betimlemelerdir.Öyle betimlemeler ki aynı tablo içinde, aynı gün ve anda mağlup Berberiler için kasvetli ve soğuk bir sonbahar günü; resmin muzafferler tarafında aydınlık ve bir o kadar da neşeli bir gün olarak tasvir edilmiştir.Ressam bu mükemmel betimlemeyi adeta bir metafor yaparcasına Güneşi Berberi tarafından batırarak vermiştir.Bu mağlubiyetten sonra güneşi batarak karanlıklara gömülecek olan Bererilerin karşısında, onların batan güneşinden ışığını alan ve altın çağlarını yaşayacak olan İspanyollar... Diğer bir yandan Güneşin batmasıyla gölgede kalan yalnızca insanlar değildir.Resmin arkaplanında en göze çarpan yapı, El-Hamra'da gölgede kalmaktadır.El-Hamra ki asırların birikimi ve zamanının en üstün mimari teknikleri kullanılarak inşa edilmiş, birer rüya olan Binbir Gece Masalları'na ilham olacak güzellikteki, sultanların sarayı.Ressam bu yapıyı da gölgede bırakarak, bu toprakların yeni fatihleri olan İspanyollara miras kalacak sekiz asırlık kültürel birikimin de gölgede kalacağını vurgulamış.Zira tarihteki en katı engizisyonu uygulayacak olan İspanyollar bunu kanıtlayacaklardır.O topraklardaki çok kültürlülük, fetihten sonra yerini kendinden başkasına merhametsiz bir düzene bırakacaktır. Şahısların betimlemelerine gelecek olursak, ressam yüz ifadelerindeki ayrıntılar ile o anda yaşanabilecek duyguları en iyi şekilde tabloya dökmüştür.Resmin üç ana karakterine bakıcak olursak; bir tarafta muzaffer İsabel ve Ferdinand çifti, diğer tarafta ise mağlup Sultan Ebu Abdullah.Görkemli beyaz atının sırtında, dönemindeki bir kraliçenin giyebileceği en gösterişli elbisesi, yere kadar inen pelerini ve Kastiya tacı ile göze çarpan İsabel, mağrur duruşuyla karşısındaki Sultan'ı küçümser bakışlarla izlemektedir.Yanındaki kocası Aragon Kralı Ferdinand, Kraliçe'den eksik kalmayacak derecede dikkat çeken, parlak kırmızı rengi kıyafeti; süslü ve yüksek atının üzerinde Sultan'a şartlarını bildirmektedir.Mağlup tarafta ise gerek dini-kültürel sebeplerden gerekse mağlubiyetin verdiği hüzün nedeniyle karşı taraftan çok daha sade giyinmiş olan, siyah kaftanı içindeki Sultan'ı görüyoruz.Atı her ne kadar Kral ve Kraliçe'nin atları kadar görkemli olmasa da, asırlar önce Arap Yarımadası'ndan getirilen atların, İberya Müslümanları tarafından ayrı bir ırk olarak saflaştırdığı; asil, atılgan ve kara bir Endülüs atıdır.Sultanın en dikkat çeken tarafı ise yüz ifadesidir.Sonuna kadar açılmış gözlerinde yapılan hataların pişmanlığı, atalarının evini ve vatanını düşmana teslim etmenin küçük düşürücü öfkesi okunmaktadır. Resimdeki diğer büyük unsur ise ana karakterlerin arkalarında yer alan tebaalarıdır.İspanyol tarafında Kraliçeleri'nde görülen muzaffer duruşun, atların yularlarını tutan seyislere bile sirayet ettiği görünmektedir.Bir diğer ayrıntı ise insan ve bineklerin sayısıdır.Resimdeki insanların %80'i İspanyol tarafındadır.İsabella'nın nedimelerinin de aralarında bulunduğu büyük çoğunluk bineklerinin üzerindelerdir.Ressam bu şekilde muzaffer tarafın gücünü vurgulamıştır.Berberi tarafında sadece Sultan at üstünde olarak tasvir edilmiştir.Ayrıca İsabel ve Ferdinand'ın ortalarından yükselenn Katolik haçı ise bu iki krallığın bir evlilik bağı ile birleşip ardından aynı Katolik haçın altında bir Haçlı Seferi edasıyla yeniden fetihi gerçekleştirmiş oldukları fikrini uyandırmaktadır. Berberi tarafında ise uzun savaşların ardından bitab düşmüş ve gururu kırılmış bir toplum olarak resmedilmiştir.Bazı insanlar korku içinde kaşılarındaki İspanyollara bakarken; bazıları çaresizce boyunlarını emiştir.Mağlubiyet ve mahcubiyet düşük omuzlarından anlaşılmaktadır.Atalarının fethettikleri, yaşadıkları, gururla imar ettikleri toprakları terkedecek olmanın hüznünü Sultan ve tebanın simalarından rahatlıkla okuyabiliriz. Ressam Francico'nun usta ellerinden çıkmış olan bu resmin tüm bu ince ayrıntılar, özenle tabloya aktarılmış betimlemeler ışığında, şahsımda uyandırdığı fikir; vatanın kaybedilmesinin ne kadar küçük düşürücü ve bir o kadarda hüzünlü bir durum olduğudur. Kaynaklar Tablo, Francisco Pradelli Ortiz, Granada/Roma, 1882 ECENUR DEDE Çabanın Hayatımızdaki Rolü Hayatta her zaman bir şeyler için çaba harcanması gerektiğine inananlardanım ben.Bu bir ders notu olabilir ya da hayatta gelmek isteğimiz pozisyonlar olabilir lakin bana göre bir şeyleri elde etmek için çaba harcayıp ona ulaşmak ,bir şeylerin bize altın tepsi ile sunulmasından çok daha kıymetli ve anlamlı kanımca.Düşünsenize her şey ayağınızın altında ve hayatta ulaşmak istediğiniz herhangi bir şeye bile anında ulaşabiliyorsunuz.Bana göre bu durum bir süre sonra psikolojik bunalımlara yol açabiliyor.Hayattan artık tat almamak gibi ya da amaçsızca yaşamak gibi mesela.Ben zengin insanların neden bu kadar çabuk depresyona girdiklerini ya da kötü alışkanlıklara neden eğilim gösterdiklerini bu açıdan düşününce, daha iyi anlıyorum.Hayatta her şeye ulaşmışsınız, istediğiniz mertebeye gelmişsiniz, evler, arabalar istediğiniz her şey ayağınız altında.Zirvede oldukları ve artık ulaşabilecekleri bir şey kalmadığı için doğal olarak ya depresyona giriyorlar ya da uyuşturucu ,alkol ,at yarışı gibi kötü alışkanlıklara eğilim gösteriyorlar.Stefan Zweig’in Olağanüstü Bir Gece kitabında Baron karakteri de hayatta bir nevi şeylere sahipken ,ölen ailesinin mirası sayesinde daha da zengin olup, hayatta yapabileceği her şeyi yapıyor ve bir süre sonra hiçbir şey ona keyif vermiyor.Çünkü ulaşmak istediği her şeye ulaşmış ve çaba denen eylem onun hayatından bir miras dolasıyla tamamen çıkmış.İnsanoğlunu aslında anlamanın gerçekten zor bir uğraş olduğunu düşünüyorum.Mesela çabalayıp ,istedikleri konuma gelen insanlar da bir süre sonra hayatlarından aynı nedenden ötürü keyif almıyorlar.Hem o konuma gelmek için çabala ve belki de hayatının en güzel anlarını bu hedef yüzünden kaçır, hem de o konuma ulaştığında bir süre sonra artık hiçbir şeyden keyif alma.Açıkçası insanları anlamakta sıkıntı çekiyorum.Hayattan keyif alamayıp ,bu durumun bir süre sonra depresyona yol açması da ayrı bir hüzünlü kanımca.Hem o konum için uğruna her şeyi feda et hem de daha sonra psikolojik bir buhranın içerisine gir. Depresyon ya da hayattan keyif almama olayı, bana göre artık günümüzün temel sorunu.Çünkü milenyum çağında yaşadığımız için artık her şeye kolaylıkla çaba harcanmadan ulaşılabiliyor ve her şeye ulaşmak aslında biz insanları o kadar hayattan soğutuyormuş ki bunu da teknoloji sayesinde anlamış olduk.Mesela annelerimiz hep anlatır, eskiden insanlara ulaşmak için nasıl mektup yazdıklarını ve o mektubun karşı tarafın eline geçip, onlara tekrar ne zaman geri dönüleceğinin vermiş olduğu belirsizliğini fakat bu sayede insanların varlığının nasıl da daha kıymetli hale geldiğini eminim ki bir kere de olsa bahsetmişlerdir.Ama şimdi değil beş saniyede arayarak ulaşabilmek, anında görüntülü konuşma sayesinde hem bir insanı beklemek anlamsızlaştı hem de birini özlemek kavramı bana göre anlamını yitirdi.Çünkü bu çağda her şey tüketildi artık.Eskiden kıtlık vardı ama artık istediğimiz yemeğe ulaşmak bile bir telefon uygulamasına kaldı ya da istenilen kıyafete ulaşmak için alarmı kurup sabahın köründe kalkmak ve mağazaya koşturup, onu elde etmek yerine, artık bir tuşumuzla o kıyafetin kalmayacak korkusundan kurtulup, birkaç gün sonra üstümüze geçiriverebiliyoruz.Sonra da neden bunalıma giriyoruz? diye kendimizi sorguluyoruz.İnsanoğlunun ruhunda rekabetin, bir şey elde etmek için verilen emeğin ve çabanın doğuştan geldiğini düşünüyorum.Bu şeyler kesinlikle bizi biz yapan ve bizi hayatta besleyen şeyler.O yüzden bence günümüzde edindiğimiz alışkanlıkları değiştirip, istediğimiz şeyleri gözümüzde daha kıymetli hale getirirsek, hayattan daha çok keyif alacağımızı düşünüyorum. Muammer Gündüzalp KAHRAMAN 21102340 Odak Genişliği İnsan beyninin odaklanabilme konusunda sahip olduğu geniş yelpaze belki de en ilginç özelliğidir. Bizler, hem de aynı gün içerisinde, buzdolabının kapağındaki çıkartmaların diziliminden Güneş Sistemi'nin Samanyolu Galaksisi'ne kıyasla bir toz taneciği olmasına kadar bir çok farklı olaya odaklanıp, bu odaklara göre etrafındaki olayların farkına varamama yahut bize uyan bir biçimde görmezden gelebilme kabiliyetine sahibiz. Bu sayede başkalarının katlandığı zorlukları görmezden gelerek kendi dertlerimize ve mutluluklarımıza odaklanabiliriz. İnsanların kendi rahat hayatlarında başkalarının huzursuzluklarının keyiflerini kaçırmasını önlemek için zihinlerinin etrafına kurdukları bir bariyerdir bu. İşe de yarar çoğu zaman. İnsanlar mutlu olduklarında bütün dünya onlarla beraber mutlu oluyormuş, üzüldüklerinde de bütün dünya onlar için ağlıyormuş hissine kapılırlar bu mekanizma sayesinde. Ancak bu bariyerlerin dışında kalanlar -belki de haklı olarak- çok hoşlanmazlar bu durumdan. Her insan hayatının bir döneminde kapılsa da bu yanılgıya, kimse çevresinde kendisini dünyanın mutlak merkezinde zanneden insanları istemez. Bu yüzden hor görülen bir yetenektir. Stefan Zweig'in Olağan Üstü Bir Gece öyküsü de bu yeteneğe yapılan bir eleştiridir bir noktada. Ağzında gümüş kaşıklar doğmuş bir adamın arka sokaklardaki, belki de varlığına bile tam olarak inanmadığı o çetin hayat mücadelesini kendi gözleriyle görünce yaşadığı kültür şoku öykünün yan temalarından biri. Hikayenin vermek istediği mesaj da mutluluğun diğerlerine yardım ederek elde edileceğidir. Benim fikrimse bu inanışın insanlarla ilgili her şeyi basite indirgediğidir. Fakat verilen mesajın insanlık için önemi göz ardı edilemez. Kişi başkalarına muhtaçtır ancak kimse kişiye yardım etmek zorunda değildir. Bir alışveriştir bu. Bazen toplumdan yardım görmeyi hak etmek için, bazen de görülen yardımı geri ödemek için toplum yararına çalışılmalıdır. Fakat insan odağını kendi üzerine fazla yoğunlaştırırsa bu basit ticaretin varlığını unutur, çevresindekilerin ihtiyaçlarını dahi idrak edemez. Sonuçta bir şekilde toplumdan dışlanıp yalnızlığa mahkum olur. Öte yandan odağı uzun süre boyunca çok geniş tutmak, her daim diğer insanların, hatta hayvanların acılarının farkında olmak kişinin kendisini kaybetmesine sebep olur. İnsan bu durumda kendi değerini unutup zihinsel ya da duygusal bozukluklara davetiye çıkarır. Bu sebeple ölçülü olmak gerekir. Öyleyse ölçüsü nedir bunun? Ne kadar kendimize, ne kadar başkalarına odaklanmalıyız? İşte bu cevabından asla emin olamadığım bir soru. En büyük sorun bunun kararını kimin, nasıl verebileceği. Elbette bu durumda belki de en klasik cevap her bireyin bu ölçüyü kendisinin belirlemesi gerektiği olur. Peki her birey bu ölçüyü neye dayanarak belirlemeli? Savaş yüzünden yerinden yurdundan olan, açlık çeken insanlara mal varlığımın ne kadarıyla yardım etmeliyim mesela? Yirmi lira yeter mi? Yoksa kendime kıt kanaat geçinebileceğim kadarını ayırıp kalanını mı göndermeliyim? Çin'de ve Tayland'da sömürülen çocuk işçileri düşünerek akıllı telefon almaktan vaz mı geçmeliyim? Kasaptan et alırken doğada yirmi yıl civarı yaşayabilecek olan hayvanın dört yaşlarında kesilmiş olmasına üzülmeli miyim? Sonuçta yine ikilemler içinde buluyorum kendimi. Belki de insan yalnızca kendisini düşünmeli. Mecbur kalmadıkça ya da canı istemedikçe kimseye yardım etmeye çalışmayıp yalnızca kendisine odaklanmalı. Ancak bu zihniyetin de ne tarz sorunlara yol açabileceğini hayal etmek zor değil. Yukarıda da bahsettiğim üzere toplumdaki yardımlaşma bir çeşit alışveriştir. Bugün ihtiyaç sahiplerine elini uzatmayan, başkalarına yapılan haksızlığa sesini çıkartmayan biri yarın bir ihtiyacı olduğunda ne kimseden bir yardım eli umabilir ne de kendisine destek çıkacak birini bulabilir. Yalnızca kaderine razı gelebilir. Herkesin Haddi Midir Yazmak? Fikirleri gözle görülebilir, hatta duyulabilir yapabilmenin yolları vardır. Örneğin bir serginin duvarlarına asabilir biri fikirlerini, ya da bir pikap aracılığıyla duymamızı sağlayabilir o kişi düşüncelerini. Bu fikir kişisi sanatçıdır ve zordur sanatçı olmak, çünkü sanatçı yaratır ve zordur yaratmak. Başlı başına bir konudur aslında yaratmak. Eskiden, çocukken, belki çok kısa bir süre öncesine kadar, bir şeyler yaratabilmek konusunda yüksek bir özgüvene sahiptim. Bir şeyler çizip yazardım ve koştur koştur, önce kardeşime gösterir veya okuturdum onları. Sonra annemle babamın yanına gider, heyecanlı, kesik ve ufak nefeslerle elimdekileri verirdim. Onların gözlerindeki ışıltı ve güzel yorumlarıyla sözleri her şeydi. Bir şeyler çizip yazan bir çocuğun ve bir insanın görüp işitmek isteyebileceği her şey… Fakat bir süre önce bir şey fark ettim. Okuduğum son kitapla da iyice pekiştiğini söyleyebilirim bu farkındalığın. Yaratmak, gerçekten zormuş ve hatta kuralları bile varmış. İnsanın, yaratmakta olduğu şeyi bitirdiği nokta zannettiği kısım, yaratılanın eleştirirleceği, çiğneneceği, ayıklanacağı ve olduğundan daha farkı bir şeye dönüştürüleceği upuzun bir yolun başlangıcıymış aslında… Yazarlar eleştiriliyormuş, yazarların dilleri eleştiriliyormuş. Salah Birsel’ler, Cemal Süreya’lar eleştiriliyormuş…Farkında değilmişim…Durmadan yazıp yazdıklarımdan tatmin oluyormuşum…Ama aslında görmüyormuşum…Yazmak, çok farklı bir şeymiş. Öncelikle, çok okumak gerekiyormuş yazmak için. Çok araştırmalıymış insan. Kelimelerin anlamları ve kelimelerin başka kelimlelerle olan uyumuna kadar her şey özenle düşünülmeli ve öğrenilmeliymiş. Yoksa kişinin kendisiyle, farkına varmadan çelişmesine sebep olurmuş bu konuda atlanmış küçük bir adım. Yani kişi aslında tek bir düşünce üzerinde durduğunu ve her yazısı ve sözüyle bu düşüncesini daha da desteklediğini düşünürken, yazdığı her yeni yazıyla bir önceki fikrini çürütebilirmiş. Erdal Öz, "Günlük Değil Kedi Salçası" adlı yazısında bu durumdan yakınmış. Salah Birsel’i dil bilmezliği ile eleştirmiş. Demiş ki: "Ama Salah Birsel’in hakkı var. Kendi dil bilmezliğini de hoş göstermek için bir kapı açmış oluyor böylece. " Ve sıralamış bir bir dil yanlışlarını… Daha sonra, yazmak için çok önemli bir nokta daha varmış ve o da sanatçının çeşitli yönlerde halkın ilerisine geçebilmesiymiş. Bu nokta başlarda insanın kulağına acımasızca geliyor aslında. Halk hor görülüyormuş izlenimine kapılıyor kişi. Fakat şöyle ki, bu düşünceyi haksız bulmak neredeyse imkansız. Halktan bir birey olsak bile. Çünkü sanat bir öncü gibidir. Aslında sanat kavramı 18. Yüzyıldan sonra ortaya çıkmıştır der Mary Anne Staniszewski, "Believeing is Seeing" kitabında. Leonardo da Vinci’nin, "Mona Lisa"’sı, Michalengelo’nun "Creation of Adam"’ ı sanat değildir onun düşünüş biçimine göre. Çünkü bu eserlerin hiçbiri onların özgür iradesi altında yaratılmamıştır. Michalengelo’dan bir kilisenin papazı bu duvar resmini yapmasını istemiş, Leonardo da Vinci’den ise o resimdeki kadının kocası rica etmiştir eşinin resmini. Yani hep bir otorite altında ortaya konmuştur bu eserler. 18. Yüzyıldan sonra Marcel Duchamp gibi sanatçılar ortaya çıkmıştır ve bir nevi özgürlük olan, ne yapmak istiyorlarsa onu yapabileceklerini savundukları ve sadece kendi özgür iradeleri için bir şeyler yarattıkları bir düşünceyi yaşatmaya başlamışlardır ve sanat budur. Yani aslında sanat özgürlüğün bir çeşit temsilcisi gibidir ve sanatçı yani özgür kişi onu tutan hiç bir engel olmadan yükselir. Halkı geçer. Ve dediğim gibi bir öncü gibidir sanat, halk da kendi özgürlüğüne bu adımları takip ederek ulaşabilir. Erdal Öz’de bu konuya "Halka Yönelmek" adlı yazısında şu şekilde değinmiştir: "Sanateri o toplumun içinden çıkmıştır. Ama o toplumu bir aşması vardır. İşte bu, onu –bir yönde-­‐ içinden çıktığı topluma üstün kılar. Toplum ve toplumdan çıkacak her kişi, o sanaterinin yapıtlarına erişmek için en az sanaterinin geçtiği yolu geçmek zorundadır. En az onun kadar kendisini yetiştirmek zorundadır. " Bir de bazı zorunluluklar varmış yazarken. Kaçamadığımız durumlar. İnsan ne kadar uğraşıp didinse de başka bir ülkede yaşıyormuş gibi ya da dönemine ait değilmiş gibi yazamazmış. Yazsa bile samimi durmazmış. Zaten sokaklarımızın köşelerindeki simitçiler yerine, çiçek satan kadınları neden ve nasıl yazarmış ki insan? Son olarak, bu noktalar her ne olursa olsun insanın inkar edemeyeceği kısımlar içeriyor. Çünkü bunları yazanlar, bunlarla birbirlerini eleştirenler büyük insanlar. Sanatçı dediğimiz kişiler. Erdal Öz’ler, Özdemir İnce’ler, Ataol Behramoğlu’lar… Fakat bir düşünce var ki aklımda, bence insan istediği şeyi istediği gibi yaratıp, yarattıklarını sevdikleriyle paylaşıp bu kurallar okyanusuna salmadan evinde bir çekmecesinde saklayabilir. Çünkü sakladığı şey onun saf duygularıdır ve bence bu çok özeldir. Deniz Vadi Töngür Kaynakça: <Öz, Erdal. Düşünüyorum da, Müthiş Bir Şey!. İstanbul: Can Yayınları, 2016> <Staniszewski Mary, Anne. Believing is Seeing. United States of America: Penguin Books, (1995)> YOLCULUK MU MACERA, ESKİ YOLCULAR MI?Yolculuk insanın bir parçasıdır ve her insan yolculuğu sever aslında. Okul ile gidilen gezi turları, arkadaşlarla planlanan o heyecanlı seyahatler, yurtdışına ilk defa çıkma heyecanı, dünya turu hayali, Eiffel Kulesi’nin önünde bizim de fotoğrafımız olsun hevesi, Venedik’i görmeden ölmeyelim arzusu ve bu listeyi bir hayli uzatacak bir çok istek... Her bir yolculuk kendi içinde özeldir. Önce bu yolculuk ile ilgili hayal kurar ve bunu istediğimizin farkına varırız. Bu yolculuğu gerçekleştirmeye karar verdikten sonra daha da heyecanlı hale gelir bu süreç. Çünkü bu macera için artık hazırlanmaya başlarız. Yolculuk bir maceradır. Çünkü yeni bir yerle ya da yeni bir kültürle tanışmak insana heyecan verir. Hazırlıklarımızı tamamladıktan sonrası ve hedefimize ulaşana kadarki ara, en güzel vakitleridir bu yolculuğun. Kafamızda çeşitli sorular, farklı meraklar, birçok beklenti ile birlikte otobüs ya da uçak camına yaslamışızdır kafamızı. O geçen süre içerisinde düşünmediğimiz, sorgulamadığımız şey kalmaz. Hedefimize ulaştığımızda özgür hissederiz kendimizi artık. Hayal edip istedikten sonra hedefimize ulaştığımızı düşünmek ise bize güven verir. Özgürlük, güven ve mutluluk gibi en güzel duygulara sahip olduktan sonra maceramızın asıl kısmı başlar: “Gezmek.” Gezmeye şehrin en bilindik yerlerine gitmekle başlarız. Bilinen çarşılar, en ünlü kafeler, en güzel kahvecisi ve tabiki fotoğraf çekinip ben de buraya gitmiştim diyebileceğimiz tarihi ve doğal güzellikler. Tabiki bir yeri gezerken oranın tarihi ve doğal güzelliklerini, lokantalarını, en ünlü meydanını gezmek lazım. Fakat buraların heyecanına kapılıp atladığımız önemli bir detay var: “Sorgulamak” Bu tarihi meydana zamanında kimler en önemli buluşmasına yetişmek için nefes nefese kalmış bir halde gelmiştir? Bu antik kahvecide kim ilk muhabbetini yapmıştır hayat eşiyle? Bu soruların hiçbiri gelmiyor aklımıza. O an sadece o güzelliğe kapılıyoruz ve istediğimiz, hayal ettiğimiz yerde oluşumuzun heyecanıyla doluş taşıyoruz. Sanki o yer sadece bizimmiş gibi geliyor o an. Sanki bizden önce kimse uğraşmamış buraya, daha önce başka hayatlar geçmemiş oradan, başka heyecanlar yaşanmamış gibi. Bu sorgulamayı bizden sonra orayı gezecek insan da yapmıyor. Bizden sonra diğer bir yolcu gelip şehrin en ünlü çarşısından heyecan ve mutlulukla hediye alırken bir ay önce aynı yerden bizim de arkadaşımıza götürmek için hediye aldığımızda ne kadar heyecanlı olduğumuzu bilmiyor mesela. Halbuki bir düşünse yüzüne tatlı bir tebessüm yerleşecek ve o çarşı gözünde daha sevimli, daha sıcak ve samimi bir yer haline gelecek belki de. Sonuç olarak, her birimiz yolculuk için heyecanlanırken yolcular için heyecanlanmı unutuyoruz. Bizim geçtiğimiz yollardan daha önce geçenlerin de yolculuk kadar macera olduğunu aklımıza gelmiyor. Her yolculuğa çıktığımızda acaba orada ne ile karşılaşacağım, kimlerle tanışacağım gibi sorular bizi heyecanlandırıyor. Fakat acaba kim benim gibi bu yolculuktan önce heyecanlanmıştı, diye düşünmüyoruz. Gitiğimiz şehrin en bilindik meydanındaki bir bankta otururken şehrin güzelliğine kapılıyoruz, insanların telaşını izliyoruz arkamıza yaslanıp. Fakat bizden önce hangi yolcu burada oturmuştu ve insanların koşturmasını izlemişti, diye sorgulamıyoruz. Antonio Tabuccchi ise bu konuya ilişkin şöyle diyor: “Bir yer hiçbir zaman yalnız ‘orası’ değildir: Orası biraz da biziz.” Her yeni yolculuğumuza eski yolcuların buraya bir şeyler kattığını düşünerek başladığımızda yolculuk maceramız tebessüm dolu ve sıcak bir maceraya dönüşecek belki de. Bizim yolculuğumuz bitip geri döndüğümüzde ise yeni yolculara biz sıcak ve tebessüm dolu bir macera olarak kalacağız. Bu seferi onlar o banka oturup buradan şehri kim izlemişti diye sorguladığında bizi anımsayıp yüzlerine tatlı bir tebessüm konacak. BAYBORA KAAN KILIÇ İ LK VE SONSUZ AŞK Tuğçe Işıl Arslan İnsan aşk nedir diye düşünmekten, hayatı boyunca kaç defa aşık olurum diye sorgulamaktan vazgeçip sevmeye bakmalı aslında. Öyle yakıştırmalar yapıldı ki aşka, hâliyle insanların da gözü korkar oldu bu aşk denen “illetten”. Kimisine göre aşk, çok sevmekti ve kimisine göre ise onsuz yaşayamamaktı. Kimilerine göre ayrılınca aşk yaşanırdı, kimilerine göre ise aşk olmadan sevgili de olunmazdı. İnsanların dilinde aşk “acıydı, tattı, arzuydu, istekti, özlemekti” ama bir türlü bir bedene bürünüp gelemezdi. Peki insan aşık olduğunu nerden anlardı? Daha on sekiz yaşındayım fakat bir sürü kez aşık olduğumu sandım. Açıkçası ben insanlar için de aşk serüveninin aynı şekilde gerçekleştiğini düşünüyorum. Her gelen gidenin açığını kapatıyor ya da gelen gideni aratıyor derken insanlar daha iyi gördüğünü, daha çok eğlendiğini ya da ona daha iyi hissettirene aşık olduğunu sanıyor. Yani ilk aşkı hep değişip durdu çünkü çoğu insana göre aşk, hayatta bir kez olurdu. Peki aşık olmak insanın hayatına ne katar, insanın hayatını nasıl etkiler? Bana göre en güzel tarafı, insan aşık olunca her duyguyu her an yaşayabiliyor hatta bazen birden fazla duyguyu aynı anda da yaşayabiliyor. Örneğin heyecan aşkı oluşturan temel şeydir, ilk gördüğün anda, yanına gittiğinde, onunla konuşurken heyecanlanırsın. En heyecanlı an ise aşkını itiraf ettiğin kısımdır. Aşkın, insana öğrettiği birçok şeyde olur: sevmeyi, kıskanmayı, özlemeyi, kaybetmeyi… Genellikle kaybetmek ise aşkta ki en hassas noktadır. Hepimiz kaybetmekten korktuğumuz gibi, ayrıldıktan sonra yaşayacağımız acılardan ve kötü anlardan da korkarız. Çünkü ayrılık acısı bazen insana aşktan daha fazla şey katar. İnsana vazgeçmeyi, hayallerindeki kayıplarla yaşamayı, unutmayı ve acına alışmayı öğretir. Onsuz asla yaşayamam dediğiniz şeylere bir bakmışsınız ders çıkarıp gülerek hatırlar olmuşsunuz. Geçenlerde bir kitapçının vitrininde gördüğüm “Kırmızı Saçlı Kadın” adlı Orhan Pamuk’un yeni kitabına hemen içeri gidip göz attım. Doğruyu söylemek gerekirse kitabın ilgimi çekmesinin asıl sebebi benim de saçlarımın kırmızı oluşu olabilir ama hislerim beni yine yanıltmadı ve kitapçıdan çıktığım anda kitabı okumaya başladım. Orhan Pamuk, romanda genel olarak liseli bir gencin 30 yıl önce yaşadığı bir aşk hikâyesini ve bu aşk hikâyesinin kötü bitmesi ile yaşadığı ve tüm geleceğini etkileyen sarsıntıyı anlatılıyor. Bu konu benim de ilgimi bu kadar çekince ve kitabı elimden düşüremeyince hemen bu konuyla ilgili düşüncelerimi paylaşmam gerektiğini düşündüm. Ben gerçekten insanın hayatında dönüm noktaları olabileceğini düşünüyorum ve evet bunun sebebi bir aşksa, çok genç yaşta yaşanmış, eski bir aşkta olsa hemde sonu hüsranla, yarım kalarak bittiyse sadece insanın duyguları ya da karakteri üzerinde değil hayatında da etkiler yaratıyor. Çünkü insan her yaşadığından ders çıkarıyor. Peki, bu etkiler olumsuz olduğunda insanın hayatını nereye sürüklüyor? Hepimiz isteriz ki ilişkiler bitmesi gerektiği yerde saygı çerçevesiyle bitsin ki güzel anılar da hatırlanabilsin, çıkardığımız dersler gülümsenerek anılsın. Ama insanlar yine aşkın hormonlar üzerindeki etkisi olacak ki (!) bazen bir hayata bile bedel olabilecek davranışlar sergiliyor. Oysaki her kışın ardından yaz geleceğini, her şerde bir hayır olduğunu unutmamak lazım. Belki de ilk aşkta önemli olan karşıdakinin güzelliği, karakteri, ailesi vb. gibi şeylerden çok bizi ve hayatımızı nasıl etkileyeceğiydi. Şahsen ben ilk aşkımla güzel bir şekilde ayrılıp yerinin doldurulmayacağını anladığımda karşılaşıp evlenmek isterdim, “Film mi çeviriyosun?” dediğinizi duyar gibiyim ama ne yapalım herkes gibi benim de ilginç ve bir o kadar gülümseten hayallerim var. KAYNAKÇA 1. Pamuk, Orhan. Kırmızı Saçlı Kadın. ,1. Baskı. Yapı Kredi Yayınları, 2016. s.204 Yiğit Abbas YILMAZ İSTANBUL’UN RUHU Tarih boyunca kurulmuş bütün şehirlerin bir ruhu, atan bir kalbi vardır ama öyle şehirler vardır ki onları bizim gibi nefes alan, kalbi atan ve duyguları olan bir insan gibi görürüz. Çok eski ve köklü bir tarihi olan İstanbul da bu şehirlerden biridir. Asya ve Avrupa’yı birbirine bağlayan bu metropol şehrin geçmişinde pek çok acı, yara, üzüntü ve bununla birlikte pek çok mutluluk, sevinç de vardır. İstanbul âdeta hareket eden, devamlı değişen bir canlıdır. Bence İstanbul yüreğinde pek çok sır saklayan, bu sırları kimseyle paylaşamayan ve bundan dolayı da ne yapamayacağını bilemeyen bir kadına benzer. Ne yapacağını bilemediğinden de sürekli bocalar, içinde taşıdığı sırlar belli bir süreden sonra ona çok fazla gelir ancak konuşamaz, insanlara derdini anlatamaz. Umutsuz bir şekilde biz, insanların kendisini keşfetmesini ve onu biraz da olsa bu sırlardan kurtarmasını bekler. İstanbul kırmızıdır. Annemizin pazardan aldığı nar kadar yoğun bir kırmızıdır bu. Narın kabuğunu açtığınızda olduğu gibi bu tarih kokan şehri de daha yakından incelediğinizde, tabiri caizse İstanbul’un kabuğunu açtığınızda içinden o kadar çeşitli, farklı ve ilgi çekici hikâye çıkar ki en usta şairlerin dizelerinden bile bu kadar etkilenemeyeceğinizi anlarsınız. Dışarıdan herhangi bir şehir gibi görünür ama içine daldığınızda, çarşı, sokak, saray ve camilerinde gezdiğinizde bu şehrin alelade bir yer olmadığını anlarsınız. İstanbul hiç uyumaz. Şehirde bitmek bilmeyen bir insan akışı vardır. Deyim yerindeyse İstanbul’a dokunan insanlar şehirden ayrılmadan önce keşfedilmeyi bekleyen öyküler bırakırlar. İstanbul bunların hepsinden çok etkilenir, bazı öyküler onu çok mutlu eder, bazıları da onu o kadar üzer ki “ Keşke ben de gerçekten bir insan olabilsem… ” diye düşünür. Böyle bir şeyin imkânsız olduğunu fark ettiği anda da, elinden hiçbir şey gelmediği için kahrolur ve içine kapanır. Ama her gün o kadar çok kişi gelip geçer ki İstanbul’dan, ertesi gün yeni kişilerle tanışan şehir önceki günü unutur. Bu anlamda İstanbul’un hafızası çok kısa süreliymiş gibi görünebilir ancak şehrin kendisi unutsa bile binaları, sokakları, meydanları bize daima olanları hatırlatır. İstanbul’un her caddesinde bizim tarafımızdan çözülmeyi bekleyen ayrı ayrı yaşanmışlıklar gizlidir. Bu şehri keşfetme eylemini bilinçli olarak yapmayız aslında, şehir bizi kendi mistik havasına çeker ve kaynağını bilmediğimiz bu mistik hava başımızı döndürür, bizi etkisi altına alır. Şehre gelen pek çok turist de bu gizemden nasibini alır, ne olduğuna anlam veremezler ama İstanbul’dan ayrılmak istemezler, daha sonra da büyülenmiş bir şekilde ülkelerine geri dönerler. İstanbul kılık değiştirmeyi seven bir şehirdir. Tarih boyunca baktığımızda çeşitli isimler almış, çeşitli imparatorlukların gözde şehri olmuştur. Kâh İstanbul’dur, kâh Dersaadet olur, kâh da Konstantinopolis’tir. Bazen o anki hâlinden sıkılıp kendisi kılık değiştirmiştir, bazen de vatanlarından olan insanlar gibi kılık değiştirmek zorunda kalmış, şehre gelen yeni kültürün altında asimile olmuştur. Ne olursa olsun, bu kılık değiştirmeler, yeni kimlikler İstanbul’un hâlihazırda renkli olan ruhuna daha da renk katmış, şehri daha gizemli bir havaya bürümüştür. Beni büyüleyen de tam olarak budur. Şehir, savaşlara veya doğal afetlere karşı her zaman ayakta durmuş, bunu yaparken de ince ruhundan hiçbir şey kaybetmemiş, dahası her olaydan, her tecrübeden kendine bir ders çıkarıp dayanıklılığını artırmıştır. Böyle bir şehirdir işte İstanbul. Biz, insanoğlu ne kadar anlatmaya çalışırsak çalışalım onun o mistik ruhunu tam anlamıyla yakalayamayız. Nice ressamlar, nice şairler, nice yazarlar İstanbul hakkında yazıp çizmiştir ancak hiç kimse o duyguyu tam anlamıyla veremez. O gizemli dünyanın içine dalmak, biraz da olsa şehrin ruhunu anlayabilmek için sokaklarında dolaşmak, tabiri caizse sokaklarını “özümsemek” gerekir. Kendimizi İstanbul’a bıraktığımızda şehrin de çok sevecen ve bizi kucaklamaya hazır olduğunu görürüz. Kısacası bu bilinmezliklerle dolu kenti biraz da olsa tanımak istiyorsak, onu tatmalı, sokaklarında, meydanlarında, camilerinde gezebildiğimiz kadar gezmeliyiz. SEVGİNİN DOĞASI Shantaram şu ana kadar okuduğum en iyi romanlardan biriydi. Sekiz yüz sayfalık bir kitap olması ilk başta gözümü korkutmuştu ancak son sayfaya geldiğimde sekiz yüz sayfa daha okumaya hazırdım. Kitabın baş karakteri Lin bir hapishane kaçkını ve kitapta onun Hindistan’da yaşadıkları, bulaştığı işler anlatılıyor diyebilirim. Kitabı okuduktan sonra Hindistan’a gitmek istemeye başlamamın yanısıra hayatımda kitaptakiler gibi özgün karakterlerin eksikliğini hissetmeye başladım. Karakterlerin hepsinin çok fazla yaşanmışlığı ve o yaşanmışlıklarından kaynaklanan, kişilikleriyle yoğurulmuş bilge bir yanları vardı. Benim en çok etkilendiğim karakter Abdul Kadirbhai’idi. Hindistanın en büyük mafyasının başı olan bu adam, felsefeyle ilgileniyor ve arkadaşları ya da çalışanlarıyla belli aralıklarla felsefik sohbetler düzenliyordu. Lin ile yaptığı iyi-kötü, doğru-yanlış üzerine uzun bir konuşması benim aklımda yer etti. Doğa her zaman tanrıya –kastettiği tanrı, dini bir ögeden ziyade kaos, değişim, devinim, dallanma, ilerleme gibi sonsuza kadar süreceğini düşündüğü bir doğa gerçeği- doğru gidiyordu ve bir şeyin doğru ya da yanlış olduğunu anlamak için kendimize şu soruları sormalıydık: “Dünyadaki herkes bunu yaparsa ne olur?”, “Bu şey doğaya uygun mu, bu şey tanrıya hizmet eder mi?”. Herkesin sevginin iyi bir şey olduğunu bildiğini ama kimsenin nedenini bilmediğini söylüyor. Kadirbhai’yle Lin’in bu etkileyici konuşmasını okuduktan sonra bazı şeyleri bu bağlamda değerlendirmekten kendimi alamamaya başladım ve sevginin neden iyi olduğunu bu bağlamda çözümlemeyi denemeye karar verdim. Birilerini, bir şeyleri sevmek insanda kendiliğinden gelişen bir duygudur ancak bu duyguyu hissetmemiz ne sevmeyi ve sevgiyi öğrendiğimiz ne de onun derinliklerini kavradığımız anlamına gelir. Kuşu sevip kafese kapatmak mesela… Sevginin en iyi aşk ilişkisinde öğrenildiğine inanıyorum çünkü hiçbir zorunluluğumuz olmamasına rağmen bir insanla gerçekten devam etmesini istediğimiz bir ilişki kurma çabasına sokar bizi aşk. Bu nedenle sorgulamama aşktan başlamayı uygun görüyorum. Kastettiğim aşk ilişkisi, iki insanın birbirleri üzerindeki hırsları ve korkuları nedeniyle birbirlerini yiyip bitirmeleri veya hayatı birbirlerine hapishane etmeleri değil. Kişilerle birlikte, kendilerini ve birbirlerini anlama çabasıyla olgunlaşan, gelişen, büyüyen, yaratıcı, devrimci bir duygu. Kısıtlayan ve korkutan değil tam tersine özgürleştiren, cesaret ve güven veren; verdiği o cesaret ve güvenle insanın kendisini aşmasını sağlayan bir sevgi ilişkisi. Biriyle bahsettiğim tarzda bir ilişki geliştirdiğinizde gerçekte neyin önemli olduğunu ve neyin fark yarattığını anlıyorsunuz. İki sene önce, ilk defa yaşadığım için bu duygu bana yabancıydı ve “bu dünyadan olamayacak kadar güzel” olduğunu söylerdim kendi kendime. “İlk defa yaşadığım, yabancı bir şey… Ya zarar görürsem?” diye düşünüyordum ve çok korkuyordum. Hem kendime hem yeni ve farklı olana duyduğum güvensizlik beni en başta yolumdan çevirebilirdi ancak ben korkularımdansa risk alıp yıkılmayacağıma ve kendime güvenmeye çalışarak sevgime göre hareket etmeyi seçtim. Zamanla, birbirimize duyduğumuz sevgi bizi yalnız birbirimize değil, kendimize de yaklaştırdı. Birbirimize verdiğimiz cesaret, güven ve desteği içselleştirdik. Sonunda ne bizim hakkımızda ne de başka bir konuda korku ve güvensizliğin bana kolay kolay hükmedebileceği bir duruma geldim. Bu sevgi, güven ve cesaretin hep ilerlememi sağladığını ve beni daha iyi bir insana dönüştürdüğünü gördüm. Çevreme karşı daha iyi bir insan olmamın başta kendime iyi olmakla ilgili olduğunu fark ettim. En küçük ayrıntılarda boğulan, takıntılı biri olarak ben; aramızda bir anlaşmazlık yaşandığında büyük resmi, asıl önemli olanı –sevgiyi- gözden kaçırmamayı öğrendim. Bunu öğrenmem kaçınılmazdı çünkü geliştirdiğimiz duygunun gerçekliği, parlaklığı ve kök saldığı derinliklerin yanında geri kalan her şey sahte, sönük ve yüzeysel görünüyordu. Bir süre sonra, birbirimizden öğrendiğimiz ve içimizde büyüttüğümüz sevgi kendini olaylara, canlılara ve dünyaya karşı olan tutumumuzda göstermeye başladı. Sevgiyi deneyimledikçe, tanıdıkça fark ettim ki onun karşıtı hepimizin sandığı gibi nefret değildi. Onun karşıtı “korku” ve “güvensizlik” idi. Bu iki duygu sevgiye karşı savaşıyorlardı oysa nefret yalnızca korku ve güvensizliğin sonucuydu. Kişinin kendini “korkak” ve “güvensiz” olarak tanımlayarak kendinden utanmaması için vardı “nefret”. Dünyada olan iyi ve güzel hiçbir şey güvensizlik, korku ve onlar gibi duygularla gerçekleştirilmemişti; ilerlemeyi ve renklenmeyi sağlayan hiçbir şey bu duyguların ürünü olamazdı çünkü onların yapabilecekleri sınırlamak, durdurmak ya da geriye götürmekten başka bir şey değildi. Yeryüzünde herkesin korku ve güvensizlikle –sevgisizlikle- hareket ettiğini hayal ediyorum. Şu anda da kendi dışında hiçbir canlıyı anlama çabası olmayan, kendinden farklı olanı yadırgayan, utandığı duygularını “ahlak-edep” adı altında sınırlamış ve kendi duygularını severek kabul edip yaşayamamış olması nedeniyle başkalarını da kısıtlamak isteyen, herkese ve aslında en başta kendine hınçlı bir insan kitlesine yabancı değiliz hiçbirimiz. Temelde güvensizlik ve korku duygularının hakimiyet sürdüğü, çizdikleri sınırlarla kendilerine yabancılaşmış bu insanlar; kendi bildiği ve tanıdığından başka her şeyi yadırgayıp kötü gözle bakarlarken aslında çeşitliliği yok etmek istiyor; kendilerini, çevrelerini kısırlaştırıyor; tek tipleştirmeye çalışıyorlar. Öz güven ve öz sevgiden yoksun olduklarından sorgulama, yüzleşme cesaretini gösteremeyecekleri için kendilerine yabancılaşmaya devam edecek bu nedenle her türlü gerilemeyi doğru ve hakları sayacaklardır. Her zaman içlerindeki sevgisizliği yöneltecek bir şey bulacak; hayvanlara, bitkilere, insanlara, çocuklara kısacası yeryüzündeki her şeye zarar vermeye devam edecek ve güzel olan ne varsa yok edeceklerdir. Bir de kendime “Dünyadaki herkes sevse ne olurdu?” diye soruyorum. İnsanlar ten renginden, ırkından, cinsiyetinden ya da cinsel tercihinden dolayı öldürülmez, yargılanmazdı çünkü sevgiyi bilen biri için bunlar en az önemli şeyler olurdu. Boynuzları için gergedanlar katledilmezdi mesela, çünkü insan kendisinin süs diye kullanacağı boynuzun, gergedanın canının yanında hiçbir değerinin olmadığını görürdü. Kadınlar saçlarını gizlemek zorunda kalmazdı, sanat eserleri sansürlenmezdi çünkü içinde sevgi olan bir insan, bedeni yadırgayacak kadar kendine yabancılaşmış olmazdı. İnsanlar doğuracakları çocukların da hayatını düşünür, beş tane değil de bir-iki tane yaparlardı çünkü dünyaya hobi olarak çocuk getirmenin bencillik olduğunu bilirdi. Daha fazla çeşit, gerektiği kadar yaşam ve gerektiği kadar ölüm olurdu; doğada olduğu gibi. Bu nedenlerden dolayı ben, sevgiyi insanın doğaya yaklaşmasının ve onunla uyum içinde olmasının bir yolu olarak görüyorum. Dolayısıyla Kadirbhai’nin de dediği gibi çeşitliliği, karmaşayı, ilerlemeyi, değişimi sağlayarak onun kanununa uymamızı sağladığı sonucunu çıkardım. İnsanlık olarak belki “doğa” olamayız ama en azından sevgi sayesinde yaklaşmamızın mümkün olduğunu ve bunun fark yaratacağını biliyorum. Deniz Nasır Terörün Ardındaki Huzursuzluk Siz de benim gibi gündemi takip ediyor musunuz? Nasıl takip ettiğiniz fark etmez; belki sabah hızlıca haber sitelerine göz gezdiriyorsunuzdur, ya da eve geldiğinizde akşam haberleri eşliğinde yemek yiyorsunuzdur. Eğer siz de bu bahsettiğim rutinlerden birine sahipseniz, size bir soru sormama izin verin. Terör haberi duymadan geçirdiğiniz bir gün oldu mu? Açıkçası benim böyle bir günüm olmadı. Artık haberleri okumaya başlamadan önce “Acaba bu gün kaç kişi daha canından oldu?” sorusunu aklımdan geçirmeden edemiyorum. Ne zaman bir terör haberiyle karşılaşsam, içimizdeki insanlığın gün geçtikçe yavaş yavaş kaybolduğunu bir kez daha hatırlıyorum. Ancak gerçek şu ki, ben hiçbir şey bilmiyormuşum! Eminim ki siz de öyle. Hangimiz bu savaşın insanlara ne yaşattığından haberdarız? Tek bildiğimiz terör bu gün kaç can aldı, kaç çocuk yetim kaldı, kaç anne çocuğunu toprağa verdi… Evet bu gerçekleri bilmemiz önemli, ama bu gerçeklerle yüzleşmek daha da önemli. Açıkçası beni terörün gerçekleriyle yüzleştiren şey Zülfü Livaneli’nin Huzursuzluk adlı romanı oldu. Ne düşündüğünüzü biliyorum, romanlar sonuçta bir kurgudur. Nasıl olur da bir roman benim bu konu hakkında gözümü açmamı sağladı? Ancak romanlar gerçekler üzerine kurulmuş olabilir ve bu sebeple gerçeklik payı taşıyor olabilir. Size şunu söyleyebilirim ki, bu kurgunun yalnızca kâbusu andıran kısımları gerçektir. Ben bu romanla göçmenleri tanıdım, onların acılarını paylaştım. Bu romanda Hüseyin’in şefkatine ve koruyuculuğuna, Meleknaz’ın cesaretine ve gücüne tanık oldum. Benim fikrimce, bu romanda insanları gerçekten “insan” olarak gören ve onları herhangi bir inanış çerçevesinde sınıflandırmayan tek bir figür vardı, Hüseyin. En başta yapıkları tüm Mardin halkı tarafından takdir görürken, bir Ezidi kız olan Meleknaz’la duygusal bir ilişki yaşamasının şiddetle reddedilmesi sizce de tuhaf değil mi? Mardinlilerin; Ezidiler hakkındaki inanışlarının kökünde bağnazlık olması ve onları Yezidiler olarak adlandırmaları, bana günümüzde bile cehaletin ve okumamanın getirdiği sorunların devam ettiğini gösterdi. Bu romanın bana bağnaz inançlar dışında gösterdiği başka şeyler de var. Romanı okumadan önce terörün yalnızca ölüm getirdiğini düşünüyordum. Ancak bu algım IŞİD Terör Örgütü’nün Ezidi kadınlarına yaptıklarını öğrendiğimde değişti. Öğrendim ki, terör beraberinde kadın ticaretini ve tecavüzü de getiriyormuş. Bu bilgi bana daha önce izlediğim 12 Yıllık Esaret filmini hatırlattı. Film siyahî insanların köleleştirildiği zamanları ve onların hayat mücadelesini anlatıyor. Tıpkı siyahî insanlar gibi, Ezidiler de köleleştirilmiş, kadınlarına tecavüz edilmiş, inançlarını yaymaları önlensin diye kadınlarının rahimleri parçalanmış. Tabii burada bir fark yok değil. Bir olay bundan yaklaşık iki yüz yıl önce yaşanmışken bir diğeri hâlâ yaşanmakta. Bunu düşündüğümde kendime şu soruyu sormadan edemiyorum, insanlık iki yüz yıl boyunca hiç mi değişmedi? Değişmemiş ki binlerce kadın hâlâ alınıp satılıyor, her gün binlerce kadın tecavüze uğruyor. Romanda tecavüze uğramış bir kadının hislerini bana yansıtan kişi açıkçası Meleknaz’dan ziyade, yaşadıklarının ağırlığını kaldıramayıp trajik bir şekilde intihar eden Nergis oldu. O bir insandı, ama insanlığını yaşayamadı. Sırf inanışı yüzünden zulüm gördü, tecavüze uğradı, alınıp satıldı. En sonunda özgürlüğünü buldu ama bu özgürlük dağlarda ıssız bir yaşamdan ibaretti. Gerçekten insanlık bu muydu? Nergis’de bunu sorgulamış olmalı ki elinden insanlığının alınmasını kendisine yedirememiş ve hayatına son vermişti. Son olarak romanda beni en çok hayrete düşüren detaylardan biri de, mülteci kampını ziyarete giden Angelina Jolie’nin sözü oldu: “Salak mısın sen, iki gözü kör doğdu ki bu dünyada Ezidilere yapılan kötülükleri, zulümleri görmesin, dağda boğazları kavrularak susuzluktan ölen bebeleri, IŞİD’in kaçırıp köle pazarında sattığı, on militan tecavüz edince Müslüman olursun, sevaba girersin diyerek rahimlerini paramparça ettikleri kız çocuklarını görmesin, Tanrı’nın diyarından alıp dünyaya indirdiğim insan soyunun vahşetine tanık olmasın”(Livaneli 70). Bu söz bana gerçekten keşke hepimiz kör olsak da bu zulümleri hiç görmesek dedirtti. Ama belki de kör olmamamızın bir sebebi vardır. Madem kör değiliz, dünyadaki bu vahşete göz yummayalım. Günümüzde hayat ve var olma mücadelesi veren binlerce Meleknaz var ve her biri tutunacak bir yardım eli arayışında. Bazı insanlar doğuştan şanslıdır, bazıları ise doğduğu için şanslıdır. Doğuştan şanslı olan bizler, gözümüzü gerçeklere kapatmayalım, Hüseyin ve Hüseyin gibi diğerlerinin yanında olalım. Daha iyi bir dünya için mücadele edelim. Kaynakça: Livaneli, Zülfü. Huzursuzluk. İstanbul: Doğan Yayınları, 2017. Baskı 12 Yıllık Esaret. Yön.Steve McQueen. River Road Entertainment. 2013. Olmalı! “ “Einmal ist keinmal” diyor Tomas kendi kendine. Sadece bir kere olan şey, diyor Alman özdeyişi, hiç olmamış sayılır. Yaşanacak tek bir hayatımız varsa eğer, onu hiç yaşamamış da olabiliriz, hiç fark etmez.” (Kundera) Yıllar önce, yavaş yavaş düşünmeye, sorgulamaya başladığım zamanlarda insanların belirli bir senaryoya göre yaşadığını düşünürdüm. İçinde büyüdüğüm ailenin ve toplumun kaderci yapısına ve inanışlarına bağlı olarak, bu normal bir düşünceydi. Fakat zaman geçtikçe, büyüdükçe ve artık bir başıma olduğum seçimler karşıma çıktıkça, bu düşüncemi sorgulamaya başladım. Gerçekten bir senaryo mu vardı? Vardıysa ben neden ezberlememiştim rolümü? Seneler boyu bunları düşündükten sonra, Varolmanın Dayanılmaz Hafifliği isimli kitaba denk geldim. Milan Kundera öyle bir yazardı ki, bir romanla hayatıma girip, o romanın içine insan kendini sorgulasın, beynini zorlasın diye koyduğu birkaç cümleyle hayat görüşümü değiştirmişti. İşte orada, demişti ki defalarca “Einmal ist keinmal”. Bir kere olan şey... İnsan hayatında attığı her adımda, aldığı her nefeste bir ikilemle karşı karşıya kalır. Çoğunlukla istemsizce seçer birini: Gözüne parlak gelen çatalı alır, canı sıkıldığında evden çıkmadan saatlerce yatağında durur, evine giderken arkadaki çiçekli yolu seçmek yerine (bilmediğinden, keşfetmeye korktuğundan ya da basitçe alışkanlıktan) ana cadde üzerindeki yoldan gider. Hepsini, her an seçer ve yaşar. Bir kere seçti, bir defa yaşadı mı artık geri dönüşü de yoktur. Peki ya önemli seçimler? Alacağı kararın üstünde “dayanılmaz bir ağırlık” yaptığı, seçerse ne olabileceğini düşünmekten (nefes almak kadar kolay olmasına rağmen) kaçtığı seçimler ne olacak? Elinde olsa, bütün seçenekleri bir simülasyona koyar, her seçimin hangi sonucu doğuracağını görürdü. Lakin, tek bir hayat yaşadığımızdan, Kundera’nın dediği gibi “yaşam öncesi ilk prova, yaşamın kendisi” olduğundan ve Sartre’a göre “insan varolduktan sonra, kendi özünü kendisi yarattığından” neyin bizim için iyi olacağını, hangi seçimin bizi en iyi sonuca yönelteceğini bilemeyiz ve seçtiğimiz anda, o seçim ve o sonuç bize bağlanır ve varlığımıza katılır. Jaco Van Dormael’in mükemmel filmi Mr. Nobody’de filmin karakteri annesinin ve babasının ayrılması sonrasında “annesinin peşinden trene koşmak, babasının yanında kalmak veya annesine koşmasına rağmen yetişememek” seçimlerinin sonuçlarını ayrı ayrı yaşar kendi içinde. Filmin sonunda, çocuğun “seçim yapmadığını” görürüz. Evet, seçim yapmamak, kaçmak, bana en cazip görünen seçenek olmuştur; ama bu da eninde sonunda bir “seçim”dir. Ne kadar kaçarsak kaçalım, seçim yapmadan bir adım daha atamıyoruz hayatımızda. Ben, rolünü ezbere bilmeyen bir hayat oyuncusu olarak yaşıyordum ve önüme çıkan seçimlerde doğaçlama davranmak zorundaydım. Bu noktada Kundera bir kere daha el atıyordu hayatıma: “Es muss sein.” Bu kalıp, Almanca’da “olmalı” demekti ve Beethoven’ın son dörtlüsünün son muvmanında geçiyordu. Beethoven bu bölümü “Der schwer gefasste Entschluss” sözcükleriyle başlatıyor ki bu “zor karar” anlamına geliyor. Bir seçimde bulunmanın “ağırlığı”nı, “zor karar” diyerek yansıtıp, bir seçimde bulunduktan sonra “Muss es sein? Es muss sein!” (Olmalı mı? Olmalı!) dizeleriyle bir “hafifliğe” dönüştürüyor Beethoven. Peki, “Olmalı mı?”. Sadece tek bir hayat yaşıyoruz ve neler olabileceğine dair en ufak fikrimiz yok. “İnsan özgür olmaya mahkumdur” diyor Sartre, o seçimin ağırlığı sadece benim üzerimde ve seçimi yapmak sadece benim elimde. Seçmemenin bile bir seçim belirttiğini düşündükten sonra, “Ja, es muss sein!” (Olmalı!) diyorum kendi kendime. Olmalı, çünkü en kötü ne olabilir ki? Bir yaşamı, kısa veya uzun bir yaşamı, bomboş geçirmekten ve “hiç yaşanmamış saymaktan” daha kötü ne olabilir ki? Kendi almadığım kararların, yapmadığım seçimlerin, hayatımdan götürdüğü tek seferlik yılların, “kullan at” anların ben yaşamayı seçmedikçe ne anlamı vardı? Madem ki ben kendi özümü oluşturuyorum, madem ki tek bir hayatım var ve elimde senaryonun bir kopyası yok, bir seçim yapabilirim ve bu seçimin hiçbir önemi olmaz. Hiçbir önemi olmaz çünkü bir defa yaşanacak bir yaşamda yaptığım, bir defalık bir seçim bu. Einmal ist keinmal! Ve bana “bu mu olmalıydı?” diyen biri ise şunu bilmeli sanıyorum, “Ja, es muss sein!” çünkü bu yaşamı yaşanmış hâlde bırakıp gitmem gerekir, benim özümle yaşadığım bir hâlde. Sidal Gökalp 21501333 Kaynakça Kundera, Milan. Varolmanın Dayanılmaz Hafifliği. İstanbul: Can Yayınları, 2015. Sartre, Jean Paul. Varoluşçuluk. İstanbul: Say Yayıncılık, 1990. Rabia Betül Yurdakul KARANLIĞIN IŞIĞI Küçük bir hayal oyunu oynayalım haydi. Ilık bir bahar sabahındasınız. Pencerenin kenarına konan kuşların ve başucunuzdaki çalar saatin sesi güzel uykunuzu bölmeye hevesli bir şekilde yükseliyor. Gözleriniz hala kapalıyken yılların verdiği alışkanlıkla olsa gerek tek seferde saatin sesini kesiyor ve olduğunuz yerde şöyle bir dönüyorsunuz. Güneşin size verdiği selamı geç kalmadan almak için yatağınızda doğruluyorsunuz. Buraya kadar her şey olması gerektiği gibi, değil mi? Şimdi gözlerinizi açabilirsiniz. Neyi görmeyi dilerdiniz önce; sapsarı güneşi mi, masmavi gökyüzünü mü ya da kanatlarından özgürlük akan kuşları mı? Hayır, hiçbiri değil. Önünüzde tek bir seçenek var: Siyah. Bütün renginiz ve dünyanız tıpkı gözleriniz kapalı olduğundaki gibi simsiyah. Hikâyeyle biraz daha oynayalım. Bu kez alarmın ve kuşların sesini de çıkarın hayatınızdan. Geriye ne kaldı? Belki daha da büyük bir siyah… Karanlığın ve sessizliğin sizi bu kadar mahvedebileceğini hiç düşünmüş müydünüz? En sevdiğiniz rengi seçemeyeceğiniz, nereye adım attığınızı bilemeyeceğiniz, bebeklerin huzur veren gülücüklerini duyamayacağınız ve belki de en zoru: Annenizin saçlarını okşarken sizin uğrunuza beyazlayan telleri sayamayacağınız bir dünya hiç hayal etmemiştiniz. Işık olmadan, notaları duyamadan nasıl başarır ki bir insan yaşamayı, nasıl hayal kurabilir? Milyonlarca insanın yaşadığı bir dünyada yapayalnız ne yapabilir? Sorular geliyor aklına insanın ama sadece sorular. Cevaplarını gören ve duyanların asla veremeyeceği, vermek istemeyeceği sorular. İnsanlar uzun zamandır başka dünyalar bulmak için korkmadan atmosferin ötesine geçiyorlar ama bu atmosferin altında da keşfedilmeyi bekleyen dünyalar var, yaşamaktan korkulan ve sadece parmak uçlarıyla hissedilen. Ben o karanlık ve sessiz dünyalarla hiç karşılaşmamıştım. Sadece üzülerek bahsedenlerden duymuştum birkaç kelime. Gerçekten o dünyanın içine girmemse bir film sayesinde oldu. Adını tahmin etmesi zor olmasa gerek. Siyah, karanlık ve sessiz bir evrenin kapılarını sonuna kadar aralayan bir film. Gerçek bir hikâyeden esinlenilerek çekilmiş. Bir işin içinde gerçeklik payının olması bende her zaman olduğundan daha fazla iz bırakır; çünkü bilirim, bunları bir gün ben de yaşayabilirim. Empati, Tanrı’nın insanlara bahşettiği muazzam bir özellik. Başkasını kendinizde hissedebileceğiniz diğer bir yol yoktur yeryüzünde. Kimi zaman başkasının zihninde olmak eğlenceli olsa da kimi zaman da unutamayacağınız izler bırakıyor. Bir anlık da olsa sessiz karanlığın içine doğduğumu hayal ettim film bittikten sonra. Hayal denemez, bir kâbus gibiydi; üstelik bu kadar zaman yaşayıp dünyanın neye benzediğini bildikten sonra. Kelimelerin ışıklı dünyadaki karşılıkları gözümün önüne geldi, gözlerim kapalıyken bile renklerin ne olduğunu ve kendimi ifade etmeyi biliyordum. Peki, sessiz karanlığın içinde savaş verenler, parmaklarının uçlarıyla hissettiklerini nasıl anlatır? Onların da söyleyecekleri mutlulukları, paylaşmak isteyecekleri yalnızlıkları ve rüzgârı hissettiklerinde ürperen içlerini anlatacak dilleri var; artık biliyorum. Eskiden tüm bunları kendime sorduğumda sadece bir ölünün hissettiğini hissederim derdim. Şimdiyse karanlığın bana ışık olduğunu görüyorum; aydınlığın kör, gürültünün sağır ettiği insanlığıma bir ışık… Susmak biz konuşan insanlar için bazen çok şey anlatır. Ömür boyu karanlıkta susmanınsa diğer dünyalardaki insanlar için her zaman bir anlamı vardır. Onların yaşamayı ve hayatın anlamını bizden çok daha iyi bildiğini görüyorum artık. Melodilerin huzursuz hissettiğinizde içinizde oluşturduğu aydınlık gibi, mutsuzken üstünüze düşen yağmur damlaları gibi, kızdığınızda rüzgârın nefretinizi uçurması gibi onların Rabia Betül Yurdakul parmak uçlarındaki kelimeleri. Onlar ölü değil, aramızda yaşamak için en çok mücadele edenler, hissetmenin gerçek anlamını bilenler. Tek istedikleri biraz daha iyi anlaşılabilmek. Biliyorum, bazen öyle anlar oluyor ki aynı dili konuştuklarımızla bile anlaşamıyoruz. Ama yine bu karanlığın bana öğrettiği bir şey var, hiçbir şeyin imkânsız olmadığı. BEYAZ GİYEN KADINLAR Bugüne kadar hep özgür ruhlu biri olmak istedim. Neden diye sorarsanız eğer, çünkü gerçek hayat ev dediğimiz bölmeli duvarlarda değil, dışarıda bence. Bu dünyadan amaçsızca göçüp gitmemek için dışarıdaki hayatı yakalamamız gerektiğini düşünüyorum. Yeni yerler keşfedip, yeni insanlarla tanışmalıyız. Fakat Baba Zula “Dört duvar arası kapanmaz ki sendeki özgür ruh, kopyalayarak çoğalmaz ki gendeki özgür ruh” diyerek durumu açıklıyor. Ne yazık ki özgür ruh kopyalanmıyor, özgür ruh cesaret istiyor. Ben ise çok cesaretli biri değilim, dolayısıyla özgür bir ruha sahip değilim. Bugün benim aksime içindeki o özgür ruhu bulabilmiş bir kadından bahsetmek istiyorum. Bu kadının adı Guiseppina Pasqualino di Marineo. “Pippa Bacca” sahne ismini kullanan bir sanatçı olan bu kadın, aynı zamanda bir aktivist. Pippa 2008 yılında üzerine beyaz bir gelinlik giyip birçok ülkeye yolculuk etmeyi planlamıştı. Bu yolculuğun amacı ise bir “barış gelini” olmak ve gittiği ülkelere barış getirmekti. Slovenya’yı, Hırvatistan’ı, Bosna’yı, Sırbistan’ı, Bulgaristan’ı geçmişti, sıra Türkiye’ye geldi. Pippa Kudüs’e gitmeyi planlıyordu ama Türkiye Pippa’nın yolculuğundaki son durak oldu. Çünkü Pippa Gebze’de evli ve iki çocuk babası Murat Karakaş tarafından tecavüz edilip öldürüldü. Pippa’nın istediği tek şey Türkiye’ye barış getirmekti, fakat o psikopat bir sapık tarafından alıkonuldu. Pippa, tecavüz edilip öldürülen kadınlardan sadece biri. Ne yazık ki Türkiye’de Pippa ile aynı kaderi paylaşmış milyonlarca kadın var. Önlenemeyen kadın cinayetleri, bu ülkede kadın olmanın zorluğunu bir kez daha gözler önüne seriyor. Bu zorluğu tüm somut gerçekliğiyle anlatabilecek kadınlar şu an toprağın altında yatıyorlar. Failleri ise mahkeme salonunda sorun çıkarmadığı ve kravat taktığı için iyi hâl indirimi alıyorlar. Bu nasıl bir düzen insanın gerçekten aklı almıyor. Bu ülke hiçbir savunulacak tarafı olmayan konularda bile “adaletini” sağlamasını biliyor. Bu zihniyet sadece mahkemede değil, bu zihniyete sahip insanlar kendilerini sokakta hemen belli ediyor. “Kız başına sokakta gezmeseymiş” diyor, “O saatte dışarıda işi neymiş” diyor. Hatta “Kadın mini etek giymiş, haketmiş” diyor. Bu söylemleri uydurmuyorum, hepsi haberlerde ve sosyal medyada yer alan söylemler. Bir kadının mini etek giymesi nasıl tahrik unsuru sayılabilir insan gerçekten de hayret ediyor. Görüldüğü gibi sadece kadın cinayetleri değil, kadın düşmanlığı da önlenemiyor bu ülkede. Fakat ne gelirse bazılarının düşman bellediği kadınların başına geliyor. Herhangi bir gün yolda yürürken sözlü tacize uğruyorlar. Milyonlarca kadın eşleri tarafından şiddete maruz kalıyor. Milyonlarca trans kadın müşterileri tarafından tacize, şiddete maruz kalıyor ve öldürülüyor. Yazımın başında cesaretli değilim yazmıştım. Cesaretli olmayışımın nedeni bu işte: Kadın cinayetleri ve tecavüzler. Kendimi bu ülkede güvende hissetmiyorum. Gecenin karanlığından ve sokakların tenhalığından korkuyorum. Geç saatte boş bir dolmuşa binip evime gitmekten korkuyorum mesela. Başka kadınlarla karşılaştırıldığımda daha güvende olduğumun farkındayım. Başkentin iyi bir muhitinde oturuyorum. Eve servisleri olan iyi bir okulda okuyorum. Fakat haberlerde okuduklarımdan dolayı içimde bir tedirginlik ve korku hep var. Çünkü tecavüze uğrayıp öldürülen bu kadınlardan hiçbiri başına gelecekleri önceden hesap edemedi. Bu nedenle günbegün artan kadın cinayetlerinin bir an önce durdurulması gerektiğini düşünüyorum. Kadın cinayetlerinin ve tecavüzlerinin suçlularının daha adil bir sistemle cezalandırılması gerekiyor. Mesela mahkemelerdeki iyi hâlden alınan ceza indirimi kalkmalı. Ayrıca evden uzaklaştırma kararı alınan eşlerin takibi daha sıkı yapılmalı. Böylece kadın cinayetlerinin sayısı az da olsa önlenebilir. Aksi takdirde, bu cinayetler durdurulana kadar hiçbir kadın kendini güvende hissedemeyecek. Aybike Erişen Kaynakça Özdil, Yılmaz. Kadın. İstanbul: Kırmızı Kedi Yayınevi, 2015. Baskı. Baba Zula. Duble Oryantal. Mad Proffesor, 2005. Albüm. Safiye Nesibe Uslu TURK 102 – Sec.09 Aslı Uçar KIŞIN MUTLULUKLA BİR İLGİSİ OLMALI En sevdiğim mevsim, kış, sonunda kapıya dayandı. Gerçi Ankara’da kış ekim biterken başlar, nisan başlarken biter. O yüzden bir süredir kış gibi hissettirmeye başlamıştı havalar. Ama benim için kışı kış yapan bir numaralı şey kardır. Şu sıralar ayazı gelmiş olsa da kendisi gelmediği için kıştayız diyemiyorum pek. Ancak geçen gün annem en az kar kadar kışı hissettiren bir poşetle geldi eve: Kestane sezonu sonunda açılmış! Hani herkesin mutlu bir mekanı vardır ya, psikologların gergin olduğumuz zamanlarda zihnen gitmemizi tavsiye ettiği… Benim için o yer Kuğulu Park. Bir bankta oturmuşum, karın yağışını izleyerek bir sokak tezgahından aldığım kestaneyi yiyorum. Anlayacağınız üzere orayı benim için mutlu kılan şey kuğular değil, kar ve kestane. Kar ve kestane… Düşüncesi bile içimi mutlulukla dolduruyor. Bir samimiyet var bu düşüncede. Abartıdan uzak, alabildiğine sade bir düşünce. İçinde benden bir parça var, benim mutluluk tanımım var. İşte bu yüzden annemin eve kestaneyle gelmesi beni bu kadar mutlu etti. Hemen düdüklüye doldurduk kestaneleri. Pişmesini beklerken kendimi nasıl oyalayacağımı şaşırdım. Haliyle piştiğinde soğumadan yediğim ilk birkaç taneyle ağzımdaki tüm hisleri öldürdüm. Yine de o kestane içimdeki mutlu olma ve mutlu olmayı isteme duygularını uyandırdı. O günden beri kafamda mutlu mekanımın düşüncesi dolanıyor. Senenin ilk kestanesini yedim tamam, portakal kokulu kış ayazı da çoktan geldi ama… Kar olmadan olmuyor işte! Bir an önce kar yağmalı, her yer bembeyaz olmalı, ışıklar biraz buğulu gözükmeli, burnumun ucu donmuş bir şekilde oturup kestanemi yemeliyim. Kafamı kaldırıp bir kar tanesini gözüme kestirmeli, onun aheste aheste salınarak yeryüzüne inişini seyretmeliyim. Bu isteğimin çok bencil bir yanı olduğunun farkındayım. Daha yeni doğmuş yavru köpeklerin annelerine sokulup yine de titreyeceğini, başını sokacağı bir çatısı olmayan yaşlı teyzenin dilenmek için oturduğu köşede soğuk yüzünden ağlayacağını tahmin edebiliyorum. Bunları yazarken bile birçok varlığın kabusu olan bir durumdan bu kadar zevk aldığım için kendimi kötü hissediyorum. Ama madem ki hava durumunu ben kontrol etmiyorum, o halde mevsimlerden bir favori seçecek kadar bencil olma hakkım var. Nasıl ki diğer insanlar yazın kavurucu sıcağından ve karpuzun şerbetinden hoşlanıyorsa ben de kışın donduran soğuğundan ve kestanesinden hoşlanıyorum. Belki de soğuk dayanamayacağım kadar şiddetlendiğinde kaçabileceğim bir kahve dükkanı, akşam eve geldiğimde yaslanabileceğim sıcak bir kalorifer olduğu için dilime kolay geliyordur bu durum. Ama ne fark eder, ben kışı seviyorum. Güneş yüzünü gösterme konusunda cimri davranmaya başladığı an herkesin suratı asılırken ben etrafa ışık saçmaya başlıyorum. Kışı sevmeyenlere inanılmaz geliyor benim bu halim. “Şu havada nasıl mutlu olabiliyorsun?” diye sorup duruyor yaz hastaları. Bir süredir bu soruya cevap vermekten vazgeçtim. Çünkü ben de onların yazı sevmelerini anlayamıyorum, herhangi bir şekilde anlayabileceğimi de sanmıyorum. Yazı sevmeleri bir yana, kışı sevmemeleri öylesine anlamsız geliyor ki. Bir insan karın beyazlığını, üşüyüp yün kıyafetlere sarılmayı, kestanenin çıtırdayan kabuğunu nasıl sevmeyebilir? Bir de kış sevenlerin depresif olduğu düşüncesi var herkesin kafasında. Genellemeler, genellemeler… Evet cvıl cıvıl bir mevsim değil kış, hatta sahip olduğu o dinginlik yüzünden benim favorim. Ama bu demek değil ki ben depresifim. Hatta onların havalar soğuyunca girdikleri ruh hallerini görünce rahatlıkla söyleyebilirim ki aralarındaki en mutlu insan benim. Çünkü soğuğu iliklerimde hissetmeyi sevecek kadar hayat doluyum. Berat GEYLAN Dünyadaki En Üstün Şey Her geçen gün önceden tanıdığımız insanların ya da yeni tanıştıklarımızın giderek yapmacıklaştığını fark ediyorum. İnsanlar tek düşündükleri ya da yapmak istedikleri şey birbirlerini nasıl kandıracaklarıdır. İnsanlar nedensiz yere birbirlerine karşı kin ve nefret besliyorlar. Patronlar çalışanlarını az para ile çok çalıştırmaya çalışıyor, insanlar yakın arkadaşları dedikleri kişilerin arkasından sinsi sinsi planlar yapıyor ya da insanlar eşlerini aldatırken yakalanmamak için bir sürü yola başvuruyor. Bunun en büyük sebebinin sevgi eksikliği olduğunu düşünüyorum. Yıllar geçtikçe insanların birbirlerine olan sevgi ve saygıları gitgide yok oluyor. Paulo Coelho’nun Aldatmak kitabını okurken dünyada yaygınlaşan bu durumu ve örneklerini daha net anlamaya başladım. Bu tür olayların sadece filmlerde, dizilerde ya da kitaplarda olduğunu düşünüyordum ta ki yakın çevremden birinden buna benzer bir olayla karşılaşana kadar. Annem ve babam ne zaman küçüklüklerinden bahsetse, anlattıkları her anıda hep bir sevgi vardı. İnsanlar birbirlerine karşı en ufak kötü duygu beslemiyormuş. Yaşadıkları mahallede herkes birbirini kolluyormuş. Sadece mahallede de değil, insanlar birbirini tanımasa bile hep birbirinin iyiliğini istermiş ve ellerinden gelenin en iyisini yapmaya çalışırmış. Kimse bu zamanlardaki gibi birbirinin kuyusunu kazmaya çalışmıyormuş. O zamandan bu zaman değişen tek şey insanların birbirine olan sevgisi. Bahsettiğim sevgi sadece aşktan ibaret değil. İnsan çiçeği, böceği, güneşi, suyu, aklına gelebilecek her şeyi sevmeli. Eğer o saf sevgi olmazsa o zaman birbirimize olan sevgiyi de kaybederiz. Zaten o sevgiyi kaybettiğimiz için artık kimse kimseye inanamaz ya da güvenemez duruma geldi ve dünya böyle bir hal aldı. Bu kitabı okurken yazar sanki aldatmanın bazen evlilikler için iyi olabileceğini, eşlerin birbirine daha çok bağlanıp, sevmesine sebep olabileceğini söylüyormuş gibi hissettim. Atalarımın söylediği “Ağaç yaş iken eğilir” atasözü aslında söylemek istediğim şeyi kısaca özetliyor. Artık o kadar çok eş birbirini aldatıyor ki bu durum bazılarına normal bir şeymiş gibi gelmeye başladı. Bu durumdan en çok etkilenenler de çocuklar oluyor. Çocuklar birbirini aldatan anne ve babanın kavgalarının ortasında kalıyorlar. Genellikle bu tür sorunlar kolayca çözülmez. Bazı davaların son bulması yıllar alır ve bu arada çocuklar yaşanılanlardan dolayı yıllarca arada kalırlar. Bu yaşanılanlar çocuklarda derin yaralar açıyor. Annelerine ya da babalarına küsemeyeceklerine göre ister istemez bunu kabul ediyorlar. Durum böyle olunca çocuklar ailelerinden gördüğü bu davranışı normalmiş gibi kabul ettiği için ileriki hayatında aynılarını yapmaya başlıyorlar. Tabiki de bunun tek sebebi bu değil ama bence bu da önemli nedenlerden biri. Birçok yanlış davranışı zamanla normalleştiriyoruz ve bu durum da sadece bir örnek. Bu köklü değişimin en büyük sebebinin, dünyada herkesin manevi şeylerden çok maddi şeylere önem vermeye başlaması olduğunu düşünüyorum. Sevgililer günü, anneler günü, babalar günü ya da doğum günü kapitalizmin oyunlarından biridir. Zamanla insanların içindeki insanlık duygularını öldürdüler. Amaçları insanları duygusuz bir köle haline getirmekti ve bunu çok da iyi yaptıklarını düşünüyorum. Atalarımızdan bize kalan en büyük mirasımız olan sevgi ve saygının değerini zamanla unuttuk. Bizim için anlam ifade etmeyen iki kelime haline geldiler. İnsanoğlu kıymet bilmemeyi normalleştirdikçe, etrafımızda görebileceğimiz gerçek olan tek sevgi annelerin çocuklarına olan sevgisi oldu. Buna rağmen çocukları bir mucize gibi görmeyip istemeyen annelere bile şahit oldu bu dünya. Peki neden? Bu dünyadaki her şey çıkar ilişkilerine mi bağlı gerçekten? İnsanlar neden azla yetinmeyi öğrenemiyorlar, insanlar neden giderek nankörleşiyor, gözleri doymuyor? Hâlâ içinde insanlık kalanlar, etrafından zarar gördükçe kime güvenmeye başlayacaklar? Ben size söyleyeyim, etrafındaki onca kalabalık arasında birer yalnız olarak kalacaklar. Peki, bu doğru mu? Kesinlikle değil, lakin yapabileceğimiz hiçbir şey yok. KAYNAKÇA Coelho, Paulo. Aldatmak. İstanbul: Can Yayınları, 2014. Beray Tuvaç 21200996 İNSANIN DOĞADAKİ YANSIMASI http://www.ozelliklerinedir.com İnsan çok karmaşık bir varlıktır. Duygular, düşünceler, beklentiler, umutlar ve inançlar içerisinde daha da karmaşık hale gelebilen canlılardır. Aynı zamanda birden fazla duygu yoğunluğu yaşayabilir ve bu duygular içinde kaybolabilirler. Aynı, büyük bir şeyin mutluluğunu yaşarken, bir anda acı bir haber almak gibidir bu durum. Bu durumda mutluluk ve acı duygusu birbirine karışır, hangisini hissedeceğine beynin ve yüreğin karar veremez, bir an donuklaşırsın. İşte böyle durumlarda o an hissedilen ve yaşanılan şeyler bizi zihinsel olarak ya açılmaya ya da kapanmaya zorlar. Ya o an yaşadığın büyük duygu karmaşasını dışa vurursun ya da içinde bir yere gömer ve sessizleşirsin. Sessizleştiğin bu yer, içinde yer alan bir mağaradır. Koyu, karanlık ve sonsuz. Çıkılmaz duyguların yansıtıldığı, yüzleşilemeyen korkuların olduğu, gerçeklerin çarpıtıldığı... Bu yer aslında insanların yok saydığı ve yüzleşmekten korktuğu gerçeklerin bulunduğu yerdir. Peki yüzleşmekten korktuğumuz gerçekler neden kaynaklanır? Başarısızlık düşüncesinden? Umutsuzluktan? Ölüm korkusundan? Her ne kaynaklı olursa olsun, bu gerçekler bizi güçsüzleştiren ve ilerlememizi durduran düşüncelerdir. İki yol ayrımına gelindiğinde, emin olunmayan ve korkulan yoldan kaçınmak, bilinen yola sapmaktır. Halbuki, korkulan ve bilinmeyen bu yol insanın kendisini aşacağı ve daha iyi bir hayat süreceği yoldur. Fakat, ne yazık ki insanoğlu doğası gereği garanticidir. Emin olduğu adımı seçmek ve o yolda ilerlemek ister. Peki emin olduğun yoldan ilerlemek yanlış mıdır? Emin olduğun yol kendi tutkularını, hırslarını ve başarılarını yansıtıyor ve sen de bu uğurda bu yolu seçiyorsan doğru bir yoldur. Ancak sadece garantici yaklaşıp, bilinmezlikten korkuyorsan bu yanlış bir yoldur. Bu bilinmezlik ve garanticilik korkusu ise yaratıcılığı yok eden en büyük iki düşmandır. Yaratıcı olmak, resssamın bir tuval üzerinde resim yapması veya bir heykeltraşın bir heykel yapması yani sanatla uğraşarak bir şey oluşturması demek değildir sadece. Yaratıcı olmak, başarma isteğiyle bir şeye emek vererek, yeni bir şey oluşturmak, fikir üretmek de demektir. Aynı, Jose Saramago’nun Mağara kitabında can bulan çömlek ustası Cipriano Algor’un yaratıcılığını sergilemesi gibi. Bir yaratıcılığı sergilemek veya onu ortaya çıkarmak aslında bir kişinin fikrini kendi bilgi birikimiyle birleştirerek yeni bir renk elde etmesine bağlıdır. Bu yeni rengin elde edilmesi, fark edilmese de çoğunlukla bilgi birkimine bağlıdır. Çünkü insanın sahip olduğu bu bilgi birikimi insanın neler yapabileceği ve yapamayacağıyla ilgilidir. Kişinin kendini tanıması ve sınırlarını zorlamasıdır.” Bilgilenmek, silahlanmak gibidir. Hiç değilse beni neyin beklediğini biliyorum.”( Saramago 282). Bilgilenmek bir yerde kendini olumlu ve olumsuz her türlü sonuca karşı kendini hazırlmaktır. İnsan bilgi sahibi olduğu zaman, olaylara ve onun sonuçlarına daha rasyonalist yaklaşır. Her türlü sonuca hazırlıklıdır ve duygular
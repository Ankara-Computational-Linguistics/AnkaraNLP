beyni, yine söylemem gerekiyor, bence, bu kadar önemli sırları saklayabilmek için fazla zayıf. Serinin ikinci kitabında, Dünya’nın sonunu bir tiyatroymuş gibi gösteren bir restoranda yemek yiyorlar. Herkes büyülenmiş bir şekilde bakıyor… ve hemen ardından yemek yemeye devam ediyor. Bu kadar bile önemli değiliz anlayacağınız koskoca evren için. Sevgilisinden ayrıldığı için ağlayan arkadaşlarıma bunu söyleyemem tabi. Yok efendim “Her şeyin bir sebebi var” mış. Ne peki bu sebep? Ben bunu merak ediyorum. Öteki hayat inancım olsa çok daha sakin ve mutlu bir hayat yaşayabilirdim galiba. Ancak öteki hayat var mı onu sorgulamayı seçtim ben. Çok zekiymiş gibi geçinen grubun içine girdim. Hiçbir farkımız da yok aslında inananlar ve inanmayanlar olarak. Hepimiz bir anlam arıyoruz ve kendimizce bir şeylere anlam yüklüyoruz. Sadece bu anlamları Yasemin Payaslıoğlu 21400206 yüklediğimiz şeyler farklı birbirinden. Birisi Tanrı, Allah gibi şeylere inanırken bir kısım bilimi tanrılaştırıyor. En sevdiğim sözlerden biridir, “Bilim işe yarayan sihirdir.” Benim sorguladığımsa, bilimin bile gerçek olduğundan kesin olarak nasıl emin olduğumuz. Yıllar önce yapılan araştırmaların yanlış olduğu ortaya yeni yeni çıkıyorken neye inanacağıma şaşırmış şekilde geziniyorum. Ne yapacağımı da bilemiyorum doğrusu. En rahatı akışına bırakıp her şeye gülümseyerek gezinmek herhalde. Pınar Şener SONU OLMAYAN BİR YOL: HAYAT Size soruyorum dünyaya 80 yaşında doğup yavaş yavaş 18 yaşına ilerlemek ister miydiniz? İlk başta kulağa tuhaf geliyor ve kendinize şu soruyu sorarken buluyorsunuz: yaşlanmak mı yoksa gençleşmek mi ? Birçok insanın tercih edeceği gibi ben de gençleşmeyi seçerdim ta ki Benjamin Button'ın Tuhaf Hikayesi’ni izleyene kadar. Film, insanın yaşlılıktan çocukluğa doğru giderken ve sürekli gençleşirken etrafındaki insanların birer birer yok olmasını izlemenin ne kadar acı olduğunu tüm gerçekliliğiyle izleyiciye sunuyor. Tabi bir yandan iki insanın hayatlarının tesadüf eseri kesişmesiyle ortaya çıkan sonsuz sevgiyi unutmamak gerek. Yalnız küçük bir fark var biri yaşlanırken diğeri gençleşiyor. Hayal et dünyaya yaşlı bir birey olarak geldiğini, tıpkı Benjamin gibi. İlk başlarda kulakların işitmiyor, yürüyemiyorsun ama zaman geçtikçe kendini daha sağlıklı daha ''genç'' hissetmeye başlıyorsun. Hayatı tersten öğreniyorsun resmen.Filmi izlediğim zaman, ilk olarak Benjamin’in ne kadar da sıradışı bir hayatı olduğunu düşünmüştüm. Sonra fark ettim ki farklı gelen bu hayat aynı zamanda içinde çoğu insanın kaldıramayacağı birçok acıyı barındırıyor. Bana göre bunlardan en kötüsü tanıdığın, sevdiğin insanların ölümüne bilinçli bir şekilde tanıklık etmek. Çoğumuzun büyükannesi , büyükbabası küçükken vefat ediyor ama bunu hatırlayacak kadar bilinçli olmuyoruz.Kendimi düşünüyorum da 5.sınıfta dedemin vefatı beni çok fazla sarsmıştı, etkisinden kurtulmam uzun bir zaman sürdü. 5.sınıf bile gayet bilinçli bir yaş iken doğumundan beri acı olayları, hayatının geri kalanında hatırlamak çok kötü bir şey olmalı.Kimsenin böyle bir şey isteyeceğini düşünmüyorum ama şu bir gerçek ki Benjamin karakteri sayesinde hayatta ne ile karşılaşırsak karşılaşalım her yaşanılan deneyimin bizleri hayata hazırladığını anlamış oldum.Sevdiklerinin her geçen gün kötüleşip ölüm döşeğine gelirken, senin gençleşmen hiç adil değil ama bir şekilde hayatı öğreniyorsun. Bu ilk başta duygusuzca gelebilir ama yaşanılan olaylar seni hayata hazırlıyor tıpkı bir Pınar Şener askerin savaşa hazırlandığı gibi.Bu süreçte hayat sana kaybetmeyi öğretiyor, hayat seni yalnız bırakıyor, hayat sana acıyı tattırıyor. Belki de dünyaya yaşlı bir birey olarak gelmemiz gerekiyor hayatın gerçeklerini daha çabuk daha olgunlukla karşılamak için. Çünkü bir bebek dünyaya geldiğinde çok fazla şeyi öğrenmesi gerekiyor, bu kimi insan için 20 yıl kimi için 52 yıl kimi içinse 84 yıl olabilir.Geçen yıllarla birlikte ardında bıraktığın keder, mutluluk, kızgınlık ve daha bir çok duygu, düşüncelerle kafan dolu bir şekilde dünyadan göç ediyorsun. Oysa tüm bunları doğduğumuz zaman yaşayıp ilk başta bilerek ardından unutarak yaşamış bir bebek olarak hayattan çekip gitmek çok da kötü olmazdı. Huzurlu, saf bir bebek gibi. Kafan dolu olmadan. Şimdi bana soracaksınız yaşlanırken hayatı öğrenmiyor muyuz? Tabii ki öğreniyoruz ama daha geç bir süreçte öğreniyoruz. Yaşananları sindirmemiz daha zaman alıyor olabilir. Düşünsenize olgun bir insanın aile fertlerinden birinin kaybıyla başa çıkması ile küçük bir çocuğun bu durumla başa çıkması aynı sürede gerçekleşmez. İşte bundan yola çıkarak gençleşerek hayatı yaşamın, yaşamı öğrenmememizde daha kolaylık sağlayacağını düşünüyorum. Kim bilir belki de yanılıyorumdur. Ama şu bir gerçek ki ister yaşlanalım ister gençleşelim bir şekilde hayatı öğrenmemiz devam ediyor.Bunun en güzel örneği ise hayatları bir şekilde kesişen Daisy ve Benjamin. 40 yaşlarında buluşuyorlar. Biri deli dolu bir şekilde gençliğini yaşayarak 40 yaşına gelmiş bir balerin diğeri ise gençlik heyecanını yaşamak için önünde uzun ömrü olan ünlü düğme fabrikasının mirasçısı. Sizce bu iki insan bu yaşına kadar hiçbir şey öğrenmemiş diyebilir miyiz? Hiç sanmıyorum. Hayat içinde hiç ummadığımız sürprizler , sıra dışı hikayeler saklı bir okyanus gibi. Ne kadar ilerlersen bir türlü sona yaklaşamıyorsun. Tam yakınlaştığını sanırken önünde uçsuz bucaksız okyanus görünmeye devam ediyor. İşte hayat da böyle, bitti sanıyorsun ama hâlâ öğrenmeye devam ediyorsun.Bizler Benjamin gibi esrarengiz bir şekilde ya da Daisy gibi çılgınca hayatı öğrenmiyor olabiliriz. Fakat bu demek değil ki hayattan kopuğuz, bizler hayata başka bir rolle tutunmuş durumdayız. Kimimiz anne olarak, kimimiz asker olarak, kimimiz sadece balık tutarak, kimimiz ise nehir kıyısında oturmuş gün batımını izleyerek hayata bağlanmış durumda. Hepsinin ardında bilinmeye yüzler, gün yüzüne çıkmayan sırlar var. Hepsinin ortak Pınar Şener noktası ise doğan her günün bizlere bir şeyler katması ,yeni bir şeyler öğretmesi . Bir gün, insanların yalan söylediğini bildiğin halde sadece gülüp geçmeyi öğreniyorsun bir gün delice koşup kendini yere atmanın ne kadar rahatlatıcı olduğunu öğreniyorsun. Ben de Pınar olarak insanların çıkar ilişkilerini, yapmacık tavırlarını gözlemeyerek ve bunları artık dikkate almayarak hayatı öğrenmeye devam ediyorum Bazen oturup kitap okuyarak bazen arkadaşlarımla oturmuş kahkahalara boğulurken öğreniyorum. Hayat uzun bir süreç, daha çok öğreneceğim şeyler var. Hayatı aslında bir fidanın büyüyüp ağaç olup dallanmasına benzetmek çok doğru olur bence. Her dal farklı bir seçim, farklı bir deneyim. Nereyi seçersen seç sona ulaşamıyorsun tam tersine ulaşmaya çalışırken daha çok yolla karşılaşıyorsun.Her yol sana yeni, farklı tecrübeler katıyor. İşte benim gözümde yaşam sonu olmayan bir yol. Bu yolda giderken sen daha tecrübeli daha bilgili oluyorsun. Hayat hepimize sonu olmayan yollar çiziyor ve bizleri yönlendiriyor, seksen yaşında biri olarak dünyaya gelsek bile.... KAYNAKÇA Benjamin Button'ın Tuhaf Hikayesi. David Fincher.Paramount Picture, 2008) ,DVD Kırmızı Burunlu Düşler Bir burun nasıl kırmızı olabilir? Ya da, en basitinden, burnumuz nasıl kızarabilir? Burnumuz soğukta kızarır mesela. Kıpkırmızı olur, bazen hissedemeyeceğimiz kadar uyuşur hatta. Kırmızı burun sadece bu demek değildir. Özellikle çocuklar için… Onlar için kırmızı burun, kırmızı, kocaman bir toptur; bembeyaz bir yüzün ortasına yerleştirilmiş. Makyaj olduğunu bile bilmezler, palyaçodur onlar için kırmızı burun… Palyaço. Beyaz yüzlü, kırmızı burunlu, kıvırcık saçlı animatör. Oysa çocuklara deseniz onlar animatörün ne olduğunu da bilmezler. Onlar için palyaço, sadece tarif ettiğim özelliklere sahip, hayâli bir kahramandır. Düşlerini süsler kimilerinin, doğum günlerinde kocaman gülüşlü bir palyaçonun o süngerden burnunu sıkmayı hayâl ederler. Kocaman ayaklarını yere vura vura yaptığı danslarla katıla katıla gülmeyi. Bazıları içinse ürkütücüdür palyaçolar, o bembeyaz suratlar, kırmızı burunlar, kocaman gülüşler ve gözlerdeki deli pırıltılar kâbusları oluverir. Gece en korkutucu rüyalarına biçimlenir o aslında eğlenceli ve komik olması planlanan surat, sonra da bir daha hiç sevemezler palyaçoları. En büyük korkuları olur. Birçoğu kırmızıdan da nefret eder sırf bu yüzden. Hatta çoğunlukla çocukluktan gelen bu palyaço korkusunun psikolojide özel bir adı bile var. Palyaçoların bu şekilde iki tarafları var bence; bir ürkütücü, bir de eğlenceli. Ürkütücü çünkü palyaço kılığına bürünen o adam bir yerden sonra kimliğini kaybediyor, ürkütücü çünkü gerçek yüzünü bembeyaz bir makyajla gizlemek zorunda olan o adamın devamlı gülmesi icap ediyor. Stephen Hawking gibi, gerilim alanında uzman denebilecek kadar iyi bir yazarın, kötü ve katil bir palyaçoyu işleyen O (It)’sunu okuduktan sonra palyaçolara bir daha hiç aynı gözle bakamadım ben. Tabii, bir de Joker var. Heath Ledger’la sevdiğim, Joaquim Phoenix’le daha da bağlandığım o karakter. Alışıldık palyaçolara benzemeyen, akıllıların delirttiği bir zekâ o. Asıl soru da bu ya. Aslında akıllılar mı deli, yoksa deliler mi akıllı? Joker, kelime anlamı olarak İngilizce’de şakacı demek. Her palyaço şakacıdır ancak her şakacı palyaço değildir. Gerçi bu durum da şakacının kişiye göre değişen anlamına bağlı. Aynı zamanda joker, bir iskambil destesindeki elli üç ve elli dördüncü kâğıt, çoğu oyunda eli güçlendiren ve bir sürü avantaj sağlayan. İşte Batman, yani Yarasa Adam’ın baş düşmanı olan Joker’in adı da, bu iki anlamdan geliyor. O normal biri değil, hayır. Normal bir hikayesi de yok. Belki kötü şeyler yapıyor olabilir ama tıpkı daha önce yazdığım Anakin gibi o da aslında kötü olmak zorunda bırakılmış. Toplum yapmış ona bunu, insanların hor görmesi, bencilliği, onun da bir insan olduğunu önemsemeyişi… Joaquim Phoenix, benim gladyatörle keşfettiğim ve oyunculuğunu çok beğendiğim bir aktör. 2019 Ekim’de çıkan ve benim merakla beklediğim Joker’ın hikayesini anlatan filmde onun başrol oynayacağını duyunca çok sevinmiştim nitekim. Heath Ledger’ı belki performans olarak geçememiş olabilir, çünkü az malzemeyle çok iş yapmaya çalıştı, ama kesinlikle Joker gibi ikonik ve pekçok kişiye ilham olmuş bir karaktere kesinlikle farklı bir boyut kattı. Todd Phillips’in Joker yorumu, Joaquim Phonenix’in dillere destan performansıyla birleşince ortaya güzel bir sonuç çıktı… Sonuç güzel oldu da, filmde olup biten her şey gerçekten yaşandı mı, yoksa her şey Arthur’un zihninde kurguladığı küçük bir oyundan mı ibaretti, bu hâlâ bir muamma. Çünkü film bir akıl hastanesinde bitiyor, Joker’in o kendine has kahkahası kulaklarda çınlayıp izini bırakırken. Her şey bir oyun muydu yoksa? Ya da belki de her şey bir şakadan ibaretti. Şaka olmayan tek bir şey var ki, o da şu: Dünya her zaman güzel bir yer değil. O yüzden, “mutlu bir yüz takın.” İpek Aybar Kaynakça • Film: Joker. Yön: Todd Phillips. Warner Bros, 2019. Film. • Fotoğraf: nypost.com, Theaters ban ‘Joker’ costumes from screenings of the film. MERVE GÖRGÜN- 21602823 DAĞIN ZİRVESİNDEYMİŞ GİBİ NEFES KESEN BİR ETKİNLİK: KADIN ZİRVESİ 2018 Kadın. Durup bir anlığına düşündüğünüzde zihninizde ne canlandırıyor bu kelime? Nedir sizce tanımı? Bir dakika, kadın dememeli miydim yoksa? Bayan demem gerektiğini mi düşünüyorsunuz? Kelimelerin insanların üzerindeki gücüne inanan birisi olarak, konuşma dilinde kullandığım sözcüklerin doğru seçilmiş ve yerinde kullanılmış olmasına dikkat ederim. Bu nedenle 10-11 Şubat tarihlerinde katıldığım Bilkent Üniversitesi Kadın Zirvesi-2018 hakkındaki düşüncelerimden bahsetmeden önce neden Bayan Zirvesi değil de Kadın Zirvesi denildiğine biraz değinmek isterim. Bayan bir hitap sözcüğüdür, cinsiyet belirtmez. Cinsiyet belirten kelimeler ise kadın ve erkektir. Gerçi günümüzde toplum tarafından belirlenen cinsiyet tabularının yıkıldığı düşünülürse, yalnızca iki cinsiyetten bahsetmek mümkün olmadığını da hatırlatmakta fayda var. Kadın kelimesine dönecek olursak, kadının tıp dilindeki karşılığı dişidir. Bazı kesimler; karşılarındaki kişinin kadın mı, kız mı olduğundan emin olmadığı için bayan kelimesini tercih ettiklerini söyleseler de, bu anlamsız savunmaya da bir cevabımız var tabii ki. Kız diye cinsiyet mi olur yahu? Kız kelimesi küçük yaştaki kadın bireyler için kullanılır, kadının cinsel deneyimi olup olmadığını belirtmek için kız kelimesi kullanılmaz. Ataerkil düzeni değiştirebilmek için öncelikle kullandığımız dili değiştirmemiz gerektiğine gönülden inanıyorum, Kadın Zirvesi’ndeki tüm diğer kadınlar gibi. Kadın Zirvesi; 2017 yılında düzenlenmeye başlayan bir Bilkent Kadın Çalışmaları etkinliği. Bu yıl ikincisi gerçekleşen etkinlik, bana kadın olarak sahip olduğum haklar ve bunlara sahip çıkmam gerektiği hakkında öyle şeyler öğretti ki pazar günü konferans salonundan kurulu düzeni değiştirme kararıyla ayrıldım. Selin Akyüz, Gülsün Bilgehan, Canan Arın, Gülsüm Kav, Mine Söğüt ve Eren Keskin gibi kadının; erkeğe ve topluma karşı mücadelesine gönül vermiş ve yıllardır bu mücadeleden emeğini esirgememiş isimler etkinlikte yer alarak biz genç kadınlara bu düzeni değiştirme şansımız olduğunun umudunu aşıladılar. Bulunduğum atmosferde kadın dayanışmasının verdiği mutluluk ve geleceğe dair güzel temenniler bu aşılanan umudu içimde daha da filizlendirdi; tıpkı hastalıktan kurumakta olan bir fidana aşı yapılmış da baharda yeniden filizlenip sonrasında çiçek açacak gibiydim. Bahar yakın gerçekten de, bizimle, genç kadınlarla gelecek bir bahar çok yakın. Örgütlendiğimiz, haksızlıklara boyun eğmediğimiz, erkek egemen toplumun dayattığı kuralları reddettiğimiz bir baharın gelmesi çok yakın. Yardımlaştığımız, birbirimize el uzattığımız ve bu eli uzatırken hiç korkmadığımız baharın tohumları filizleniyor içimizde. Bu filizlenen tohumlar yeşermeye başladığında, işte biz o zaman dünyayı güzelleştirmeye başlayacağız. Nasıl mı? Dünyanın daha güzel bir yer olması mümkün ve bunu ancak sevgiyle başarabileceğimiz aşikâr. Sevginin gücünü gösterebilmesi içinse kadına ve çocuğa olan şiddetin son bulması gerekiyor. Bu şiddet çok farklı şekillerde hayat buluyor ve bazen bizler yaşadıklarımızın şiddet olduğunu bile bilmiyoruz, şiddeti sadece fiziksel olarak düşünüyoruz. Oysaki kadınların eşlerinden haksız yere gördükleri işkence; psikolojik şiddet, cinsel taciz, ekonomik baskı gibi farklı hallerde kendini gösteriyor. Bu hafta sonu yalnızca kadınların değil, kız çocuklarının da zorlu yaşam mücadelesiyle yüzleştik. Bu yüzleşmede küçük yaştaki kızlarımızın eğitim haklarını kullanamıyor oluşundan, ailelerinden şiddet görmelerinden ve başlık parası adı altında para karşılığında zorla evlendirilmelerinden bahsettik. Dünyanın içinde bulunduğu durum her ne kadar umut dolu bir gelecek vadetmiyor olsa da korkmamamız ve birlik olarak bu zor günleri atlatmamız gerektiği konusunda diğer tüm kadın konuşmacılarla hemfikirim. Mine Söğüt; Kadınlar ve Korkular adlı konuşmasında tam da bu konudan bahsetti, korkudan. Neyden ve neden korktuğumuzdan, nasıl bu korkularla yaşamak zorunda bırakıldığımızdan ve ne yaparak bu korkuları aşacağımızdan… Bu konuşmadan sonra aslında en büyük korkumun kendimle yüzleşmek olduğunun kan donduran farkındalığını yaşadım. Bir Hukuk Fakültesi öğrencisi olarak akademik hayatımda başarısız olmaktan, hedeflerimi gerçekleştiremeyip kadın ve kız çocuklarının haklarını savunmakta yetersiz kalmaktan, ülkemde ve dünyada kadınlar ve çocuklar için adaleti sağlayamamaktan korktuğumu fark ettim. Benim korkularım diğer kadınlar gibi değildi, ailem konusunda çok şanslı olmamın ve Trakya gibi medeniyeti özümseyebilmiş bir yörede büyümenin verdiği özgüvenle erkek ya da toplum baskısından çok, önemli başarılara imza atamayıp hemcinslerim üzerindeki bu baskıyı değiştirememekten korktuğumu anladım. Korkularımı da özgüven ve azimle çalışarak aşabileceğimden eminim ve en çok da kendimi seversem bu korkulardan sıyrılacak kadar cesur biri olabileceğime inanıyorum. Ancak bu sevgi kendime duyduğumla sınırlı kalmamalı, ayrım yapmadan tüm insanlığa karşı hissettiğim bir duygu olmalı. Bu nedenle sizi sevgiyle kucaklıyorum ve bir sonraki Kadın Zirvesi etkinliğinde görüşmeyi diliyorum. Çünkü bu mücadeleyi ancak örgütlenirsek kazanacağız, üstelik bana soracak olursanız sevgi de bir çeşit örgütlenmedir!Egemen Demirbaş Ayıp Konular Yakın bir zamanda Chuck Palahniuk'ün Bir Haz Markası adlı romanını okudum ve düşüncelerimi paylaşmak istiyorum. Kitabın merkezinde seks,alışveriş ve bağımlılık yer alıyor. Erkeklere dayatılmakta olan kadın cinselliğinin, rollerin tersine çevrilip kadınlara yöneltilmesiyle oluşan kadınsız toplum tasvir ediliyor. İncelikle yürütülen araştırmalar sonucu tasarlanan bir dizi seks oyuncağının dünya çapında piyasaya verilmesiyle toplumun nasıl kadınların yer almadığı bir distopyaya dönüştüğüne tanık oluyoruz. Kadınlara yönelik bu haz ürünleri o kadar başarılı ve etkili oluyor ki sivil hayatta hiç bir kadın gözlemlenemiyor. Bu hazza bağımlı hale gelen ve artık erkeğe ihtiyacı kalmayan kadının sosyal hayattan çekilmesiyle gerçekten rahatsız edici, aksak, bozulmuş bir düzen ortaya çıkıyor. Romanda da işlendiği gibi alışveriş, haz duygusuna hizmet eden günümüzde en yaygın ve en çok bağımlılık yapan etkileşimdir. Hazcılığa odaklanmış bir toplum düzeninde yaşıyoruz. Sosyal formasyon tamamen bireyin tatmin olmayı, hazza ulaşmayı amaçlaması gerektiği varsayımı üzerine kurulu. Lakin dayatılan haz ideali, gerçek anlamda bir doyum almaktan çok uzak, içi boşaltılmış plastik, sahte bir varoluş halidir. Durup etrafınıza bir bakarsanız, söylediklerimi siz de doğrulayabilirsiniz. Hayatlarımızı çok büyük ölçüde belirleyen ekonomi ve onu oluşturan alışverişler, dönüşümler; motivasyon olarak hatta motivasyonun da ötesinde misyon olarak, insanlara haz almayı, haz almaları gerektiğini aşılar. Özgürlüğümüzün ve iç huzurumuzun üzerine kara bulutlar gibi çöken özel şirketlerin ve ticari işletmelerin, zihinlerimizi işgal etmeleri için gönderdikleri elçileri olan, her yerde karşımıza çıkan ve bilinçaltımızın kaçacak hiçbir yeri bırakılmadığı reklamlar; medeniyetin olmazsa olmazı sosyal inşaacılığın, şartlandırmanın en önemli aktörleri olarak bizi uyarmak için, dopamin salgılarımızı harekete geçirmek için at ve havuç, köpek ve ödül misali bu amaca yönelik imgelerle saflığımıza ve masumiyetimize tecavüz etmektedir. Kıyafetler, şekilli bir vücut, gösterişli arabalar, mutlaka sahip olmamız gereken bütün o arzu nesneleri, var olma halleri. Hepsinin amacı aynıdır. Sizin bağımlılığınız ve sorgusuz itaatiniz. Bir kere bu bataklığa saplanan birinin kendini çekip çıkarması olanaksızdır. Beyninize yerleştirilen parametrelerden kurtulamazsınız, çoktan inşa edilmişsinizdir. Karşı cinste ve kendinizde aradığınız özellikler bellidir. Nereden geldiği hatırlanamayan bir estetik kavramı gözlerinize ve kalbinize hükmeder. Herhangi bir sosyal ortamda bulunursanız, insanların birbirleriyle iletişim şekillerinde ve motivasyonlarında üstünlük elde etmenin ve tatmin olmanın yattığını görebilirsiniz. Kendimiz için yaptığımızı sandığımız her şey aslında bir nevi mastürbasyondur. En eski mesleğin fahişelik olduğu söylenir. Bu doğru mu bilemem ama yazarın da romanda yakaladığı gibi, tüketim ve alışveriş yarışının merkezinde yer alan en büyük dürtü seks ve cinsel hazdır. Günümüzde pompalanan seks olgusu çoğunlukla erkeğe yönelik, erk odaklı bir sekstir. Kadının kimliği, bedeni ve doğurganlığı toplumun bütün kurumları tarafından istismar edilmekte, kadınlar arzu nesnelerine dönüştürülmektedir. Tamamen ekonomik bir yaklaşım ile bakacak olursak kadınlar sistem için iş gücünün üretilmesinden sorumludur. Tüketim çarklarının dönmesi, yeni sermayelerin yaratılabilmesi için yeni müşterilere, çekirdek ailelere ve harcamalarına ihtiyaç vardır. Aile kurumunda başlayan, eğitim ve medya kurumları ile devam eden şartlandırma süreci ve yerleştirilen "kadınsı" kıstaslar hem piyasanın devamlılığına hizmet eder hem de bu sayede insanlara yeni sahte bağımlılıklar yüklenmiş olur. Çalışma hayatında kadınların uyması gereken kıyafet zorunluluklarından, moda adı altında burjuva anlayışa hizmet eden rahatsız, sağlığa zararlı ve işlevsiz ürünlere kadar her yerde karşımıza çıkan küçük dokunuşlar ile kadınsı imgenin devamı sağlanmaktadır. Romanda, mevcut anlayış ters yüz edilerek ve abartılarak oluşturulan çarpık kadın hazcılığının çok da uçuk bir senaryo olmadığını düşünüyorum. Avon kataloğu veya Cosmopolitan dergisi burnuma çok farklı kokular getirmiyor. Derinlerde yatan arzular romandaki gibi grotesk bir şekilde gün ışığına çıkartılmış değil sadece. Toplumun cinsiyet paradigmaları ne şekilde evrilirse evrilsin, cinsel tatmin çok güçlü bir motivasyon olarak var olmaya ve kullanılmaya devam edecektir diye düşünüyorum. Sonuç olarak alışveriş ve seks birbirlerine çok yakışıyor ve standartlaştırılmış, çıplak gözle göremediğimiz bir basitlik, bir iğrençlik hepimizi içten içe çürütmeye devam ediyor. Bir kadına bakışımda pazardan ürün seçen gözlerimi çıkartmak istiyorum. Değerlendirilmek ya da ürünleştirilmek istemiyorum. Ben sadece bir insan olmayı istiyorum. HAYATIN YÖRÜNGESİ VE BAZI KAVRAMLAR Zola’nın “Kim Nasıl Ölüyor?” adlı kitabında genel olarak anlatılmak istenen, zengin veya fakir her çeşit insanın sonunun ölüm olduğu. Hayatı nasıl yaşarsak yaşayalım, herkes gibi sonumuz ölüm olacak. İnsanlar toprak olduktan sonra onları yargılayacak olan tanrıyı hayatımda binlerce kez yargıladım ve Zola’nın değindiği bu konu; ölümden sonrasını ve öncesini, tanrı üzerine olan düşüncelerimi tekrar gözden geçirmeme neden oldu. Birçok dinde her şeyi var ettiği söylenen Tanrı, gerçekten var mı? Bence bir şeyi görmeden veya deneyimlemeden o şeyin var olup olmadığını kanıtlayamayacağımızı düşünüyorum. Aynı zamanda da bir şeyin tarafımızdan algılanılamaması onun var olmadığı anlamına gelemez. Çünkü bana göre çok gelişmiş bir varlık değil insanoğlu. Elbette göremediği duyamadığı şeyler var. Bu yüzden var ya da yoktur diyemiyorum tanrı için. Bence söylenen onlarca şeyin doğruluğunu bilme gibi bir ihtimalimiz yok ta ki ölünceye kadar. Eğer tanrı varsa bu sefer de aklımı başka şeyler kurcalamaya başlıyor. Tanrı dünyayı neden yarattı? Bizi dünyaya neden getirdi? Dünyaya gelmekte ki amacımız ne? Hayat diye bir şey neden var? Neden ölüyoruz? Peki ya ölümden sonrası? Dünyaya neden getirildik gibi sorulara geçmeden önce bizim nasıl bir düzenin içinde olduğumuzu bulmam gerekiyordu. Bana göre ruhlarımız binlerce kez farklı bedenler içinde yeniden ve yeniden hayat bulurlar. Belki de bu dünyaya onuncu gelişimdir. Belki ruhum o kadar çok hayat buldu ki, birçok tecrübe edinerek sınırsız tecrübeler edindi. İnsanların kaç yaşında olduğuna bakmaksızın ruhlarımız tecrübeli veya tecrübesiz olabilir. Örneğin, benim yaşım sizin yaşınızdan daha küçüktür ama ben binlerce kez hayat bulmuşumdur ve çeşitli tecrübeler edinmişidir. Bu yüzden sizden daha tecrübeli olabilirim. Hatta tam tersi de olabilir. Bu fikirler netleştikten sonra kafamda beliren soru şu oldu: Bizim hayat bulma amacımız neydi? Dünyaya neden geldik? Bence hayata gözlerimizi açmadan bize unutturulan belli amaçlarımız var ve biz o amaçlara ulaşmak için bu dünyaya bir bedenin içindeki ruh olarak geliyoruz. Sorun şu ki: Amaçlarımızı hatırlamıyoruz, zaten bilseydik bu bir oyunun hilesi gibi olurdu. Oyunun sonunu bilseydik daha çok küçükken ona ulaşmaya çalışırdık ve hedeflerimizi veya hedefimizi kısa bir süre içinde tamamladıktan sonra tekrardan toprak olurduk. Bu böyle sürüp giderdi. Fakat amacımızı bilmediğimiz için öyle bir bilinmezlikte yaşıyoruz, sel alıp bizi nereye götüreceğini bilmeyerek. Belki öğrenmemiz gereken şeyleri öğrendik ve bunlardan dersler çıkardık. Sonucunda ruhumuz yüzleşmesi gereken zorluklarla yüzleşti ve olgunlaştı. Belki de yaşamamız ve sınanmamız gereken hiçbir şeyi yaşamadan öldük. Sonra tekrar bir canlının bedeninde hayat bulduk yaşamadıklarımızı yaşamak için. Bedenimiz ve diğer sahip olduğumuz her şey geçici aslında. Biz var değiliz ki zaten. Evlerimiz, arabalarımız, kariyerimiz de hiç bizim olmadılar. Aslında hepsi hiç var olamamış, insanların yaratmış olduğu, gereğinden fazla değer verilmiş birer kavram. Ailemiz bile bize ait olmayabilir şu kesinliği belirsiz hayatta. Ve bu kavramlar uğruna bekli de hayatımızı harcıyoruz. Bu kavramlara kendimizi adayarak büyük resimde görmemiz gereken şeyleri göremiyoruz. Zola’nın da dediği gibi para (benim içinse para gibi sahip olduğumuzu sandığımız herhangi bir kavram) ölümü zehirlediğinde sonuçları kötü oluyor. Sonucunda ortaya çıkan şey ise öfke. Bakıldığında aslında var olmayan bir şey için edilen kavgalar, dövüşler. Başta para olmak üzere biz yarattık bizim hayatımızı cehenneme çeviren bu kavramları. Okulları kurduk, çalışıp iş sahibi olalım diye. Bu sefer de birbirimizle yarıştırıldık sürekli. Hırs içinde olan insanlar her seferinde birbirlerinden daha da iyi olmak istediler. Hayatlarını stres içinde yaşayanlar ve hayatlarını sonlandıranlar… “Para ölümü zehirlediğinde, ölümden ancak öfke doğar. Tabutların üzerinde dövüşülür.” Zola (27) Biz kendi hayatımızı neden zorlaştırdık ki? Şu koca dünyada ihtiyaçlarımızın hepsi varken para gibi hayatımızı zorlaştıracak zehirli bir maddeyi neden yarattık ve yaptığımız her şey neden ona ulaşmak için? Biz geliştikçe her şey daha zor ve yorucu bir hal aldı. Belki de biz insanların yaşaması gereken ve bu yaşanan zorluklarla dolu hayattan öğrenmesi gereken bir şeyler vardır. Herkes ölünce neyin ne olduğunu görecek nasıl olsa. Bize düşen ise hayatı umarsızca yaşamak. İdil Nur Künkçü Kaynakça Émile Zola. Kim Nasıl Ölüyor? İstanbul: Sel yayıncılık, 2017 Burak Akyön AKIL KAYBETTİREN REKABET Başarının birçok insanın hayatında önemli yer kapladığı bir dünyada yaşıyoruz. Bu dünya içerisinde yaşarken en sabit fikirli olanlarımızın bile değerleri değişebiliyor. Maneviyattan aldığımız mutluluk yerini yavaş yavaş para,makam ve statü gibi yapay başarıların getirdiği hazlara bırakıyor. Son zamanlarda kendime şu soruyu sormaya başlamıştım: Başarılı olmayı çok mu abartıyorum acaba? Yönetmenliğini Ron Howard'ın yaptığı 2001 yapımı biyografik dram türünde bir film olan Akıl Oyunları, son günlerde kafa yorduğum bu soruyu kendime tekrar sormama neden oldu. İnsan ilişkilerinin ikinci plana atılıp başarının yalnızca rekabeti doğurduğu ve bu döngünün içinden çıkılamaz bir hâl aldığı dünya düzeni beni çok rahatsız ediyor. İşte, tüm bunları bana tekrar hissettiren, gerçek ve can alıcı bir hikâye ile beni oldukça derinden etkileyen bu film oldu. Filmde rekabetin insanları ne denli acımasızlaştırdığı çok çarpıcı bir şekilde işleniyordu. Örneğin bir sahne vardı ki beni uzunca düşündürdü: Aşırı zeki olmasına rağmen akıl sağlığını koruyamayan ve şizofrenliğe varacak kadar kendini kaybeden ana karakter John Nash, başarı bursunu paylaştığı Hansen’in yanlış hesaplamalar yapmaktan başka bir işe yaramayan bir bilim adamı olduğunu iddia ediyordu. Kendini başarıya fazlasıyla kaptıran insanların en büyük hatasıdır belki kendini rakipsiz görmek. Bu düşünce kişileri ölümcül bir rekabete sürükler ve akıl sağlığını kaybetmelerine bile sebep olabilir. Bu sahneyi izlerken lise anılarım geldi hatırıma. Yakın arkadaşlarımın aynı zamanda en büyük rakiplerim olduğu zamanlardı ve sınavlarda birbirimizle yarışırdık her zaman. Hatırladığım kadarıyla başarılı öğrenciler - eğer yapabilecek kadar büyük gönüllülerse- yine kendileri gibi başarılı olan öğrencilerle arkadaşlık kurabilirlerdi ancak. Onlara nazaran derslerinde daha az başarılı olanlar ile arkadaş olmak istemez, onlara derslerle ilgili yardımcı olmaktan çekinirlerdi. Ben de her ne kadar arkadaş canlısı bir insan olsam da gizli bir elin varlığını ensemde hissederdim. Belki de içimde bulunan rekabet duygusuydu bu el. Benim arkadaşlarıma faydalı olmamı engellerdi her daim. Peki bu gizli el beni çok iyi bir öğrenci ve John Nash’i çok iyi bir matematikçi yaparken aynı zamanda daha iyi birer insan yaptı mı? Maalesef, hayır. Arkadaşlıklarımız çıkar ilişkisine dayalı hale geldi ve başarısız arkadaşlarımız nazarımızda başarısızlık virüsü bulaştıran zombilere dönüştü. Bu şekilde baktığımız ilişkilerimizin asla düzelemeyecek şekilde bozulduklarını hissediyorum. Çıkar ilişkilerine bakışımız elbette yalnızca başarılıların gözünden olmamalı. Başarısız ve tembelliğe alışmış kişilerde başarılı olanları faydalanılacak birileri gibi gördüğü, öyle davrandığı sürece bu rekabet dünyasından asla kurtulamayacağız. Hepimiz John Nash olabiliriz bir gün. Hepimiz şizofrenliğe birer adayız aslında. Okul hayatımızda, ilişkilerimizde, işimizde ve sonuç olarak hayatımızın hemen hemen her köşe başında birer başarı heveslisiyiz. Belki hayata tutunabilmek için akıl sağlığımızı tehlikeye atmıyoruz ama günümüzün gerçek mutlulukları yitirmiş dünyasından kaçıp saklanmak adına bir cesaret örneği de gösteremiyoruz. Ben, bu dünyadan kendimi soyutlayabilecek kadar cesur olmak isterdim. Arkadaşlık, aşk ve aile için savaşmak ve rakiplerimi de bu manevi mutluluklar için savaştığım dünyadan haberdar etmek isterdim. Kütüphanede sabahlara kadar çalışıp yemek yemeyi unuttuğum günlere inat yanı başımda akıp giden hayatın bir kere olsun tadına varabilmek isterdim. Belki de bu film benim için değişimin bir başlangıcı olacak ve büyük savaşım için cesaret kıvılcımını onunla yakacağım. Artık akıl kaybettiren rekabetten kendimi kurtarıp aklımla rekabete savaş açacağım. İnanıyorum ki bir gün bu savaşı kazanacağım. Alperen Nazım Demir • 21600827 • IE Kalbin Ritmi Aşk; hayat rüzgârında savrulup duran ruhlarımızın tutunmaya çalıştığı bir dal mıdır, yoksa uzaktan sımsıcak duran ama yaklaşınca can yakan bir ateşten mi ibarettir? İnsanlık, varoluşundan beri bulamadı bu sorunun cevabını. Kimi aşkla yaşayıp aşkla öldü, kimi yüzüne bile bakmadı aşkın. Kimi aşkı için gözünü kırpmadan tüketti her şeyini, kimi aşkı tuzak yaptı ve avladı masum gönülleri. Uğruna okyanuslarca gözyaşı döküldü aşkın. Uğruna dökülen kanlar nehirleri kırmızıya boyadı. Uğruna aşılan yollar dolandı cihanı sonsuzuncu kez. Peki değdi mi tüm bunlara aşk? Yandı mı aşık ulaştığında aşkına? Yoksa ısındı mı hayatın rüzgarında donan kalbi o sıcaklıkla? Her insan aşkı arar, her yerde arar. Arar da, itiraf edemez kendine aşkı aradığını. İnsan kalbi aşk için yaratılmıştır, içindeki boşluğu sadece aşk doldurur. Kalp attıkça aşkı arar. Her kalp atışı bir umuttur aşkı bulmak için kalbe göre. Ama gelin görün ki her göz görmez aşkı. Herkes dokunamaz ona. Her kalp atamaz onun uğruna. Aşk, kendi seçer yerleşeceği kalbi. Kalp aşkı seçmez; aşk kalbi seçer. Aşksız kalp bilmez aşkı. Aşkı sevmez kendine yerleşmediği için. Yerleşti mi de; ya parazit gibi yer bitirir kalbi aşk ya da yüceltir göklere. Aşk öyle bir duygudur ki, insan kalbinden çok kalbine koyduğu aşkına değer verirse; kalbini de aşka vermiş olur. Bu dengeyi bilmeyip kalpsiz kalanlara da divane denir. Öyle bir hâle gelmiştir ki öyleleri, kalpleri yerinde aşkları vardır artık, aşkları ne derse onu yapar onlar, aşklarıyla düşünüp aşklarıyla konuşurlar. Aşklarıyla doyup aşklarıyla nefes alırlar. Kendileri değillerdir artık onlar. Kalplerinde aşk olup da ona tam olarak hak ettiği değeri verenler ise gerçek aşkın ne olduğunu bilenlerdir. Evrendeki en şanslı insanlardır onlar. Kalpleri en düzgün atan insanlardır. En mutlu olanlardır. Kalplerinin merkezine koyduklarına bağlanırlar ruhlarıyla, ama ruhlarını divaneler gibi kaybetmemişlerdir. Maşuklarına sarıldıklarında kalplerinin atışını damarlarında hissederler. Çünkü öylesine güçlü atar ki kalpleri böyle anlarda onların, her hücresi kalpten yayılan aşkla dolup taşar. Birbirlerine böylesine âşık insanlar birbirleri için yaratılmışlardır sanki. Birlikteyken öylesine bağlı hissederler ki birbirlerine, tek kişi olmuşlardır sanki. Aynı anda atar kalpleri, aynı anda aynı nefesi alırlar. Gözlerinin her detayını ezberleyip her bakışları mutlu etmeye yeter onları. Böylesine birbirlerine eş olmuş ruhlar, ayrılmak zorunda kalırlarlarsa, işte o zaman “acı” kelimesinin gerçekte ne olduğunu anlarlar. Hele bir de iki ruh arasındaki bu bağı kesen şey ölümse, kalbin içindeki aşkın doldurduğu boşluk acı pompalayan bir kara deliğe dönüşür. O acı tüm dünyaya yayılsa hüngür hüngür ağlatır tüm insanlığı. Divane demeden, aşksız demeden herkes ağlar o ruhlara. Bu tarifsiz acı sonsuzdur. Öznesi dışında kimse tarafından tam manasıyla kavranılamazdır. Ve sözler… Sözleri de tüketir bu acı. Kursağı öylesine kilitler ki, dökülmez artık hiçbir söz oradan. “Ölen Sevgilimin Şiir Defteri” böylesine derin duygulara sürükledi beni. Her mısrasında ne yaşanmışlıklar saklı, ne acılar gömülü kim bilir. Bunları tahmin etmeye çalışarak okumak da insanın kursağında bırakıyor kelimeleri. Şiirlerdeki duygu yoğunluğu kendi ruhumunkiyle harmanlanınca beni bu denli etkilemesi de zor olmadı. Acı çekmiş bir kalpten geldiğini kokusuyla belli eden mısraların derinliğinde kaybolmanın verdiği garip huzur yaşanılmaya değer bir histi. Şairin duygularını bir nebze de olsa kalbimde hissetmek… Allah kimseyi sevdiğinden ölümle ayırmasın. Bu acıyı düşmanı bile yaşasın istemez hiçbir insan. Kaynakça: Küçük İskender, Ölen Sevgilinin Şiir Defteri, İstanbul: Can Kitabevi: 2000. Farklı Dünyalar "Alaaddin geliyor. Gece. Hoca, benim kardeş hasta, diyor. Nesi var? diyorum. Ateşi var çok, diyor. Ölecek. İlaç vereyim mi? diyorum. Hayır, portakal ver, diyor. Portakal yememiştir hiç." (Edgü 137) Bu vurucu cümleler Ferit Edgü’nün Hakkâri’de Bir Mevsim kitabından. Türkçe testinin hepsini doğru cevaplayan ilk öğrencisine kitap hediye etmeyi alışkanlık haline getirmiş Türkçe hocamın, bana hediye ettiği bu kitabı bir çırpıda okuduğumu hatırlıyorum. Kitap Hakkâri’ye tayini çıkan bir köy öğretmeninin yaşantısını anlatıyor. İnsan, başka birinin hayatını ayrıntılı bir şekilde okuyunca; anlatılan ile kendi hayatını karşılaştırıyor ister istemez. Ben de kitapta anlatılan ile kendi yaşayışımı karşılaştırmıştım. Dünyanın tamamına nazaran küçük sayılabilecek 783.562 km²’lik bir toprak parçasında bile bu kadar farklı hayatlar yaşayabiliyor olmamız beni çok şaşırtmıştı. Aslında birbirinden çok farklı hayatları görmek için şehir değiştirmeye gerek yoktur, bazen bir cadde bile yeterlidir bunun için ama dediğim gibi ben çok şaşırmıştım. Bunda kitabı okuduğum zaman yaşımın küçük olmasının ve o zamana kadar doğup büyüdüğüm semtten pek çıkmamış olmamın etkisi büyüktü. Coğrafya derslerinde ülkemizin doğusuna çok kar yağdığını öğrenmiştim ama çocukların kışın Hakkâri’de üşüdükleri aklımın ucundan bile geçmemişti. Benim için sadece bir oyun anlamı taşıyan kar, oradaki çocuklar için hayatın durması demekti. Mesela yeni bir kitap almak için şehre inmeleri gerekiyordu çocukların ama bu bahar aylarına kadar mümkün değildi. Kitabı okurken utanmıştım, mahcup olmuştum. Neden utanmıştım bilmiyorum ama sanki oradaki çocuklara haksızlık ediyorum gibime gelmişti. Bu utancım hala da geçmiş değildir. Örneğin, benim yaşlarımda çalışan biriyle karşılaşınca betim benzim atar, boğazım düğümlenir. Eğer siparişi almaya gelen garson benim yaşlarımdaysa gözlerine bile bakamam mesela. Utancım nedendir, hala belirleyebilmiş değilim. Ortada benim yaptığım hiçbir şey olmamasına rağmen utanırım bu tip durumlarda. Esasın da çok uzağa gitmeye gerek yok, Ankara Kalesine çıktığınızda Ankara’nın iki farklı yüzünü yaşadığımız şehirde de görürsünüz. Bir taraf kömür yakmaktan dolayı puslu görünür; diğer tarafta yeni yeni gökdelenler yükselmektedir. Bir tarafta elinde şekeriyle sokaklarda oynayan çocuklar varken diğer tarafta ailesine son model cep telefonunu almaları için yalvaran yaşıtları vardır. Daha genele baktığımızda Afrika’da gıdaya ve temiz suya ulaşamadığı için ölen çocuklar varken, dünyanın daha gelişmiş bölgelerinde ise büyük bir israf var. Yaşayışlarımız arasındaki bu büyük farklılıklar, insan olmayı unuttuğumuzun en açık göstergesidir bana göre. Paylaşmayı unuttuk, empatinin ne olduğunu unuttuk. Amacım katiyen sizleri kötü hissettirmek değil, ama bilin ki benim aklıma ne zaman gelse bunlar yüzüm düşer, mahcup olurum bir damla suya hasret o çocuklara karşı. Bu mevzulardan söz açılınca, hemen içinde şükür geçen cümleler edenleri hep garipsemişimdir. Yanlış anlamayın ama bana biraz zalimce geliyor böyle şükretmek. Elimizdekinin kıymetini bilmek yetmiyor, paylaşmayı öğrenmeliyiz. Uzun bir süredir Suriyeli mültecilerle beraber yaşıyoruz ülkemizde. Evet, sizi politik açından ya da başka bir sebepten rahatsız edebilir bu durum ama en çok insani açıdan rahatsız etmeli bana kalırsa. Sokaklarda kalan ve vatanlarından uzak bu insanlara yardım eli uzatmalıyız. Biz ki Mevlana’nın, Yunus Emre’nin topraklarında yaşıyoruz. Nasıl içimiz rahat uyuruz komşumuz açken? Anlayacağınız bu dünyanın adaletsizliğinden yakınıyorum, çoğumuz gibi. Eşitsizliği desek daha doğru olur sanırım. Kimi bu eşitsizliği çağın bir getirisi olarak görüyor, kimi değişmez bir düzen diyor buna. Ama bense, buna biz insanlar açısından bir utanç diyorum. Hepimiz aynı mala mülke sahip olalım demiyorum. Dünyadaki insanların yüzde 1’inin servetinin geri kalan yüzde 99’un servetine eşit olması bir şeylerin yolunda gitmediğini gösteriyor diyorum. Ve maalesef bu eşitsizliği düzeltmek için ne yapmalıyız bilemiyorum, sadece mahcup oluyorum. Arda Okcu Mehmet Emin Sevinçİmgelem ÜzerineGeçenlerde ünlü Rus yönetmen Andrey Tarkovsi'nin sinema anlayışını anlatan Tarkovski'den Sinema Dersleri adlı bir kitap okudum. Tarkovski'nin hemen tüm filmlerini izlemiş biri olarak onun eserlerini anlamak için kavramsal düşünme ile haşır neşir olmak gerektiği kanısındayım. Yani Tarkovski, bir oturuşta izlenecek filmlerin yönetmeni değildir. Tarkovski izleyen insan, artık başka bir insan olmuştur. O denli insan ruhunu ele alan filmler üreten Tarkovski'nin genç yönetmen adaylarına pek çok tavsiyesi bulunan bu eser, son dönem yönetmenlerinin filmlerindeki bir tür kofluğun nedenine de ışık tutuyor. Benim de kendime dert edindiğim bir mesele olan kavramsal düşüncenin önemini ısrarla vurgulayan büyük duayen, sanatla ve bilhassa sinema ile uğraşacak kişilerin belli bir zihin berraklığına sahip olması gerektiğini ileri sürüyor. Bu berraklık ve duruluk konuları oldukça ilgimi çeker, üzerine düşünmeye çalışırım. O yüzden kavramsal düşünmek ve beynimizdeki arterleri bir nebzeye kadar açmanın önemi üzerinde durmak istiyorum.İnsan şüphesiz zaafları olan bir canlı. Hatta denebilir ki insanı insan yapan şey büyük ölçüde zaaflarıdır. Zaafların duygusal kökenli zayıflıklar olduğunu ve duygusal düzeyde dalgalanmaların kaçınılmaz olduğunu hesaba katınca durum daha net ortaya çıkar. Fakat insanın zaaflarından çok daha güçlü yanları da vardır. Yani insan düşünen, üreten, hayal kuran, kavram üretebilen, kavramsal düşünebilen bir canlıdır. Son söylediğim kavramsal düşünmenin kaliteli ve dolu bir hayat yaşamak için elzem olduğu kanısındayım. Yani sadece somut ve gündelik olaylara değil; soyut meselelere de önem vermek gerekir diye düşünüyorum. Somut ve gündelik olayları hayvanlar ve bitkiler de tecrübe edebiliyor çünkü. Yağmur yağdığında buğday filizlenir, köpeğin canını acıtırsanız saldırır. Bunlar somut olaylardır. Ancak en azından şimdiye dek bir baykuşun, şiir yazabildiğini görmedik. Bir ağacın şarkı söylediğini duymadık. Düşünce düzeyindeki hadiseler, insanlara özgüdür. Fakat soyut düşünce, pek çok kişi tarafından bilinçli ya da değil, reddediliyor diye düşünmekteyim ben. Kapsamı biraz daraltıp sinema sanatını ele alalım. Herkesin kendine has bir sinema anlayışı vardır, buna itirazım olamaz. Ancak ben sinemanın en entelektüel ve kalbe en çok dokunan sanat dalı olduğunu kanısındayım. Bu açıdan sinemacıların, duygu ve düşüncelerini belli bir soyutlama üzerinden anlatmaları gerektiğini düşünüyorum. Sözgelimi, üzgün bir insanı ağlatmak, olaya somut ve bodoslama bakmak demektir. Buna karşın üzgün birinin ruh halini anlatmak için kamerayı ıslak bir köpeğe çevirmek, üzüntüyü daha berrak ve zeki bir biçimde aktarmak demektir. Sembolizm ve kavramsal anlatı bakımından son dönem sinemacılarını ve hatta edebiyatçılarını vasat buluyorum ben doğrusu. Tabii ki herkesten Tarkovski sinemasına birebir riayet etmesini bekleyemeyiz, bir de eğlenceye odaklı endüstriyel sinema vardır. Fakat ben burada sinemanın kurucularının filmlerinden, Bresson'dan, Kiarostami'den, Godard'dan öğrendiğim sinemayı temel alarak imgesel anlatımın yeni sinemacılarda kıt olduğunu gözlemliyorum. İmgelemin zayıf olmasının nedenlerini herhalde ciltlerce kitap yazsak yine de anlatamayız. Ancak içindeki yaşadığımız dijital çağda, imaj bombardımanı altında olmamız, sanıldığı gibi imgelemi geliştirmiyor. Tam tersine, bu kadar çok görsele, sese, uyarana mağruz kalmak bir anlamda imgelemimizin bağışıklık sistemini çökertiyor bence. Fazla olan, üzerine düşünülmemiş olan, hamburger gibi sipariş verir vermez hazır olan imgelerden bir şey çıkmaz. Üzerine düşünülmemiş, uğruna geceler boyu uykusuz kalınmamış fikirlerin değeri olmaz. Öyle ucuz imgelerden sanat eseri devşirilemez. Yani bir başka deyişle, sanatçının görevi hayatında gördüğü olayları zihninde kavramsal bir çerçeveye oturtmak ve bu olayları imgelere, sahnelere, melodilere, fırça darbelerine dönüştürmektir. İçsel bir dönüşüm olmadan, sindirim ve içselleştirme olmadan sanattan bahsedemeyiz. Tarkovski'nin de naçizane benim de derdim, tasam, meramım budur işte.Semir Arslanyürek. Tarkovski'den Sinema Dersleri. Agora Kitaplığı. 2012.Ethem Can Ayhan21502873Kitle Psikolojisi“Kitle uysal bir sürü gibidir, başında bir çoban olmadan yaşayamaz. İtaate karşı öylesine bir susamışlık içindedir ki, ortaya çıkıp kendisini efendi ilan edecek herkese içgüdüsel bir boyun eğişle karşılık verir.” der Sigmund Freud, içinde yaşadığı koyun sürüsünün kimlerden oluştuğunu ve çobanın sürüyü nasıl idare ettiğini açıkladığı bu eserinde. Ben de bu satırları okuduktan sonra daha önce kapalı olduğunu bile fark etmediğim gözlerimi açıp en önlerde gittiğimi sandığım bu toplumsal yürüyüşte aslında ne kadar gerilerde olduğumu fark ettim. Aidiyet hissettiğim topluluklara bir baktım: yaşam tohumlarımı atan aileme, hayatın farklı yanlarını birlikte deneyimlediğim arkadaş gruplarıma, aynı mahallede birlikte yaşadığım, aynı mahallede birlikte yaşadığım, her gün görüp zoraki bir selam verdiğim komşularıma ve daha nicesine… Gözümü açtıktan sonra gördüklerim hiç iç açıcı değildi ne yazık ki. Topluma söz geçiren çobanlar, sürülerini yönetirken bazen ahlak kuralları, dini inanışlar, vaatler dağıtma gibi çoğumuzun göremediği sopaları kullanırken bazen de o sopayı hissettirebiliyorlarmış. Biz, yani koyunlar ise toplumu yönetme gücü elinde olanların istedikleri şekilde yaşayan kuklalarmışız sadece.Yine bir gün, Starbucks’tan aldığım ﬁltre kahvemi yudumlarken “Niye herkes benzer kıyafetleri giyiyor, aynı fast-food zincirlerinde yemek yiyor, aynı kahveyi içiyor, aynı alışveriş merkezlerine toplaşıp duruyorlar, hani nerede özgün olmak, birey olmak?” diye kibirli kibirli düşünürken -sürüden ayrıldığını düşünmenin verdiği kaçınılmaz kibirdir kastım- Van’ın bir köyünde gerçekleşmiş trajikomik bir olayla karşılaştım internette. Bir koyun bir kayadan diğerine atlamaya çalışıyor ve başaramıyor ve ilk koyunun başarısızlığını görmesine rağmen diğer koyunlar da aynı hareketi tekrarlıyor ve sonuç: 100’lerce ölü koyun ve birkaç şanslı yaralı koyun. İşte yaşadığımız toplum da buna benzer şekilde işliyor. Bir kişi çıkıp “Kürtaj yasaklansın.” veya “İmam hatipler kapatılsın.” dediği zaman hitap ettiği kitle sorgulamadan bu ifadeleri kabul ediyor ve hatta o ﬁkirleri savunmaya başlıyor.Peki neden böyle bir toplumda yaşamak zorundayız? Bence sürü psikolojisi ilkokulda sınıf öğretmenlerimizin öğrettiği “Sürüden ayrılanı kurt kapar.” atasözü ve bu atasözünün bizde yarattığı etkilerden dolayı meydana geliyor. Sürüden çıkmak risk almaktır, sorumluluk alıp insanlar tarafından “farklı” olarak etiketlenmeye kafa tutmaktır. Eee herkes etiketlenmeyi ve kalabalıklar içerisinde yalnız kalmayı göze alamadığı için de sürüden kafasını dahi çıkaramıyor. Sonra Ali camdan atlayınca biz de camdan atlıyoruz… Hammurabi kendi yazdığı kanunlarda kendisini çoban olarak, toplumu ise yönlendirilmeye hazır ve nazır bir sürü olarak görmüş. Bir diğer benzer örnek ise Sultan Vahdettin ile Rauf Orbay arasında yaşanan “Millet koyun sürüsü, başına çoban lazım, o da benim!” diyaloğu. Anlaşılacağı üzere toplumun büyük bir çoğunluğunun koyun olmasında ve milletlerin bu mantaliteyi kabullenmesinde Hammurabi ve Sultan Vahdettin gibi insanların payı yadsınamaz. Yani toplumun bu duruma gelmesinde ve bunu kabullenmesinde suçun tamamıyla yönetilen kısımda değil, sopanın sahiplerinde de olduğunu düşünüyorum. Ki bence toplumun bu kadar kolay yönetilebilir olması yöneticilerin de işine geliyor. Tüm hareketlerini sorgulayan ve koşulsuz bağlılık göstermeyen vatandaşların, çalışanların, çocukların ve daha nicesinin çobanlar tarafından istenmemesinden doğal bir şey yok.İçinde yaşadığım toplumun aslında,bir topluluğun koyun sürüsü olduğunu önceden görme meziyetine sahip insanlar tarafından yönetildiğini, kutsal dediğim değerlerin bile bir araç olarak önümüze atıldığını fark ettikten sonra “Artık uyandım, artık onlardan değilim, artık bir koyun değilim!!” demiştim. Fakat farkına varamadığım bir şey vardı. Sürünün parçası değilim diyen koyunlar da türemeye başlamıştı. Artık yeni bir sürünün parçasıydım…Kaynakça:Freud, Sigmund. Kitle Psikolojsi. Çev. Kamuran Şipal. Cem Yayınevi, 2003. KUSURSUZ OLMAYANLAR Diğerlerini umursamadan çığlık atabileceğiniz, en çılgın dans figürlerini sergileyebileceğiniz, istediğiniz gibi giyinebileceğiniz, garip olur mu acaba diye düşünmeden istediğiniz soruları sorabileceğiniz bir evren düşünün. Çevrenizde kendinizden başka birini görüyor musunuz? Çünkü ben görmüyorum. Tüm bu ütopik durumlar ancak yalnız başınızayken gerçekleşebilir. Peki biz insanlar niçin yalnızlık kelimesinden bu kadar korkuyoruz? Neden senelerdir bizimle yaşayan küçük ve zararsız Japon balığına anlattığımız hikayeler içimizi rahatlatıp yeterince değerli olduğumuzu hissettirmiyor bize? Hepimiz bizi anlayabilecek, hatalarımızı düzeltecek ve yanında kendimiz olabileceğimiz, en çılgın özelliklerimizi paylaşabileceğimiz birilerini arıyoruz kendimizce. Yanında kahkaha atmadan duramayacağımız, biz cümlenin başındayken ne demek istediğimizi anlayacak kişiler olmasını istiyoruz hayatımızda. Bu arayış sırasında bize en yakın olan kişiyi, kendimizi, ne kadar ihmal ettiğimizi fark etmiyoruz. Arkadaşlarımızın da birer insan olduklarını unutup onlara kendimizi kabul ettirmek için benliğimizi yontmaya başlıyoruz. Diğerleri tarafından mükemmel olarak görülemeyeceksek hak etmediğimizi düşünüyoruz bu sevgiyi. Yontmaya devam ettikçe bizi biz yapan parçalar birer birer kopmaya başlıyor. Geriye bize değer veren (!) insanlarca mükemmel olarak görülen bölük pörçük bir karmaşa kalıyor. Peki bu birbirleriyle bağdaşmayan parçacıklarla yaşarken ne kadar mutlu olabiliyoruz? Kendimizi kısıtlamaya çalışarak, normal davranabilmek için psikiyatristlere giderek ve sırf insanlara güzel görünebilmek için en sevdiğimiz çikolatadan vazgeçerek kendimizi çizdiğimiz bir dairenin içine hapsediyoruz. 1 Mary ve Max filminin bana fark ettirdiği en önemli şey de bu işte. Dostum diyebileceğimiz birini ararken kusurlarımızı örtmeye çalışıyor, zaten siyah beyaz olan dünyayı tek renk olarak görmeye başlıyoruz. Çizdiğimiz dairenin çapını gittikçe küçültüyor, dairelerimizin başkalarınınkiyle kesişme ihtimalini iyice azaltıyoruz. İnsanları anlamaya çalışırken, gülmenin ve ağlamanın nasıl bir şey olduğunu çözmeye uğraşırken, gülümseyemeyenlerin de bu dünyada bir yeri olduğunu ve kimseden bir eksiklikleri olmadığını unutuyoruz. Harfleri herkes gibi okuyamıyor, herkesten farklı görünüyorsanız ne olacak yani? Bizim kusur olarak adlandırdığımız ve kendimizden nefret etmemize neden olan özelliklerimiz bizi farklılaştırıyor diğerlerinden aslında. Bizi daha değerli kılan şey diğerleri tarafından kusur olarak adlandırılanlar işte. Herkes bir şekilde kusurlu aslında, çünkü kimse birbirine benzemiyor. Mary ve Max’ten öğrendiğim şey ise arkadaşım dediğim insanın bana kusurlarımı sevdirecek biri olması gerektiği. Tutkularımı paylaşacak, hayatımın en saçma detaylarını bile bütün hevesiyle dinleyecek, kusurlarımın 1 http://baharinsiradandunyasi.blogspot.com.tr/2014/07/mary-and-max.html beni güzelleştirdiğini bana öğretecek ve kendisinin de kusurlarını paylaşacak bir arkadaş bulmak kolay değil elbette. Kolay değil, çünkü çemberlerimiz daralıyor gün geçtikçe. Hep yanlış köşelere bakıyor, yanlış yerde arıyoruz dostumuzu. Onu bulduğumuzda ise hiç beklemediğimiz biri olduğunu fark ediyoruz. Belki kilometrelerce uzakta, farklı inanışlara sahip, bizden çok daha yaşlı ya da genç biri olacak bu. Bu dostun hakkında bildiğim tek şey ise bize siyah beyaz dünyamızı renklendirecek, el yapımı, kıpkırmızı bir pon pon gönderecek olması. Hayatınızı bu kadar güzelleştirebilecek bir arkadaş bulma düşüncesi biraz da korkunç olurdu aslında çünkü bu insan aslında sizi en çok incitebilecek kişi. Dostunuzun ağzından çıkabilecek tek bir kelime bile kocaman bir yara açmaya yetebilir. Bu yara en derin yaralardan biri olacaktır çünkü dostunuzun benliğinizi yontma amacıyla konuşmadığını bilirsiniz. Derin olmasına rağmen iyileşmesi en kolay yaralardandır ama bu yara, eğer dostunuzun da bir insan olduğunu ve hataları olacağını kabullenirseniz. İşte tüm bu gerçekleri kabullenmeyi ve kendimizi sevmeyi başarabilirsek hayattan keyif almaya başlayacağız. O zaman yalnızlık duygusundan kurtulacak ve hayatımızı biriyle paylaşmanın, o kişiyi de seçebiliyor olmanın bu dünyayı yaşanabilir kılan nadir şeyler olduğunu anlayacağız. Max gibi ağzından gülemeyip beyniyle gülümseyebilen, sizi alnınızdaki lekeyle seven ve kabul eden bir dostunuz olması dileğiyle... İrem Karabulut 21601745 Kaynakça: Mary and Max. Yön. Adam Elliot. Melodrama Pictures, 2009. DVD. SESSİZ ÇIĞLIK Nasıl anlatmaya başlasam bilemiyorum... Boğazım düğüm düğüm, ağlamaktan gözlerim şişmiş, içim öfkeyle dolu... Şu sıralar gündeme gelen bir kara lekenin; gencecik bir kızın tecavüz edilip hunharca katledilmesinin şokunu atlatamadığım şu sıralarda izlediğim bir filmin etkisiyle hezimete uğramış, adeta yıkılmıştım. O film Soraya’yı Taşlamaktı. Bir filmi izlerken bu kadar ağladığımı hatırlamıyorum gerçekten. Belki kadın olmam bu filmden böylesine etkilenmemde büyük bir etken olabilir lakin ben bu filmi etrafımızdaki bütün erkeklerin de izlemesi gerektiğine inanıyorum. Filmde Soraya (Süreyya)’ nın çığlığına yer veriliyor. İran’da, arabası bozulduğu için olayların geçtiği kasabada kalmak zorunda kalan bir gazetecinin, Zahra (Zehra) adındaki bir kadının anlattığı hikayeyi kaydetmesiyle başlıyor serüven. Ve ekliyor Zehra Hanım “Bütün dünya bu kasabada yaşanılan insanlık ayıbını öğrenmeli...” Sonra birden kendinizi Süreyya’nın yanında buluveriyorsunuz. Onun henüz 13 yaşında iken 20 yaşında bir adamla evlendirilişini, 22 yıl süren evlilikleri boyunca kocasının uyguladığı şiddeti ve bu şiddet yüzünden ölü doğan çocuklarını, yaşadığı sıkıntılara nasıl göğüs gerdiğini görüyorsunuz. En sonunda kocasının 14 yaşındaki bir kızı beğenip onunla evlenmek istemesi sebebiyle onu sadakatsizlikle suçlaması ile recm (taşlanarak öldürülme) cezasına çarptırılması ise bardağı taşıran son damla oluyor. Süreyya’nın suçsuz olduğuna kimse inanmıyor, kendini savunamıyor bile... Suçlanması için kocasının tek bir sözü yeterli çünkü. Bunun düpedüz bir iftira olduğunu haykırıyor defalarca ama kadının sözü bir kez olsun dinlenmediğinden o yakarış cılız kalıyor aklanmak için. “ Ölmekten korkmuyorum, taşlanarak ölmekten korkuyorum. Acı bir şey olsa gerek...” İnfaz günü geldiğinde cahil insanların naraları arasında sürüklenerek meydana götürülen, eli kolu bağlanmış çaresizce ölümü bekleyen bir kadın, gözlerindeki korku... Ve sonra atılan taşlar birer ikişer. Babasının ilk taşı atışı, daha sonra kocasının, sonra bir bir çocuklarının atışı... Öfkeyle yükselen seslerin arasında yağmur gibi yağan diğer taşlar. Artık ölümün kıyısındaki Süreyya’nın ağzından dökülen şu sözler ise dayanma sınırımı zorlamıştı: “ Bunu bana nasıl yapabildiniz. Sizler benim dostum, arkadaşlarımdınız. Birlikte aynı sofraya oturduk aynı yemekten yedik. Sen benim babamdın, sizler benim oğullarımdınız, sen benim kocamdın! Bunu bana nasıl yapabildiniz?” Ve bitap düşmüş bedeni yıkılıveriyordu oraya. Çileyle geçen kısacık ömrü son buluyordu. Filmin sonunda ise kocaman harflerle yaşanmış bir olay olduğu yazıyordu. Bense dehşete düşmüştüm. Öfkem büyüyor, içime sığmıyordu lakin sadece ağlayabiliyordum. Kanım donmuş kalp atışlarım yavaşlamıştı. Nasıl olurdu böyle bir şey, bu ne büyük ayıptı. Kadın bu kadar değersiz miydi? Neydi kadının görevi, toplumdaki yeri? İstediğinde gönül eğleyecek, çocuklara bakacak, kocasının attığı dayaklara katlanacak, sözü dinlemeyecek bir şey miydi kadın? Bir et parçası? O vahşeti yaşatan erkekleri yine oradaki kadınlar doğurmuyor muydu? Bu mu olmalıydı onlara reva görülen? Bunun sebebinin cehalet olduğu apaçık. Yıllar geçtikçe okumuş insan sayısıyla birlikte azalmasını umduğum kadına şiddet/tecavüz/cinayetlerin azalmadığını hatta arttığını görmek zor değil. Kim yapıyor bunları diye sorarsanız okumuş cahiller diyeceğim. Çocuklarımızı okula gönderiyoruz, onlara bilim, fen öğretiyoruz ama okullarda insan olmayı öğretemiyoruz fikrimce. Sınavlarda başarılı olmayı öğrettiğimiz çocuklarımıza birini nasıl sevmemiz gerektiğimizi öğretmiyoruz. Gittikçe sevgisiz, açgözlü, insanlıktan nasibini almamış nesiller yetiştiriyoruz. Hani ağaç yaşken eğilir diye bir söz vardır. Eğer çocuk evde annesini döven bir baba görürse, sevgi ne demek bilemezse, yanında biri diğerini öldürürse ve toplum yanlış olduğunu bildiği halde bu tür olaylara alışır tepki vermezse okumuş bir cahil ordusunun gün gün artan şiddete, cinayetlere sebebiyet vermesi kaçınılmaz olur. Evet bu kara leke İran, Türkiye hatta en gelişmiş ülkelerden biri olduğu iddia edilen Amerika’da bile var. Sadece olayların boyutları farklı. Bu tek bir ülkenin sorunu değil aslında bütün dünyanın sorunu. Olayı bir de şu boyutta açıklamamın daha net olacağını düşünüyorum. Cahilliğin yanı sıra toplumdaki, kadınlar güçsüzdür, hatta bu nedenle kadınlar ve erkekler birbirine eşit değildir inanışının kadınların değersizleştirilmesinde büyük bir rolü olduğunu düşünüyorum. Ancak bu kalıplar yerle bir edilebilirse kadınların toplumda hak ettikleri yerde olabileceğine ve dünyanın her bireye karşı daha adil bir yer olacağını düşünüyorum. Unutulmamalıdır ki her birey doğduğunda cinsiyetine bakılmaksızın aynı haklara sahiptir. Bu haklardan en önemlisi ise yaşama hakkıdır. Eskiden kız çocuk doğduğunda diri diri gömülmesiyle başlayan bu hakkın aleni ihlali günümüzde kadınların cinayete kurban gitmesi veyahut bazı ülkelerde ölüm cezası verilmiş olmasıyla devam etmektedir. Hiçbir inanışta kadın veya erkek birbirinden üstün tutulmamıştır. Bu nedenle öncelikle insanları bu konuda bilinçlendirmeli sonra da birbirine değer vermeyi, saygı duymayı ve önemlisi farklılıklarına rağmen birbirini sevmeyi öğretmeliyiz. Bengisu Delibalta 21302089 Kader Değil Keder “Kaderi böyle imiş” diyerek sorumluluktan kaçarız çoğu zaman. Ya da öyle zannederiz ve vicdanımızın sesini bastırırız. Bizim başımıza gelmediği sürece görmemezlikten gelmeyi yeğleriz, ateş düştüğü yeri yakar atasözünü doğrularcasına. Aynen çocuk gelinler mevzuunda yaptığımız gibi onaylamadığımızı söyleriz ve gerisini umursamayız. “Bu da nereden çıktı şimdi, bizi üzme ne güzel sohbet ediyoruz şurada”diyor kimileri sıcacık evlerinde veya bir alışveriş merkezinde kahvelerini yudumlarken. “ Bu durum onların kaderi, biz ne yapabiliriz ki?” diyenler de var elbette. Böyle durumlarda insanlık ve vicdan kavramının varlığı hakkında şüphe duyuyorum ve üzülsem mi sinirlensem mi cidden bilemiyorum. Bu kadar vurdumduymaz nasıl olunabilir ki akıl sır erdiremiyorum ve sormadan edemiyorum kendilerinin ya da çocuklarının başına gelseydi de yine böyle “kader” mi diyeceklerdi? Canan Tan’ın Pembe ve Yusuf kitabını okumadan önce arka kapağını okudum ve yorumlara baktım, töre kavramına vurgu yapıyordu. İlgimi çekti çünkü töre kavramı ne kadar inkar etmek işimize gelse de ülkemizde de olan ciddiye alınması gereken bir sorun. Kitabı okumaya başladım ve şunu fark ettim ki bu sadece töreyi anlatan bir kitaptan öte ülkemizdeki birçok soruna değinen ve gerçekleri tüm çıplaklığıyla göz önüne seren bir kitap. Hemen araştırmaya koyuldum ve sorunun ne kadar ciddi boyutlarda olduğunu sayısal verilerle somutlaştırarak fark ettim, ne yapılabilir konusu üzerinde düşündüm. Çocuk olmak ve evlenmek ne kadar da zıt sözcükler oysa ki. Oyuncak bebekle oynaması gereken, babasının prensesi olması gereken bir kızın, hayatın ağırlığı üstüne yüklenmiş ve çoğu zaman bunun altında ezilmiş olması. Dehşet verici! Araştırıken birçok hikayeye rastladım, ailesine yalvarmasına rağmen zorla geri gönderilenden tut şiddet görene kadar. Kitaptaki Keder de ismi gibi kederli bir hayatın çocuk gelin kahramanı, her şeye göz yuman, şiddet görmesine rağmen ses çıkaramayan, babasının düşmanlığına anlam veremeyen ve tüm bu olanlara rağmen hayata olumlu bakmaya çalışan. Daha niceleri var onunla benzer hayatları yaşayan ve maddi manevi eziyete maruz kalan. Peki ne yapılabilir? Medeni kanunumuzun 124. maddesi 17 yaşını doldurmadan evlenilemeyeceğini söylese de, bunun ne kadar etkili bir şekilde uygulandığı konusunda şüphelerimiz olduğu gibi uygulamadaki eksiklikler konusunda kanıtlarımız var. Bu durumda bizim halk olarak bilinçlenmemiz ve özellikle de gençleri bilgilendirmemiz lazım, kendilerini çaresiz hissetmemelerini sağlamak amacıyla. Çocuk gelinlerle yapılan röportajlarda diğer dikkatimi çeken bir diğer mesele de tam olarak bu durumu destekler nitelikte: toplum baskısı. Evlenmek istemediklerinde veya kaçtıkları zaman toplum tarafından ötekileştirildiklerini söylemişler. Bu da ses çıkarmamalarına sebep oluyor doğal olarak, zaten korkmuş ve olan bitenin farkına varamayan çocuktan bahsediyoruz, oyunun bir parçası zannediyor belki de yaşadıklarını. Büyüklerle oynanan, haksızlıkların ön planda olduğu, ezenin ezilenle olan oyunu. Daha çok önlem alınmalı, daha çok kafa yorulmalı bu konuda, yardım ve destek projeleri gerçekleştirilebilir mesela. Ama ilk başta ihtiyacımız olan şey farkındalık oluşturmak. Ailemizden başlayarak çevremize ve ardından ülkemize, en nihayetinde tüm dünyaya yayılan bir farkındalıktan söz ediyorum. Evet, sorunlardan kaçmak yerine biraz çözüm üretmeye çalışsak, biraz daha duyarlı olsak ve vicdanımızın sesini dinlesek daha huzurlu olacağımızdan kuşkunuz olmasın. Kader gibi çocukların kederli hayatlarına son vermek ve onları olmaları gerektikleri yere ailelerinin, arkadaşlarının ve oyuncaklarının yanına yerleştirmek bizim görevimiz ve aynı zamanda insan olmanın bir gereğidir. Son olarak Canan Tan’dan geleceğin umut çiçekleri “çocuklara” : “Kış ortasında Güneş bile iliklerine kadar üşürken Bütün güzellikleriyle açıveren bir KARDELEN Umudun çiçeği”1 Selma Zeynep AKYILDIZ 1)Tan, Canan, Pembe ve Yusuf, İstanbul: Doğan Kitabevi, 2014 Mirza BenekUMUDUNU KAYBETTİĞİN ZAMAN ÖZGÜRSÜN Doğduğumuz andan itibaren kavgadan uzak durmamız ve şiddetten kaçınmamız gerektiği tembih edilir ancak bir kavganın içinde bulunmadan kendimizi gerçekten tanıyabilir miyiz? Vücuda sadece bir duygunun hakim olduğu, insanın hiçbir şey düşünmeden ve aklında hiçbir şey olmadan hareket ettiği o anlar insanın en doğal, en saf olduğu anlardan biridir diyebiliriz bence. Tabii uzak durmamız gerektiğinin söylenmesinin sebebi o sırada yapılan eylemlerin hiçbir şey düşünmeden yapılmasıdırama o kısa süreli öfke patlaması insanların en dürüst olduğu zamanlardır. Öfkeli bir insan yalan söylemez, sonuçlarının ne olacağını düşünmeden aklından geçenleri söyleyebilir. Bu nedenle öfkelendiğimiz zaman çevremizdeki insanların kalplerini kırmaya daha meyilliyizdir. Hepimiz hayatımızda dürüstlük isteriz ama sadece dürüstlüğün olduğu bir hayatı da kaldıramayacağımızın farkında değiliz. Müthiş oyunculuklarla ve eşsiz bir senaryoyla çekilmiş, sonu izleyiciye şok geçirtecek bir aksiyon filmi gibi görünebilir bu film ama “Sahip oldukların sonunda sana sahip olur.” sloganı çevresinde gelişen, tüketici toplumunun eleştirildiği, minimalizmi savunan bir bakış açısıyla yaratılmış, insanın kısa da bir süre olsa çevresine ve hayatına farklı bakmasını sağlayan bir filmdir Fight Club. Hepimizin ortak kaderi olduğu gibi sıradan bir işte çalışan sıradan bir insanın başından geçer olaylar. Büyük bir kısmı da başının içinde geçen desem daha doğru olur sanırım. Tüketici toplumunun dayattığı şekilde evinde en güzel mobilyaları kullanır, marka kıyafetler giyer kahraman. Çünkü toplum onu her zaman daha fazlasına ve daha iyisine ihtiyacı olduğuna inandırmıştır. Bunların hepsini evinde esrarengiz bir sebepten ötürü çıkan bir patlama sonucu kaybetmesiyle hayatı baştan aşağı değişir. İlkbaşta hayatının mahvolduğunu düşünür ama daha sonra kaybedecek bir şeyi kalmadığı zaman daha mutlu ve özgür olduğunu fark eder. “Umudunu kaybettiğin zaman özgürsündür.” filmde de söylendiği gibi. Filmde de görüldüğü gibi insanlar bir araya gelip bu doğal, dürüst hallerini açığa çıkardıkları zaman bir süre sonra iş sadece kavga etmekten çıkıyor. Zaman geçtikçe bu grubun etkinlikleri daha büyük çaplı ve iz bırakıcı eylemlere dönüşür. Tüketici topluma göre hareket etmememiz gerektiğini hatırlatacak vandalizme de kaçan birkaç eylemden sonra hedeflerini daha da yükselterek ekonomiye neredeyse geri dönülemeyecek kadar büyük bir hasar verecek bir planı uygulamaya başlarlar. Bu arada bütün bu planların sahibi ve grubun lideri kendisinin haberi olmasa da filmin baş kahramanıdır. Uçakta tanıştığı arkadaşının aslında kendi kafasında olduğunu ve başından beri onun yaptığı her şeyin aslında kendisi tarafından yapıldığını öğrenince tüm olanlara engel olmaya çalışır ama artık iş işten geçmiştir. Kahramanın “kendisi” kendisinden bir adım öndedir her zaman.İki kişinin zevk için birbirleriyle kavga etmesi fikri bazılarımıza çok uzak ve insanlık dışı gelebilir ama öfke ve şiddetin insanlığın en temel dürtülerinden olduğunuinkar edemeyiz. Aynı mutluluğun, heyecanın, zaman zaman üzüntünün hissedilmesi ve dışa vurulması gerektiği gibi insanların rahatlamak için bu tarz duyguları hissetmesi gerekebilir. Her iki tarafın da rızası olduğu sürece kabul edilebilir bir davranış olabilir. Zaten eldiveni takınca spor oluyorsa eldiven yokken neden vahşet olsun ki? Hepimizin içinde de zaman zaman söz geçirmekte zorlandığı şeytanları vardır. Bazen düşündürdüklerinin kendi düşüncelerimiz olduğuna inanamayız. Çoğunlukla görmezden gelmeye çalışırız bu düşünceleri ama asıl tehlike içimizdeki şeytanların şeytan olduğunu fark edemediğimizde başlıyor. Ama arada sırada onlara biraz kulak asmak çok da kötü bir şey olmasa gerek.Sernaz İrem Nazlıoğlu 21402245 TOHUMLAR FİDANA, FİDANLAR AĞACA Germinal, kitabını okuyup hayran kaldıktan hemen sonra izlemek istediğim bir filmdi. Açıkçası, Émile Zola'nın güçlü kaleminden çıkma bu romandan sonra aynı kalitede ve başarıda bir film beklemiyordum. Film 1993 yılında beyazperdede seyirciyle buluşmuş Fransız yapımı bir film. Zaman zaman filmin ilerleyişi istenilerek ağırlaştırılsa dahi, verilmek istenen mesaj dolayısıyla bu durum yerinde bulduğum bir hareket oldu. Ayrıca Germinal'in kelime anlamının "tohum" olmasıyla güzel bir gönderme yapılmış, filmin ana karakterlerini oluşturan işçiler birer tohuma benzetilmiş ve o zamanlarda ekilen tohumların gelecek yıllarda meyvesini vereceği anlatılmaya çalışılmış. Filmden kısaca bahsetmem gerekirse, sanırım bir direniş öyküsü demem en doğrusu olur. Film geçmiş yıllarda bazı toplumlarda var olan sosyal sınıf olgusunu ele almış. Bir toplumda bulunan sınıf farklılıklarını ve bu farklılıkların yarattığı olumsuz etkileri ezilenlerin gözünden anlatmış. Filmde yoğun bir mesaj kaygısı verme isteği olduğunu görmek mümkün. Çünkü eşitlik, adalet ve direniş kavramları üzerinde o kadar yoğunlaşmış ki, film yer yer sanatsallığını kaybedip bir belgesel edasıyla sunulmuş. Film sosyalist veya komünist yaşam için bir propaganda olmanın çok ötesinde, aslında insanın gönülden istediği şey uğruna neleri göze alabileceğini anlatmaya çalışmış ve sanırım filmle alakalı beni en çok etkileyen ve üzerinde düşünmemi gerektiren ayrıntı bu oldu. Bazı zamanlarda insan hayatında bazı şeylerin eksik olduğunu hisseder. Daha iyisini yapabileceğini, daha kaliteli bir hayata sahip olabileceğini, daha çok seveceği bir işte çalışabileceği ve daha niceleri gibi. Bu yaşamın her alanında geçerlidir çünkü istenilen şey uğruna mücadele etmenin yaşı yoktur. Tıpkı bir isteğin diğerinden daha önemli olamayacağı gibi. Milyarlarca insan milyarlarca farklı karakter anlamına geldiğinden, herkesin arzuladığı ve yolunda her türlü zorluğa göğüs germeyi göze aldığı durumun farklı olmasından daha doğal bir şey yoktur. Öyle bir an gelir ki, inandığı şeyler uğruna, kendi doğruları uğruna hayatındaki herkesi ve her şeyi karşısına alabilir insan. Belki de bu insan olmanın doğasında var. Kendi yolunu kendi çizme isteği, hata dahi olsa başkalarını dinlemektense kendi hatası olmasını yeğlemesi, en dibe vursa da çabalamaya devam etmesi... Çünkü kimse bir başkası için yaşamak istemez. Birileri mutlu olsun ya da onların istediği gerçekleşsin diye kendi benliğimizden, amaçlarımızdan vazgeçmek belki de bir insanın kendine verebileceği en büyük zarardır. Bu yüzdendir belki de defalarca düşse dahi hâlâ kendi bildiğini okumasındaki tutku insanın. Öte yandan, bazen bu direnişin sebebi istekler değil de ihtiyaçlardır. Filmde de açıkça görüldüğü gibi, bazen başka hiçbir çıkar yol kalmadığında, sonucu sahip olduklarımızı dahi kaybetmek olsa da hak ettiğimizi düşündüğümüz şeyler için varımızı yoğumuzu ortaya koyarız. Uzun zamandır 'Hiç yoktan iyidir.' felsefesiyle dizginlediğimiz duygular birdenbire su yüzüne çıkar. Çünkü bazen insan sadece 'yaşamak' istemez. Yaşamak sadece nefes almaktan ibaret değildir kimileri için, yaşadığı hayatın bir anlamı olsun. Bir mana yüklemek ister geçirdiği senelere, yaşlanmak sadece bir yaş daha kazanmaktan ibaret olmamalıdır. Ve bu sebepten, keşkeler ile değil de belkiler ile yaşamak için, inandığı şey uğruna gerektiğinde savaşlar etmekten de kaçınmaz. Sonuç olarak, beni Germinal'de en çok etkileyen şey insanın ideallerine olan bu tutkusu oldu. Hayat şartları yüzünden karşılaşılan sorunlar, uğruna büyük kayıplar verilen idealler ve daha niceleri. Bu yüzden film benim için bir maden işçisi direnişi olmaktan çok daha fazlaydı. Gene de yazımı belki de filmde en çok sevdiğim sözle bitirmek istiyorum: “İnsan bitiyordu topraktan, gelecek yüzyılda ürün vermek üzere yavaş yavaş filizlenen, pek yakında yerküreyi sarsarak baş verecek olan, öç almak için yanıp tutuşan, kapkara bir insan ordusu boy atıyordu.” Kaynakça Claude Berri (Yapımcı), Langmann, A. (Senarist) ve Berri, C. (Yönetmen). (1993). Germinal [Film]. Fransa Recep Erkam Çelik KONUŞTUĞUMUZ DİL İLE ZAMANIN İLİŞKİSİNİN FARKINDA MIYIZ? İnsanlık tarih boyunca, insanoğlunun kendi sosyal dünyasını anlamlandırmaya çalıştığına şahit olmuşuzdur. Sosyal algımız bir bilgiyi nasıl seçtiğimizi, yorumladığımızı veya hatırladığımızı ifade eder. Sosyal bir varlık olan insanlar birbirinden etkilenir ve birbirlerine bilgi aktarır çünkü hayatta kalmak için etkileşim içinde olmak zorundayız. Eğer insanoğlunun kendi dünyasını anlamlandırabilme yeteneğini bir makine olarak görürsek, sosyal dünyasının bir anlam ifade etmesi için sürekli bir gözlem içinde olması ve yorum yapması gerektiğinin farkına varırız. Kendimiz ve sosyal dünyamız hakkında düşündüklerimizden, kendi yargılarımıza varabilmek veya başka insanlara aktarabilmek bizi sosyal bir varlık yapan ana unsurlar olduğunu düşünüyorum. Biz insanların da, yaratılmışların en üstünü olmasını sağlayan ve bu zamana kadar hayatta kalmasını sağlayan ana unsurun iletişim kurmadaki üstün yetenekleri olduğunu rahatlıkla söyleyebilirim. Arrival (2016) tam olarak bu önemli sosyal fenomenleri temel alarak oluşturulmuş bir film olduğunu gördüm. Dil hepimizin bildiği gibi, sosyal algılarımızı yönetmenin en önemli yoludur. Filminde üzerinde durduğu gibi bu dilin her zaman sözlü olmasına gerek yoktur ya da her insanın anlamasına gerek yoktur. Sözlü ve beden yoluyla oluşturduğumuz iletişim aslında kendi sosyal dünyamızı, algımızı oluşturduğunun farkında olmadığımızı düşünüyorum çünkü insanoğlu ancak dilinin izin verdiği kadar düşünebilir ve üretebilir. Bütün duygularımızı ifade ettiğimiz bu iletişim aracı bizleri bir savaşa sürükleyebileceği gibi, barışın o huzurlu ortamına ulaşmamızda ki en önemli unsur olduğunu aslında diplomasi nedeniyle az çok biliyoruz. Dilin hayati öneminden bahsetmemdeki en önemli sebeplerden biri de oluşturduğumuz medeniyetlerdir. Medeniyetleri tartıştığımız şu günlerde, medeniyeti oluşturan temeller hakkında herkes fikirlerini beyan ediyor. Kimine göre bilim, kimine göre ise dil olduğunu görüyoruz. Bu iki ayrı fenomenin zamanın içindeki savrulmalarını izlemek oldukça etkileyici ve keyifliydi. Dünyayı algılayabilmemiz için öncelikle o dünyayı isimlendirmemiz gerekiyor. Bunu dil ile yaptığımız aşikârdır çünkü her insan kendi kültürünü, dinini veya çevresini dil ile şekillendirmiştir. Yaratılış ile ilgili kutsal kitaplara baktığımız zaman da buna değinildiğini fark edeceksiniz. İnsana eşyanın ismi öğretildi, eşyanın ismini öğrenen insanın düşünce dünyası da, zaman algısı da ona göre değişiyor. Filmde değinildiği gibi dil, insanın düşünce dünyasını şekillendirerek zaman algısını da konumlandırıyor. Zaman algınız kadar zamanın içinde hareket edebiliyorsunuz, sosyal dünyanızı genişletebiliyor ve anlayabiliyorsunuz. Doğrusal zamanın içinde, başlangıcı sonu olan olaylar içinde geleceği bilemezken dairesel zaman içinde adeta zamanla dilin dansını izliyoruz. Doğrusal zamanı kullanan insanlar için bunun anlaşılması zor bir durum olduğunun farkındayım ama bir olayın hem başlangıcını hem de bitişini bildiğinizi düşünmenizi istiyorum. O zaman dilin en etkili silah olmasının sebebini fark ediyoruz çünkü dilimiz kadar konuşuyor, anlıyor ve zaman içinde yaşıyoruz. Elbette dilin bu önemini kavradığımda, yeni diller öğrenmenin hevesine kapıldığımı itiraf etmeliyim. Ancak, bizim öğrenebileceğimiz diller uzaylılardan gelme ihtimali olmasa da, bizim ufkumuzu ne kadar genişlettiği bir gerçektir. Kendi dilimizi yozlaştırarak aslında kendi gelişimimizi sığ bir çerçeveye sınırlandırdığımızın farkında olmadığımızı da ayrıca belirtmek ve eleştirmek istiyorum. Diğer dillerin zamana karşı yaklaşımlarını, tanımlamalarını gördüğümde maalesef kendi dilimizin bizim ufkumuzu açacak derinlikte olmadığını görüyorum çünkü bazı dillerin gelecek zamanla ile şimdiki zamanı aynı kelime ile ifade etmesi aslında onların zaman karşı olan yaklaşım tarzlarının ne kadar farklı olduğunu gösteriyor. Biz aslında birçok şeyi doğrusal ifade ederken, dairesel ifadelerin düşünce yapımızı ne kadar farklı etkilediğinin de farkına vardım. Doğrusal ve dairesel ifade şekillerinin aslında sosyal dünyamızı en keskin bir şekilde etkileyen unsurlar olduğunun farkına vardım. Sosyal dünyamızın ana unsuru olan dile bu açıdan baktığımızda, belki de bu dünyaya neden geldiğimiz sorusunun cevabını bulabiliriz. Doğrusal zamanda gelecek hep Recep Erkam Çelik toz bulutu şeklindedir, oysa geleceğimizin farkında olsaydık belki de uzaylılara soracağımız soruyu önce kendimize sorardık. Üstelik seçimlerimizi değiştirmek ister miydik diye bir sorumuz daha olurdu çünkü insanlar, doğrusal zamanda en çok seçimlerinden şikâyetçi olur ya da seçimlerinden dolayı mutlu olurlar. Dairesel zamandaysa seçilecek olan zaten seçilmiştir ve algının ötesindeki zamana ulaşmışsındır. Filmde dilimizdeki sığ yapı yüzünden, doğrusal zamanda sıkıştığımız vurgusu yapılsa da, dairesel zamanın çok daha zor olduğunu düşünüyorum. Zamanla dans etmek ve doğru hamleleri yapmak sandığımız kadar kolay değil, sonuçları ise hesaplanamazdır. Örnek vermek gerekirse, insanın yaşayabileceği en büyük acıları; eşinin, çocuğunun ne zaman öleceğini bilmek ya da kendinin ne zaman öleceğini bilerek ve kabullenerek yaşamak, insanoğlu için ne kadar uygun olduğunu sizlere bırakıyorum. Hayat hikâyenizin sonunu, başka bir dili öğrenerek zaman algınızı değiştirmesi sonucu bilmeniz, inanılmaz etkileyici olduğunu düşünüyorum. Bu yüzden, doğrusal zamanda yaşayanların iç huzurunun daha yüksek olduğu kanaatindeyim. Bilmemek, cahillik mutluluktur algısı mı, yoksa bir üst algıya geçerken ki korku mu bana bunları söyletiyor bilmiyorum. Alıştığımızın dışındaki bu algıya kendimizi artık açmamız gerektiğini de bir yandan inkâr edemiyorum çünkü var olanın dışındaki algılara yönelirsek dünyayı anlamlandırma çabamızın çok daha başka boyutlara geçebileceğinin farkındayım. Düşünce dünyamıza dil aracılığıyla verdiğimiz şekillerin bu denli elimizde olduğunu da bilmiyordum. Oturup biraz kafa yorduğumda, insan algısının gelebileceği boyutlar inanılmaz seviyelere gelebileceğini düşünüyorum. Dilin, insanoğlunun bütün kavramlarını bu derece değiştirebileceğini görmek, aklımın ucundan dahi geçmezdi. Böylesine üst bir algıya ulaşmak, her insanda olabileceği gibi beni de korkuttu. Ancak, dil ve zamanın dansı asla peşimizi bırakmayacak ve içimizi kemirecek bir olgu olduğunu düşünüyorum. Kaynakça ARRIVAL. Yön. Denis Villeneuve. 2016. Bilinmezliğe Giden Bir Yol Ne anlama gelir ki yol? Kimisine göre heyecanlı bir serüven kimisine göre ise yalnızlıktır yol. Benim için ise yol, hüzün ve vedalaşmadır, ayrılıktır. Yanında götürebileceklerin o anda sana umut veya mutluluk verecek gibi görünen anılar olsa da yol boyu seni sırttan hançerleyen o anılardır. 23 Şubat’ta Analog Ankara’nın Altı+Bir’deki Yol isimli sergisini gezmeye karar verdim. Yol sergisinde yolun daha fazla anı veya macera anlamına geldiğine inananların penceresinden bakmaya karar verdim. Fakat serginin ismini ilk duyduğumda tek öznesi olduğum yolculuklarım ve geride bıraktıklarımın hüznü kaplamıştı bile. Sergi odasına girer girmez İstanbul Osmanbey metrosunun fotoğrafına kitlendi gözlerim. Lise hayatımı harcadığım o istasyonları trenleri unutmak ne mümkün. Kendimi o yürüyen merdivenlere yürürken görebiliyordum. Aşkımı görmek için beklediğim zamanlar, oyalandığım anlar… Fotoğrafın iki solunda Kadıköy’den bir kare; nefesim kesildi. Doğup büyüdüğüm yerler aklımda dolanıp durdu. İstanbul Boğazı, sokaklarının gecedeki iştihamı, ardından İstanbul-Ankara yolu. Benim de geçtiğim bu yolları farklı bir gözle görmek zor gelmişti ilk başta. Neleri daha iyi yapabilirdim derken kendimi keşkelerin arasında buldum. Bütün bu hüzün dolu düşüncelerin ve keşkelerin arasından beni çekip çıkaran fotoğraf ise etrafı uzun sarı çimenlerle kaplı patika bir yolda arkası dönük bir kadındı. Kafasında saman şapkası, sırtında kitap ve tüy kalemli dövmesi ile ufuğa doğru bakıyordu. Kendimi bulmuştum o fotoğrafta. Dünyada, önündeki yolda tek başına duruyordu. Kim bilir belki o da benim gibi geçtiği yolları, yaptıklarını ve yolun devamında ne olduğunu düşünüyordu? Kendi kendime yeter dedim, bu kadar hüzün bu geceye yeter diye. Hemen solumda bir fotoğraf duruyor. Aynı filme iki defa fotoğraf çekime tekniği ile yapılan bir sanat eserini fark ettim. İki çekim arasındaki zamanlamayı bir ustalık ile ayarlamış. Geçmiş ile anı tek bir karede yakalamış. O anı size gösterirken geçmişin saydam izi ile vurgulanmış. İnsanları yollarında ilerlerken gösterip kendi yolları ile benzerliklerini gün yüzüne çıkarıyor. Başka hayatlara dokunma empati kurma şansı tanıyor. Birbirimize yakınlaştırıyor bizi. Benim en beğendiklerimden biri ise Erdal Konakçı tarafından uzun pozlama tekniği ile çekilen Ankara gecelerinin trafiği. Araba farlarının ve kırmızı ışıklarının yarattığı ışık şeritleri göze hoş bir görüntü oluşturmasının yanında bir hayalet misali görünen araçlarla birlikte insanların her gün katettiği ve monoton gibi görünen aslında her defasında farklı olan yolculuklarına ışık tuttu. En ilginç
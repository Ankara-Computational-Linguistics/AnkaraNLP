kadınları arasında 4. seçildi. Heartbreakers’dan 4 milyon $ kazandı. Ardından hem yapımcılığını hem de başrol oyunculuğunu üstlendiği birçok dizi ve film projelerinde yer aldı. Zaman zaman ilişkileriyle de gündeme gelen Jennifer Love Hewitt 2007 yılında aktör sevgilisi Ross Mccall ile nişanlandı fakat çift 2008 sonunda nişanı attıklarını açıkladı. Daha sonra Ghost Whisperer'da beraber rol aldığı komedyen Jamie Kennedy ile nişanlandı fakat bir süre sonra ayrıldıklarını açıkladı. Sonrasında kısa süreli ilişkiler yaşayan Jennifer Love Hewitt, ilişkileri hakkında konuşulanların ardından 2010 yılında The Day I Shot Cupid (Aşk Tanrısını Vurduğum Gün) isimli bir kitap çıkardı. Kitapta ilişkilerinden bahseden Jennifer Love Hewitt aynı zamanda kadınlara da bu kitapta tavsiyelerde bulunduğundan bahsetti. 2012'de yeni dizisi "The Client List" teki rol arkadaşı Brian Hallisay ile bir ilişkiye başlayan Hewitt, Haziran 2012'de annesini kanserden kaybetti. Her fırsatta annesi ile çok yakın olduklarından bahseden Hewitt'in sevgilisi Brian Hallisay bu dönemlerde Hewitt'e çok destek oldu. Haziran 2013'te çift nişanlandıklarını ve bir bebek beklediklerini açıkladı. Çift gizlice evlendi ve 26 Kasım 2013'te çiftin Autumn James Hallisay adındaki kızları dünyaya geldi. Jennifer Love Hewitt kızları doğmadan 5 gün önce, 21 Kasım 2013'te gizlice evlendiklerini Nisan 2014'te Ellen Show'da açıklamıştır. Ocak 2015'te ikinci bebeklerini beklediklerini açıklayan çiftin 24 Haziran 2015'te Atticus James Hallisay adındaki oğulları dünyaya geldi. Adet Adet sözcüğü ile şunlardan biri kastedilmiş olabilir: Afşar, Gelendost Afşar, Isparta ilinin Gelendost ilçesine bağlı bir köydür. Köyün adı, 1912 yılı kayıtlarında Avşar olarak geçmektedir. Isparta il merkezine 84 km, Gelendost ilçe merkezine 4 km uzaklıktadır. Genclerbirliyi FK FK Gençlerbirliği Azerbaycan'nın Sumgayıt şehrinde 2003 yılında kurulmuş futbol kulübü. Azerbaycan Güçlüler Destesi'nde orta sıralarda mücadele eden takımın teknik direktörlüğünü Afgan Talybov yapmaktadır. Kulüp başkanı Ilgar Huriyev'dir. Kulüp 2008 yılında faaliyetlerini sonlandırdı. Nixon'ın Çin ziyareti Nixon'ın Çin ziyareti, Soğuk Savaş döneminde, ABD ile Çin arasındaki ilişkilerin normale dönmesi için atılan ilk resmi adımdır. 1972 yılında gerçekleşmiştir. İlk kez bir ABD Başkanı Çin'i ziyaret etmiştir. ABD Başkanı Richard Nixon, 21 Şubat'tan 28 Şubat'a kadar Pekin, Hangzhou ve Şangay'ı gezdi. Amerikan opera bestecisi John Adams müziksel olarak bu ziyareti konu alan modern "minimalist müzik" stilinde Nixon in China (Nixon Çin'de) adlı bir "haber operası" bestelemiştir. The Great Khali Dalip Singh Rana (d. 27 Ağustos 1972), Hint profesyonel güreşçi, aktör ve ağırlıkçı. Daha çok bilinen adıyla The Great Khali, daha çok WWE'de yer aldığı zamanlar ile tanınmıştır. Khali, WWE'de debutunu menajeri Daivari ile birlikte yaptı ve Ranjin Singh, Jinder Mahal gibi isimlerle benzer dostlukları oldu. 2007 yılı, Khali'nin kariyerinin en iyi yılı oldu ve o yıl Dünya Ağırsıklet Şampiyonluk kemerini kazandı. Khali, profesyonel güreş kariyerine başlamadan önce, Punjab devlet ofisinde polis memurluğu görevinde bulundu. Kendisi ayrıca, dört Hollywood filmi, iki Bollywood filminde ve bazı televizyon şovlarında konuk olarak yer aldı. Kane (güreşçi) Glenn Thomas Jacobs (d. 26 Nisan 1967), Amerikalı profesyonel güreşçi, oyuncu, yazar, iş adamı ve politikacıdır. Cumhuriyetçi Parti'nin Knox County, Tennessee Belediye Başkanıdır. Jacobs, 2006 yılında aktör olarak See No Evil isimli filmde rol almıştır. Jacobs, profesyonel güreş kariyerine 1992 yılında bir bağımsız güreş federasyonunda başladı, World Wrestling Federation'a (şu an WWE) katılmadan önce "Smoky Mountain Wrestling" ve "United States Wrestling Association" gibi şirketlerde güreşti. 1997 yılına kadar çeşitli karakterleri canlandırdı. Bir süre sonra Kane adı ile anılmaya başladı ve maskeli olarak The Undertaker'ın üvey kardeşi rolünü canlandırmaya başladı. Debut yaptıktan sonra Kane, 1990'ın sonları ve 2000'in başları arasında süren Attitude Era'da, şirketin önemli bir parçası olarak devam etti. O dönemin "poster çocuğu" olarak tanıtılan "Stone Cold" Steve Austin'i kendisinin ilk pay-per-view ana maçı olan King of the Ring 1998'de WWF Şampiyonluğunun ortada olduğu bir maçta mağlup etti. Kane 2010 ortalarında da WWE pay-per-view kartlarında bulunduğu yeri devam ettirdi. Kane, tüm WWF/E kariyeri boyunca toplam 18 şampiyonluk kazanmıştır. Kazandığı bu şampiyonluklar ise (bir kere WWF Şampiyonluğu, ECW Şampiyonluğu ve Dünya Ağırsıklet Şampiyonluğu) ve ayrıca 12-kez takım şampiyonu olmuştur, bunlar değişik partnerleri ile birlikte WWF/Dünya Takım Şampiyonluğu, WCW Takım Şampiyonluğu ve WWE Takım Şampiyonluğu'dur. Ve kendisi 2010 Money in the Bank kazananıdır. Ayrıca Kane, 2006 yılında Imposter Kane ile feuda girmiştir. Kane aynı zamanda WWE'de bileği en güçlü olan güreşçidir. Ayrıca Kane kariyeri boyunca Royal Rumble'de 43 kişi elemiştir. Kane, The Undertaker'in tombstone hareketinden kurtulan ilk kişidir. Jacobs, 23 Ağustos 1995 yılından beri Crystal Maurisa Goins ile evli ve iki kız babasıdır. Çin-Vietnam Savaşı Çin-Vietnam Savaşı ya da Üçüncü Çinhindi Savaşı, 1979 yılında Çin ve Vietnam arasında yaşanan kısa ama kanlı bir sınır çatışmasıdır. Vietnam'ın Kamboçya'yı işgal edip, Çin tarafından desteklenen Pol Pot liderliğindeki Kızıl Khmer hükûmeti tarafından yönetilen rejime son vermesi sonucu Çin Halk Kurtuluş Ordusu taarruza geçmiştir. Vietnam'ın kuzey kesimlerine kısa süreli bir Çin saldırısı olmuş ve Çin birlikleri bir ay sonra geri çekilmişlerdir. İki taraf da zafer ilan etmişlerdir. Bu savaş Vietnam'da günümüzde bile önemli bir yere sahiptir. Çin Ordusu geri çekilirken etkili bir "yanık toprak" politikası uygulamıştır. Köyleri, yolları ve demir yollarını yok ederek, Vietnam'ın kırsal bölgelerinde altyapıya büyük zararlar vermişlerdir. Çin-Sovyet ayrılığının doruk noktasında ortaya çıkan savaş, Sovyetler Birliği'nin müttefiki olan Vietnam’ı koruyamayacağına yönelik iddialara temel oluşturmuştur. Savaş döneminde olası bir Sovyet saldırına karşı 1,5 milyon Çinli asker Çin-Sovyet sınırı boyunca tam ölçekli bir savaşa hazır olarak bekletildi. Eddie Guerrero Eduardo Gory "Eddie" Guerrero Llanes (d. 9 Ekim 1967 – ö. 13 Kasım 2005), ringlerde daha çok Eddie Guerrero ismiyle bilinen Meksika asıllı Amerikalı profesyonel güreşçi. 1990'larda Amerika'da önemli güreş şampiyonalarına katılarak seçkin bir kariyer yaptı. Guerrero maçı kazanmak için hile dahil her şeyi yapmasıyla tanındı. "Kazanmak İçin Kandır" sözü ünlü mantrası oldu. Hilelerine rağmen çok popüler oldu ve sevildi. Kariyeri süresince alkolizmden ilaç bağımlılığına kadar çeşitli problemler yaşadı ve zaman zaman ringlerin dışındaki bu problemleri onun profesyonel hayatını da etkiledi, tüm bunlara rağmen WWE Şampiyonluğu da dahil olmak üzere önemli başarılara imza attı. Ölene kadar Vickie Guerrero'nun kocası idi. Guerrero ünlü güreşçi bir aileden gelir. Babası Gory Guerrero Meksika profesyonel güreşinin önemli isimlerindendir ve ünlü bir güreş eğitmenidir. 3 kardeşi Chavo Guerrero, Hector Guerrero ve Mando Guerrero de babasının izinden gitmiş ve profesyonel güreşçiler olmuştur. Yeğeni Chavo Guerrero, Jr., dayısı Enrique Llanes ve kuzeni Javier Llanes de Meksika'da güreşçilerdir. Guerrero küçükken babası kendi arenasında ara verildiğinde onun Chavo Jr.'la güreşmesine izin vermiştir. Guerrero, Meksika Juarez'de dünyaya geldi ve Teksas, El Paso'da büyüdü. Profesyonel güreşçi olarak çalışmak üzere El Paso'ya dönmeden önce "New Mexico Üniversitesi" ve "New Mexico Highlands Üniversitesi"ne devam etti. Ringlere ilk kez 1987 yılında "Empresa Mexicana de Lucha Libre" desteğiyle çıktı. Birleşmiş Milletler'de güreşmeden çok önce Meksika'da bir yıldız olmuştu. 1993 yılında Guerrero Japonya'nın "New Japan Pro Wrestling" takımı için güreşmeye başladı ve "Black Tiger (Kara Kaplan)" olarak tanındı. 1996'nın sonlarında Guerrero WWE Birleşmiş Devletler Şampiyonası'nda ve 1997 yılında 2 kere WWE Cruiserweight Şampiyonası'nda büyük başarı elde ederek şampiyon oldu. Oscar Gutierrez ile yaptığı unvan maçında yenildi fakat Smackdown dergisinin Şubat 2004 sayısında yayınlanan otobiyografisinde bu maçı kendisinin favori maçı olarak tanımladı. Son maçını ölmeden iki gece önce Ken Anderson (WWE'de kullandığı ismiyle Mr. Kennedy) ile yapmış ve onu sandalye hilesiyle diskalifiye ettirmiş ve wwe şampiyonluk maçına çıkma hakkı kazanmıştır. Eddie eğer ölü bulunmasaydı o gece Batista ve Randy Orton ile üçlü kemer maçına çıkacaktı. 13 Kasım 2005'te Minnesota'da Marriott City Center Otelindeki odasında yeğeni Chavo tarafından ölü bulundu. Eddie öldüğünde 38 yaşındaydı. Birkaç saat sonra "WWE.com" şu anonsu yayınladı: Yapılan otopsiye göre Guerrero kalbindeki tanımlanamayan büyüme sonucu kalp yetmezliği sebebiyle öldü. 4 yıldır alkol veya yasadışı ilaç kullanmıyor olmasına rağmen önceden kullandıkları kalbini yıpratmıştı. Öldüğü sırada vücudunda uyuşturucu ağrı kesici vardı. Guerrero'nun karısı Vickie, ölümünden önceki hafta boyunca Guerrero'da bir halsizlik olduğunu, iyi olmadığı halde performanslarına ve seyahatlerine devam etmesinin ve stresin onu yorduğunu söyledi. Ayrıca Guerrero'nun doktorlarının kalp rahatsızlığı konusunda kendisini uyardıklarını da ekledi. WWE Byte This!'in 30 Kasım 2005 baskısında Chavo Guerrero, Eddie'nin çok çalıştığını ve fiziksel formunun zirvesinde olduğunu, her gün egzersiz yaptığını, kaygılanmaya sebep olacak herhangi bir belirti göstermediğini söyledi. Ayrıca pek çok kişinin 10 yıldan fazla uyuşturucu ilaç kullandığı halde bir hastalığı olmazken Eddie'nin 4 yıldır bırakmış olmasına rağmen kalp rahatsızlığı geçirdiğini, zamanında fark edilemediği için ölümünün engellenemediğini de ekledi. Blood Ties "Blood Ties" (ya da Türkçe adıyla "Kanlı Eller"), The WB kanalında yayınlanan, Joss Whedon tarafından oluşturulan bir fantastik dizi olan Buffy the Vampire Slayer televizyon dizisinin beşinci sezonunun on üçüncü bölümü. Tüm Scooby Gang Buffy'nin doğum günü ve Glory'yi yenmek için hazırlıklar yapmaktadır. Giles da, Glory'nin insan bedenindeyken insanlardan enerji emmeye ihtiyacı olduğunu açığa çıkarır. Scoobies de Anahtarla ilgili sorular sormaya başlamıştır. Buffy daha fazla dayanamaz ve onlara anahtarın Dawn olduğunu söyler. Bu sırada Bizans Şovalyeleri adlı mistik grup da ritüelleri sırasında Glory'nin adamları tarafından saldırıya uğrar. Glory daha sonra bilgi sızdırmak için sakladığı bir tanesi dışında tümünü yok eder. Magic Box'ta ise Dawn kendini çok kötü hisseder. Çünkü herkes onun yanında adeta rol yapmaktadır ve o da bunun nedenini anlayamamıştır. Giles da tam o bakacakken tezgâhın altına bir defter saklar. Evde, parti sırasında Buffy hediyeleri açmaktadır. Herkes, Dawn'un hediyesi açılınca adeta taş kesilir. Dawn ablasına ikisinin fotoğrafını, kendi yaptığı ve ablasıyla birlikte topladıkları deniz kabuklarıyla süslediği çerçeveye koyup hediye etmiştir. Bir ara oradan uzaklaştığında herkesin onunla ilgili fısıldaştığını duyar ve hiddetle yukarı, odasına çıkar. Camdan dışarı kaçıp dışarıda evlerini gözetlemekte olan Spike'ı bulur. Kısa bir konuşmadan sonra Dawn Spike'a bir defter çalmak için Magic Box'a gittiğini söyler. Spike da Magic Box'la evlerinin arasında ona zarar verebilecek birçok gece yaratığı olduğu konusunda Dawn'u uyarır. Dawn da Spike'a beraber gitme teklifinde bulunur. İkisi beraber Magic Box'a giderler ve Dawn burada Giles'ın sakladığı defteri bulur. Mum ışığında, Spike Giles'ın Dawn'un anahtar olduğu konusunda yazdığı küçücük yazısını okurken Dawn da dinlemektedir. Dawn eve döner ve eline geçirdiği bir bıçakla kolunda derin bir yara açar. Onu ilk fark eden Tara olur ve Buffy'yle konuştukları sırada, kolunda küçük bir kan deresi yaratarak odaya giren Dawn'un yanına fırlar. Joyce ve Buffy de Dawn'la konuşmaya çalışır. Ama Dawn'un hayatı tamamen değişmiş, çok korkmuştur. Buffy, Joyce, Willow, Xander ve diğer Scooby Gang hakkında hatırladığı her şey ona göre koskoca bir "yalan"dır. Bir yandan da sormaktadır: ""What am I?"" ("Neyim ben?") Dawn, yalnız kalmak istediğini söyleyip odasına çıkar. Buffy de önce Dawn'a gerçekleri bu şekilde öğrenmesi sağladığı için Spike'ı suçlar. Fakat sonra, sadece Dawn'u diğer vampir ve uğursuz yaratıklardan korumak için yanında olduğunu anlar. Bu sırada, hastanede Jinx Ben'i tehdit eder. Fakat Ben, Glory'nin ne yaparsa yapsın ona zarar veremeyeceğini açığa çıkarır. Joyce ve Buffy'nin konuşmalarına kulak misafiri olan Dawn, odasına çıkıp sahte olduğuna inandığı günlüklerini yakar ve kaçar. Yangın alarmı da Joyce ve Buffy'yi Dawn'un küçük yangını konusunda uyarır. Tüm Scooby Gang ve Spike, Dawn'u aramaya çıkarlar. Buffy'nin Spike'a dediğine göre, "çok geç olmadan" onu bulmalıdırlar. Buffy, Spike'ın Dawn hakkında söylediklerini kabul eder; Dawn'a karşı çok daha hoşgörülü ve iyi bir abla olmalıdır. Dawn parkı geçer ve akıl hastalarının onun hakkında söylediği şeyleri hatırlayıp hastaneye gider. Psikoloji bölümünde yatan bir Bizan Şovalyesi ona anahtar olduğunu söyler. Dawn da ondan daha fazla bilgi almak ister fakat tam bu sırada Ben içeri girer. Ben ve Dawn konuşurlarken Dawn ona anahtar olduğunu söyler. Ben de onu Glory'nin geldiği ve kaçması gerektiği konusunda uyarır, ama Dawn geç kalır. Ben anîden Glory'ye dönüşür. Glory, Ben'in bedenini çalmıştır. Ancak Ben'le Dawn'un ondan önceki konuşmaları hakkında hiçbir şey bilmemektedir. Glory Dawn'a anahtarının yerini bilip bilmediğini sorar. Dawn da, fırsattan istifâde etmek ister ve Glory'ye anahtarla ilgili sorular sorar. Glory onu gördüğünde anahtarın titrek, yeşil bir ışık olduğunu, Glory kadar olmasa da oldukça yaşlı olduğunu ve keşişlerin onu başka bir biçime getirip dünyaya yolladıklarını öğrenir. Fakat Dawn Glory'nin odaya nasıl geldiği, Ben'in de nasıl gittiği konusunda hiçbir fikri yok gibi görünmektedir. Buffy, Dawn'un enerjisini emmeden önce Glory'yi durdurmak için hemen içeri girer ve dövüşe başlarlar. Glory, Spike'ı bir kenara fırlatır, Spike da orada bayılır. Buffy, Glory'yi biraz sersemletmişken, Tara ve Willow yaptıkları büyüyü bitirirler ve büyülü tozları Glory'nin üzerine atarlar. Tozların elbisesine zarar verdiğini söylediği sırada Willow son büyülü sözü de söyler ve Glory çok uzaklara, gökyüzüne ışınlanır. O hızla aşağı düşerken, Willow da bayılır. Buffy ve Dawn da konuşmaya başlarlar. Buffy, Glory'nin yaraladığı omzundan akan kanları Dawn'a gösterir ve sonsuza dek kardeş olduklarını söyler; her ikisi de Summers Kanı ile bağlanmışlardır Buffy'ye göre. 1989 Devrimleri 1989 Devrimleri, Soğuk Savaş'ı fiilen bitiren, Doğu Avrupa ve Orta Avrupa ülkelerini etkileyen devrim dalgasıdır. Birkaç ay içinde, Sovyet tarzı komünist rejimler iktidardan düşürülmüştür. Politik başkaldırılar ilk olarak Polonya'da başlamış, barışçıl denebilecek Doğu Almanya, Çekoslovakya, Macaristan ve Bulgaristan devrimleriyle devam etmiştir. Romanya, kanlı bir şekilde liderini indiren ve idam eden tek ülkedir. 1989 Devrimleri, Dünya'daki güç dengesini değiştirmiş, Sovyetler Birliği'nin dağılması ile birlikte Soğuk Savaş'ın bitişini belirtmiştir. 1989 Devrimlerinin ilki Polonya'da gerçekleşmiştir. Benzer bağlamda olmamasına rağmen Renkli devrim kapsamında görülen devrimlerin öncülerinden biri de Çekoslavakya olarak gösterilir ve Kadife Devrim olarak anılır. 1990 yılında ülkede demokratik barışçıl bir devrim gerçekleşti. Devrim, sosyalist hükûmete karşı açlık grevleri ve protesto gösterileri ile başladı. Başkent Ulanbatur'un Cengiz Han (Sühbatur) Meydanı'nda çoğunlukla gençlerin öncülük ettiği protestolar kansız bir şekilde otoriter yönetimin istifasıyla sona erdi ve yeni bir anayasa oluşturuldu. Ardından çok partili demokratik düzene geçildi. Devrim, Moğolistan'da 70 yıllık sosyalizmin sonunun başlangıcı oldu. Ama çok partili sistem kurulmuş olsa da, Moğolistan Halk Devrimci Partisi 1996 yılına kadar iktidarda kaldı. Bununla birlikte, reformlar ve piyasa ekonomisine geçiş başladı. Devrim, 1989 yılının sonlarında Sovyetler Birliği'ndeki reformlar ile Doğu Avrupa'daki benzer devrimlerden esinlenmiştir. BirleÅŸik Arap Cumhuriyeti Birleşik Arap Cumhuriyeti (BAC; Arapça: الجمهورية العربية المتحدة‎ "al-Jumhūriyyah al-ʿArabiyyah al-Muttaḥidah"), Mısır ve Suriye arasında 1 Şubat 1958'de ilan edilen ve her iki ülkedeki plebisitlerle (referandum) onaylanan siyasi birleşme sonucu kurulan devlet. Başkanı Cemal Abdül Nasır'dı. Bir askerî darbenin ardından Suriye'nin Mısır'dan bağımsızlığını ilan etmesiyle, 28 Eylül 1961'de son buldu. Birliğin dağılmasına karşın Mısır, Birleşik Arap Cumhuriyeti adını 2 Eylül 1971'e değin korudu. O tarihte Mısır Arap Cumhuriyeti adını aldı. Birliğin ilk yıllarında (1958–1961), Kuzey Yemen ile birlikte, bir konfederasyon olan, Birleşik Arap Devletleri üyesiydi. Zekeriya Müyesseroğlu Zekeriya Müyesseroğlu (D. 29 Mart 1959 - Ö. 3 Eylül 2006) Ankara doğumlu Türk gökbilimci. İlk, orta ve lise öğrenimini Ankara'da tamamladı. Daha sonra 1976 yılında Ankara Üniversitesi Fen Fakültesi Gökbilim Bölümü'ne girdi ve 1981 yılında mezun oldu. Aynı bölümde 1981-1983 yılları arasında yüksek lisans ve 1987-1994 yılları arasında ise doktora çalışmasını tamamladı. Yrd. Doç. Dr. Zekeriya Müyesseroğlu, Ankara Üniversitesi Astronomi ve Uzay Bilimleri bölümünde 1985 - 1988 yılları arasında uzman, 1988 - 1995 yılları arasında araştırma görevlisi, 1995 - 1997 yılları arasında öğretim görevlisi ve 1997 yılından 2006 yılına kadar yardımcı doçent olarak görev aldı. Bu görevleri süresince, Ankara Üniversitesi Astronomi ve Uzay Bilimleri Araştırma ve Uygulama Merkez Müdür Yardımcılığı, Ankara Üniversitesi Astronomi ve Uzay Bilimleri Araştırma ve Uygulama Merkezi Yönetim Kurulu Üyeliği, Ankara Üniversitesi Türk Astronomi Derneği Yönetim Kurulu Üyeliği, Amatör Astronomi Topluluğu Bilimsel Danışmanlığı, Astronomi ve Uzay Bilimleri Bölüm Başkan Yardımcılığı, Ankara Üniversitesi Fen Fakültesi Yönetim Kurulu Üyeliği yaptı. 1982 yılında uluslararası bilimsel toplantılarda bildiriler sunmaya başladı. Bunun yanı sıra, 30'a yakın yurt dışı hakemli bilimsel dergilerde yayınlanmış eseri bulunmaktadır. Bu çalışmalarına 100'e yakın atıf aldı. Orta Doğu Teknik Üniversitesi Prof. Dr. Mustafa Parlar Eğitim ve Araştırma Vakfı, Araştırma ve Teşvik Ödülü sahibi Müyesseroğlu, bilimsel çalışmalarının yanında, astronominin halka doğru tanıtılması ve güncel - popüler konularda bilgilendirilmesi konusunda çok sayıda seminer ve konferans da verdi. Kadife Devrim Kadife Devrim (Çekçe: sametová revoluce, Slovakça: nežná revolúcia), 17 Kasım-29 Aralık 1989'da Çekoslovakya'da meydana gelen kansız bir devrimdir. Sonucunda, komünist yönetim düşürülmüştür. Eski Çekoslovakya'da 1989'da yapılan Kadife Devrim'in öncülerinden olan muhalif oyun yazarı Václav Havel, Çek Cumhuriyeti'nde 40 yıl sonra ilk kez 1990'da yapılan serbest seçimlerde cumhurbaşkanı oldu. Böylece ülkede ilk defa "komünist olmayan" bir hükûmet başa geldi. 17 Kasım'da, Prag'da yüzlerce üniversite öğrencisinin "Uluslararası Öğrenciler Günü"nü kutlamak amacıyla bir araya gelmesiyle başlayan barışçıl bir öğrenci ayaklanması, çevik kuvvet polislerinin sert müdahalesiyle bastırıldı. Olaylar, Çek ve Slovak kentlerinde hızla yayılan ayaklanmalara sebep oldu ve katılımcıları 20 Kasım'da 200.000'den yarım milyona çıktı. Son olarak, 27 Kasım'da tüm Çekoslovakya vatandaşlarının katıldığı 2 saatlik bir protesto düzenlendi ve bu durum, Komünist hükûmetin itibar kaybetmesi ve göstericilerin talepleri karşısında yenilgiyi kabul etmesiyle sonuçlandı. Hükümetin geri adım atmak zorunda kalmasıyla biten ayaklanmalar, rejim değişikliği ile sonuçlandı. O dönem Prag Baharı'nın komünist kahramanı Alexander Dubček, Sovyet müdahalesiyle ayrıldığı siyasete geri döndü ve federal Çekoslovakya'nın meclis başkanlığına seçildi. Jimmu Jimmu (Japonca: 神武天皇 - Jinmu Tennō / İmparator Jimmu, d. MÖ 660 - ö. MÖ 585), "Kamuyamato Ivarebiko" olarak da bilinen, Kojiki'deki efsanelere göre MÖ 660 yılının Japon ay-güneş takvimine göre birinci ayın birinci günü doğmuş ve MÖ 585 yılında yine Japon takvimine göre üçüncü ayın on birinci günü de ölmüştür. Jimmu Japon mitolojisinde Japonya'nın ilk kurucusu ve ilk imparatorudur. Torunu Naruhito, Japonya'nın günümüzdeki imparatorudur. İmparator Jimmu adının, bu mitolojik kahramana öldükten sonra verildiği düşünülmektedir. Bu adın biçim olarak Çince, günümüzde genel olarak da bir Budist adı olması nedeniyle, bu adın kendisinin ölümünden yüzyıllar sonra, Kojiki'de derleme yapılıyorken ona verildiği sanılır. Jimmu, "ilâhî güç" anlamına gelir. Şintoist inanca göre Jimmu, güneş tanrıçası Amaterasu'nun soyundan gelir. Ameratsu'nun oğlu "Ame no Oshihomimi no Mikoto"' üzerinden "Ninigi-no-Mikoto" adında bir torunu oldu. Güneş tanrıçası torununu Japonya adalarına gönderdi. "Ninigi-no-Mikoto" bu adalarda "Konohana-Sakuya-hime" ile evlendi. Üç oğulları oldu ve bunlar arasında "Hikohohodemi no Mikoto" ile evlendi. Bu kız Amaterasu'nun erkek kardeşi olan deniz tanrısı Ovatatsumi'nin kızıydı. Onların da "Hikonagisa Takeugaya Fukiaezu no Mikoto" adında bir oğulları oldu fakat ailesi onu terk ettiği için küçük teyzesi "Tamayori-hime" tarafından büyütüldü. Teyze ile yeğen evlendiler ve doğan 4 oğullarından sonuncusu Jimmu, Japonya İmparatorluğu'nun kurucusu oldu. Japon aygüneş takviminin yılbaşı günü İmparator Jimmu'nun tahta çıkışı olarak kutlanır. 1872 yılında, Gregoryen takvimine göre 11 Şubat MÖ 660 günü Japon hükûmeti tarafından Japonya'nın kuruluşu olarak belirtilmiştir. Bu mitolojik tarih geçmişten beri çeşitli adlar ile kutlanmış, 1966 yılında da "Millî Kuruluş Günü" olarak kabul edilmiştir. Viy (film) Viy (Вий) Nikolay Gogol'un aynı adlı eserinden uyarlanan Mosfilm stüdyolarında 1967 yılında çekilmiş Sovyet korku filmi. Film Sovyetler Birliği'nin ilk korku filmlerinden biridir. Uygulanan teknik ve efektlerle, kullanılan kostümlerle oldukça başarılı olan film halen izlenebilen, eskimeyen bir film özelliği taşımaktadır. Koma Ukrayna'da Kiev civarlarında bir manastırda öğrenim gören öksüz bir Kazak öğrencidir. Manastır tatil olunca iki arkadaşıyla beraber okuldan ayrılır. Bütün okul öğrencileri gibi onlar da sürekli haylazlık peşinde koşan öğrencilerdir. Yolculukları sırasında konaklayacak bir ev ararlarken yaşlı bir kadının evine rastlarlar ve orada konaklamak için izin isterler. Yaşlı kadın öğrencilere yatmaları için ayrı ayrı yerler gösterir. Diğerlerini yerleştirdekten sonra Koma'nın yanına gelir ve onu kontrolü altına alır. Koma kadının cadı olduğunu anlasa da elinden artık bir şey gelmez. Koma ve cadı bir müddet havada uçarlar. Yere inince Koma cadıya vurmaya başlar. Cadı ağır bir biçimde yararlanır ve güzel, genç bir kıza dönüşür. Koma korkuyla manastıra döndüğünde baş rahibin zaten kendini beklediğini görür. Yakın bir köyün zengin bir sakininin kızı dövülerek ağır bir şekilde yaralanmıştır ve babasına manastırda yaşayan Koma'nın başında 3 gün dua etmesini istediğini söylemiştir. Köy'den gelen kişiler efendilerinin isteğini baş rahibe iletir ve hediyeler karşılığında baş rahip de Koma'yı onlarla beraber gönderir. Başına gelecekleri anlayan Koma kaçmaya yeltense de başarılı olmaz. Köye geldiklerinde kızın öldüğünü öğrenirler. Köyde sahte bir ağıt hali vardır lakin herkes efendilerinin kızının bir cadı olduğunu bilmektedir. Kızın babası Koma'dan kızının istediği gibi üç gece kilsede kızının cesedi başında dua etmesini ister. Kızının vasiyetini gereçekleştirmezse 300 kırbaç, gerçekleştirirse 300 altın vereceğini söyler. Koma kızın cesedi ile 2 korkunç gece geçirir. Cadı gece olunca tabutundan çıkmakta ve Koma'ya saldırmaktadır ancak Koma cadılara nasıl karşı koyulacağını bilmektedir. Cadı Koma'nın yere çizdiği bir daireyi geçip Koma'ya ulaşamaz. İkinci gecenin sonunda tüm saçları bembeyaz olan Koma tekrar kaçmak ister ama başaramaz. "Bir Kazak hiç birşeyden korkmaz." diyerek kendine moral verir ve 3. gece başlar. Bu gecede cadı Koma'yı öldürmek için vampirler, kurt adamlar gibi yeni misafirler çağırır ancak onlar da daireyi aşıp Koma'ya yaklaşamaz. Cadı son silahı olan dev Viy'i çağırır. Viy gözlerine bakıldığı an etkisi altına girilen bir devdir. Koma Viy'in gözüne bakar ve onun etkisi altına girer ve kiliseye dolan tüm kurtadam ve vampirler bir anda Koma'ya saldırır ve onu öldürürler. Tom Clancy's Splinter Cell Splinter Cell, Ubisoft'un en başarılı oyun serilerinden birisidir. Oyunun baş karakteri, Sam Fisher adında NSA'in black-ops bölümü olan Third Echelon' da çalışan bir ajandır. "Splinter Cell" bir marka olarak Tom Clancy'nin sahibi olduğu Rubicon firmasına aittir, oyunlarının yapılması için ise lisansı Ubisoft'a verilmiştir. Kiryopi ailesi Kiryopi ailesi Çorum ili merkezinde 20. yüzyıl başlarına kadar yaşadığı söylenen bir Ermeni ailedir. Orijinalinin "Kiropi" şeklinde olduğu da rivayet edilir. Kiryopi ailesinin tehcir uygulamasına rağmen Çorum'da kalabildiği fakat cumhuriyet döneminde kendi istekleri ile bütün mal varlıklarını satıp İstanbul ve Ankara’ya göç ettikleri, ailenin kızı Ojeni'nin Ankara Ulus’taki Yenişehir Palas’ta hayata gözlerini yumduğu söylenir. Ailenin bir oğlunun ismi Abraham ve kızlarından diğerinin ismi ise Hayganuş'tur. Çorumlu yaşlıların “Gökgözlüler” diye bahsettiği Ermeni ailelerin tehcir kanunundan önce büyük çoğunluğuyla oturduğu şimdiki Çöplü ve Çepni Mahalleleri yerinde bulunan Puşiyan mahallesinin -ki bu mahallenin bir kütüphanesinin de olduğundan bahsedilir- önde gelen ailesidir. Aile, bir zamanlar Çorum'un en zengin ailelerinden biriydi. Kiryopi ailesinin 3 bin dönüm kadar arazisi varmış ve bu arazide besledikleri çok sayıdaki sığırdan süt, yoğurt ve peynir üretir ve çevre illere satarlarmış. Hayırseverliğiyle de ün salan aile eskiden sokaklarda ‘idare’ denilen gaz yağı lambalarından eksilen gaz yağlarını gönüllü olarak tamamlarmış. Bu ailenin Çorum'un ilk apartmanını yaptırdığı da söylenir ve bu apartmanın 4 ya da 5 katlı olduğu rivayet edilir. Günümüzde bulunmayan bu apartman Çorum'un Çepni Mahallesi'nde Dr. Pertev Bey Sokağı üzerinde bulunuyordu. Dr. Pertev Bey Sokağı ile Sandıkçılar Sokak'ın kesişiminde güney yönünde bulunan ve hala ayakta olan 1830'larda yapılmış Ermeni kilisesinin de aynı aile tarafından yapıldığı rivayet edilmektedir. Kilisenin kapısında Arapça harflerle "Allah" yazmaktadır. Bu yapının kilise olduğu birçok insan tarafından bilinmemektedir ve şu an bu yapı depo olarak kullanılmaktadır. Bu yapının bir zamanlar kilise olduğunu bilen birtakım insanların söylediği bazı rivayetler de vardır. Rivayetlerden birine göre bu kiliseye tehcir zamanında Ermeniler tarafından yüklüce altın gömülmüş. Daha sonra şehre din değiştirerek dönen Ermeniler bu altını çıkarmışlar. Bir rivayete göre bu ailenin bazı fertlerinin Çomar Barajı yakınlarında meçhul bir mezarlıkta medfun olduğu söyleniyor. AÅŸkenaz Yahudileri Aşkenaz Yahudileri (İbranice: אַשְׁכְּנַזִּים "Ashkenazim" ; Yidiş: יְהוּדֵי אַשְׁכְּנַז "Y'hudey Ashkenaz" ), MS 70 yıllarında Yahudi-Roma Savaşları’ndan sonra galip gelen Roma'nın, Yahudilerin Kudüs ve çevresinde kurdukları devlet Yehuda Krallığı’nı yıkıp, Yahudiler'i Orta Doğu’dan çıkartıp ıssız "Germania" topralarına sürgüne göndermelerinden sonra bu Yahudiler'e İbranice'de Alman toprakları anlamına gelen "Ashkenazim" denilmiştir. Kısaca Aşkenaziler, Yeni Çağ’la beraber Kutsal Roma İmparatorluğu'na kadar gelen gelen bin yıllık etnik Yahudiler'in Orta ve Doğu Avrupa koludur. Aşkenazilerin diaspora dili Yidiştir (İbranice ve Almanca’nın karışımı). Yüzyıllar sonra İbranice, İsrail'de resmî bir dil olarak yeniden canlanana kadar sadece kutsal bir dil olarak kullanıldı. Aşkenaziler, Avrupa'daki zamanları boyunca Avrupa’nın ticaretine, felsefesine, edebiyatına, sanatına, müziğine ve bilimine birçok önemli katkıda bulunmuşlardır. “Aşkenazi" terimi, Batı Almanya ve Kuzey Fransa'da Orta Çağ'da Ren nehri boyunca yerleşim yerleri kuran Yahudi yerleşimcilerini ifade eder. Orada olduklarında Kudüs, Kutsal Topraklar ve Akdeniz'den gelen gelenekleri yeni ortamlarına da uyarladılar. Geç Orta Çağ'da dini zulüm, anti-semitizm ve ayrımcılık nedeniyle Aşkenazi nüfusunun çoğunluğu sürekli olarak Doğu Avrupa’ya doğru kaymıştır, Kutsal Roma İmparatorluğu'ndan, bugünkü Beyaz Rusya'nın bazı bölümlerini içeren Polonya–Litvanya Topluluğu'nun daha sonraki bölgelerine taşınmıştır. Estonya, Letonya, Litvanya, Moldova, Polonya, Rusya, Slovakya ve Ukrayna’da birçok Aşkenazi diaspora kasabaları bulunmuştur. Ancak günümüzde birçok Aşkenazi İsrail’e, ABD’ye, Birleşik Krallığa ve Fransa’ya göçmüştür. Hastalık Veri Tabanı Hastalık Veri Tabanı (Diseases Database), tıbbi durumlar, belirtiler ve tedaviler arasındaki ilişkiler hakkında bilgi sunan ücretsiz bir web sitesidir. Akgüney, Alaçam Akgüney, Samsun ilinin Alaçam ilçesine bağlı bir mahalledir. Alidedebölmesi, Alaçam Alidedebölmesi, Samsun ilinin Alaçam ilçesine bağlı bir mahalle ve mahallenin merkezi Aldaköy Mevkii Osmanlı Devleti Arşivlerinde Alidede Yutası ve Alidede Yuvası olarak zikredilen Mevkii Yalak Dağı'nın batısında olup Aldaköy Çayı'nın batı yamacına kurulmuştur. Samsun iline 94 km, Alaçam ilçesine 14 km uzaklıktadır. Aşağı Isırganlı, Alaçam Aşağı Isırganlı, Samsun ilinin Alaçam ilçesine bağlı köydür. İle uzaklığı 103 kilometre, ilçeye uzaklığı 23 kilometredir. 2012 verilerine göre toplam nüfusu 119'dur. Bahşioymağı, Alaçam Bahşioymağı, Samsun ilinin Alaçam ilçesine bağlı bir mahalledir. Samsun iline 94 km, Alaçam ilçesine 25 km uzaklıktadır. halil keskin HÃ¼rrem Sultan (dizi) Hürrem Sultan, 2003 yılında Star TV'de yayınlanan, başrollerinde Gülben Ergen ve Ali Sürmeli'nin olduğu tarihî mini dizi. Dizi toplam 8 bölüm olarak tasarlandı ve yayınlandı. Yıldız kümesi Yıldız kümeleri veya yıldız bulutları, gruplar halinde bir araya gelmiş yıldızların adlandırılma terimi. Yıldız kümelerinin iki tipi ayırt edilebilir: küresel kümeler kütleçekim kuvveti ile bağlı yüzlerce ya da binlerce yaşlı yıldızdan oluşan sıkışık gruplar halindedir. Açık kümeler, yıldızların daha gevşek kümelenmiş gruplar halindedir. Genellikle birkaç yüzden daha az yıldız içerir. Genellikle çok gençtirler. Açık kümeler galakside dolaşırken, dev moleküler bulutların çekim etkisiyle zamanla bozulur. Ancak kümenin üyeleri artık kütleçekimsel olarak bağlı olmasa da uzayda aynı yönde hareket etmeye devam edecektir. Daha sonra, hareket eden bir grup olarak ifade edilen yıldız birliği olarak bilinmektedir. Yıldız kümeleri çıplak gözle görülebilir. Bunlar Yedi Kız Kardeş, Boğa ve Messier 44’dür. Küresel yıldız kümeleri 10,000’den birkaç milyon yıldızın yaklaşık olarak küresel bir yapıya bürünmüş halidir. 10 ila 30 ışık yılı mesafesindeki bir bölge içindedirler. Genel olarak çok yaşlı Popülasyon II yıldızlarını içerirler. Evrenin kendisinden sadece birkaç yüz milyon gençtirler. Çoğunlukla sarı ve kırmızı yıldızlardır. Kütleleri iki güneş kütlesinden daha azdır. Bu tür yıldızlar kümeler içinde baskındır çünkü daha sıcak ve çok daha fazla kütleye sahip yıldızlar süpernova olarak patlamışlardır veya sonradan beyaz cüce olmak üzere gezegenimsi bulutsuya doğru evrimleşmişlerdir. Birkaç nadir mavi yıldız da küresel kümelerde bulunur. Kendi yoğun iç bölgelerinde yıldız birleşmeleri sonucu oluştuğu düşünülüyor. Bu yıldızlar mavi başıboşlar olarak da bilinir. Bizim galaksimizde, küresel yıldız kümeleri yaklaşık olarak küresel biçimde galaksi halesinde, galaksi merkez erafında, oldukça eliptik yörüngelere dağıtılmışlardır. 1917 yılında, astronom Harlow Shapley küresel kümelerin dağılımına bakarak Güneş’in galaksi merkezine olan mesafesini tahmin etmeyi başardı. Daha önce, Samanyolu içinde Güneş'in konumu iyi belirlenememişti. Yakın zamana kadar, küresel yıldız kümeleri astronomide büyük bir gizeme neden oldu. Yıldız evriminin teorilerinin, küresel yıldız kümeleri arasındaki en yaşlı üyeleri için verdiği yaş evrenin tahmin edilen yaşından daha büyük. Ancak, Hipparcos uydusu kullanılarak küresel yıldız kümelerinin mesafesini ölçmek için yapılan gelişmiş ölçümler ve Hubble sabitinin giderek artan hassasiyetteki doğru ölçümleri paradoksu yeniden çözdü. Evrene yaklaşık 13 milyar yıl yaş verdi ve en yaşlı yıldızlara birkaç yüz milyon yıl yaş verdi. Böyle Samanyolu gök adasındaki Westerlund 1 gibi Süper yıldız kümeleri küresel yıldız kümelerinin habercisi olabilir. Bizim galaksimiz yaklaşık 150 küresel yıldız kümesine sahiptir. Bunlardan bazıları Samanyolu gök adası tarafından bozulmuş küçük galaksiler tarafından yakalanmış olabilir. Küresel yıldız kümesi M79 için durumun böyle olduğu görülüyor. Bazı galaksiler küresel yıldız kümeleri açısından çok zengindir. Örneğin dev eliptik gökada M87 binin üzerinde küresel yıldız kümesi içerir. Küresel yıldız kümelerinden en parlak olan birkaç tanesi çıplak gözle görülebilir. Omega Centauri en parlak olanlarından biridir. Antik çağlardan beri bilinmektedir ve teleskobik yaşından önce bir yıldız olarak kataloglanmıştır. Kuzey yarımküredeki en iyi bilinen küresel yıldız kümesi M13’tür (alçakgönüllülükle Herkül’deki Büyük Küresel Yıldız Kümesi olarak adlandırılır). 2005 yılında, astronomlar Andromeda Galaksisi içinde tamamen yeni bir tip yıldız kümesi keşfetti. Birçok yönden küresel yıldız kümelerine benzerdir(daha az yoğun olmasına rağmen). Şu anda, Samanyolu içinde keşfedilen herhangi bir ara küme (ayrıca genişletilmiş küresel kümeler olarak da bilinir) yok. Andromeda galaksisinde keşfedilen üç küme M31WFS C1, M31WFS C2 ve M31WFS C3’dir. Bu yeni keşfedilmiş yıldız kümeleri yüzbinlerce yıldız içerir. Küresel yıldız kümelerinde bulunabilecek yıldız sayısıyla benzerdir. Kümeler aynı zamanda küresel kümelele başka özellikler de paylaşır. Örneğin yıldız popülasyonu ve metallik. Onları küresel yıldız kümelerinden ayıran özellikleri çok daha büyük olmalarıdır, birkaç yüz ışık yılı mesafesinde, ve yüzlerce kat daha az yoğundur. Yıldızlar arasındaki mesafe, yeni keşfedilen genişletilmiş kümeler içinde çok daha büyüktür. Parametrik olarak, bu kümeler (düşük karanlık madde) küresel küme ve (karanlık madde-egemen) cüce küresel galaksinin arasında bir yerdedir. Henüz bu kümelerin nasıl oluştuğu bilinmemektedir, ancak oluşumları küresel yıldız kümeleri bu ile ilişkili olabilir. Samanyolu değil sahipken M31 gibi kümeleri vardır neden henüz bilinmemektedir. Neden M31 bu gibi kümelere sahipken Samanyolu’nun bu kümelere sahip olmadığı henüz bilinmiyor. Ayrıca başka bir galaksinin bu tip kümeler içerip içermediği bilinmemektedir. Ancak M31’in bu kümeleri içeren tek galaksi olması pek olası değildir. Açık yıldız kümeleri, küresel yıldız kümelerinden çok farklıdırlar. Küresel olarak dağılmış yıldız grubunun aksine galaktik düzleme sınırlandırılmıştır ve neredeyse spiral kollarıyla birlikte bulunurlar. Genel olarak genç objelerdir, birkaç on milyon yaşındadırlar. Örneğin, Messier 67 (en yakın ve en çok gözlenen yaşlı açık yıldız kümesi) gibi birkaç milyar yıl yaşında olan nadir istisnalar dışında. Orion Bulutsusu gibi H II bölgesinden oluşurlar. Açık kümeler genellikle birkaç yüz yıldız içerir. Yaklaşık 30 ışık yılı bir bölge içinde bulunur. Küresel yıldız kümeleri ile karşılaştırıldığında daha az yoğun yıldız içerir. Çok daha az kütleçekim kuvveti ile bağlıdırlar. Ve zaman geçtikçe dev moleküler bulutlar ve diğer kümelerin kütleçekim etkisiyle bozulur. Küme üyeleri arasındaki yakın karşılaşmalar da buharlaşma fırlatmaları ile sonuçlanabilir. Ä°ngilizce vikipedi Yakıt tankı Yakıt tankı, motorunun çalışması için gerekli olan enerjiyi sağlamak amacıyla kullanılan yakıtın konulduğu tanklara denir. Yakıt tankları, çok küçük boyuttaki bir çakmak gibi plastikten olacağı gibi uzay mekiği harici yakıt tankı gibi çok büyük olabilir ve birçok değişik malzemeden üretilebilir. Basit bir yakıt tankı aşağıdaki sistemleri içermektedir: Araçlar için ve özellikle de arabalar için araç içinde kaplayacağı yer çok önemli olduğu için her tipteki araç için değişik yakıt sistemleri tasarlanır. Hatta aynı model bir araba için bile değişik tipte yakıt sistemleri hem dizel hem de benzin kullanan motor tipine göre tasarlanabilir. Otomobilllerdeki yakıt tanklarını yapmak için 2 teknoloji kullanılır: Uçaklarda yakıt tankı uçağın çok değişik yerlerinde bulunabileceği gibi en yaygın yeri, kanat içleridir. Kargo ya da yolcu taşımayan uçaklarda kanat konfigürasyonunun yakıt için uygun olmaması halinde yakıt tankının gövde içerisinde yer aldığı da olur. Bazı uçaklarda ise kanatlarda asılı durur. Ancak, aerodinamik sürüklemeyi arttıracağı için mecbur kalınmadıkça tercih edilmez. Kanatta asılı duran yakıt tanklarının avantajı, olağanüstü durumlarda bırakılarak bomba misali kullanılabilmeleridir. TatlÄ±cak, Ladik Tatlıcak, Samsun ilinin Ladik ilçesine bağlı bir mahalledir. Samsun iline 88, Ladik ilçesine 5 km uzaklıktadır. Demircideresi, Alaçam Demircideresi, Samsun ilinin Alaçam ilçesine bağlı bir mahalledir. o koyun yanında dere aktıgından ve o bölgede eskiden demircilikle ugraşılgından demirci deresi yerilmiş Samsun il merkezine 98 km, Alaçam ilçesine 18 km uzaklıktadır. Doğankent, Alaçam Doğankent, Samsun ilinin Alaçam ilçesine bağlı bir mahalledir. İlçeye uzaklığı 28 kilometredir. Toplam nüfusu 120'dir. Suizei Suizei (Japonca: 綏靖天皇 Suizei Tennō / İmparator Suizei) kabul görmüş geleneksel listeye göre Japonya'nın ikinci imparatorudur. Bu imparator hakkında bilinen tüm tarihler tahminler üzerinedir ve her zaman tartışmalıdır, bu nedenle tarihçilere göre efsanevî bir kişi olmaktan öteye gitmez. Fakat buna rağmen Kojiki'de soy kütüğü yer alan tek imparator Suizei'dir. Bu konuda yapılmış tüm çalışmalara rağmen hâlâ varlığı kanıtlanamamasına rağmen, kendisine ait olduğu iddia edilen bir anıt vardır. Elde olan mitolojik kaynaklara göre Suizei, bir önceki imparator Jimmu'nun oğludur. Babasının yerine tahta geçtiğinde erkek kardeşi ona karşı ayaklanmıştır. Howard Zinn Howard Zinn (24 Ağustos 1922 - 27 Ocak 2010), savaş karşıtı Amerikalı muhalif, tarihçi, akademisyen, aktivist ve oyun yazarı. Boston Üniversitesi onursal profesörü olan Howard Zinn 24 Ağustos 1922’de New York, Brooklyn'de bir fabrika işçisinin oğlu olarak dünyaya geldi. Gençlik yıllarında üç yıl tersane işçiliği yapan Zinn, II. Dünya Savaşı sırasında Amerikan Hava Kuvvetleri’ne katılmış ve madalya kazanmış bir savaş gazisidir. Ordudan ayrıldıktan sonra New York Üniversitesi’ni bitirdi; ardından Colombia Üniversitesi’nde tarih doktorası yaptı. Daha sonra sırasıyla Atlanta Spelman Koleji ve Boston Üniversitesi’nde dersler verdi. Doktora sonrası çalışmalarını Harvard Üniversitesi’nde yapan Howard Zinn, Paris ve Bologna Üniversitelerinde konuk profesör olarak bulundu. 1970'lerde Vietnam Savaşı'nı 1980'lerde Latin Amerika'da uygulanan ABD politikalarını ve 90'da Körfez Savaşı'nı en etkili biçimde eleştirmiş ve bu politikaların eleştirildiği eylemlerin içinde bizzat yer almıştır. Ayrıca tek kişilik "" adlı oyunun da olduğu üç tiyatro oyunu yazmıştır. Marx in Soho, Türkiye'de Genco Erkal tarafından Marx'ın Dönüşü adıyla 2009 yılında sahnelenmiştir. Cariye Cariye ya da halayık, savaşta esir edilmiş veya başka bir şekilde köle konumuna düşmüş, her konuda efendisinin isteklerine bağlı bulunan kadınları ifade eder. Savaşta esir edilen kadınlar için karavaş ismi de kullanılır. Cariyelerin efendilerinden oğulları Yahudi ve Arap toplumu gibi bazı toplumlarda genellikle köle kabul edilmemişlerdir. İslamiyet öncesi Araplarda yaygın olan cariyelik sistemi Arapların İslamiyet'le tanışmalarından sonra da devam etmiş ancak Kur'an cariyelerin hak ve hukuku ile ilgili bazı durumları düzenlemiştir. İslam Devleti ve Osmanlı Devleti'nde 19. yüzyıl ortalarına kadar var olan bir sistemdi. Köleliğin insani ve ahlaki bir kurum olmadığı aydınlanma çağında ilk olarak seslendirilmeye başlanmıştır. İlk kanunlar İngiltere'de ve ABD'de 19. yüzyılın ilk çeyreğinde, 1807 yılında çıkarılmış, daha sonra diğer Avrupa devletleri onları izlemişti. Avrupa'da İngiltere ve Fransa, köleliği kaldıran ilk ülkelerdir. Osmanlı Devleti, İslam'i nedenlerden ötürü Avrupa'da köleliği terk eden en son ülke olmuştur. Osmanlı'da kölelik sistemi, batıdan etkilenerek liberal görüşler edinen Sultan Abdülmecid döneminde 1847'de bir fermanla şeklen kaldırılmıştır. Fakat gerçekte Osmanlı vilayetlerinde 19. yy. sonuna kadar köle kullanılmaya devam edilmiştir. Nikolay Morozov Nikolay Aleksandroviç Morozov () (d. 7 Temmuz 1854 - ö. 30 Haziran 1946), Rus devrimci ve bilim insanı. Kimya, fizik, astronomi, matematik ve tarih gibi farklı disiplinlerde eserler veren Morozov, Yeni Kronoloji teorisine ilham kaynağı olmuştur. Nikolay Morozov, Scaliger ve Petavius'ün kronolojisini daha tesirli ve modern usûller, metotlar kullanarak düzeltmeye çalışan bir bilim insanıydı. ""İsa. Doğa bilimlerinin aydınlatmasındaki İnsanlık Tarihi"" adında 7 ciltlik bir eser yayımlayarak, eski kronolojinin belli yanlışları düzeltti. Bunu yaparken, en son matematik, astronomi, lisan, filoloji ve jeoloji alanlarındaki buluşları ve ilerlemeleri de kullandı. Bu kurduğu Yeni Kronoloji sıralamada bütün eski tarihi olaylar İsa'nın doğuşundan 4 asır sonradan başlamaktadır. Buna göre tarihte çok büyük bir tarihleme farkı doğmuştur. 1973 senesinde Moskova Devlet Üniversitesinde bir grup genç matematikçi, eski olayların oluşlarının doğruluğunun incelenmesinin ehemmiyetini anlayarak evrensel kronolojideki mühim hadiselerin kaynağını ve oluş şekillerini incelemeye tabi tutular. Onlardan birisi olan Profesör Anatoli Fomenko birkaç yeni tarihleme metodu keşfederek ve bunları da uygulamaya sokarak baştan bir evrensel kronoloji listesi yaptı. Bu versiyon Morozov'unkinden daha radikal bir çalışmaydı. Ona göre insanlığın evrensel tarihi MS 900 senesinde başlamaktaydı. Buna göre Eski Ahit'teki olayların çoğu da MS 1300 senelerinde başlamaktaydı. Erecek, Refahiye Erecek, Erzincan ilinin Refahiye ilçesine bağlı bir köydür. Köyün eski adı, 1916 yılı kayıtlarında Mank olup, Ermenice'de "örgülü" anlamına gelmektedir. Köy, Erzincan il merkezine 95 km, Refahiye ilçe merkezine 26 km uzaklıktadır. Köy, Doğu Anadolu Bölgesi sınırları içerisinde kalmaktadır. MajÃ¶r depresif bozukluk Majör depresif bozukluk, majör depresyon veya klinik depresyon, en az iki hafta boyunca, farklı türden günlük hadise ve tecrübeler karşısında, sabit bir şekilde düşük ruh halinde bulunulması ile karakterize edilen bir zihinsel hastalıktır. Hastalık, ancak bir uzman tarafından tıbbi teşhisi konulabilecek bir hastalıktır. Hastalık, halk arasında kullanılan "depresif olma" durumu ile alakalı olmayıp, bu ruh hallerinden her yönden ve tamamen ayrılan bir hastalık türüdür. Hastalığın getirdiği düşük ruh hali durumuna, sıklıkla, düşük benlik saygısı, önceden keyif alınan aktivitelerden haz yitimi, düşük enerji ve sebebi belirsiz acı duyma hissi eşlik eder. Yanı sıra, hasta kimse, zaman zaman yanlış inançlara ya da herhangi bir uyarıcı olmaksızın bir sanının varlığına dair inanışlara kapılabilir. Kimi hastalar, sağlıklı geçen yıllar ile ayrılmış depresyon periyotları halinde hastalığı tecrübe ederken, geri kalan kısım hastalar, hastalık semptomlarını hemen hemen sürekli bir şekilde gösterirler. Majör depresif bozukluk, hasta kimsenin kişisel, mesleki, veya öğrenim yaşamı ile uyku düzeni/kalitesi, yeme-içme alışkanlıkları ve genel sağlık durumunu olumsuz yönde etkiler. Majör depresyon bozukluğuna sahip yetişkin hastaların %2-7'si intihar ile yaşamını kaybetmektedir. Buna ek olarak, intihar eden kimselerin yaklaşık %60'ı depresyon ya da bir diğer duygudurum bozukluğundan muzdariptir. Hastalığın ana sebebinin genetik, çevresel ve fizyolojik faktörlerin bir kombinasyonu olduğu düşünülmektedir. Risk faktörleri arasında, aile geçmişinde hastalığa rastlanılması, önemli ve büyük hayat değişiklikleri, birtakım ilaçlar, kronik sağlık sorunları ve madde bağımlılığı bulunmaktadır. Riskin yaklaşık %40'ının genetik ile alakalı olduğu belirtilmektedir. Majör depresif bozukluk teşhisi, meselenin odağındaki kimsenin rapor ettiği tecrübeler ve akli durum muayenesine göre yapılmaktadır. Hastalık teşhisi için herhangi bir laboratuvar testi yoktur. Fakat, laboratuvar testleri, aynı hastalık belirtilerine sebep olan diğer fiziksel durumların teşhis sürecinde elenmesi için kullanılabilmektedir. Majör depresif bozukluk, hayatın normal bir parçası olan ve daha düşük bir kuvvetteki üzüntü duygusundan ayrı görülmelidir. "Amerika Birleşik Devletleri Preventive Services Task Force (USPSTF)," 12 yaş üzeri bireyler için hastalık taramasının yapılmasını önermekte iken, "Cochrane review", taramanın gerekliliği için yetersiz kanıt olduğu görüşünü iletmiştir. Genellikle, hasta kimseler, psikoterapik rehberlik ve antidepresan ilaç kullanımı ile tedavi edilmektedir. İlaç kullanımının etkiye sahip olduğu belirtilse de, bu etki sadece hastalıktan yüksek bir düzeyde muzdarip olan kimseler için önemli olabilmektedir. İlaç tedavisinin, intihar riski üzerine olan etkisi belirsizdir. Terapi yöntemleri arasında bilişsel davranışçı terapi (cognitive behavioral therapy - CBT) ve kişilerarası terapi (interpersonal terapi) bulunur. Bu yöntemlerin etkili olmadığı durumlarda elektrokonvülsif terapiye başvurulabilmektedir. Hastaneye yatırılma, hasta kimsenin kendisine zarar verebilme ihtimalinin yüksek olduğu hallerde, nadiren ilgili kimsenin iradesine karşı zorla olacak şekilde, gerçekleştirilebilmektedir. Majör depresif bozukluğun 2013 yılında yaklaşık 253 milyon (3.6%) bireyi etkilediği tahmin edilmektedir. Hayatının en az bir döneminde bu hastalıktan etkilenmiş insanların oranı değişiklik göstermektedir; örneğin Japonya'da toplumun %7'si muzdarip iken Fransa'da bu oran %21'dir. Hastaların ortalama ömür süresi gelişmiş ülkelerde (%15) gelişmekte olan ülkelere göre (%11) daha uzundur. Hastalık, süre bakımından, bel ağrısından sonra en uzun süre tecrübe edilen rahatsızlıktır. En yaygın olarak, hastalığa ilk tutulma dönemi, bir kimsenin 20'li ve 30'lu yaşlarına denk geldiği belirtilmektedir. Hasta kadın birey sayısı, hasta erkek birey sayısının yaklaşık iki katıdır. American Psychiatric Association, "majör depresif bozukluk"u, 1980'de "Diagnostic and Statistical Manual of Mental Disorders" (DSM-III)'e eklemiştir. Bu sürüm ile hastalık, günümüzde distimik bozukluk ve uyum bozukluğu olarak tanımlanmış hastalıkların belirtilerini de kapsayan, DSM-II'de tanımlanmış olan depresif nöroz hastalığından ayrı olarak tanımlanmıştır. An itibarı ile hasta olan ya da önceden hastalanmış bireyler sosyal stigmaya maruz kalabilmektedir. Majör depresif bozukluk, hasta kimsenin ailesel ve kişisel ilişkilerini, iş ve eğitim hayatını, uyku ve yeme-içme alışkanlıklarını ve genel sağlık durumunu önemli ölçüde olumsuz etkilemektedir. Hastalığın, kişinin sahip olduğu işlevsel kabiliyetlerine ve huzur/refahına olan etki düzeyi, diyabet gibi diğer kronik hastalıkların etki düzeyi seviyesindedir. Hasta kimse, çoğunlukla hayatın tüm yönlerine nüfuz etmekte olan oldukça düşük bir duygudurum içerisindedir. Yanı sıra, hastalık öncesinde keyif veren etkinliklerden haz alınamamaya başlanmıştır. Hasta kimseler, değersizlik, yersiz/nedensiz suçluluk ya da pişmanlık, çaresizlik, umutsuzluk, kendinden nefret etme gibi duygu ve düşünceler içinde bulunmaya başlayabilir ya da bu duygu ve düşüncelerin varoluşuna olan inanmışlıkla onlardan sürekli yakınır hale gelebilir. Ağır seyreden vakalarda, hasta bireyler psikoz belirtileri gösterebilmektedir. Bu belirtiler arasında delüzyon ve daha az sıklıkta kötücül halüsinasyon bulunmaktadır. Hastalığın diğer belirtileri arasında şunlar sıralanabilir: zayıflamış odaklanabilme, dikkatini toplayabilme kabiliyeti ve hafıza (bilhassa melankolik veya psikozlu vakalarda), sosyal etkinlik ve etkileşimlerden kendini çekme, zayıflamış cinsel dürtü, asabiyet/alınganlık, ve ölüm ya da intihar düşüncesi içerisinde olma. Uyku yitimi, hasta bireylerde yaygındır. Karakteristik olarak, kişi çok erken uyanmakta ve uykuya geri dönememektedir. Aşırı uyuma hali de gerçekleşebilir. Bazı antidepresan ilaçlar da, uyarıcı etkisinden ötürü uyku yitimine yol açabilmektedir. Hasta birey, birden çok fiziksel yakınmadan bahsedebilir: yorgunluk, baş ağrısı ya da sindirim sorunları gibi. Dünya Sağlık Örgütü kriterlerine göre, fiziksel yakınmalar, gelişmiş ülkelerdeki en çok rapor edilen belirtilerdir. Genellikle, iştah kaybı ve buna bağlı olarak bir kilo kaybı gerçekleşir. Nadiren de olsa iştah ve kilo artışı da gerçekleşebilmektedir. Hasta kimsenin ailesi ya da arkadaş çevresi, bu kimsenin davranışlarının ajitasyon ya da aşırı halsizlik içinde olduğunu gözlemleyebilir. Yaşlı hastalarda, unutkanlık gibi kognitif belirtiler ile birlikte, daha belirgin olarak, hareketlerin yavaşlaması gözlemlenebilir. Hastalığa, çoğu kez, yaşlı bireylerde sıkça görülen fiziki rahatsızlıklar eşlik eder: örneğin, felç, kardiyovasküler hastalıklar, Parkinson hastalığı ve kronik obstrüktif akciğer hastalığı. Hasta çocuklar sıklıkla depresif bir duygudurumdan ziyade alıngan bir duygudurum içerisinde gözlemlenmiştir ve çocukların hastalık belirtileri, yaş ve içerisinde bulunulan şartlara göre farklılık göstermektedir. Çoğu hasta çocuk, okula olan ilgisini kaybetmekte ve akademik performansında bir gerileme ile karşılaşmaktadır. Bu çocuklar ilgi meraklısı, müşkülpesent, başkasına muhtaç ya da endişeli olarak tarif edilebilmektedir. Bu sebeplerden ötürü, hastalık tanısında geç kalınabilir ya da hastalığın doğru teşhisi, bu belirtilerin normal bir huysuzluk/aksilik olarak yorumlanması ile, ıskalanabilir. Çoğunlukla, majör depresif bozukluğa diğer psikiyatrik sorun eşlik eder. 1990-92 "National Comorbidity Survey" raporuna göre majör depresif bozukluk hastalarının yarısı ömür boyu anksiyeteden ve yaygın anksiyete bozukluğu gibi diğer alakalı rahatsızlıklardan muzdariptir. Anksiyete belirtileri, bu hastalığa büyük derecede olumsuz etki edebilir: iyileşmenin gecikmesi, nüksetme riskinin artması, daha yüksek dereceden maluliyet, ve intihar teşebbüslerinin artması. Hastalık ile, alkol ve madde bağımlılığı oranı artmakta ve hasta bireylerin yaklaşık üçte birinde dikkat eksikliği hiperaktivite bozukluğu hastalığa eşlik etmektedir. Bu eşlik hali, tanıyı ve tedaviyi zorlaştırmaktadır. Sıklıkla, posttravmatik stres bozukluğu ve depresyon birlikte vuku bulmaktadır. Sıklıkla, hastalığa ağrı eşlik eder. Hastaların yaklaşık %65'inden bir ya da birden çok ağrı şikayeti gelmektedir. Ağrı şikayetleri, hastalık tanısını geciktirebilir ya da teşhisin konulamamasına neden olarak hasta bireyin durumunu kötüleştirebilir. Yanı sıra, hastalığın teşhis edilmesine rağmen tam olarak anlaşılamaması da hastalığın seyrini kötüleştirebilmektedir. Majör depresif bozukluk, diğer risk etmenlerinden bağımsız olarak, kardiyovasküler hastalık riskini 1.5-2 kat düzeyinde arttırmaktadır. Hasta bireyler, kardiyovasküler hastalıklardan korunma ve tedavi amaçlı tıbbi tavsiyeleri takip etmeye daha az eğilimli hale geldiklerinden, tıbbi komplikasyonlarla karşılaşma riski artar. Ayrıca, kardiyologların hastalarının majör depresif bozukluktan muzdarip olduklarını tespit edememeleri halinde, kardiyovasküler sorun çetrefilleşebilmektedir. Majör depresif bozukluğun sebebi bilinmemektedir. Biyopsikososyal model, hastalık nedeninin biyolojik, psikolojik ve sosyal faktörlerin tümünden oluşan bir etki birlikteliği olduğunu öne sürmektedir. Diyatez-stres model, önceden var olan bir hassasiyet/zafiyet/kırılganlık ya da diyatezin stres yaratan hayat tecrübeleri tarafından aktif hale getirilmesi ile hastalığın vuku bulduğu görüşünü bildirir. Önceden var olan zafiyet genetik ya da çocukluk döneminde algılanan dünya görüşünden müteşekkil şematik olabilir. Çocukluk dönemi istismarı, fiziksel, cinsel ya da psikolojik olsun, majör depresif bozukluk için artış yönlü bir risk etmeni oluşturmaktadır. Diğer psikiyatrik etmenler arasında anksiyete ve madde bağımlılığı sayılabilir. Çocukluk dönemi travmaları ile hastalık evrelerinin şiddeti, hastalığın süresi ve tedaviye yanıt verme düzeyi arasında bir korelasyon bulunmaktadır. Fakat, travma sonrası zihinsel hastalık oluşumuna hassasiyet kişiden kişiye çeşitlilik gösterebilir. Birtakım genin bu tip duyarlılıkların kontrolünde oldukları düşünülmektedir. Majör depresif bozukluk oluşma riskinin, 5-HTTLPR'in, bir diğer deyişle serotonin taşıyıcı-başlatıcı genin kısa aleli ile arttığı düşünülmektedir. Bu düşünceye karşın, 1990lı yıllarda yapılmış birtakım akademik çalışma sonuçları, görüş ve karşıt-görüşü destekleyen veriler sunarak, bu düşüncenin öngörü seviyesinde kalmasına yol açmıştır. Bu çalışmalar arasındaki üç çalışma kısa alelin etkisinin olduğunu bildirirken, iki çalışma da bir etkinin olmadığını bildirmiştir. Hastalık ile alakalı olduğu düşünülen diğer genler CRHR1, FKBP5 ve BDNF'dir. İlk iki gen, hipotalamus-hipofiz-adrenal aksın strese tepkisi ile bağlantılı iken; son gen, nörojenez ile ilintilidir. Hastalık, kronik veya ölümcül bir diğer sağlık sorunundan, ör. astım veya AIDS, ötürü de vaki olabilir. Bu durumda, hastalık "ikincil depresyon" olarak anılabilir. Bu tür sağlık sorunlarının hasta bireyin yaşam kalitesini etkilemesi ile mi; yoksa, majör depresif bozukluk ile olan ortak etiyolojilerinden ötürü mü (ör. Parkinson hastalığı nedeni ile bazal ganglionun ufalması veyahut astımın bağışıklık sisteminde düzensizliklere sebep olması) majör depresyona yakalanıldığı bilinmemektedir. Hastalık, bir başka hastalığın tedavisinin yan etkisi olarak, ör. ilaç kullanımı kaynaklı depresyon, da ortaya çıkabilmektedir. Majör depresif bozukluğun patofizyoloji günümüzde tümüyle kavramsallıştırılamamıştır. Günümüz kuramları, şu kuramlar etrafında yoğunlaşmıştır: monoaminerjik sistemler, biyolojik saat, immünolojik mekanizmada işlevsizlik, hipotalamus-hipofiz-adrenal aks fonksiyon bozukluğu ve duygu bağlantılarında fonksiyonel bozukluklar. Majör depresif bozukluk tedavisinde monoaminerjik ilaçların etkili olmasından neşet eden "monoamin kuramı", günümüzde birçok tenkide maruz kalmasına kadar egemen kuram olmuştur. Kuram, yetersiz monoamin nörotransmiter aktivitesinin majör depresif bozukluğa yol açtığı düşüncesinden yola çıkmaktadır. Kuramın dayandığı kanıtlar ise farklı birçok alandan gelmektedir. İlk olarak, triptofan eksikliğinin hastalığı düzelme aşamasında olan veya bir hasta akrabası olan kimselerde majör depresif bozukluğa sebep oluyor olması, azalan serotonerjik nörotransmisyonun majör depresif bozuklukta önemli olduğuna işaret etmektedir. İkinci olarak, azalan locus coeruleus (beynin noradrenalin deposu olarak bilinen bölgesi) hacmi, azalan tirozin hidroksilaz aktivitesi, azalan alfa-2 adrenerjik reseptör yoğunluğu ve fare deneylerinden elde edilen sonuçlar, majör depresif bozukluk hastalarında adrenerjik nörotransmisyonun azaldığına delalet etmektedir. Yanı sıra, azalan homovanilik asit seviyesi, dekstroamfetamine tepkinin değişmesi, depresif bozukluk belirtilerinin dopamin alıcısı agonistlere tepkisi, dopamin reseptörü D1'in striatuma bağlanabilmesinin azalması ve dopamin reseptör genlerinin çokbiçimililiği, majör depresif bozukluk - dopamin bağlantısını düşündürtmektedir. Son olarak, monoamin oksidaz aktivitesi artışı majör depresif bozukluk ile ilintili görülmektedir. Lakin, bu kuram şu gözlemler ile çatışmaktadır: sağlıklı bireylerde serotonin eksikliği majör depresif bozukluğa yol açmamaktadır, antidepresanların anında monoamin seviyesini yükseltmesine karşın ilk etkilerin gözlemi haftaları bulmaktadır ve etkili antidepresanlar arasında tipik olmayan türler mevcuttur. Monoamin kuramını destekleyici bir açıklama olarak ise, iyileştirici etkinin tedavi başlangıcına göre geri kalmasına, antidepresanlar ile arttırılan serotonin seviyesinin raphe nucleinin kendini inhibisyonunda duyarsızlığa yol açması gösterilmiştir. Fakat, karşı argüman olarak, dorsal raphe dishibisyonunun tritofan eksikliğinden ötürü "azalan" serotonerjik aktivite dolayısıyla gerçekleştiği sürülmüştür. Monoamin kuramına karşıt diğer argümanlar, dorsal raphe lezyonlarına sahip farelerin kontrol grubu farelerine kıyasla daha fazla depresif olmaması ve SSRI tedavisi ile şifa buldurulan hasta bireylerde "jugular 5-HIAA"da artış olduğunun gözlemlenmesidir. Bu tenkitlere karşın, monoamin kuramı, kamuya fazladan basitleştirilerek sunulmaktadır. Majör depresif bozuklukta, hastalık davranışlarına kaynaklık eden sitokinin artması gibi bağışıklık sistemi anormallikleri gözlemlenmektedir. NSAIDlerin ve sitokin inhibitörlerinin hastalık tedavisindeki faydalılıkları ve başarılı tedavi süreçleri neticesinde sitokin seviyesindeki normalleşme, majör depresif bozukluk ile bağışıklık sistemi bozuklukları arasında bir etkileşim olduğu düşüncesini desteklemektedir. Majör depresif bozuklukta, hipotalamus-hipofiz-adrenal aks bozukluklarının ve dekzametazon non-supresyon testi sıklığının arttığı belirtilmiştir. Fakat, bu anormallikler, teşhis aracı olarak kullanılabilmeyi sağlayacak ölçüde hassas değildir. Stres bağlantılı bu anormalliklerin, majör depresif bozukluk hastalarında hipokampal hacmin düşmesine neden olduğu varsayılmaktadır. Yanı sıra, bir meta-analiz, dekzametazon supresyonun azaldığını ve psikolojik stres etkenlerine tepkinin arttığını belirtmiştir. Hastalığın teşhis değerlendirmesi, hastalığından şüphe edilen kimsenin güncel duygudurumu ve belirtileri, biyografik ve aile geçmişini göz önünde bulundurarak, ilgili konularda eğitilmiş bir pratisyen hekim, psikolog veya psikiyatr tarafından yapılabilir. Temel klinik gaye, kişinin duygudurumunu etkileyen biyolojik, psikolojik ve sosyal etmenlerin bir şemasının çıkarılmasıdır. Değerlendirici uzman, kişinin kendi duygudurumunu hangi yöntemler kullanarak düzenlemeye çalışıyor olduğunu, ör. alkol veya uyuşturucu madde kullanımı yolu ile, bu kişi ile müzakere ederek ortaya çıkarmaya çalışabilir. Ayrıca, değerlendirme, kişinin güncel olarak sahip olduğu duygudurum ve düşüncelerinin bir haritasını çıkarmak için akli/psikolojik durum taraması da içermektedir. Bu haritalamada, özellikle kişideki umutsuzluk ya da olumsuzluk temalarının varlığı, kendine zarar verme veya intihar riskleri ila pozitif düşünce ve planların varlığı irdelenir. İhtisaslaşmış zihin sağlığı hizmetlerinin taşrada yaygın olmamasından ötürü, genellikle bu bölgelerde, teşhis ve tedavi hizmetleri uzmanlaşmamış pratisyen/aile hekimleri tarafından verilmektedir. Bu durum, gelişmekte olan ülkelerde daha da belirgindir. Zihin sağlığı taraması, bir değerlendirme ölçeği/cetveli de içerebilmektedir: Hamilton Depresyon Ölçeği "Beck Depresyon Ölçeği" ve "İntiharvari Davranışlar Formu""," bu ölçekler arasında sayılabilir. Bu tarama testlerinden ortaya konan derece, DSM veya ICD standartlarına göre bir kimseye majör depresif bozukluk tanısı koymak için yeterli değildir; fakat, belirtilerin şiddetinin değerlendirilmesi açısından yönlendirici bir değeri bulunmaktadır. Testlerden, eşik değeri üzerinde bir skor alan kimse, daha kapsamlı depresif bozukluk taramasına yönlendirilir. Birçok ölçek bu amaçla kullanılmaktadır. Pratisyen hekim ve psikiyatr olmayan hekimler depresyon tanısı koymada ve depresyonun tedavisinde psikiyatr hekimlerine kıyasla yetersiz kalabilmektedirler. Bir araştırmaya göre psikiyatr olmayan hekimler, hasta olan bireylerin yaklaşık üçte ikisine doğru teşhis koyamamıştır. Majör depresif bozukluk teşhisine varmadan önce, genellikle bir doktor, hastalık belirtilerinin başka kaynaklardan ötürü oluşup oluşmadığını tespit etmek için bir dizi tıbbi tarama gerçekleştirir. Bu taramalar içerisinde, hipotiroidiyi elemek için TSH ve Thyroxine; metabolik bozukluğu elemek için kalsiyum ve temel elektrolit; kronik rahatsızlıkları ya da sistemik rahatsızlıkları elemek için alyuvar çökelme hızını içeren tam kan sayımı testleri gerçekleştirilir. Yanı sıra, birtakım ilaçların yan etkileri kaynaklı belirtiler ve alkol bağımlılığı varlığı da değerlendirilir. Erkek bireylerde depresyon kaynağı olabilen hipogonadizm de testosteron seviyesi ölçümü ile ayrıca değerlendirilir. Vitamin D eksikliği, majör depresif bozukluk riskini arttırıcı bir etmen olarak düşünülmektedir; bu nedenle, D vitamini seviyesi de kontrolü de yapılmaktadır. Yaşlı hasta kimselerden, subjektif kognitif şikayetler gelebilmektedir. Bu durum, Alzheimer hastalığı gibi demans (bunama) rahatsızlıklarından birinin başlangıcına işaret edebilir. Nöropsikolojik değerlendirmeler ve nörogörüntüleme (ör. Bilgisayarlı tomografi) majör depresif bozukluğun demanstan ayırt edilmesine yardımcı olabilir. Genellkle, hastalığın tekrarı görülen vakalarda bu değerlendirmeler, aksi bir tibbi amaç yoksa, tekrarlanmaz. Majör depresif bozukluk teşhisini teyit edecek bir biyolojik test yoktur. Günümüze değin, hastalığa objektif teşhis koyabilmeyi mümkün kılmak amacıyla, hastalığın biyolojik işaretlerinin varlığı araştırılmıştır. Bu işaretleri bulmak için potansiyeli olduğu düşünülen teknikler arasında beyin kaynaklı nörotrofik faktör ve çeşitli manyetik rezonans görüntüleme teknikleri bulunmaktadır. Bir araştırmada, kimi fiziksel eylemler esnasında yapılan bir dizi fMRI taramasının sonuçlarını kullanan bir teşhis karar şeması geliştirilmiştir. Ancak, bu tip testlerin klinik olarak kullanılması için daha fazla araştırma gerektiği de bildirilmiştir. Majör depresif bozukluk tanısında en sık kullanılan kıstaslar, American Psychiatric Association'ın yayımladığı "Diagnostic and Statistical Manual of Mental Disorders" (DSM-IV-TR) standardının dördüncü sürümü ile World Health Organization'ın "International Statistical Classification of Diseases and Related Health Problems" (ICD-10) standardıdır. ICD-10 standardında ilk kez tecrübe edilen hastalık için "depressive episode" terimi kullanılırken yinelenen hastalık için "recurrent depressive disorder" terimi kullanılmıştır. Genel olarak, ICD-10, Avrupa ülkelerinde kullanılırken; ABD ve Avrupa-dışı ülkelerde DSM-IV-TR kullanılmaktadır. İki standardın uyumluluğu üzerine çalışınılmıştır. Her iki standart da hastalığın "ana" belirtilerini kıstaslaştırmıştır. ICD-10, üç adet tipik belirti tanımlar: depresif duygudurum, anhedoni ve enerji yitimi. ICD-10'a göre, majör depresif bozukluk için, bu üç kıstastan en az ikisi bireyde mevcut olmalıdır. DSM-IV-TR'e göre ise iki adet tipik belirti bulunur: depresif duygudurum ve anhedoni. Bu standarda göre, bireyde bu iki kıstastan en az birisinin bulunması majör depresif bozukluk teşhisine yeterdir. Majör depresif bozukluk, DSM-IV-TR'de "mizaç bozuklukları" altında sınıflandırılır. "Ağır depresif nöbet", hasta kimsenin en az iki hafta boyunca ağır bir depresif duygudurumu içinde bulunmuş olması ile karakterize edilir. Nöbetler tekil ya da tekrarlayan bir vaka olabilir. Nöbet, üç başlık ile sınıflandırılır: hafif ("mild"), orta ("moderate") ve (sosyal ve mesleki yaşamda gözle görülür etkileri olan) ağır ("severe"). Psikotik özellikler barındıran bir nöbet hali, sıklıkla psikotik depresyon olarak adlandırılır ve otomatik olarak "ağır nöbet" olarak tasniflenir. Eğer hasta kimse, mani ya da hipomani nöbeti geçirmiş ise, bireye majör depresif bozukluk teşhisi yerine bipolar bozukluk tanısı konulur. Maninin olmadığı majör depresif bozukluk, bazen "unipolar" olarak da isimlendirilir. DSM-IV-TR, matem sebepli belirtileri, hastalık teşhisinde kullanılan belirtilerden hariç tutar. Buna karşın, normal bir matem süreci bir depresif nöbete evrilebilir ve bu duygudurumun devamlılık göstermesi nedeniyle bir ağır depresif nöbet gelişebilir. DSM-IV-TR, kişinin ve sosyal ortamın hastalığa yol açıcı diğer pek çok yönünü göz ardı ettiği düşünülerek olumsuz eleştirilere konu olmuştur. DSM-IV, hastalık ile alakalı birtakım teşhisleri de göz önüne almamıştır: kronik fakat hafif düzeyde duygudurum dengesizlikleri barındıran distimik bozukluk; kısa depresif nöbetleri içeren "yenilenen kısa süreli depresyon" ("recurrent brief depression"); majör depresif bozukluk belirtilerinin sadece bazısını içeren minör depresif bozukluk; ve tanımlanabilen bir stres yükleyici etmen ya da olaya karşı psikolojik tepkiden mütevellit uyum bozukluğu. DSM-IV-TR, majör depresif bozukluğun beş ayrı türünü tanımlamıştır. Standartta, bu türler, ""specifier"" olarak adlandırılmıştır: Hastalığı önleyici tedbirler, hastalığın oluşma riskini %22-38 nispetinde düşürdüğü bildirilmiştir. Günlük diyetteki balık porsiyonunu arttırmak da, risk azaltıcı bir etmen olarak düşünülmektedir. Bireyin davranış ve düşüncelerine içsel müdahale kapasitesinin eğitim ile arttırılmasının, majör depresif bozukluğun nüksetmesine karşı bir önleyici olarak çok etkin olduğu bildirilmektedir. Bu müdahale/yeniden şekillendirme araçları arasında, "interpersonal psikoterapi" ve hasta bireyin kullanımını öğrendikten sonra bir başına uygulayabileceği "cognitive behavioural terapi" bulunmaktadır. NHS, iyi bir zihin sağlığının çekirdeğini beş unsurun oluşturduğunu ve bunların korunması/sürdürülmesi gerektiğini belirtir: En yaygın tedavi yöntemleri, psikoterapi, ilaç tedavisi ve elektrokonvülsif terapidir. 18 yaş altı bireyler için tercih edilen yöntem psikoterapidir. Birleşik Krallık "National Institute for Health and Care Excellence" (NICE) 2004 yönergesi hafif depresif bozuklukların tedavisine antidepresanlar ile başlanılmaması gerektiği görüşünü belirtir. Neden olarak da, risk-fayda oranının bu vakalar için düşük olmasını gösterir. Yönerge, antidepresan kullanımını psikososyal yönlendirmelerle aşağıdaki vakalar için tavsiye eder: Bu yönerge, yanı sıra, antidepresan tedavisinin hastalığın nüksetme riskini azaltmak için en az altı ay boyunca devam etmesini ve selektif serotonin gerialım inhibitörleri türü antidepresanların kullanımında, trisiklik antidepresanlarına göre bünyenin ilacı kaldırmasının daha kolay olduğunu belirtir. American Psychiatric Association'ın tedavi kılavuzuna göre, ilk tedavi yöntemi, kişiye özel olarak kurgulanmalıdır. Bu yöntem, belirtilerin ağırlık seviyesini, majör depresif bozukluğa eşlik eden hastalıkların varlığını, daha önceden geçirilmiş tedavi süreçlerini ve hasta bireyin tercihlerini gözetmelidir. Tedavi seçenekleri arasında, farmakoterapi, psikoterapi, egzersiz, elektrokonvülsif terapi, transkranial manyetik stimülasyon ve fototerapi sayılabilir. Kılavuzda, ilk tedavi için, hafif veya orta majör depresif nöbetler geçiren hastalara antidepresan verilmesi tavsiye edilir ve ağır depresif nöbetli hastalar için elektrokonvülsif terapi planlanmıyorsa antidepresan kullanımını şart koşar. Gelişmekte olan ülkelerde, sunulan tedavi seçeneklerinin çeşidi, zihin sağlığı uzmanlarına ve ilgili ilaçlara erişimin zor olması nedeni ile gelişmiş ülkelerdekine nispeten daha azdır. Zihin sağlığı hizmetlerinin gelişimi, pek çok ülkede vasat düzeyde kalmıştır. Buna sebep olarak, majör depresif bozukluğun ilgili ülkelerde, aksi kanıtlanmış olmasına rağmen, gelişmiş ülkelere has bir hastalık türü olarak kodlanması ve hastalığın, hasta bireyin yaşamını tehdit eden bir durum olmadığının zannedilmesi gösterilmektedir. Fiziksel egzersiz, orta ve ağır majör depresif bozukluk tedavisi için tavsiye edilmektedir. Egzersiz, hasta bireyler arasında bir egzersiz programını sürdürebilecek düzeyde fiziksel olarak sağlıklı ve spor yapmaya gönüllü olan kimseler için tedavi amaçlı kullanılabilir. Yanı sıra, egzesizin pek çok hasta bireyde, ilaç tedavisi veya terapilerin etkisine eşdeğer olumlu faydası olduğu ve hastalık belirtilerini hafifletici etkide bulunduğu da bildirilmiştir. Yaşlı hasta bireyler üzerinde egzersizin depresif duygudurumunu azalttığı gözlemlenmiştir. Egzersizin yanı sıra, uyku ve beslenme düzeni hastalık sürecinde birer etmendir ve bu iki konudaki iyileştirmeler, ana tedavi yöntemlerini destekleyebilir. Birtakım gözlemsel araştırmalara göre, hasta bireylerde hastalığa karşı sigarayı bırakmanın, ilaçlı tedavinin faydalarından daha çok fayda sağladığı gözlemlenmiştir. 2015 tarihli bir literatür taramasının belirttiğine göre, bilişsel davranış terapisinin ("cognitive behavioural therapy"), hastalık tedavisinde ilaç kullanımı seviyesinde bir etkisi bulunmaktadır. 2012 tarihli bir literatür taramasına göre, psikoterapi uygulanması, hiçbir tedavi uygulanmamasından daha iyi sonuçlar üretmesine karşın, diğer tedavi yöntemlerine bir üstünlük sağlayamamıştır. Psikoterapinin yaşlı hasta kimselerde etkili olduğu gözlemlenmiştir. Bilişsel davranış terapisi ("CBT"), çocukların ve yetişkinlerin majör depresif bozukluk tedavisinde faydalık seviyesi birçok akademik araştırma tarafından yüksek bulunan etkili bir tedavi yöntemidir. 1990'ların ortasından günümüze CBT çalışmalarını inceleyen araştırmalara göre CBT, orta ve ağır majör depresif bozukluktan muzdarip kimselerin tedavisinde antidepresan kullanımından daha etkili olmuştur; fakat, ağır seyreden hastalık nöbetleri üzerine olan etkisi henüz bilinmemektedir. CBT'nin hastalığa yeniden yakalanma riskini azalttığı ve hastalık süresini kısalttığı bildirilmiştir. CBT'den fayda görme seviyesi hasta kimseye ait birtakım özelliklere bağlıdır: rasyonel düşünebilme kapasitesi, umutsuzluk seviyesi, negatif düşüncelerin kuvvet düzeyi ve kognitif çarpıtmaların (ör. gerçekte olmayan ama gerçek olduğu düşünülen üzücü durumlar) sıklığı ve gücü bunlardan birkaçıdır. National Institute for Health and Clinical Excellence yönergesine göre, çocuk hastalarda (18 yaş altı) ilaç tedavisi ancak CBT, "interpersonal psikoterapi" ya da aile terapisi gibi bir psikolojik terapi ile tedavinin desteklenmesi halinde uygulanmalıdır. CBT'nin birçok türü arasında en mühimleri, "rational emotive behaviour terapi" ve "mindfulness-based cognitive terapi"dir. "Mindfulness"a dayanan stres azaltma programları majör depresif bozukluk belirtilerini azaltabilmektedir. Ayrıca, "mindfulness" temelli programlar, genç hastalar için etkili bir müdahale yöntemi olarak bildirilmiştir. Psikanaliz, Sigmund Freud tarafından ortaya konan ve bilinçaltı ihtilafların çözümüne odaklanan bir düşünce ekolüdür. Psikanaliz teknikleri, majör depresif bozukluk tedavisinde kimi uzmanlar tarafından kullanılmaktadır. Genel hatları ile psikanalize dayanmış; sosyal faaliyetler ile desteklenmiş bir teknik olan psikodinamik psikoterapi, pratikte kullanılan psikanaliz tekniklerinden biridir. Psikanalize yapılan bu eklemlemenin, hafif ve orta düzey majör depresif bozukluk hastaları için ilaç tedavisi seviyesinde bir faydalık sağladığı gözlemlenmiştir. Antidepresan kullanımının akut, hafif ya da orta düzey majör depresif bozukluk tedavisindeki etkinliliği hakkındaki araştırmalar birbiri ile aykırı düşen sonuçlar ortaya koymaktadır. Ağır ve kronik bozukluk tedavileri için ise antidepresanların faydalılığını destekleyen sonuçlar daha çok ve güçlüdür. Zıt araştırma sonuçları, ilaçların asıl etkisinden ziyade yayımlanan deneylere ilişkin kimi teknik sorunların varlığına atfedilmişse de; daha sonraları, yeni nesil antidepresanların genel faydalılığının klinik anlamlılık bakımından kriterleri sağlamadığı görüşü daha ağırlık kazanmıştır. National Institute for Health and Care Excellence tarafından görevlendirilen bir komisyonun hazırladığı bir literatür taramasında, SSRIların, plaseboya nispeten, orta ve ağır majör depresif bozukluk belirtilerini yarı yarıya azaltabildiğine işaret eden pek çok kanıtın mevcut olduğu ve benzer faydalılığın, daha az sayıda kanıtla olmasına karşın, hafif majör depresif bozukluk için de geçerli olduğu bildirilmiştir. Paralel olarak, triksilik antidepresan amitiriptilinin klinik deneme sonuçlarının derlendiği bir sistematik Cochrane literatür taramasında, bu antidepresanın plaseboya göre etkin olduğuna dair güçlü kanıtlar olduğu belirtilmiştir. 2014 yılında, "U.S. Food and Drug Administration", 1985'ten 2012'ye kadar kuruma bildirilen tüm antidepresanlı idame tedavisi (i.e. hastalık pratikte sonlanmış olsa da ilaç kullanımının sürdürüldüğü koruma amaçlı tedavi) deneylerinin sonuçlarını yayımlamıştır. Buna göre, idame tedavisinin hastalığın nüksetme riskini plaseboya nispeten %52 oranında azalttığı değerlendirilmiştir. Bu orana sebep olarak da, plasebo grubu kimselerde, ilaç kullanımının kesilmesinden ötürü yaşanabilecek yoksunluk sendromundan ziyade, hastalığın nüksetmiş olduğu düşünülmüştür. Asgari yan etki ile azami fayda sağlayan antidepresan tedavisinin tespiti için, ilaç dozajı ayarlanabilir; ve gerekli görülürse, farklı türden antidepresanların kombinasyonları denenebilir. Reçete edilen ilk antidepresanlara tepki oranı %50-75 bandındadır ve ilk etkilerin gözlemi için en az altı-sekiz hafta geçmesi beklenir. Antidepresan kullanımı çoğunlukla ilk etkinin gözleminden itibaren, hastalık nüksetme riskini minimize etmek için, 16-20 hafta sürdürülür. Bu sürdürülme süresi, bir yıla kadar da tavsiye edilmektedir. Kronik majör depresif bozukluktan muzdarip hastaların nüksten korunması için ilaç tedavisine süresiz devam edilebilir. En sık reçete edilen ilaç, nispeten az yan etkileri ve dozaşımında diğer antidepresanlara kıyasla daha az toksik olmasından ötürü selektif serotonin gerialım inhibitörleridir (SSRI). SSRIlere yanıt vermeyen hasta bireyler için diğer tür antidepresanlara geçiş yapılabilir ve bu tip bir geçiş, genelde vakaların yaklaşık yarısında iyileşmeye vesile olmaktadır. Bir diğer seçenek de, atipik antidepresan olan bupropiyona geçiştir. Venlafaksin, eylem mekanizması farklı olan bir antidepresan türü, SSRIlerden bir miktar daha fazla etkili olabilir. Lakin, Birleşik Krallık'ta venlafaksinin ilk tedavi olarak reçete edilmesi zararlarının yararlarını aşabilme riskinden ötürü tavsiye edilmemektedir. Bilhassa, çocuklar/ergenler için venlafaksin kullanımına karşı çıkılmaktadır. Hasta çocuk ve ergenler için, ilaç reçete edilecek ise fluoksetin salık verilmektedir. Ancak, diğer antidepresanların etkin olmadığı vakalarda, fluoksetinin ihmal edilebilir bir fayda sağladığı gözlemlenmiştir. Yanı sıra, demans ile iç içe geçmiş majör depresif bozukluk durumlarında antidepresanların etkinliğine dair elde edilen kanıtlar günümüzde yeterli değildir. Antidepresanlar düşük serum sodyum seviyesine (hiponatremi) yol açabilmektedir. Bu ilişki, SSRIler için daha sık rapor edilmektedir. SSRIlerin insomniaya sebebiyet verebildiği ya da insomniayı kötüleştirebildiği bilinmektedir; bu hallerde, yatıştırıcı bir antidepresan olan mirtazapin reçetelenebilir. Hayati tehlike oluşturan ilaç ve besin etkileşimleri, eski bir antidepresan türü olan monoamin oksidaz inhibitörünün tercihinde gerilemeye neden olmuştur. Bu tür, günümüzde nadiren kullanılıyor olsa da, bu türün yeni ve daha kolay kaldırılabilir tipleri geliştirilmiştir. Monoamin oksidaz inhibitörün alt tiplerinin hayati risk oluşturma seviyesi de farklılık arz etmektedir; örneğin, bir alt grup "moclobemide"'in besin ile etkileşimleri ihmal edilebilir düzeydedir ve bu ilacın diyet kısıtlamaları daha azdır. SSRIler ile tedavi olunan çocuk, ergen, ve 18-24 yaş arası genç yetişkinlerde, intihar düşüncesi ve teşebbüs riski nispeten yüksektir. Yetişkinler için ise, SSRIlerin bu konudaki etkisi konusunda bir mutabakat yoktur: bir literatür taraması SSRI-intihar bağlantısı bulamazken; bir diğeri risk artışı olduğunu bildirmiş; ve bir diğeri de 25-65 yaş aralığı için risk olmadığını bildirip, 65 yaş üstü kimselerde riskin azaldığını iletmiştir. Amerika Birleşik Devletleri'nde 2007 senesinde SSRI ve diğer antidepresan ilaçların kutuları üzerine 24 yaşından genç hasta kimselerde intihar riskinin ilaç ile arttığı uyarısı eklenmiştir. Benzer uyarı değişiklikleri Japonya Sağlık Bakanlığı tarafından da işleme konmuştur. Yüksek seviyede eikosapentaeonik asit (EPA) ve dokosaheksaenoik asit (DHA) içeren balık yağı takviyelerinin majör depresif bozukluğa faydalı geldiğine dair birtakım kanıtlar vardır; fakat, bu araştırmaların bir meta-analizi, bu takviyelerin olumlu etkilerinin aslında araştırma yayımcılarının tarafgirliği olabileceğ yolunda görüş bildirmiştir. Yanı sıra, bir "Cochrane" literatür taraması, omega-3 yağ asitlerinin hastalık konusunda etkili olduğuna dair kanıtların yeterli olmadığı sonucuna sunmuştur. Koksiblerin majör depresif bozukluk tedavisine faydalı olduğuna dair öncül kanıtların mevcudiyeti bildirilmiştir. Lityumun bipolar bozukluk ve majör depresif bozukluk hastalarının intihar riskini, aşağı yukarı hasta olmayan kimselerin seviyesine çekebildiği not edilmektedir. Ancak, lityum dozajının etkili ve güvenli bulunan miktar aralığı dardır; bu sebeple, ilacın kullanımı ve hasta üzerindeki etkileri yakından takip edilmelidir. Düşük doz tiroid hormonu, birçok antidepresanı denemiş olan ve buna karşın hastalık belirtilerinin sürüyor olduğu hasta bireylerde, ilaç tedavisine eklemlenebilir. Amfetamin ve modafinil gibi uyarıcıların kısa dönemde veya terapileri destekleyici olarak faydalı olabildiğine dair kısıtlı sayıda kanıt bulunmaktadır. Elektrokonvülsif terapi (ECT), hasta bireyin beynine elektrik akımı verilerek yapay bir epileptik nöbet oluşturulmasına dayanan standart bir psikiyatrik tedavi yöntemidir. ECT, ancak bilgilendirilmiş hasta rıza formu doldurulmasına binaen, majör depresif bozukluk tedavi yöntemleri arasında en son uygulamaya konulan yöntemdir. Bir ECT seansının, genel olarak, öncül ve ana tedavilere yanıt vermeyen majör depresif bozukluk hastalarının yaklaşık yarısı üzerinde etki gösterdiği bildirilmiştir. Tamamlayıcı tedavi konusu ayrıntılı araştırılmamışsa da; ECT'ye yanıt veren hasta bireylerin yaklaşık yarısında hastalığın on iki ay içerisinde nüksettiği not edilmiştir. Genellikle, seans sonrasında hastalarda ilaç tedavisine ve kimi hastalarda da destekleyici ECT uygulamasına devam edilir. Beyin üzerindeki fiziksel etkilerinden başka, ECT'nin genel fiziksel sağlığa olan etkisi, genel anestezinin etkilerine benzemektedir. ECT seansının hemen akabinde gözlemlenen en yaygın yan etki kafa karışıklığı ve hafıza kaybıdır. ECT'nin ağır majör depresif bozukluk tanısı konan hamile hastalar için en az zarar verici tedavi yöntemi olduğu bildirilmektedir. ECT, çoğunlukla haftada iki-üç kez, hastalık belirtileri ortadan kalkıncaya dek hasta bireye uygulanır. ECT, kas gevşetici bir anestezik ile uygulanır. ECT, üç unsurun fonksiyonu olarak alt türlerine ayrılmaktadır: elektrot konumlaması, uygulamaların sıklık derecesi ve elektriksel uyaranın dalga şekli ("waveform"). ECT, kısa vadede genellikle frontal lob üzerinde antikonvülzan-tip etki göstererek ve uzun vadede, temporal lob üzerinde nörotropik-tip etki göstererek hastalığa müdahalede bulunur. (Derin) transkaniyal manyetik stimülasyon (TMS), beynin küçük bölgelerini uyaran invazif olmayan bir yöntemdir. TMS, 2008 yılında tedaviye dirençli majör depresif bozukluk vakaları için ABD "Food and Drug Administration" tarafından onaylanmış ve 2014 senesinde, yöntemin etkili olduğunu destekleyen kanıtlara ulaşılmıştır. "The American Psychiatric Association," "the Canadian Network for Mood and Anxiety Disorders," ve "the Royal Australia and New Zealand College of Psychiatrists" devlet kurumları TMS'nin tedaviye dirençli vakalar için kullanılmasına vize vermiştir. Fototerapinin mevsimsel duygulanım bozukluğu vakalarında, hastalık belirtilerinin şiddetini, geleneksel antidepresan ilaçların gerçekleştirdiği ölçüde azalttığı düşünülmektedir. Bir araştırmada, diğer mevsimsel olmayan majör depresif bozukluk vakalarında, standart antidepresan tedavisine fototerapinin eklemlenmesi etkili bulunmamıştır. Bir başka araştırmada ise, orta ölçekte bir etki tespit edilmiştir. Reiki ve "dans terapisi"nin ("dance movement therapy") majör depresif bozukluk üzerindeki etkisi hakkında kanaat oluşturacak yeterde kanıt günümüzde bulunmamaktadır. Majör depresif nöbetler, çoğu kez, zaman içerisinde tedavi uygulanarak ya da kendi kendine geçmektedir. Tedavi sırası bekleyen ayakta tedavi edilebilir hastaların %10-15'inde birkaç ay sonunda hastalık belirtilerinin azaldığı ve yaklaşık %20'sinde majör depresif bozukluk kriterlerinin tümüne girilmiş olmasından çıkıldığı
her gün yeniden tanıyın kendinizi! Başvurular Tabucchi, Antonio. Yolculuklar ve Öteki Yolculuklar. Can Yayınları, 2016. Fotoğraf, Vadiyi İzleyen Adam, Erişilen Tarih: 21.03.2017, https://projetointegral.files.wordpress.com/2011/12/risco31.jpg 3 Ömer Mesud TOKER 21302479 Türkçe 102 – 19 2. Ödev – Final Canım Anneme… O zamanlar daha küçücüktüm. Yaşım beşti ama yaptığım haylazlıklar hiç de öyle göstermiyordu. Yolda küçük bir farenin cansız bedenini görmüştüm. Belki hastalıktan ölmüştü belki de birileri ezip geçmişti, bilmiyorum. O anda, o farenin belki de bir bilye kadar peynir için ne zorluklara katlanıp onu alıp çocuklarına götürmek için mücadele verirken şu hayattan bir başına göçüşünü düşünüp onun haline acımam gerekirdi aslında. Ama benim aklımdan sadece, o fareden çok iyi ve etkili bir korkutma aracı olacağı geçiyordu. Onu gördükten birkaç milisaniye süre sonra farelerden çok korkan komşumuz Suna Teyze’ye kuracağım komplo çoktan kafamda hazırdı. Mahalledeki insanların dediği kadar varmışım gerçekten: Şeytan çocuk olsa ben olurmuş. İki gün boyunca fareyi bir poşette sakladım. Gerekli şartların oluşmasını bekliyordum. Suna Teyze bahçesindeki güzel çiçekleri sulamaya çıkınca planımı uygulamaya koyacaktım. Ve planıma sadık kalarak kafasına ip bağladığım fareyi onun ayağının üstünden hızlıca geçirdim. O çığlığı hala kulaklarımda yankılanır. Onun hamile olduğunu biliyordum ama bu kadar etkileneceğini düşünmemiştim. O gün beni dövmeni hiç unutmuyorum anne. Beni çok sevdiğin için çok yavaş vuruyordun bunu biliyorum. Çünkü bana tahtadan salıncak yaparken çivileri nasıl çaktığını görmüştüm. Bana vurduğundan çok daha hızlı çivilere çekiçle vuruyordun. Arkadaşlarıma babaları hep salıncak yapmıştı ama benim babam yapamıyordu. Bu aileyi geçindirmek için üç kuruşa inşaatta çalışıyordu. Bir gün orada çalışırken en üst kattan üstüne tuğla düşmüştü. Ben net olarak hatırlamıyorum o günleri ama o günden beri babam ne konuşabiliyor ne belinden aşağısını hareket ettirebiliyordu. Sen onunla hep ilgilenirdin. Hâlbuki çok sevdiğim kız kardeşimin doğumuna birkaç gün kalmıştı. Sen hep babamın ve benim yanımızdaydın ama. Ben sana herkesin bahçesinde salıncağı olduğunu söyleyince sen de yıkık dökük evimizin kapısının önündeki küçük şeker portakalı ağacına benim için salıncak yapmıştın. Tek dostum olan ağacıma bir de salıncak eklenmişti. Bu yüzden ben her şeye rağmen yine mutluydum. Hatırlıyor musun anne? Okula yeni başlamıştım. Okulun ilk günü beni okula bırakıp hemen fabrikaya çalışmaya gitmiştin. Bu sefer de sen ailemizi geçindiriyordun. Beni okutmak için yaptığını biliyorum bunları çünkü benim çalıştığımı görünce o dertli yüzünde güller açardı. Ödevlerime de hep yardım ederdin işten çok yorgun dönmene rağmen. Her neyse… İşte o ilk gün benimle dalga geçtikleri için o fakirlikten dolayı fazla büyüyememiş küçücük bedenimle üç kişiye karşı kavga etmiştim. Beni çok kötü dövmüşlerdi, senin bana vurman gibi değildi onlar. Kolum kırılmıştı ve her tarafım morarmıştı. Her tarafım çok acıyordu ama hiç ağlamadım anne. Çünkü orda ailemizle dalga geçmişlerdi. Ben buna öleceğimi bilsem bile asla izin vermezdim ki vermedim de. Sana o morlukları hiç göstermedim ve top oynarken kolumu kırdım dedim ama sen anlamıştın. Ama anne o gün sana yalan söylerken hissettiğim acıyı beni öldüresiye dövmelerinde bile hissetmemiştim. Ben ikinci sınıfa başlamıştım ama hiç arkadaşım yoktu kardeşim, sen ve portakal ağacım hariç. Babamla da konuşurdum ama o tepki vermezdi. Onun tepki verdiğini sadece ben sizden salıncak için yalvarınca görmüştüm. O tutmaya çalışsa da gözlerinden birkaç damla yaş akmıştı. Neyse… Sizin dışınızda kimsem yoktu ama siz bana yetiyordunuz. Hele sen anne… Bakımı çok zor bir kocayla, haylazların haylazı bir oğlanla ve küçük bir kız çocuğuyla uğraşıyordun fabrikanın seni her gün daha da yaşlandıran işlerinin yanında. Seni görmek, senin her zaman arkamda olduğunu bilmek bile bana yetiyordu. Derslerim de çok iyiydi o dönem. Hocalarım beni çok seviyordu. Ta ki o malum olaya olana kadar. Okuldan en sevdiğim ders olan matematik sınavından yüz aldığımı öğrenmiş bir şekilde sevinçle eve dönüyordum. Yaklaştıkça yükselen dumanların kokusunu da almaya başlamıştım. Sesler geliyordu, yakınlaştıkça fark ettim ki evimiz yanıyordu. Herkes kalorifer kullanırken biz soba kullanıyorduk. Ve sobadan dolayı evde yangın çıkmıştı. Ama sen, kardeşim ve babam çoktan gaz zehirlenmesinden dolayı benden ayrılmıştınız zaten. Sizin cansız bedenlerinizi hemen çıkarmışlar o yangının içinden. Şimdi de evi söndürmeye çalışıyorlardı. Ben gelir gelmez ağacıma baktım çünkü komşular sizi çıkardıklarını söylediler. Ağacım küle dönmüştü ama bu beni çok üzmemişti. Çünkü sen hala arkamdaydın anne. Bu üzülmemiş halim sadece birkaç dakika sürdü. Artık her şeyi öğrenmiştim. Sizi fermuarlı paketlerin içinde götürüyorlardı. Ben size son bir kez bakmak istedim. Ateş hiçbirinize dokunmamıştı; senin yüzünde benim okulda olduğumu bilmenin mutluğu, kardeşimin yüzünde her zamanki tatlılığı ve güzelliği, babamın yüzünde ise gözyaşları vardı anne. O belki de sobadan gaz yayıldığını anlamıştı ama iş işten geçmişti. Hepinize sarıldım. O zamana kadar hiç ağlamamıştım anne. Çünkü seni de o kadar sıkıntı çekmene rağmen hiç ağlarken görmemiştim. “Ağlamak kötü bir şey mi”1 anne? Ama bu seferlik izin ver anne, çünkü bu sefer sana yalan söylediğim zaman duyduğum acının kıyaslanamaz derecede çok daha fazlasını duyuyorum anne. “Şimdi acının ne olduğunu gerçekten biliyordum.”2 Suna Teyze’yi korkuttuğum fare gibi artık tek başımaydım ve yanımdaki tek şey bu acıydı anne. 1 José Mouro de Vasconcelos, Şeker Portakalı 2 José Mouro de Vasconcelos, Şeker Portakalı İŞTE BUNLAR HEP SEVGİDEN… Severek başlamalıyız her güne,ufukta beliren gün ışığı eşliğinde.Sınırı yoktur sevginin ve sevmelerin.Dini,dili,ırkı ve rengi de yoktur.Bazısının kara bir kediye gönlü düşüverirken bazılarının da kar beyaz boncuk gözlü kadife tüylü olanına gönlü düşüverir.Baktığın yerden gözlediğin açıdan düşer gönlüne güzel olan.Mavi Gözlü Dev’in yüreğine düşen Piraye gibi… Sorgusuzca kabul etmekle başlar ikinci safha.Her ne giyerse giysin,her ne takarsa taksın gönlünüze düştü ya bir kere artık ondan ötesi yoktur.Kafese de konsanız,okyanuslarda da gezinseniz fırsatını bulup Himalayaların Hindistan’da yer alan parçasında da olsanız gönlünüzün düştüğü yerdesiniz,yerdeyiz.Kimi zaman gelen bir telefonu sadece ‘efendim’ demesini duymak sarsıntıda olan duygularınızı , özleminizi az da olsa yumuşatıverir.Aylarca görmeyip sevdiğinizin dokunuşuyla yazılan kalemden okunan mektup , saçınızı okşadığı parmaklarıyla kapatılan zarfı açmak;tüm mesafeleri ,kırgınlıkları,acıları dindirmeye az da olsa fayda sağlar.Özlemin yoğunluğu,şiddeti artık esas sarsıntı kadar değil artçı sarsıntılar kadardır. Esas seviyorsak,has seviyorsak her şey yoğun ,her güzel şey gönlünün düştüğü yerde,en güzel yemek beraber yediğiniz yemek olarak kalır.Aşık olmanın kalıbı ölçüsü yok tıpkı aşk mektubunda olmadığı gibi.Nazım Hikmet diyor ya : ‘sana yazdıklarımın hepsi aşk mektubu’ ne de güzel dökülmüş kaleminden güzel ülkemin yasaklı şairliğini yaşamış olan güzel yürekli adamı.Duvarlarla örsünler etrafımızı , gün ışığı tepeden sızabilsin sadece , diner mi hiç içinizdeki (içimizdeki) has olan sevgi,aşk… En güzel yaşananı da birbirini olduğu gibi kabul etmekten geçen aşktır.Sorgusuzca değiştirmeye çalışmadığın,çeşitlendirerek seversek işte gerçek sevgi olur aşk olur.Hem de ne güzel olur kızıl saçlı güzel gözlü Piraye gibi… Her koşulda yıllarca beklemek ufacık bir umut dahi olsa.Kirli çorabına,çamaşırına şikayet etmeden sevdiğin giydiği için dokunmak alıp kucaklayıp götürmek.Hepsi seversek olur.Güzel şeyi böyle sevebilmek sevilebilmek. Bazen sadece kahveyi yudumlamayı seversin,kimi zaman çayı karıştırmasını,kiminde de sigarasını parmaklarının arasındaki tutuşunu.Elinde çatalı gezdirmesi bile güzel gelir.Bu renk saç da bir Piraye’ye bir bana, sarı saç da bir Nazım’a bir de ona yakışır.Sevmediğin sigaranın kokusunu bile o seviyor diye ses etmeden üstüne sinmesini beklersin.Acı midene dokunuyordu hani? Yok canım eskisi kadar değil der, gözünün içine baktığında midenin yanması geçiverir.Soğuğa dayanamazdın hani? Yaşım ilerledikçe alışıyorum der,soğuk kırışıklıklara da iyi geliyormuş dersin.Cildimi de dinçleştirdi der tutarsın yüreğinin düştüğü adamın elinden.İşte bunlar hep sevgiden aşktan… ‘ Karıcığım, Bu kaçıncı mektup,hesabını şaşırdım.Kabil olsa sana her gün mektup yazacağım.Kısa kısa,acele acele bir şeyler söylemek,bir şeyler konuşmak artık öyle eskisi gibi mektup yazmaya elim varmıyor.Neden? Belki çok yakındasın,seslensem duyacaksın,belki sana büsbütün kavuşmak ihtimali kendim de farkına varmadan yer etti kafamın içinde. Hasan Ferid’e opera tercümesinin parasını sana bir an evvel göndermesi için yazdım.Bir daha,bir daha yazacağım. Annem bana sulu boya gönderecekmiş,guvaş boya,kumaş üstüne resim yapmak için.Eğer sana verdiyse benim pipoyla birlikte hemen bana yolla.Vermediyse al, gönder bana.Çünkü yağlı boyalarım bitti.Kumaş çok fazla yağlıboya yiyor. Hasretle yolunu gözlüyorum.’(Nazım Hikmet,s.261) Bu kadar yoğun sevgilerin,aşkların tükenişi nasıldır?Acı mıdır?Yakıcı mıdır? Yoksa öldürmez süründürür mü? Onca yıl sevmeler ,acılar, beklemeler ,fedakarlıklar hepsi nasıl bir anda gözden çıkar? Ya kızıl saçlı, ela gözlü,altın bakışlı Piraye…Onca yıl bekleyişleri,şehir değiştirmeleri dokunamadan,sarılamadan sırf biraz da olsa umut var diye yıllar yılı yol gözlemesi.Sırf Piraye mi? Tabii ki değil ne ilktir ne de son olacaktır.O sadece içimizden bizden birisi okadar.İnsanın gönlü nasıl kayar bir başkasına ? hani en güzel çayı o içerdi?Hatta Cemal Süreyya’nın dediği gibi : ‘açık çay içerdi demli olunca bardağın diğer tarafından beni göremezmiş’ Bu derece severken ,bu kadar birbirimiz için olduğumuzu düşündüğümüzde aramıza dikenli telleri nasıl örüyoruz? Biliyor musunuz bazen ellerimizle çekeriz o dikenli telleri aramıza.Nasıl mı? Olduğu gibi kabul etmeyerek,bizim istediğimiz kalıba sokmaya çalışarak o hırsla gözlerimizi kör ediveririz.Her güzelliği unutur arkeolojik kazı çalışmalarına başlamış bulunuruz.Fakat yanlış yerde ,yanlış ruhta ,yanlış bedende.Acımasızca yaparız hem de bunu geçmişiyle acıtırız,irdeleriz bıdı bıdı yeriz.Seviyoruz ya oda seviyor ya sanki tapu sicilinde birbirimizin kaydını almış gibi davranırız.Eklentiler yapmaya çalışırız karşımızdakinin isyanını görmezden gelerek.Yerli yersiz eleştiriler,kabullenmemeler de cabası.Tam biz bunlarla yoğun uğraşlar içindeyken bir başka sevgi peşinde koşan koşmasa bile bizim bıraktığımız tahribatı onarmaya çalışan birileri mutlaka gelir.Bu arada biz yoğun arkeolojik kazı çalışmalarıyla meşgulüzdür. Ne içilen açık çay kalır,ne ince belli bardaktan izlenen suretler.Kayıp gitti ya işte esas sarsıntı ozaman başlar.Bazen de hiçbir şey yapmadan gidi verir gönlünüzün düştüğü.Her biri yaşanılması muhtemel olaylardır.Giden sebepsizce gider,kalan da sabırla yıllarca bekleyebilir.Belki bir tahta bavulda yıllar yılı biriktirilen mektuplara bakar.Nazım gibi Piraye gibi sevgi sorgusuz sualsizliktir.Esas sadakattir. Sabırla yıllarca yol gözlemek olmasın,sevilen sevildiğini bilsin mektuplar tahta bavulları beklemesin, yastık altlarında yüreklerimize tekrar dokunsun.Cemal Süreyya gibi gelsin açık çay içsin.Nazım Hikmet gibi sevsin sevilsin.Sevgiyle kalın.Sevgiyle kalalım Nazımlarda,Pirayelerde… KAYNAKÇA Nazım Hikmet(Ran).’Piraye’ye Mektuplar’.Der.Mehmet Fuat.İstanbul:Yapı Kredi Yayınları,Ocak 2014. Alperen Özzeybek BÜYÜK HAYALLERİN BÜYÜK İNTİKAMI Küçüklüğümüzde boyumuzdan büyük hayaller kurarak büyürüz. Her çocuk büyüyünce isimlerinin insanların ağzından düşmeyeceğini ve herkesin ileride onlar hakkında övgüyle bahsedeceğini düşünür. Çocukken kendimizi gerçek dışı hayallerimize öyle inandırırız ki herkese ne kadar büyük bir insan olacağımızı iştahlı iştahlı anlatırız. Herkes de bizi pohpohlamaya devam eder. Peki kaç çocuk o görkemli hayallerini gerçeğe dönüştürüyor veya büyüyünce yine aynı şekilde onlara inanmaya devam ediyor? İleride diğer herkes gibi reklamlarda gördüğümüz bir sürü gereksiz şeyi almak için, sabah belki de sevmediğimiz bir işe gidip akşam döndüğümüzde o dev hayallerimiz hâlâ yerinde duracak mı? İhtiyacımız olmayan şeyleri alarak kendimizi avutup mutlu olduğumuzu sanıyoruz. İçten içe hayatın tekdüzeliğine sinirliyiz ama bunu kendimizden bile saklamaya çalışıyoruz. Neye kızgın olduğumuzu fark etmeden yaşayıp gidiyoruz. Tyler Durden’in yaptığı haklı konuşmadaki gibi: "Televizyonla büyürken milyoner, film yıldızı ya da rock yıldızı olacağımıza inandık, ama olmayacağız. Bunu yavaş yavaş öğreniyoruz ve o yüzden çok çok kızgınız” (Dövüş Kulübü, 1999). Kimse hayatının başarısız ve sıradan olduğunu kolay kolay kabul etmez çünkü her insan hayata hiçbir sıkıntısının olmayacağı büyük hedeflerle başlar. Sonuçta hiçbir çocuk işsiz kalmanın veya düşük maaşla çalıştırılan bir işçi olmanın hayalini kurmaz ama bu durumda olan milyonlarca insan var. Çocukluktan kalma bu düşler ve yaşanılan hayatlar arasındaki uçurum eminim birçok kişinin içini kemiriyor benim içimi kemirdiği gibi. Kendi büyük hayallerimi düşünüyorum. O hayallerde insanların duvarlarına posterimi astığı bir basketbol oyuncusuydum ya da en kötü ihtimalle basketbol sayesinde geçinen biriydim. Fakat tabii ki hayat planlarımın yakınına bile uğramadı diğer bir sürü kişinin hayallerini ziyaret etmediği gibi. Daha önümde hayatın yüzüme güleceği günü bekleyebileceğim uzun bir süre olsa da yolum hemen hemen çizildi bile diyebilirim. Yüksek ihtimalle, okuduğum üniversiteyi bitirdikten sonra önce askerlik, devamında uzun bir iş bulma süreci ve hayatımın çoğunu geçirip köle gibi çalıştırılacağım bir iş hayatı... Kendimi ara ara mutlu sansam da ben küçükken sıradan milyonlarca mühendisten biri olacağım diye hayal etmemiştim ya da ömrümü, tüm öğrendiklerimi zaten sayamayacakları kadar paraları olan şirketlere daha fazla para kazandırmak için kullanacağımı. Bu fedakârlığımın karşılığında cebime biraz para koyacaklar ve ben de bu parayla televizyonda görüp ihtiyacım olmayan bir ürünü alıp mutluyum diye kendimi kandıracağım. Belki de iş stresinden veya şehirde yaşayacağım geçim sıkıtıntısından bana bile ait olmayan bir iş uğruna sağlığımı da feda edeceğim. Tabii ki istisnalar vardır, gerçekten o hayalini kurduğu başarıya veya hayata ulaşan kişiler ama hayalindekini yaşayamayanların sayısıyla karşılaştırırsak olası sonumuz belli gibi. Peki büyük bir basketbolcu olma hayalime geri dönersek tam olarak ne oldu o hayale? Dövüş Kulübü’nü izlediğim gece cevabını kendimden sakladığım bu soruyu da sordum. Zaten cevabını içten içe biliyordum da sadece düşünmeyi tercih etmiyordum. Bir umut belki düşünmezsem unutulur, silinir gider diye hayatımdan. Tyler Durden’ın verdiği cesaretle açık açık düşündüm bunu. Tüm o hayaller paramparça olup bir kısmı kıskançlığa bir kısmı da hayal kırıklığına dönüşmüştü. Artık başarılı genç bir basketbolcu gördüğümdeki hissiyatlarım, o kıskançlık duygularım acınacak hâldeydi veya bir basketbol maçı izlesem ve kazandıkları ün ve parayı düşünsem kendi yaşamımı küçümseme duygumun verdiği acı tarif edilemezdi. Ben bu sporu ne kadar sevsem de ileride benim bu sporla ilgilenecek zamanım olmayacak ama basketbol oynayarak benim hayalini kurduğum hayatı yaşayan insanların varlığı beni hayattan uzaklaştırmaya devam edecek. Çocukken ne kadar inandıysam bazı şeylere o kadar sert ve acımasız şekilde bana geri döndü. Birçok insanın en derin öfkelerinin de çocukluğundaki hayallerine kendini fazla kaptırmasından geldiği kesin. Tabii, hayatın acı gerçeklerini kabul etmesi hiçbir zaman kolay olmamıştır. KAYNAKÇA Fincher, David. Dövüş Kulübü. 1999. Twentieth Century Fox. Film. Geçmiş Miyiz Gelecek mi ?Interstellar, Türkçe'si “Yıldızlararası” bana göreyse bir tutam geçmişin geleceğe yansıması. Çatlak bir yüzyıl dehasının, anlatılması bir o kadar kolay ve bir o kadar da zor kavranılası fikrinin eseri. Yıl 1905. Kimisi devrimle uğraşırken, kimisi zevkleri için yaşarken bir adam 4.boyuta adımını attı. 4.boyut herkesin varlığını kabul ettiği fakat belirli bir keseye konulamayan “zaman”dır. Zaman bir köprü, bir araç ve de her şeyi ilerleten bir buton. İnsanları durmadan fotoğraf çekmeye odaklanan bir fotoğraf makinesi olarak düşünelim. Bir de videoların nasıl işlediğini anımsayalım. Videolar milyonlarca fotoğraf karesinin hızlı bir şekilde ekrana yansımasıdır. Yani videoyu video yapan aslında o hızdır. Bizi biz yapan da zamandır. Bizim her anımız,her nefes alışımız, ufacık bir hücremizin ufacık bir hareketi bir fotoğraf gibi var. Bunlar zaman olmadan sadece fotoğraflar, video değil.Zaman hız,yer çekimi,kütle gibi etkenlerle değişebilen bir kavram. Bu özelliği nedeniyle yapılan deneylerin amacı; onu kontrol edebilmek yani bir zaman makinası ortaya koyabilmektir. Oysa ki zaten basit ölçüde zaman makinalarımız var fakat tek fonksiyonlu sadece geleceğe gidebilen. Filmde de olduğu gibi Mr.Cooper için geçen 1 ay Dünya hayatında 70-80 yıla bedel. Geri döndüğünde aslında geleceğe gitmiş olmuyor mu ? Ama bence sadece geleceğe gidilebilme hep böyle olmayacak. Bana göre filmlerde anlatılan ve gördüğümüz uzaylılar aslında biziz.. Mısır piramitlerinin mükemmel özelliklerini öğreten bizleriz, Yunan matematiğini ve eskilerin mükemmel mimarilerini sağlayan da aslında biziz, bizim çocuklarımız. Ama neden daha belirgin değil mi ? Çünkü insan 3 boyutu kavrayabilecek 4.boyutu hissedebilecek şekilde yaratılmıştır. Sonsuz zamanda yapılan bu sıçramalar eminim çoğu zaman yok oluşlara veya delirmelere yol açmıştır. Aslında aramızdaki bir delinin gelecekten gelmiş olma ihtimali sizce yok mu ? Bu zaman makinasının bu kadar basit olmamasının sebebi ise zaman sıçramaları ve zamanın kendi içindeki uyumluluğu. Uyum bozulursa elektrik fişimiz çekilmiş gibi hepimiz sadece bir karede kalırız ve o uyum kendine yeni bir uyum bulana kadar o şekilde kalırız. Bunun farkına varmamız sadece hissederek gerçekleşebilir. Nasıl mı? Dejavu.Dejavu insanın gelecekten bir parça anıyı yaşadığını hissetmesi gerçeğidir. Dejavu olduğunu düşündüğünüz bir anda, tüm konsantrenizi toplayarak kendinize ne gördüğünüzü sorun. İç ürpertici olacak ama o zaman sıçramalarını hissedeceksiniz. Çünkü dejavu aslında o zaman uyumsuzluklarında durmamız gerekirken, kontrolden çıkarak devam eden zihnimizin, zaman devam etmeden biraz öncesini, zıplama öncesini görmesine yol açar. Bunu şöyle açıklayabiliriz. Bankaya gittiğinizi düşünün,aklınız boş, ne yapacağınız biliyorsunuz fakat tam o sırada silah sesi duydunuz ve banka soygunu gerçekleşti. Size sonradan neyi hatırladığınız sorulduğunda en net silah sesini duymadan önceyi anlatabilirsiniz. Zıplama öncesini görmek gibi. Filmde ise bu olay, 4. hatta 5. boyutu bizim kavrayabileceğimiz bir boyuta düşürmek ve geçmişe mesaj gönderebilmek anlamında yapılmış. Film izler gibi, her an bir video klibine alınmış odalardan oluşuyor ve hepsine zamanın değiştiremediği yer çekimi sayesinde mesaj gönderme olanağı sağlanıyor. Bu bakımdan Ekvator hep ilgimi çekmiştir. Ufacık bir çizgi nasıl suyun dönüş yönüne etkileyebilir diye. Belki de o yer çekiminde suyun dönüşüyle değil de başka bir yolla bize gönderilen mesajları çevirmemiz mümkün olur.Sonuç olarak toparlamak gerekirse, zaman bizi biz yapan temel parçalarımızdan birisi.Kara delikler, solucan delikleri, zamanın göreliliği bizi bir üst milenyuma taşıyacak gizli kavramlar. Bugün konuştuklarımız sadece fikirler üzerine olmasına rağmen, bence gelecekte daha elle tutular veriler elde edeceğiz fakat değindiğim gibi bence o noktaya geldik ama gelecek olarak biz miyiz yoksa başkalarının geçmişi miyiz bundan emin olamıcaz.Caner SezginerNejat YILMAZ “Alışılagelmiş” Düzen Günümüz dünyasının bir başka deyişle küreselleşen dünyanın hayatlarımıza getirdiği kalıplardan hepimiz mustaribiz. Her geçen gün daha da etkilerini gösteren yeni dünyanın kime yarayacağını henüz çözebilmiş değilim doğrusu. Biz “sade” insanlara mı yoksa her geçen gün ceplerini doldurmaya devam eden para babalarına mı? Üzücü olan nokta şu doğrusu; zenginleşen toplumların kaymağını üst kesim yerken aşağılarda birileri fikir savaşları veriyor. Peki bizi aydınlığa çıkaracak olan hangisi? Daha çok fikir üretenlerin, okuyanların ve tartışanların safında olmak mı yoksa paranın cazibesi mi? Bu sorular kendi içimizde bir şeyleri sorgulamamıza sebep olmuştur sanırım. Eminim bir gün düzen değişecekse bu bilimin ışığında ve “herkesin” birleşmesiyle beraber gerçekleşecektir. Bilim, ilim ve fen hepimizin bu topraklarda ezelden beri aşina olduğu kavramlardır sanırım. Bir gelenek olarak, gelmiş geçmiş ne kadar üst akıl varsa ülkede hepsinin gelişmek için şifresi bu kavramlardı. Peki ama kaçı gerçekten bunu istiyordu? Kaçı gerçekten düşünen ve kendi doğrularını kendisi tayin eden toplumun isteğini sürüyordu? Emin olun neredeyse hiçbiri diyebilirim. Bunun nedeni çok basit dünya hiçbir zaman sorgulayan birey istemez veya hiçbir zaman bilimi insanlık için kullanan birey istemez. Belki de diyeceksiniz yahu sen de ne kadar pesimistsin? Korkarım bunun kötüyü çağrıştırmakla pek de bir ilgisi yok, aklı mantığı yerinde olan ve olayları dürüstçe yorumlayabilen her insan bu gerçekleri görecektir. Ülkemizdeki duruma da göz atacak olursak aynı sonuç bizi bekliyor olacaktır. Türkiyeli bilim insanları ve akademisyenlerin özgür bir ortamda çalışma yürüttüklerini söylemek gülünç olur doğrusu. Ne zaman ki bu gençliği yoğuran kesim sesini biraz yükseltecek olsa ya da gençliğe doğruları göstermek isteyecek olsa para babaları tarafından susturulur. Bu dünyada zengin ve fakir savaşı olarak bilinir. Aslına bakarsanız tam tersinde işliyor bence durum. Zenginler akıl fakiri, fakir diye adlandırdığımız kesim ise yürek zenginidir. Düzen bu şekilde değişir mi? Zor. Düşünen, sorgulayan kesimi bastırdığımız ve topluma onları öcü gibi gösterdiğimiz sürece taşlar yerinden oynayamayacak gibi gözüküyor. Emrah Serbes’in de Üst Kattaki Terörist adlı hikâyesinde bahsettiği şekliyle, üst kattaki “terörist” mi yoksa toplumun bel kemiği mi? Bir de buradan bakmak gerekir diye düşünüyorum. Küreselleşen dünya diyoruz, daha da ceplerini doldurmak isteyen para babaları diyoruz fakat kendimize dönüp çok da bakmıyoruz doğrusu. Diyeceksiniz bizim ne suçumuz olabilir ki? Ne yazık ki bir nebze de olsa suçumuz olduğunu düşünüyorum. Birbirimizden uzaklaştığımız sürece, ortak sorunlarımıza ortak çözümler aramadığımız sürece karşı tarafın güçlü hegemonyası altında ezilmek kaçınılmaz olacaktır. Peki bunun yerine biz ne yapmayı tercih ediyoruz? Birbirimize sıfatlar takarak “sen ve ben” diye yaşamaya kalkıyoruz. Bu ayrışmalarımızın sebebi kimi zaman ideolojik olabilecek kadar derin, kimi zaman ise cahilliğin getirdiği herhangi bir çatışma kadar yoz olabiliyor. Üstte de bahsettiğim gibi Emrah Serbes’in hikâyesine geri dönmek istiyorum. Hikâyede işlenen genelleştirme ve bunun kaçınılmaz getirisi olan ötekileştirme yani ben, sen olma durumu bizim ülkemizin belki de dünyanın yegâne sorunudur. Peki, kendimi tekrarlayarak, bu durum kimi mutlu ediyor veya şöyle sorayım kimin cebini daha çok dolduruyor? Galiba sorunun cevabı oldukça açık. Biz birleşmedikçe, beraber kafa yorup üretmedikçe düzen düzülmeye devam edecektir. Küreselleşmenin dillere pelesenk olduğu bu günlerde, bizler tarafımızı seçmek zorundayız. Kim olacağız? “Biz” mi yoksa sen, ben, o mu? Yol açık ve sade bence. Bizler üzerinden çıkar sağlama derdinde olan para babalarına boyun eğmemek bu işin temelidir. Şikayetçi olduğumuz düzenin değişimi ancak asıl sorunu tayin ederek kafa patlatmaktan geçer. Yani demek istediğim o ki birleşirsek ve bunu bilimin çatısı altında yaparsak düzenin belini de kırabiliriz. Dilara Güven YANI BAŞIMIZDAKİ KABUS İskender, her şeyi unutmaya başlayan eşine fotoğraflar aracılığıyla anılarını hatırlatıyor. İskender’in yüzündeki umutsuz ifade içimizi burkuyor. Hastalık ve ölüm her an sevdiğimizi, en yakınımızdakini bizden alabilecek durumda ve biz bunun pek de farkındaymışız gibi yaşamıyoruz. Çoğu insan bu durumun kendi başına gelebileceğini aklının ucundan bile geçirmez. İskender de hayatı boyunca yalnız yaşamış, ailesi tarafından terk edilmiş bir adam ve hayatı boyunca belki de tek güvendiği insanı,eşini, hiç beklenmedik bir anda, beklemediği bir şekilde kaybediyor. Evim Sensin, aslında bize aile sevgisinin ne kadar önemli olduğunu ve ölümün zamansız bir şekilde insanların mutluluklarını bölebileceğini gösteriyor. Bu dünyada belki de her insanın hissetmesi gereken en büyük ve en önemli sevgi aile sevgisidir. Bir insan ilk sıkıntılarını ailesiyle yaşar, ilk sevgiyi ailesinde tadar ve hayatı ailesiyle öğrenir. Bence bu ilklerde ailenin sevgisi bir çocuk için çok önemlidir. Yanımızda bizi seven, bize güvenen ve yaptığımız şeyin sonucu her ne olursa olsun yanımızda olacağını bildiğimiz insanların olması bize huzur ve güven verir. Bu huzur ve güven de doğal olarak hayatımıza yansır. Bir insanın karşılıksız olarak bu sevgiyi hissedebilmesi ve hayatında onu çok seven insanların olduğunu bilmesi belki de yaşayabileceği en güzel histir. Bu his, insanın hayatı boyunca karşılaştığı zorluklarla mücadele edebilmesi için çok güçlü bir dayanaktır. Kendimden örnek vermek gerekirse, baba ve kız ilişkisinin çok farklı olduğunu herkes bilir, ancak bizim babamla aramızdaki diyalog çok farklıdır. Her hatamda ve başarımda beni asla yalnız bırakmayacağını bilirim, o benim için babadan çok arkadaştır, sırdaştır. Bu yüzden, herhangi bir konuda tökezlediğimi hissettiğimde aklıma hep babamın ne olursa olsun yanımda olacağı gelir. Hele bir de babamla o konu hakkında konuştuğumda kuş gibi olurum, kendime güvenim yeniden gelir, çünkü tek bir kelimesi bile bana çok büyük bir güç verir. Filmde bir tarafta ailesinin onurunu kırdığı halde ailesi tarafından affedilebilecek kadar çok sevilen bir kız görüyoruz, bu kızın babasıyla ilişkisi benim babamla olan ilişkimi hatırlatıyor bana. Diğer tarafta ise tarafta ise küçük yaşta annesine “Ne olur beni bırakma anne!” diye yalvardığı halde annesi tarafından terk edilen bir erkek... Her ilişkide terk edilme korkusu yaşanır, ancak bence bu iki karakterin yaşayabilecekleri terk edilme korkusunun aynı olması mümkün değil. Sonuç olarak annesi tarafından bile terk edilmiş bir insan başka biri tarafından niye terk edilmesin ki? Bu soru mutlaka aklını kurcalar bir insanın. İskender de bu korkuyu yaşayan biridir ama sevdiği insanla bu korkunun üstesinden gelir, ancak sevdiği kadın hastalanarak bütün her şeyi unutmaya ve yavaş yavaş ölmeye başlar. Yaşadığımız kötü anıların silinmesi elbette ki güzel bir şeydir, boş vakitlerimizde bizi rahatsız eden pişmanlıklarımızın, kafamızı kurcalayan geçmişimizdeki kötü olayların zihnimizi rahat bırakmasını kim istemez ki? Ancak bununla birlikte en güzel anılarımızın da silinmesi korku filminden başka bir şey değildir bana göre. Çok değer verdiğimiz bir insanın bizi hatırlamadığını ve asla hatırlayamayacağını, biz onu çok severken onun bize sadece boş gözlerle baktığını düşünecek olursak, durumun sevdiklerimiz açısından ne kadar can yakıcı olabileceğini daha iyi anlayabiliriz. Unutan kişi için bütün sevdiklerini ve güzel anılarını unutmanın çok kötü bir durum olduğu açık, ama bu anları unuttuğunun farkında bile olmayacak, çünkü bir süre sonra unuttuğunu da unutacak. Bu yüzden asıl acıyı o güzel anları unutmayanlar ve sevdiği insanın gözlerinin önünde ölmesini izleyenler yaşar bence. Evim Sensin, bir kez daha hayatın ne kadar acımasız ve kısa olduğunu hatırlattı bana. Şu hayatta hiç bir şey hislerimizden, duygularımızdan daha değerli değil. Sevdiğimiz insanlarla güzel anılar yaşamak varken küçük kırgınlıklarla harcanamayacak kadar kısa ömür. Bu gerçeği hiçbir zaman unutmamalıyız ve sevdiğimiz insanlara yaşatabileceğimiz kadar çok mutlu anlar yaşatmalıyız. En azından sonradan pişman olmamak için… KAYNAKÇA http://www.haberturk.com/kultur-sanat/haber/791685-evim-sensin-bondu-gecti TÜRKİYE’DE DUBLAJ SANATI Dublaj, İngilizce ’den dilimize geçmiş bir sözcük. “Duble etmek” yani var olanın ikincisini yapmak anlamına geliyor. Dublajın bir sanat olmadığını, sadece var olan sanatın farklı dillere tercümesi anlamına geldiğini düşünenler olabilir. Fakat bana kalırsa, ortaya konan sanat eserinin farklı dillerde de ana dilinde yarattığı çağrışımları ve duyguları uyandırması bağlamında dublaj tıpkı edebi çeviriler gibi bir sanat ürünü sayılabilir. Tiyatrocu ve dublaj sanatçısı Burcu Başaran’ın bir röportajını okuma fırsatım oldu. Röportajında Türkiye’de dublajın ne durumda olduğuna, dublajın tarihçesine ve dublaj sanatçılarının durumlarına değinmiş Burcu Başaran. Bu yazımda onun röportajından izlenimlerimi paylaşacağım. Türkiye’de dublajın tarihçesi epey eski. Eskilerin Türk filmlerine uzanıyor. O zamanlarda dublaj daha zor ve bir o kadar da saygın bir iş olarak görülürmüş. O zamanlar günümüz teknolojisi olmadığı için dublajlar makaralı bantlara yapılırmış. Ayrıca herkesin elinde fotokopi ile çoğaltılmış metinler olmadığı için herkes kayda ezber girer ve birinin dili sürçse veya repliğini unutsa çok geriden tekrar başlanmak zorunda kalınırmış. Bu sebeplerden ötürü dublaj sanatçılığı çok saygın ve üstat işi olarak görülürmüş. Bugün, dublaj yapmak teknoloji ile belki daha kolay, ama dublajın en az orijinali kadar efektif olmasını sağlamak teknolojiyle bile rahatça aşılamayacak bir meydan okuma. Burcu Başaran, dublaj esnasındaki ortamı anlatıyor. Tekniğin öneminden bahsediyor. İyi bir dublaj yapmak için tanrı vergisi bir sesin yanı sıra iyi bir eğitim de gerekiyor. Çünkü yetenekler, doğru eğitimle şekillendirildikleri takdirde tüm potansiyellerini açığa çıkarabilirler. Burcu Başaran’ın değindiği önemli bir nokta var Türkiye’deki dublaj sanatçılığı için. Yakındığı durum; “piyasacı” diye tabir edilen dublajcıların türemesi. Maalesef, dublaj sanatçılığı bu işi yapanları geçindirecek kadar kazandırmıyor. Durum böyle olunca da sürekli yeni filmlerde, reklamlarda, tanıtımlarda dublaj yapmak isteyen insanlar doğuyor. Daha çok iş, o kadar çok para demek çünkü. Bu durum dublajın kalitesini etkiliyor elbette. Stüdyodan stüdyoya koşuşturan “piyasacı” dublaj sanatçıları bu yoğun tempoda canlandırdıkları karakterle bütünleşemiyor. Bir sahnede dünyası başına yıkılmış, acılı bir babayı canlandırırken beş dakika sonra şen şakrar bir reklam filmine geçmek karakterle bütünleşmeyi neredeyse imkânsız kılıyor. Burcu Başaran, bu kadar sık ve farklı projelerde dublaj yapanların üzerinde çalıştıkları her bir filmin karakterleriyle bütünleşmeye çalışmalarının psikolojik rahatsızlıklar yaratacağına inanıyor. Tiyatro ile kıyaslamak gerekirse, oyuncular karakterleri ile bütünleşmek için uzunca bir prova sürecinden geçiyorlar. Duyguyu, çağrışımı yansıtmanın yolu buradan geçiyor çünkü. Ama dublaj az kazandıran bir iş olunca, “Olabildiğince çok proje yapayım daha fazla kazanayım” düşüncesi doğuyor. Gitgide “sanat”, “işe” dönüşüyor, estetik kaygı yerini maddi kaygıya bırakıyor. Bu durum da, izleyicileri orijinal dilde izlemeye yöneltiyor. Peki ya orijinal dilinde izleyemeyen seyirciler? Kalitesiz yapılan dublajlara mahkûm oluyorlar.Günümüz dublaj sanatçılarına eskiden verildiği kadar değer verilmemekte, yeterince saygı gösterilmemekte, bu da kalitesiz “piyasacı” dublajcıların doğmasına ve kalitesiz dublajlara sebebiyet vermektedir. Günümüzün yaşayan efsane dublaj sanatçıları bu durumu açıkça dile getirmektedirler. Kişisel olarak en beğendiğim dublaj sanatçılarından Uğur Taşdemir, izleyiciyle buluşturduğu sayısız kahramanın karşılığını alamadığından yakınmaktadır. Hatta üzülerek, sıkça film dublajı yapmak zorunda kaldığını bile ifade etmiştir. Pek çok alanda olduğu gibi, günümüz kapitalist düşüncesi işleri daha ucuza yaptırma uğruna emek, saygınlık, sanatçı kişilik gibi kavramları hiçe saymıştır. Dublaj sanatının kaliteli icra edildiği, sanatçılarına da gereken saygının ve emeklerinin karşılıklarının verildiği bir dünyada buluşmak dileğiyle… Kaynakça: http://blog.milliyet.com.tr/AramaBlogger/turkiye-de-dublaj-sanatcisi- olmak/Blog/?BlogNo=525230 http://aykutugur.blogcu.com/turkiye-de-dublaj-sanati/2555086 Gonca Sude Kıvrak SEVMEK Mİ, SEVİLMEK Mİ? Hayatım boyunca varlığından emin olduğum bir şey varsa o da hislerimdir. Bize ödünç verilen şu birkaç milyon nefesin içine duygularımızdan başka sığdıracak bir şeyimiz yok. Sevdiğin birinin yüzünde beliren gülümsemenin verdiği huzuru hangi mücevher, hangi makam ya da kaç lira verebiliyor? Ya da seni seven insanların yanında olmasının verdiği güveni ve huzuru dünyanın neresinde bulabiliyorsun başka? Geçtiğimiz günlerde Amélie Poulain'ın Masalsı Kaderi isimli filmi izledim ve filmin sonuna geldiğimde bu sorularla kafa kafaya vermiş düşünüyorduk. Hayattaki bütün detayları severek yaşayan bir Fransız kızın hikâyesi beni içinden hiç çıkamayacağımı sandığım bir ikilemin ortasına atıverdi. Hayatta en iyi yaptığı şey sevmek ve en aç olduğu şey de sevilmek olan bu kızı izledikçe kendime sordum: Sevmek mi büyük marifet, sevilmek mi? Zamanla kendime bu sorunun cevabını kendim verdim. Ne sevmek ne sevilmek…. En başta sevgiye duyarlı olmalı insanın kalbi. Sevmek güzel bir alışkanlıktır. Dediklerine göre sevgi can suyuymuş bütün çiçeklerin ve yeşertirmiş kurak kalpleri. Kalbin her gün atması için güzel bir bahanedir sevmek. Bencil insanlara göre değildir. Fedakarlık ister. Kendinden eksiltmektir. Paylaşmaktır hesaplamadan. İstesek o kadar kolaydır ki birini ya da bir şeyi kalbimize sığdırmak. Bir kitabı sevmek, anneyi sevmek, nisan ayını sevmek… Sevmeye bahane çok ama farkında olan yok. Ne gözler gördüm kimseye sevgiyle bakmamış. Çok insanla konuştum kimseye ağzından “seni seviyorum” sözcükleri dökülmemiş. Onlara göre de birilerini sevmek dünyanın en güç işi ama onları bunun için suçlayamam asla. Yadırgayamam kurak kalplerini. Çünkü biliyorum ki her ne kadar inkar etsek de bencil varlıklarız. Önce sevilmeyi bekliyoruz belki de sevmek için. Hiç sevilmeyen biri sevmeyi nasıl göze alır? Sürekli kalbimden verirsem başka kalplere, bana ne kalır sonunda? Sevilmek ender bulunan bir alışkanlıktır ve sevmekten daha zordur. Kimilerine göre şanslı insanların işiymiş sevilmek. Başkalarının duygularını kontrol edemediğimiz gibi başkalarının bizi sevmesini de sağlayamıyormuşuz ne yazık ki. Kimileri sessizce köşede beklermiş sevilmeyi. Kimileri ise kendilerince ellerinden geleni yaparlarmış bir çift sevgiyle bakan göz için. Sorumluluk istermiş bu yüzden sevilmek. Başkaları tarafından yönetilen hislere bu kadar muhtaç olmak ne kadar acı ve ne kadar çaresizce. Ben bu çaresizliklerle dolu fikri kabul etmiyorum. Çünkü kalbimin anahtarlarını başkalarına vermeye hazır değilim. Bence sevilmek başkalarından beklediğimiz bir yardım değil. Eğer koskoca dünyada hiç beni seven yoksa ben kendimi severim. Hatta bu hayatta bir insanın sevdiği ilk kişi kendisi olmalı. Böylece ilk kendisi tarafından sevilmeli insan. Çünkü bir kere sevgiyle tanıştık mı sevmek de Gonca Sude Kıvrak sevilmek de aynı kolaylıkta. Bu iki eylemin birbiriyle olan bu anlaşmasını fark ettiğimiz an çözdük demektir sevgi denen bilmeceyi. Belki de herkesi sevdiği halde hiç sevilmeyi tatmayan bir kızın öyküsünü izlerken ağlamamın sebebi kendimi o kızın yerine koymamdı. Sadece kendimizi sevmek ve kendimiz tarafından sevilmek kadar basitken hayatın şifresi çok daha uzaklarda aramamıza üzüldüm belki de. Amélie Poulain farkında değildi ama ben farkındayım bu hayatta sevilmenin de sevmenin de birbiriyle yarışacak son ikili olduğunun. Birbirlerini tamamlayan iki eylemin bizi biz yaptığının da farkına vardım zamanla. İşin esası sevgiyi bilmek ve öğrenmek. Sevgi denen panzehir ile tanıştık mı çözümü olmayan hiçbir sorun yok bu hayatta. Doğuştan yeşermeye meyilli kalplerimizi sevgiyle suladığımızda açacak içimizdeki çiçekler ve meyve verecekler başka kalplere. ŞADİYE ŞEYDA İNCE Yanılsama O, benim sol kulağımı çaldı. Ben onun sağ gözünü aldım. O benim on dört dişimi sakladı. Ben onun dudaklarını diktim. O benim kıçımı bile haşladı. Ben de onun kalbini tersyüz ettim. O benim karaciğerimi yedi. Ben, onun kanını içtim. — Savaş. İlk insanın dünyada yaşamaya başlamasından beri bildiği, yaşadığı, yaptığı, verdiği mücadeledir savaş. Kendinden bile daha iyi bilir savaşın ne olduğunu, neler getirip götürebileceğini. Çünkü bu dünyaya gözlerini açtığı ilk andan beri insan yaşamak için kendiyle, diğerleriyle, doğayla hep bir mücadele içerisine girmiştir. Girmek zorunda kalmıştır. Dünyada kalıcı bir tür olarak varlığını artık kesinleştirdikten sonra ise işler değişiyor işte. Çünkü sadece yaşamak yetmez, güçlü yaşamak daha önemlidir artık. Güç için, refah için, arzuları ve idealleri için savaşmaya başlar. Zaten ideallerin, fikirlerin insanlardan daha değerli olmaya başladığı bir dünyada para, kaynak ve daha da gelişip güç sahibi olmak için öldürmek ve ele geçirmeye çalışmak kaçınılmazdır. Bazen diyorum ki, işte böyle varoldu insanoğlu ve gelişti. Ama bu gelişme savaşı da acımasızlığı da artırdı. Dünya savaşları, iç savaşlar milyarlarcasının kellesini uçurdu tek tek. Mertlik bozulup meydan savaşı bitince nükleer ve biyolojik savaşlar insan hayatını hiçe saydı. “İnsan yaşamı ölçüt olmaktan çıktığından bu yana, artık hiçbir şeyin ölçütü kalmadı(1).” Böyle kıyımlardan sağ çıktıkları için şanslı mı yoksa tanıklık edip fiziksel ama en çok da duygusal yara aldıkları için şanssız mı olduklarına karar veremediğim binlercesi de yaşamaya devam etti, belki ileriyi düşünmeye çalışarak, susarak. Ama suskunlukla geçiştirmeye çalışmayanlardan birisi İkinci Dünya Savaşına tanıklık etmiş Nobel ödüllü yazar Elias Canetti. Bu kitlesel eyleme tanıklığın sonucu Kitle ve İktidar’ı yazmış kendisi. Fakat bu kitabı yazdığı dönemde başka edebiyat metni yazmamak için “Notlar” tutmuş. 1942-1972 arasındaki notlarını birleştirdiği kitabı İnsanın Taşrası ise kendi ifadesiyle “bilinçli bir yaşamın otuz yılı”nı, “her tümcede kendi anına çok yakın ve sonuçta bir insanın gerçeğini içeriyor.” Kendisinin savaşa tanıklık etmesi ve Yahudi kökenli bir Alman vatandaşı olması hasebiyle dağınık ve çeşitli konu ve kişilerle ilgili notlarının içinden savaşı ve ölümü seçtim. Çünkü nasıl yazarın dönemini düşündüğümde aklıma Nazi Almanyası, Japonya’ya atılan atom bombasından başka bir şey gelmiyorsa bugünümüzü düşündüğümde de aklıma Suriye İç Savaşı’ndan, terrör örgütlerine verdiğimiz savaştan başka bir şey gelmiyor ne yazık ki. Canetti’nin ifade ettiği gibi, “İçinde yaşadığımız dünyanın durumunu göremeyenin o dünya üzerine yazacak hemen hiçbir şeyi yoktur(2).” Gerçek savaşı tam olarak yaşadığımı söyleyemem herhalde. Ama Ankara’da canlı bomba patlattıklarında, 15 Temmuz darbe gecesinde üstümüzden jetlerle geçip bize uzak sayılmayacak yerlere bombalar yağdırdıklarında evimdeydim ve duydum savaşın sesini, korktum. Bunlar da savaş; iç savaş, ülkemizde yıllardır sürdürülen gerilla savaşı ama ben bunların hiçbirini şimdiye kadar bilmiyordum, yani yaşamamıştım bu kadar yakından. Burun buruna gelmemiştim. Şimdi düşünüyorum çözüm için. O kadar insanın düşünüp de bir sonuca varamadığı, ulaşamadığı barışı düşünüyorum. Bu dünyanın her bir köşesindeki bütün çatışmaları bitirecek, akan kanı, dökülen gözyaşını durduracak, insanları ölmekten de sürünmekten de kurtaracak bir şeyler işte. Belki de düşünmüyorum, artık vazgeçtim düşünmekten. Çünkü insanlık göç etmiş, geleceğimiz kıyıya vurmuş. Çünkü geleceğimizde bile sadece savaş görüyorum. Uzaya da çıksak, galaksilere de yayılsak savaşırız biz; tıpkı Star Wars’da kurgulandığı gibi. Zaten insanlar için artık savaşmamak gibi bir şey söz konusu değilken bir de gelecekte geçen savaş temalı filmler yapıyoruz. Oyunlarda savaş var. Yazar Uluslar birbirlerine, her defasında ikişer aylığına olmak üzere, birbirlerine yüksek mevkideki görevlilerini ödünç verebilmeliler; ve bu kişiler yolculuk etmek, aynı konuşmaları çeşitli dillerde yapmak, savaşı ve barışı yataklı vagonda halletmek zorunda kalmalılar. (Canetti, 99) böyle bir not düşmüş ama böyle bir şey olsa bile sanmıyorum barışın mümkün olacağını. İnsanlardaki güç algısı değişmedikçe ve güçlü olmak için mücadele etmeye devam ettikleri sürece, insan hayatını ölçüt almayıp saygı göstermedikçe barış hiçbir zaman mümkün olmayacak. Çünkü güç beraberinde köleliği de getirir. Bunun nedeni hiçbir şeyin zıttı olmadan varlığının insan tarafından ayırt edilememesi. Güçlüsündür çünkü diğerlerinden daha çok paran vardır, daha çok kaynağa sahipsindir, çünkü bunlara sahip olduğun için diğerlerine hükmedebilirsin, insanlar hükmetmene izin verir vs. Herkesin eşit olduğu bir yerde sınıflardan bahsedilebilir mi? Ama eşitiz desek bile hangi toplum olursa olsun sınıflar vardır. Çünkü paraya, güce insan değer verdikçe, bunlar için savaştıkça ve buna ulaşınca diğerlerinden ayrıcalığın var sanırsın ve insanlar da sana öyleymişsin gibi davranırlar, onlar senin sahip olduğuna sahip olamadıkları için. Ama bu demek olmamalı ki insan öldürmeli, ona zulmetmeli. Kafadadır güç, sınıflar ayrımı ve hepsi sadece birer illüzyondur bizi yanıltan, ardındaki insan gerçeğini görmemizi engelleyen. Bilmiyorum bütün bu savaşlar, çatışmalar bir gün tamamen son bulur mu. İnsanlar kendi ülkelerinde, topraklarında birbirleriyle ve diğerleriyle saygılı bir şekilde bir arada yaşabilirler mi? Açıkçası bu konu hakkında bir umudum yok. Bu dünyada sadece parça parça olmuş topraklarda ve devletlerde ayrı ayrı yaşayabilirlermiş gibi duruyor. Birlikten uzak, ülke ya da millet olarak sadece kendi menfaatlerini gözeten ve birbirleri üzerinde üstünlük kurmaya çalışarak geçireceklermiş gibi hep. Kaynakça: (1)Canetti, Elias. İnsanın Taşrası. İstanbul: Sel Yayınları, 2015. Baskı. (2)Canetti, Elias. Yazarın Uğraşı. “https://www.aymavisi.org/Edebiyat/Yazarin%20Ugrasi%20-%20Elias%20Canetti.html” adresinden alınmıştır. BANA BİLMEDİĞİM BİR ŞEY SÖYLE “Halbuki bir sabah erken uyanınca Balkona çıkmak da güzel.”(Ne Tuhaf, Sabahattin Kudret Aksal) Zaman ne de çabuk geçiyor. Ya da geçmiyor o kadar mühim değil. Yaşlanmaktan mı korkuyoruz yoksa yaşayamamaktan mı? Anlamaktan mı korkuyoruz yoksa anlamak istemeyişimizden mi? Görmemezlikten mi geliyoruz yoksa görmek mi istemiyoruz? Yazmaktan mı korkuyoruz yoksa yazdıklarımızın gerçek olmasından mı? Uyumaktan mı korkuyoruz yoksa uyanamamaktan mı? Bildiğimizden mi korkuyoruz yoksa bizi korkutan şey mi bilmemiz? Yoksa hepsinin cevabını biliyor muyuz yoksa henüz bulamadık mı? Biraz yardıma kim hayır der. Uzun bir yolun bir kısmını geride bırakırken mi sevgiyi tattık yoksa sevgiyi geçtiğimiz yollarda mı bıraktık? Hayat hayat dedik de hep sözde mi kaldı? Ya da söze dökülemedi de içimizde mi kaldı? Yaşadığımızı fark etmedik mi sandık yoksa fark ettik de yaşamak mı istemedik, yaşamaktan mı korktuk? “Ne tuhaftır ömrümün sonuna kadar Kelimelerle yaşamam.”(Ne Tuhaf, Sabahattin Kudret Aksal) Bu kadar sözde kalmamız “Ne Tuhaf” değil mi? Kim bilir kim içinden ne yaşar da yaşamazlıktan gelir ya da öyle davranır. “Ne Tuhaf” değil mi dışarda hava günlük güneşlikken içerde sağanakların selinde boğulan duyguların kağıtta kalması. “Ne Tuhaf” değil mi kalemlerin dilini bilen onca insanın sadece kendi duygularını yansıtabilmesi ve bizlerin belki o yazılardan daha ağırlarını içimize kazıdığımız gerçeği… “Dalmış gitmiş işine beriki Vız gelir çarşı türkü vız gelir Çocuksu bir bakış gözlerinde Bir başına rıhtımda oturur Ne geçer içinden bilinmez ki”(Denize Karşı, Sabahattin Kudret Aksal) Güler misin ağlar mısın demeyeceğim. Ağlamak da gülmek kadar zor. Yapamadıklarımızı veya yapmayacağımızı düşündüğümüz şeyleri zaman öldürme bahanesinin arkasından, küçük bir çocuk gibi izliyoruz. Her şeyin farkındalığına ihtiyacımız var. Ne kadar açgözlüyüz sadece her şeyi istiyoruz değil mi? Bir ömür küçük tahtalardan ev yaptık, her küçük yemin yakaladığı balığın bir sonraki yem olması gibi kocaman bir amaç edinmeye çalıştık, sonu gelmedi. Bir nokta koymamız gerekirken üç nokta koyduk hep. Yahu garip değil mi bu kadar aç gözlüyken her şeyi isterken bir şeyi bile elde edemedik. Yarım metrelik kağıtlarda sıkıştık… Buruştuk… Kaybolduk… Bulunduk dedik, çöp olduk… “Bu şiirin ilk mısrası Senin için yazıldı Bilinmez kimi düşüneceğim Gel de inan şimdi sen Aşk şiirine” (Aşk Şiiri, Sabahattin Kudret Aksal) Sevmeyi, nefes almaktan çok istedik, o kadar sıradanlaştırdık ki alamayanların tesellisi olduk. Bir kelimeyi çok sevdik, o cümlede “çok” olduk, “fazla olduk”. Aşk dedik, 3 kelime geldi dilimize, ne tesadüf yazarken 3 harfte, 3 kelimede kalemde durduğu gibi durmadı. Yeri geldi o kadar zor geldi ki yazması, söylemeyi düşünemedik bile, belki de düşünmek bile istemedik. “Ne Tuhaf” değil mi her şeyini yazdığın kağıt o duyguya yetmedi sayfalar oldu, sayfalar oldu kitap… Basamadığın kitabın mıydı yoksa duyguların mıydı bastıramadığın… Hepsini yazdınız yazdınız da ne oldu peki? Nerede şimdi onlar? Buldunuz mu, yazdığınızla aynı mı kafanızı kaldırdığınızdaki dünyayla her şey? Değil. Bir Orhan Veli olamadınız ama anladınız mı onun mısralarını. Ne yazdınız onca sene. Ya da onca sene size ne yazdı? Var mı cevabınız? Evet, tam beklediğim gibi. Yaşamak ne de güzel şey. Bunu nasıl gösterirdim sizlere bilmem ama nasıl yazardım biliyorum. Çünkü ben de sizler gibiyim. Yazar çizerim anca, keşke bağırsam haykırsam ama nerdeee.(!) Çiçekler, kuşlar, böcekler çizdik insanların gözüne ama hiç gerçeğini hissettik mi? Hiç gerçeği korkmadan hissettik mi? Hiç korkmadan kalktık mı masadan yaşamak için? Dışardaki güzellikleri içimize çektik mi? Ne bizi bu kadar kapatan? Ne bizi bu kadar içimize çeken? Ne bizi bu kadar tuhaf kılan? Yazmanın cazibesi mi yoksa yaşamayı bilmemek mi? Çok geç midir bilmem ama yarın geç olmadan geldi mi hiç? Mert Ekrem Ünver 21201740 TURK 101-19 Kaynakça Aksal, Sabahattin Kudret. Ne Tuhaf. İstanbul: Yapı Kredi Yayınları, 7/2014. Yakamadığınız Cadıların TorunlarıTarih boyunca insanlar kendilerinden daha kudretli ve kutsal bir şeyin dünyayı sardığına inanmış, kimisi bu gücü tanrılaştırmış ve bir ilah olarak görüp tapmış, kimisi büyü adı altında öğrenmek ve sergilemek için arayışlara girişmiş. Bu uğurda, inananlar kutsal kitaplarda buldu cevaplarını; bazıları İncil, Tevrat, Kur-an gibi geniş kitlelere seslenenleri tercih ederken bir grup nesilden nesle aktarılan Gölgeler Kitapları’na sordu sorularını. Ancak rasyonel düşünce ve bilimin ipleri eline almaya başladığı bugünlerde en inançlı ailelerin çocukları inanmayı bıraktı; Salem cadılarının, Druid büyücülerinin kalplerindeki büyü ışığı sönmeye başladı. Yüzlerce yıldır yasak bir kelime gibi fısıldanan, inanılmayan büyü, insanlığa küstü. İnsanlar bilimsel düşüncenin de etkisiyle yalnızca görülenin, kanıtlanmış olanın varlığını kabul edip, taptıkları gücün varlığını unutmaya başladılar. Yalnızca bütün kalbiyle inanıp; bıkmadan, yılmadan ona ulaşmaya çalışanlar şahit olabildi; insanlara, bitkilere, hayvanlara, ruhlara yayılan gücün varlığına.“Okült, Cadılık ve Büyü” kitabında büyünün varlığına dair kanıtlara değiniliyor. Bu kanıtlar Yontma Taş Devri’nden kalma bir mağaradan olabildiği gibi günümüz dünyasına da farklı bir açıdan bakıyor. Okuduğumda gözlerimi açan bu kitap üzücüdür ki yalnızca arayışta olan insanların kullandığı bir araç olmaktan öteye gidemiyor. Oysa bu kitabı benim gibi zaten inanlardan ziyade şüphe duyan, kararsız insanların; yüce bir gücün varlığını mutlak bir şekilde reddedenlerin okuması gerekmez miydi? Sonuçta “Yalnızca gördüğüme ve kanıtlara inanırım.” diyen onlar değil mi? Ama bu kişiler pozitif bilim kabul edilmediği için bu tarz şeyleri okumayı reddediyor. Toplumun pek çok sorunu olsa da, en büyük sorunların temeli olan saygısızlık bu gibi insanların kişiliğine yapışmış durumda. Cadıların, büyünün hala var olduğu söylendiğinde göz devirip dalga geçmek yerine onlara anlatılanları dinleyip, ikna olmazlarsa araştırma yapmaları daha “insani” bir çözüm olmaz mıydı? Dünya geneli görmezden gelse de büyünün, büyücülerin ve cadıların köklü bir geçmişi var.Geçmişte cadılar inançları uğruna yakıldı, ölürken attıkları çığlıklar çocuklarının, torunlarının kulaklarına kazındı. Onlardan yüce bir güç olmasını kabullenemeyen insanlar büyüyü yeryüzünden silmek için tüm güçleriyle çalıştılar. Yüzeyde başarmış görünüyorlar üstelik. Sokakta birbirinden her açıdan farklı on insana “Büyüye inanıyor musunuz?” diye sorarsanız, muhtemelen on tane “Hayır.” cevabı alırsınız. Eğer çok şanslıysanız içlerinden biri size “Evet.” cevabı verebilir. Evet, insanlar reddediyor, cadılar hiç var olmamış, büyü yokmuş gibi davranıyorlar ama bu herkes geçmişi unuttu demek değil; biz, yakamadıkları cadıların torunları, hatırlıyoruz. Hiçbirimiz büyünün içine doğmadık. Ailesinden öğrenenler de çok yok ortalıkta. Kendi adıma konuşabilirim ki ergenliğe girip benliğimin, dünyanın farkına varmaya başladığımda, sorgulamayı öğrendiğimde çocukluğumdan beri beni kolladığına inandığım gücü aramaya başladım. Arayışlarım beni kitapta da bahsi geçen paganizme yönlendirdi. Paganizmin dallarını öğrendim ve Vika (Wicca) dinini keşfettim.Bu konudan pek bahsetmesem de biri açıklamamı istediğinde veya “Cadı mısın şimdi, büyü mü yapıyorsun?” gibi sorular sorduklarında araştırmalarımda okuduğum bir cümleyi alıntılıyorum: “Cadıların Vikan (Wiccan) olma gibi bir yükümlülükleri olmadığı gibi, Vikanlar genellikle cadıdırlar.” Bu ikinci sorularını tekrarlamalarına neden oluyor genelde. Büyü yapıyor muyum? Evet.Büyü denince akla kaynayan kazanlar, lanetler, latince haykırışlar, voodo bebekleri, kanlı bıçaklar, hayvan kurbanlar geliyor. Vikanlar olarak biz, 13 adet ilkeyi benimsiyoruz ve bu ilkeler yalnızca insana değil, hayvanlara, bitkilere, çevreye zararı da engelliyor. Büyü dediğimiz şey nasıl işliyor peki? Genelde mum yakıp önünde oturuyoruz ve meditasyon yapıyoruz, bumeditasyona neredeyse her zaman bir dua dahil oluyor, bazen tütsüler ve kurutulup yakılmış otlar da eklenebiliyor. İslam’da namaz kılmak, Hristiyanlıkta kiliseye gitmek neyse büyü de bizim için öyle. Yine de özgür bir şekilde, alacağım tepkiden çekinmeden Vikan olduğumu söyleyemiyorum hala. Bu yüzyıllardır insanların bilinçaltına yerleştirilmiş algı yüzünden böyle. Eskiden cadı olduğunuzu söylerseniz insanlar sizden korkarmış, şimdi dalga geçiyorlar. İki türlü de inanç özgürlüğümüz kısıtlanıyor ve çevreye açılamaz oluyoruz. İnsanlar bilinmeyenden korkarlar, cadıların hala var olduğuna inanmamayı tercih ediyorlar, dalga geçmeleri de bu yüzden. Sanki reddederlerse var olmayacakmışız gibi. Oysa yapmaları gereken tek şey birkaç kitap okuyup cadıların anlatılanlarlahiçbir alakalarının olmadığını anlamak. Yaşadığımız toplumun bunu yapmayacağının bilincindeyim ama toplum değişsin veya değişmesin, son cadı nefes almaya devam ettiği sürece o kutsal gücün silinmesine izin vermeyecek. Naz ŞenolKaynakça : Christopher Dell / Okült, Cadılık Ve Büyü –Resimli TarihSessizliğin SesiKaranlığı ışığın, düzensizliği düzenin yokluğu olarak tanımlayabiliriz fakat sessizliğitanımlamak bana kalırsa bu kadar kolay değildir. He ne kadar dilbilim açısından bu kelime “sesinyokluğu durumu”na karşılık gelse de, ben bunu oldukça yetersiz bir tanım olarak görüyorum. Işıkkavramını ele alın mesela. Farklı frekanslı dalgalar farklı ışıklar, ışığın yokluğu ise karanlığı yaratır.Bu ışıkların bir nevi izdüşümü ise renklerdir. Bu noktada her frekansa renk atayabilir, bununötesinde ise ışıksızlığa yani karanlığa da bir renk atayabiliriz. Bu atamamızın doğal sonucu olarakışık ve ışıksızlık bir ikilik olmaktan çıkıp bir bütünün parçası olur. Karanlığa karşılık gelen rengin,yani siyahın, yeri ne kadar doldurulamaz ise sessizliğin izdüşümünün yeri de o denli doldurulamaz.Dilin acizliğidir ki ışık ve renklerde olduğu gibi sesin izdüşümü için ayrı bir kelimebulunmamaktadır. Haliyle bu izdüşümünün varlığı biraz daha soyut kalmıştır. Bu nedenle sesinizdüşümünü yapılandırmacı bir yaklaşım ile incelememiz daha makuldür. Bunu yapmak için sesindengi ışığı inceleyelim. Fiziksel bir kavram olarak karanlık, ışığın yokluğudur. Buradan renkkavramına geçtiğimizde ise karanlık, bize bir renk sunar. Bu izdüşümü aracılığıyla bir bütünlüğeulaşan ışık, kullanıcısına, özel olarak sanatçıya, daha geniş bir yelpaze sunar. Haliyle bir yoklukdurumu olarak bulunmaktansa siyah, her renk kadar mevcuttur. Ses için de böyledir durum. Fizikselnicelik olmaktan çıkarken ikiliğini kaybeder ve bir bütün yelpazesine girer ki bana kalırsasessizliğin sesi en önemli seslerdendir. Hatta ona olan sempatim, siyah rengine olan sempatimdenbile ötedir. Herhangi bir şekilde müzikle uğraşmış biri, zaten sessizliğin müzik karşılığı susunönemini anlar zaten. Kendini bütün seslerden ayıran bir cazibesi vardır. Öyledir ki standartsimgelemede bile başka bütün seslerden farklı bir sembolle gösterilir. Hatta sessizlik, siyah rengininötesinde sunandan çok sunulana yöneliktir bence. Ne zaman ki sessizliğe maruz kalsam, düşüncelerakmaya, çağrışımlar uyanmaya başlar. Bir üst bilince ulaşmış gibi hissederim. Tabii ki sessizliksunulduğu uzamda bulunan diğer öğelerle zihni yönlendirir. Müzikte bir takım enstrümanlarınsessizliği, algınızı o bestede daha önce dikkat dahi etmediğiniz melodilere, tonlara, ritimlereyöneltir. Bir kütüphanenin sessizliği ise o anki uğraşınızın içerisinde zihninizin özgürce dolaşmasınısağlar. Bence sessizliğin müziğini yazarken de John Cage'in yaratmak istediği etkilerden biri debuydu. İzleyiciye bir sunumun ortasında düşünmeleri için ayrılmış bir beş dakikadır. Tabii uzamgereğince performansın kalanı bilincin akışı üzerinde etkili olacaktır. Sessizlik, haliyle performansınkalanından etkilenen zihnin kendi ürününü ortaya çıkarır. Ortaya çıkan öznel düşünce örgüsü herdinleyici için performansın bir parçasıdır haliyle. Nasıl her beste öznel ve belirli etkilere hakim isesessizlik de aynı kalıplar içerisinde performansın düşünce dünyasındaki karşılığını tamamlar.Sadece ve sadece izleyicinin öznel bilinç akışı ile oluşmuş bir kısmı sunuma dahil eder.Bir adım ileri dahi giderek söyleyebilirim ki fiziksel nicelik olarak sessizlik, kendi içerisindeöne çıkar. Tabii burada sessizliği sessel bir hiçlikten ziyade sessel bir istikrar olarak düşünmeliyiz.Huzurlu bir müziğin karakteristiklerinden biridir aslında istikrar. Ritmik ve tonal istikrar, sadelikçerçevesinde bulunurlar. Aslına bakarsanız sessizliğin müziği de bu karakteristik dahilindedir.İstikrarın en saf halidir. Hatta ve hatta katlanılmaz gürültüye maruz kaldığım ve sadece sessizlikistediğim zamanlar kendimi müzik dinlerken bulmuşumdur defalarca. Bu tarz durumlarda müzikbenim gözümde sessizliğe en çok yaklaşabildiğimiz noktadır yani amaç sessizlik olduğunda sesinen beşeri hali olan müzik sadece o yönde bir araç olarak kalır. Müzik, bir anlamda, sessizliğeulaşmaya en yakın olduğumuz noktadır.Baran ZadeoğluDeniz Yüksel 10.10.2016 İZMİR’İME YOLCULUK Cuma günü dersler bittikten sonra bir coşkuyla valizimi hazırladım. Burada yıkamaya biraz üşendiğim için kirlilerimi koydum. İzmir’e dönüyorum. Yanımda eski bir dost, Bilge Kağan. Özel biri. Küçüklüğünü bilirim onun, en masum olduğumuz zamanları hatırlarım. Küçükken ailelerimizle yaptığımız uzun otobüs yolculukları akıllara geliyor... E tabii o zamanlar herkes uçağa binemezdi. Biz de binemezdik. Şimdilerde uçak biletini önceden alırsan otobüsle neredeyse aynı fiyata denk geliyor. Bir detay vereyim, deli olduğumu sanmayın yalnız. Otobüs biletimi önceden aldım, uçakla arasında on lira bir fark vardı. Ya da deli olduğumu da düşünebilirsiniz, ama sadece canım istediği için otobüs bileti aldım. Bu seferlik biraz daldan dala atlayacakmışım gibi bir his var içimde. Çünkü ben de pek neyden bahsedeceğimi bilemez oldum. Sekiz saatlik bir otobüs yolculuğu ne kadar ilginç olabilir ki? Ama yine de, kafamda dönen soyut düşünceleri anlaşılır bir şekilde ve kendim gibi yazmaya çalışacağım. Çok şey birikti kafamda, bu ödevi yaptıktan sonra da yazmam gerekecek zaten. Belki bazı kırıntılar burada kalabilir ve bütünün anlamı olmayabilir. Tıpkı bir otobüs yolculuğundaki gibi. Gözünüzü kapattığınızda Ankara’dasınız, bir açtığınızda Afyon’da bulabilirsiniz kendinizi. Oraya hangi yolları takip ederek geldiğinizi bilemeyebilir, birbirinden bağımsız parçaları ilişkilendiremeyebilirsiniz. Bunu düşünürken asfaltın üzerindeki beyaz kesikli çizgiler size çağrışımlar yapabilir. Bir dolu, bir boş görürsünüz genellikle o çizgileri. Dümdüz bir yol ve sürekli devam eden bir örüntü. Sanki bir hipnoz etkisi yaratıyor. O anda belki de benim yaptığım gibi kendi hayatınızı bu yola benzeteceksiniz. Bol bol üç nokta koyarak gerçek dışı resimler çizerek ve anlayamadığınız, anlatamayacağınız duygularınız hakkında bir yazı yazmak için elinize kaleminizi alacaksınız belki de. Ama ne yazık ki, yanınızda arkadaşınız uyuduğu ve gece olduğu için siz de başınızın tepesindeki okuma lambasını yakmakta çekineceksiniz. Böylece yine çoğu zaman olduğu gibi dertlerinizi bir başkasına anlatmaya veya kendi başınıza düşünerek zamanınızı geçireceksiniz. Ben ise o ışığı açıp yazmaya başlayacağım. Tam o anda. Çünkü kendimi, kendime yazarken daha iyi anlıyorum. Bu yazıda Deniz Yüksel’le yüzleşirken belki siz de kendi isim ve soy isminizi taşıyan birinden parçalar bulabilirsiniz. Büyük ihtimalle bulabileceğinizi sanıyorum çünkü ben iki çizgi arasındayım. Hayatımda net olarak bir çizgiye vücudunu kusursuzca sığdırabilen nadir insan tanırım. Hepimiz biraz boşluktayızdır. Neyse, daha fazla zırvalamadan başlayayım. Saat 23:30. Yola çıkıyoruz. Ankara’nın ışıklarına bakıyorum. Bakanlıklar, Batı kültürünce inşa edilmiş bir cami (Vah vah, Batı’nın kötü yanlarını almışız, cami dediğin Doğu Mimarisinde olur!), parti genel merkezleri, alış- veriş merkezleri. Eskişehir yolunda Ankara’nın batı kapısı... Yapmacık, kasvetli, kara, Osmanlı mimarisi. Şu anlarda müzik dinliyorum. Kulağımda Athena’nın “Ses Etme” adlı parçası. Transeksüelleri konu alan başarılı bir klibi var. Dinlediğim o andaki mekân ve zamandan dolayı olsa ki, şarkı bana farklı şeyleri çağrıştırıyor. Bana Ankara’nın büyüklüğünü anlatıyor belki de. Benim bu saymış olduğum binalar arasında ne kadar küçük ve önemsiz kaldığımı bana hatırlatıyor. Kağan’la anlaşıyoruz, Afyon’a kadar ben cam kenarındayım, o yüzden her binaya dikkatlice bakıyorum. Herhalde etrafa bakınarak ve gözlerimi kapatmayarak kendimi küçük ve değersiz hissetmeye devam etmenin merakındayım. İzmir’i özlüyorumdur belki de. Burada kendimi küçük ve önemsiz hissederken, İzmir’de bunun böyle olmadığını hatırlıyorum. Evim Karşıyaka’daydı, okulum Göztepe’de. İzmir’in iki yakasında da kendimi güçlü hissediyordum. Hala güçlü hissediyorum. O yüzden Ankara’dan çıkarken kafamda planlar beliriyor. Güçlü olduğum yerlere gitmeliyim. İşte bu yüzden annemler henüz yatmadan onlara bir telefon açıp eve sabah sekizde değil de öğle vakti bir buçukta olacağımı söylüyorum. Ben söylemeden anlıyor zaten. “Evet, okuluma gitmem lazım. Oradaki insanların hayatımda çok payı var. Beni güçlü hissettiriyorlar. Onları çok özledim anne.” Telefondan sonra gözlerimi kapatmaya karar veriyorum. Derin hayallere dalmaya karar veremeden uyuyakalıyorum. Gözlerimi açtığımda, saat 02:30. Tekrar kapatıp tekrar açtığımda, 04:50. İki çizgi arası iki saat yirmi dakika. Mola zamanı ve Uşak’tayız. Canım ezogelin istedi, self servismiş gidip aldım ben de. Bol ekmek doğradım içine. Katık edeceğim. İzmir’e vardığımda kahvaltı etmeyeceğim sanırım, diye düşünüyorum. Tekrar yola çıktık ve yine iki çizgi arası uzun bir mesafe… Saat sabah 8 olmuş. Manisa’dan İzmir’e geçerken bir manzara vardır. Oraya vardığınızda İzmir’e vardığınızı anlarsınız. Oradayız. İçim bir hoş. Aklımda planım var. Bugün günlerden Cumartesi. Okulun dershane kursu var (temel liseden mezun değilim.) ve sekiz buçukta başlıyor. Ona yetişeceğim. Erken gitmem lazım, biyoloji tanrıçası ikinci saatten sonra ayrılacak. Yetiştim. “Ooo Deniz! Nereden geldin?” sorularına, “Biraz önce Ankara’dan geldim hocam.” diyerek cevap verince şaşırdılar tabii. Fizik Hocam şefkatli bir anne olarak kendisini annemin yerine koyarak bana biraz kızsa da, en çok onun mutlu olduğunu yeşil gözlerinin içine bakarken anladım. Burayı da ev gördüğümü söyledim. Anne koktuğunu söyledim. O anda orada bulunmak beni yakın bir zaman dilimine götürüp Ankara’da bir üniversitede öğrenci olduğumu anında nasıl da unutturdu. Sıcacık bir ortam, etraf arkadaşlarım ve tanrı/tanrıça bellediğim insanlarımla doluydu. Politeistim ama tanrılara ibadet etmem. Onların kulu, kölesi olmam. Tanrıların sözlerini sorgulamadan kabul etmem. Formülleri anlamadan ezberlemem. Tanrılara sorarım, danışırım. Hepsini çok özlemişim. Sarıldım. Bir an için kendimi bir çizgiye sığdırdım, gücüm geri geldi. Okuldan çıktıktan sonra Pasaport İskelesi’nden vapura biniyorum. Saat 12 olmuş. Babam muhtemelen iştedir, annem de evde beni bekliyordur. Kardeşim Ege, 8 yaşında. O bilmiyor geleceğimi. Kesin çok şaşıracak! Akşam anneannemler, babaannem, kuzenler geliyormuş. Anneanneme de Afyon’dan pişmaniye aldım. Eve gittiğimde kardeşime sarıldıktan sonra annemi kucaklarken “Önce bir eve uğrayayım dedim, şimdi de evime geldim.” diyorum. İzmir’e olan yolcuğum bu cümleden sonra tamamlanmış oluyor. En azından iki günlüğüne bir çizgiye, kendimi şişirip gerinsem de rahatça sığıyorum. Levent Berk Güngen İnsanoğlunun Maddi ve Manevi Gelişimi Birbirine Paralel mi? Dönem arası tatilinde, birkaç yıl süren onarımdan sonra kapılarını ziyaretçilere açan Ankara Anadolu Medeniyetleri Müzesi’ne yeniden gitme fırsatım oldu. Bu müzede Eski Taş Çağı’nda yaşamış ilk insanlardan başlayarak Anadolu’da yerleşmiş başlıca uygarlıklara ait eserler sergileniyor. Bu eserleri inceleyince, insanoğlunun gelişim süreci bende merak uyandırdı ve geçmişimize daha farklı bir açıdan bakmaya başladım. Bu gelişim sürecinin bence en dikkati çeken özelliği zaman tablosu. İnsanoğlunun gelişimi başlangıçta çok yavaş. Yüzbinlerce yıl süren bir Taş Çağı’ndan sonra insanın gelişimi birden hızlanıyor ve son on bin yıl içinde insanoğlu Ay’a gidecek kadar ilerliyor. Bence insanlığın gelişimindeki bu hız, yerleşik hayata geçilmesi ve onun sonucunda gelen rahatlık ile ilgili olmalı. Bütün zamanlarını avcılık ve toplayıcılıkla geçiren ilk insanlar yerleşik hayata geçince oluşan boş zamanlarında zekâlarını kullanıp yeni aletler geliştirmek için fırsat buluyorlar. Bu yeni icatlar da insanoğluna biraz daha fazla boş zaman ve yeni imkânlar sağlıyor ve böylece gelişim süreci kendini besleyerek hızlanıyor. Günümüzdeki bilgi patlaması da bu sürecin ulaştığı son noktadır. İlk Çağ insanıyla günümüz insanı arasında biyolojik açıdan fazla bir değişiklik yok aslında. Buna karşın manevi dünyalarımız çok farklı. Eski insanların manevi dünyalarının bize oranla daha zengin olduğunu düşünüyorum. On bin yılda bilimde çok yol katetmişiz ama buna karşın birçok şeyi de yitirmişiz gibi hissediyorum. İnsanlar, evrenin sırlarını açıklayamadıkları İlk Çağ’da anlıyamadıklarını tarif etmek ve yorumlamak için çeşitli mitolojiler oluşturmuşlar. Bütün doğa olaylarının açıklamasını mitolojide aramışlar. Bu inançlarla içiçe yaşamalarında günümüzde görülmeyen ve etkileyici bulduğum bir heyecan var. Günümüz dünyasında insanoğlu eskisi gibi olmasa da halen mitolojinin etkisinde. Okuduğumuz kitaplar ve izlediğimiz dizilerdeki dünyalar hep mitolojiden izler taşıyor. Öte yandan, biz günümüz insanları bu konularla sadece ilgileniyoruz; mitolojideki tanrılara benzer saygı duyduğumuz kahramanlar yaratıyoruz ama onların gerçek olmadığını biliyoruz. Böylece, eski dünyanın mistikliği bizde eksik kalıyor. Mitoloji konusuna benzer bir şekilde, insanoğlunun gelişim sürecinde teknolojik açıdan kazanımları olmasına karşın yitirdiği değerler de olmuştur. Bunun en belirgin örneği hızlanan hayatımızda kaybettiğimiz sakinlik ve huzur. Hayat hızlandıkça ve hırslarımız doymadıkça acelecilik doğamıza aykırı olsa da toplumlarımızda sıradan olmaya başladı. Ateşle oyanayan çocuklar gibi heyecanımızın ortasında tedbiri elden bırakabiliyoruz. Bu konu sırf bireysel düzeyde de değil. Geçmişte görülmemiş olanaklara sahip olunca tüm insanlık almış başımızı gidiyoruz. Küreselleşmeyle yayılan acelecilik ile dünyada hayat hızlanırken dünya küçülüyor olsa da bu yeni hayata ayak uydurmak zorlaşıyor; kendimizi kaybediyoruz. Daha önemli ve daha büyük şeyler yapmaya çabalarken, bu amaçlarımızın gerçekten bize yararlı olup olmayacağını sormayı ihmal ediyoruz. Elimize geçen yeni teknolojileri doğru şekilde kullanmayı bilemeden onlarla büyük hatalar yapabiliyoruz ve ağır bedeller ödüyoruz. Bu arada doğayı da hırslarımıza kurban ederek bu acelecilik ateşinde kendimizi yakıyoruz. Çıldıran yeni dünya düzenide insanoğlunun kendi kıyametine neden olmasıyla ilgili senaryolar arttı. Çok değil, daha birkaç kuşak önce böyle bir senaryonun oluşmasına olanak veremiyorduk. Günümüzde böyle tehlikeli bir dünya oluşturuyorsa “gelişmek” neye yarar? Bilime karşı sonsuz saygım olmasına rağmen, felsefi açıdan bilimin getirdiği sorumlulukları üstlenecek kadar geliştiğimizi düşünmüyorum. Günümüzdeki tedbirsiz ve duyarsız bu zihniyetin insanlık için “en gelişmiş” zihniyet olmadığı ortada. Sonuç olarak teknolojik üstünlüğümüze rağmen bugünün insanının eski zaman insanından üstün olduğunu düşünmeye cüret etmemeliyiz ve hatta atalarımızdan acilen (tekrar) öğrenmemiz gereken bazı dersler var: doğada belli başlı bir yerimiz olduğu gibi, hadsizlik ettiğimiz zaman “tanrıların gazabı” veya benzer kötü sonuçların geleceği gibi... Deniz Güçsavaş YAŞANANLAR VE HATIRLANANLAR Hayatımız hatırladıklarımızdan ibaret denebilir mi? Bir gün, bir hafta ya da bir sene içinde unuttuğumuz bir anı yaşamış sayılır mıyız? Evet, teknik olarak yaşadık lakin bir anlam ifade eder mi? Yaşıyoruz, hiç durmadan, ara vermeden devam ediyor hayat fakat gün sonunda elimizde yalnızca hatırlayabildiklerimiz kalıyor. Günler, aylar, yıllar geçiyor ve aslına bakarsanız çok azını yaşamış gibi oluyoruz. Az bir kısmını hatırlayabiliyoruz çünkü. Sürekli olarak bir şeyleri kayıt altına almaya çalışıyor, bunun için yeni yollar geliştiriyoruz. Unutmayı sevmiyor, daha doğrusu istemiyoruz. Günlük tutuyor; fotoğraflar, videolar çekiyor, bir yolunu buluyor ve önemli her anımızı kaydediyoruz. Bu çaba kimi zaman eleştirilse de, gereksiz sayılmaz. Evet, kaydetme hevesi içinde yaşadığımız ana odaklanmayı unutuyoruz kimi zaman ama kalıcı hâle getirmiş oluyoruz. Unutmamak, tekrar tekrar yaşayabilmek için bütün bu çabamız. Peki, bunun kolay bir yolu olsaydı, nasıl olurdu? Sürekli olarak bir kamera taşımadan kaydedebilseydik her şeyi? Düşünün, yaşadığımız her anı, gördüğümüz herkesi, tanık olduğumuz her dakikayı bir sistem kayıt altına alıyor olsa nasıl olurdu? Gözlerimiz mesela. Gördüğü her şeyi aynı zamanda kaydetse? İstediğimiz kadar izleyebilsek, tekrar tekrar yaşayabilsek, kaçırdığımız bütün detayları görebilsek… Kulağa güzel geliyor ama kaldırabilir miydik? Yoksa delirtir miydi bizi yavaşça? Güzel bir günü, bir saati her istediğimizde tekrarlayabilmek harika olurdu gibi. Olmaz mıydı yoksa? Geçmişe takılır kalır, ilerleyemez miydik, acaba? Peki, kötü anılar? Ya da anlamını irdeleyip durduğumuz ayrıntılar? Nispeten zayıf hafızalarımızla bile ufak, önemsiz ayrıntılar bizi deli edebiliyor, günlerce üstüne fazla düşünmemize, sinirlerimizin bozulmasına sebep olabiliyorken böyle bir imkânımız olsa iyice delirmez miydik? Her bölümü kısa bir film niteliğinde olan Black Mirror [Kara Ayna] isimli dizinin bir bölümünde insanların gördüğü her şeyi kayıt altına almalarını sağlayan bir teknoloji anlatılıyor. Bölümde bütün bu sorulara cevap aranıyor ve kulağa büyüleyici gelen bu teknolojinin aslında pek de büyüleyici olmayacağı gözler önüne seriliyor. Geçmişe saplantılı yaşayanlar, kötü bir günün ayrıntılarında boğulanlar… Kaydettiklerini izledikçe başka bir ayrıntıya takılıyor, başka bir şeye sinirlenmeye başlıyor odaklanılan karakter. Yavaş yavaş delirme söz konusu. Böyle bir teknoloji gerçek olsaydı, çoğumuzun benzer bir durumda olacağı aşikâr. Yaşadıklarını unutmayı kimse istemez. Birçoğumuzun en büyük korkusu bile olabilir bu, zamanla her şeyi unutmak, yavaşça silinmek… Tanık olduğumuz her şeyi kaydeden bir sistem bu korkuya kesin bir çözüm olabilir gibi dursa da böyle bir güç, böyle bir imkân pek de sağlıklı olmayabilir, özellikle de psikolojimiz için. Neşeli anları dönüp dönüp izleyebilmek, hiç unutmamak güzel gerçekten ancak böyle bir imkâna sahip olmak insanı hayatı geçmişte, bir kayıtta, bir nevi bir illüzyonda yaşamaya itebilir. Güzel anıları tekrar yaşayabilmek varken neden hayatın zorluklarıyla, dertleriyle uğraşalım ki? Geçmişe saplanmanın, hayatı devam ettirememenin sağlıklı olduğunu da savunamayız, bu çok açık. Sürekli aynı şeyleri izlemenin insanı delirteceği de ortada. Geri dönemez, bir şey düzeltemez, değiştiremezsiniz ancak durmadan izliyorsunuz. Düşüncesi bile iç bunaltıcı ve yorucu. Bu çıkarımlar ister istemez beni hayatı hatırladığım kadarıyla kabullenmeye itiyor. Evet, her şey zamanla silinip gitmese, daha çok yer açabilsem güzel anılara harika olabilirdi fakat fazlası tehlikeli. Ne kadar istemiyor olsak da unutmalı, unutabilmeliyiz. Geçmişte, anılarda boğulmaktan önümüzü göremeyecek hale gelmektense birkaç anıyı feda edebilir, yolumuza devam edebiliriz. Hayat gözlerimizin önünde akıp gidiyor; eski kayıtları izleyerek, her ayrıntıyı inceleyerek yaşayamayız, değil mi? Brooker, Charlie. Kara Ayna. 2011-. Netflix. Damla YALÇIN YENİDEN YEŞEREN UMUTLAR Uzun zamandır hayal kurmuyorum, kuramıyorum. Olmasını istediğim şeyleri aklıma getirmiyorum bile. Bazen zihnimde eski yansımaları beliriyor hayallerin ve bir an bile olsa mutlu oluyorum, fakat sonra etkisinden çıkartıyorum kendimi. Hayal kurmuyorum, çünkü korkuyorum ve hayal kırıklığı yaşamaktan yoruldum. Her kurduğum hayalin teker teker yıkıldığını, tabiri caizse ‘denize düştüğünü’ görmekten bıktım. İlk zamanlar ‘Bu olmadı, belki şu olur.’ diye kurduğum hayallerin, sonralarda ‘Kısmet değilmiş!’e dönüşmesi artık canımı yakıyor. O kadar çok seviyordum ki gerçek olmasa bile bana yaşattıkları anlık mutlulukları. Düşünsenize her şey tam da istediğiniz gibi, tam da olması gerektiği gibi. Sonra bir bakıyorsunuz sizin kurgularınızla, yaşananlar arasında alaka yok. Hiçbiri gerçek değil, belki de hiç olmayacak! Üzülüyorum, çünkü ben fazlasıyla hayal kurardım ve hayallerim benim için çok özeldi, yaşayamadığım gerçeklerimdi. Belki de hayallerim, değiştirmek isteyip de değiştiremediğim ya da olmasını isteyip de olduramadığım şeyler için benim umut kaynağımdı. Eğer öyleyse, şunu söyleyebilirim ki hayallerimin bir gün gerçekleşeceği konusunda umudumu, belki de kaybetmemem gereken tek şeyi yitirmiş olabilirim. Çok yazık… Uzunca bir süre bu şekilde devam etti her şey. Ta ki bir gün Luca di Fulvio’nun ‘Rüya Dağıtan Çocuk’ adlı romanını okuyana kadar. İsmi gibi kendisi de o kadar güzeldi ki, sanki yazar ihtiyacı olanlara umut dağıtıyordu. Oğlu Christmas’la birlikte İtalya’dan Amerika’ya göçen Cetta’yı anlatarak başlıyordu yazar. O anlattıkça ben merak ediyordum kitapla içeriğin bağlantısını; çünkü Cetta, fahişelik yaparak hayatını sürdüren bir kadındı ve Amerika’da yaşadıkları yer, çetelerin hüküm sürdüğü yoksul bir mahalleydi. Okudukça tüyler ürperten kısımları, giderek korkmama ve korktukça da sorgulamama neden oluyordu. İnsanlar ne zorluklar içerisinde yaşıyor ve bu kitap o hayatlardan sadece birkaç tanesine değiniyor. Hayatta kalabilmek ve oğluna bakabilmek uğruna kendinden vazgeçen bir kadın ve annesiyle birlikte daha önceden bilmediği bir yerde yaşamaya çalışan küçük bir çocuk! Ne kadar acı ki, bu olaylar gerçekte de yaşanıyor ve Luca di Fulvio’nun kaleme aldığı bu romandaki olaylar, bunlardan sadece bazılarını yansıtıyor. Yoksul ve yardıma muhtaç oldukları için bu duruma düştüklerini anladığım ve onlar için üzüldüğüm anda yazar, Ruth’u sokuyor olay örgüsünün içine. Zengin bir ailenin kızı olan Ruth’un tecavüze uğraması ve Christmas tarafından bulunmasıyla her şey daha da ilginç bir hal alıyor. Sanki yazar ‘Her şey işte burada başlıyor. Umut mu istiyorsun? Al sana umut!’ diyor. Bir yandan okuyor bir yandan da düşünüyorum. Ruth’la Christmas arasında gerçekleşmesi beklenen aşk mı umudun kaynağı, yoksa tüm bu zorluklara rağmen yine de umudundan ve hayallerinden vazgeçmeyen kahramanların hayata tutunuş hikâyeleri mi? Merakla bekliyorum... Sayfalar peşi sıra geldikçe ben giderek aydınlanıyorum. Yazar, kitaptakiler gibi bana da ışık oluyor. Sanki rüya dağıtan o çocuk bana hayallerimi geri veriyor. Çünkü düşündükçe anlıyorum ki, bu hayatta o kadar zor şartlarda yaşayan insanlar var ki… Kimisi yemek için ekmek bulamıyor, kimisi soğuk kış gecelerinde başını sokacak bir yer arıyor, kimisi de ailesini geçindirmek ve hayatta kalabilmek için kendi hayatından vazgeçiyor. Tüm bunlar yetmezmiş gibi, tam da hayattan ümitlerini keseceklerini beklediğimiz anda umutları yeşeriveriyor, kış bahçelerinde sanki yeniden güller açıyor. Bunları fark ettikçe, bir çırpıda vazgeçtiğim hayallerime üzülüyorum. Bu kitapla ilgili en çok beğendiğim kısım da tam olarak burada başlıyor. Bütün zorluklara rağmen yılmadan, usanmadan umuduna sarılan Cetta, acınası gözlerle bakılan ve okurken iç sızlatan yaşanmışlığına rağmen hayata tutunmaya çalışan Ruth ve hayat her ne kadar Ruth’la olan bağlarını koparsa da ondan bir türlü vazgeçmeyip onu bulma ümidine sarılan Christmas. İnsanlar ne zorluklar karşısında yılmadan, dimdik durarak dört elle hayallerine sarılırken; ben kurduğum birkaç hayal gerçekleşmedi diye mutluluk kaynağımdan, hayal dünyamdan vazgeçiyorum. Ne kadar iyi durumda olduğumu unutup, küçük sorunlara takılıyorum. Aslında hayat hiç de öyle değil. Hayatta önemli olan yaşamaya çalışmak, tüm zorluklara, tüm yaşanmışlıklara rağmen umudunu kaybetmeyip tekrar ayağa kalkabilmek. Belki de küçük şeylere üzülmemek ve zorluklar karşısında yılmamak… Şunu söyleyebilirim ki, eğer Cetta, Christmas ve Ruth, o karamsar ve acı dolu hikâyeleri umut hikâyelerine dönüştürebildilerse, zor durumda olan her insan için umut var demektir. Çünkü umudun olmadığı yerde ne yaşamak mümkün, ne mutlu olmak, ne de hayatta kalabilmek… KAZAN’IN ÖNÜNDE ÇARŞI İstanbul’un Avrupasında, Barbaros Bulvarı’nın Dolmabahçeyle birleştiği açıklıkta gecenin sessizliğini bozan bağırışlar her yanı inletirken Beşiktaş’ın asi çocukları semti semt yapan o aşkı tüm boğaza duyuruyor. Kimi işsiz kimi tüccar, kimi öğrenci, kimi ise öğretmenin ta kendisi. Hepsi tek bir sebepten ötürü oradalar: Beşiktaş. Beşiktaş nedir? Bir semt adı, bir spor kulübü, bir arma; bir yuva, bir sevda… Aslında Beşiktaş’ı Beşiktaş yapan yine tam kalbinden, semtin tam ortasından çıkan bir ruh: Çarşı. Üç gencin, üç Beşiktaş aşığının kurduğu bu taraftar grubu sadece bir spor seyircisi olmaktan öte kilometrelerce deplasman yolunun, senelerce birikmiş güzel anıların, beraber yaşanmış hüzünlerin getirdiği bir kardeşliğin isim bulmuş hali. Beşiktaş adıyla bütünleşmiş ve artık bir kült haline gelmiş bir topluluk. Beşiktaşlılığın ne demek olduğunu sadece Türkiye’ye değil tüm dünyaya kırdığı desibel rekorlarıyla öğretmiş olan grup. Çarşı’ya göre Beşiktaşlılık mahalle bakkalının yanında gizlice birasını yudumlayan, gerektiğinde korkmadan dövüşen, mahalle çocuklarının arkasını kollayan ağabey olmaktır. Beşiktaşlılık iki taşı kale yapıp yerdeki gazoz şişesiyle maç yapan çocukların siyah beyaz, pazardan alınmış armasız formalara boya kalemleriyle Beşiktaş arması çizmesidir. Çarşı’ya göre Beşiktaş hayattaki her zorluğa rağmen ait olduğun sıcak bir aile, sığınabileceğin bir liman, dertleşebileceğin bir arkadaştır. Çarşıdan olmak Beşiktaş’tan çok Beşiktaşlı olmayı sevmek demektir. Her maç öncesi ünlü Kazan’ın önünde toplanıp türküler söylemek, Barbaros bulvarı boyunca meşaleler eşliğinde marşlar söyleyerek yürümektir. Son sözünde Süleyman Seba gibi “Tek dileğim var, Beşiktaş’ı üzmesinler.” Diyebilmektir. Stada gelindiğindeyse doksan dakika boyunca kendinden geçip çılgınca bağırmak ve boğazın dalgalarının vurduğu
mutfağında yerini bütünüyle bibere bırakmıştır. Uzun biber, hint sümbülü, kübabe ve galanga o çağda yaygın olarak kullanılmış ancak bugün artık unutulmuş baharatlardandır. Şeker de bugünkü durumunun aksine yüksek fiyatı ve dışarıdan gelmesi nedeniyle bir baharat türü olarak muamele görmüştür. Ada çayı, hardal, dereotu, rezene, nane, kimyon ve özellikle maydanoz gibi yaygın otsu bitkiler tüm Avrupa'da yetiştirilir ve yemek pişirmede kullanılırdı. Anasona balık ve et yemeklerinde çeşni olarak sık sık başvurulurdu ve çekirdekleri şekerle kaplanarak bonbon olarak tüketilirdi. Yöresel olarak yetiştirilen otlar her kesimin alım gücüne uygundu ve seçkinler sınıfınca da kullanılırdı. Ancak yine de ithal ot ve baharatlara göre daha az itibar görür ve sadece renk verme gibi işlemlerde kullanılırdı. Günümüzde yaygın olan bir yanlış kanı da Orta Çağ aşçılarının başta kara biber olmak üzere baharatları bozulmuş etlerin tadını değiştirmek için vb. bolca kullandıkları yönündedir. Ziyafetler ev sahibinin ne kadar varlıklı olduğunun ve cömertliğinin bir göstergesi olmasına rağmen gerek sığır etinin gerekse deniz ürünlerinin taze ya da depolanmış türlerini istedikleri zaman bulabilecek olan bu kişilerin, büyük paralar ödenerek yurt dışından getirtilmiş değerli baharatların, çürümeye yüz tutmuş etler üzerinde kullanılmasına izin vermiş olmaları düşük bir olasılıktır. Bu dönemde hazırlanan tatlılar genellikle drajelerden ve egzotik baharatlarla kaynatılmış şaraptan oluşur ve çoğu zaman eski kaşar ile birlikte yenirdi. Orta Çağ'ın sonlarına doğru tatlılar bal, şurup, macun ya da şekerle kaplanmış taze meyveler de içermeye başladı. Tatlı börek ve kreplerin birçok çeşidi vardı ve tatlı soslar, kremalar, badem sütü ve yumurta ile hazırlanan hamur işleri bulunurdu. Bunlara bazen kemik ve balık eti bile konurdu. Alman toplumlarında ise "krapfen" adı verilen kızartılmış hamur işleri çok yaygındı. Bunların içlerine çeşitli şekerlemeler ve göz alıcı dolgular da koyulurdu. Çok tüketilen bir hamur hamur işi de Avrupa toplumlarında "marzipan" adı verilen acı badem kurabiyesiydi. Özellikle İtalya ve Fransa'da çok meşhur olan kurabiyenin Arap ya da Fars kültürüne ait olduğu sanılmaktadır. Bu hamur işi Türkler yardımıyla doğudan Avrupa'ya taşınmıştır. İngiliz yemek tarifi kitapları her zaman çilekli, kirazlı, elmalı ve erikli, oldukça tatlı olan krema, çorba, sos ve turta tarifleri ile dolu olurdu. Bunun yanında İngiliz aşçıları tatlılarında her zaman çiçeklerin taçyapraklarını ve mürveri kullanmışlardır. Kuzey Fransa'da gözleme ve gofret benzeri hamur işlerinin pek çok çeşidi vardı bunlar peynirle ya da tatlı Yunan şarabı ile birlikte yenirdi. Şekerleme yapılmış zencefil, anason ve diğer baharatlar yemeklerin sonunda kapanış lokmaları olarak yenirdi. Bunların yanında Endülüs İspanyasındaki ve Sicilya Adası'nı ele geçiren Araplar, ele geçirdikleri yerlere kendi kültürlerindeki pek çok yeni tatlı türünü getirmişler ve bu yeni tatlılar Avrupa'nın kalan bölümlerinde de yayılmıştır. Montpellier'de olduğu gibi Sicilya'da bir dönem bonbon şekerleri, koz helvaları (İspanyolca: "torrone" ya da "turrón") ve "confetti" adı verilen badem hevenkleriyle ün kazanmıştır. Güneyden gelen Araplar bunun yanında Avrupa'ya dondurma yapma sanatınının yanı sıra pek çok başka tatlı, kek ve pasta tarifi de getirmiş ve yaymışlardır. Bunlardan en bilinenleri ve bugün hâlâ yapılanları "cassata alla Siciliana" (Arapça: "kâse"; adını sahip olduğu biçimden dolayı kaseye benzetildiği için almıştır) ve içine peynir doldurarak kızartılmış "cappelli di turchi" (Türkçesi: "Türk şapkaları") denen uzun böreklerdir. Akdeniz kültürlerinin beslenme alışkanlıkları antik dönemlerden beri tahılların, özellikle de bazı buğday türlerinin üzerine kuruluydu. Orta Çağda yulaf lapası, un çorbası ve daha sonraları ekmek bu bölgelerdeki nüfusun beslenmesinin ana ögesi durumuna geldi. Buğdaya bağımlılık bu Akdeniz mutfaklarında Orta Çağa kadar önemini korurken, Hristiyanlık'ın yayılmaya başlamasıyla kuzeye de yayıldı. Ekmek, "Aşai Rabbani Ayini"'ninde olduğu gibi pek çok dinî törende sahip olduğu önemli görevler nedeniyle diğer gıdalar arasında yüksek bir saygınlık elde etti. Dönemin diğer kutsal sayılan gıdaları zeytinyağı ve şaraptı ancak bunların da önemi ılıman bölgelerin dışında, zeytin ve asma yetişmeyen bölgelerde daha büyüktü. 8. yüzyıldan 11. yüzyıla kadar tüketilen tahılın miktarı her geçen gün arttı ve özellikle ekmek, başta Akdeniz toplumları olmak üzere pek çok Avrupa halkının beslenmesinde günümüzde bile en önemli öge olarak kaldı. Roma Katolik Kilisesi ile Doğu Ortodoks Kilisesi ve bunlara bağlı birimler toplumun yeme-içme alışkanlıkları üzerinde büyük bir etkiye sahipti. Kilise, Hristiyanların, yılın 4 ayı boyunca, yumurta ve süt ürünleri de dâhil olmak üzere, hayvansal gıdaları tüketmesini yasaklamıştı. Balık dışında tüm bu hayvansal gıdaların tüketilmesi Paskalya Perhizlerinde ve oruç günlerinde yasaktı. Ancak kilise etin yerine tüketilecek besinlerin mevcut olmadığı ya da ulaşılmasının güç olduğu yerlerde bazi istisnalar yaratıyordu. Örneğin Norveçli balıkçılar martıyı bir kuş olarak değil de balık olarak kabul ediyorlardı, perhizlerde ve oruçlarda bunun tüketilmesine kilise de müdahale etmiyordu. Oruç, çocuklar, yaşlılar, hacılar, ağır işlerde çalışanlar, dilenciler dışında herkes tarafından tutulurdu ve evleri olmak şartıyla yoksullar da buna uymak zorundaydı. Ayrıca, kişiler Aşai Rabbani Ayini'nin hemen öncesinde de oruç tutarlar ve bu oruçlar nadiren de olsa tüm gün sürer ve tüm yiyecek-içeceklerden uzak durmayı gerektirirdi. Orta Çağ'da tıp bilimi ise hangi yiyeceğin daha sağlıklı, hangisinin daha besleyici olduğu konusunda koymuş olduğu kanılarla beslenme üzerinde çok daha büyük bir etkiye sahipti. Birinin yaşam biçimi -beslenme alışkanlığı, uygulamaları, uygun davranışları da içinde olmak üzere- bir kişiye sağlık veren etmenlerdi. Her yiyeceğin insan vücudu üzerinde ayrı yararı olduğu söyleniyordu. Tüm yiyecek türleri, antik çağlardan 17. yüzyıla dek Batı Avrupa tıbbını etkisi altına alan, Galen'in ortaya atmış olduğu "Dört Mizaç" kuramınına göre sıcaktan soğuğa, nemliden kuruya doğru derecelendirilmişti. Dönemin hekimlerinin etkili olduğu beslenme alışkanlıklarının yanı sıra, Orta Çağ Avrupa mutfağı kilisenin katı kısıtlamalarından da etkilenmişti. Hem Doğu kilisesi, hem de Batı kilisesi, ziyafet ve festivallerin oruçlarla art arda yapılması şartını koşmuştu. Avrupa'nın pek çok yerinde çarşamba günleri, cuma günleri, cumartesi günleri ve Büyük Perhiz ile Noel gibi bazı özel günlerde dâhil olmak üzere yılın pek çok günü oruç zorunluydu. Balık dışında, süt, peynir, margarin, yumurta gib et ve süt ürünleri kesinlikle yasaktı. Oruçlar, bedensel zaaflara karşı koymak, ruhu canlı tutmak, Orta Çağ'ın "vücut değersizdir" inağını güçlendirmek ve İsa'nın insanlık için kurban edilmesini anmak amacıyla tutulurdu. Hristiyan inancında oruç genellikle hayvansal gıda yememe durumu olsa da oruç günlerinde yenen diğer öğünlerin de sayısı bire düşürülürüdü. Kişilerin çoğu bu kısıtlamalara uyup, çiğnediğinde de kiliseye kefaret verse bile, bu ibadetten kaçmanın yollarını arayan birçok kişi de vardı. Düşünür Bridget Ann Henisch oruçlarla ilgili kural ve düşünce çelişkilerini kısaca şöyle özetlemiştir: Hayvansal gıdalardan kefaretler nedeniyle çoğu zaman uzak durulsa da, uygulamada verilen ödünler daha çoktu. Balık tüketiminin özgür olduğu oruç ibadetinde "balık" kavramı çoğu zaman balina, kunduz, kaz ve martı gibi yarı-su canlısı olan hayvanlarıda kapsardı. Bu hayvanların kullanım oranlarına da kilise tarafından bir kısıtlama getirilirdi ancak yemekler yine de aynı büyüklükte pişerdi. Ölçüsü kaçırılmadığı sürece alkollü içki tüketmenin ve şekerleme yemenin de bir mahsuru yoktu. Balık tüketilen ziyafetler gösterişli olabilirdi ve bu yemekler et, peynir, yumurta gibi besinlerin yerine geçen pek çok yiyeceğin hazırlanıp tüketildiği davetler olurdu. Bu yemeklerde eti taklit eden yiyecekler bulunurdu; geyik eti gibi biçim verilmiş balık etleri, içi boş yumurta kabuklarının içine doldurulan balık yumurtaları ve hayvan sütüne alternatif olarak tüketilen badem sütü sıkça başvurulan gıdalardandı. Bizans kiliselerinin mensupları rahipler sınıfının gereğinden çok yemek yemesine karşı çok katı bir tutum izlemiş olsa da bunların batıdaki meslektaşları çok daha fazla tolerans görmüşlerdir. Manastırın pek çok mensubunun İncil'in zekice yapılmış yorumlamalarını kullanarak orucun kısıtlamalarını uygulamadığına ilişkin pek çok kanıt vardır. Orta Çağ bilginleri insan vücudunda sindirimin, yemeğin pişmesi gibi bir süreç olduğunu düşünmüşlerdir. Yiyeceklerin mide içinde sindirilmesi aşaması, yemeği pişiren kişinin başlatmış olduğu bir sürecin devamı olarak kabul edilmiştir. İnanışlara göre yiyeceklerin içindeki proteinlerin bütünüyle emilebilmesi için, karnın makul bir oranda doldurulması gerekirdi. Vücut tarafından kolay sindirilen yemekler ilk önce yenir; ağır yemekler bunun ardından ağır ağır yenirdi. Bu yönteme uyulmadığı takdirde bu ağır yiyeceklerin midenin dibine oturacağına inanılırdı. Bunun yemek borusunu tıkayacağına, bu nedenle sindirimin yavaşlamasına ve midede kötü salgıların üretilmesine neden olacağı düşünülürdü. Bunların yanı sıra farklı nitelikte yiyeceklerin birlikte tüketilmemesine çok büyük özen gösterilirdi. Yemek yemeye başlamadan önce bir aperitif (Latince: "açmak" anlamına gelen "aperire" sözcüğünden) ile açılışı yapmak yaygın bir alışkanlıktı. Tercihen kuru ve sıcak yapıda olan, şeker ya da bal kaplı zencefil, kimyon ve rezene, anason çekirdekleri yenir, yanında şarap ya da tatlandırıcılarla desteklenmiş süt içilirdi. Mide bir ön yiyecekle açıldığı gibi yemeğin sonunda bir hazmettirici yardımıyla da kapanırdı. Bu genelde oldukça şekerli drajeler ya da eski kaşarla birlikte içilen kokulu baharatla hazırlanmış şarap olurdu. Yemeğe, en çok, elma gibi kolayca sindirilebilen bir meyveyle başlanırdı. Bunu, daha sonra et suyu ya da çorba ile birlikte marul, lahana, semizotu, bazı şifalı otlar, yaş sebzeler, tavuk ya da oğlak yavrusu gibi hafif et türleri ile takip ederdi. Ardından, eğer varsa domuz eti ya da sığır eti gibi ağır yemeklere ya da sindirilmesi güç kabul edilen armut ve kabuklu yemişlere geçilirdi. Yemeğin eski kaşarla ya da çeşitli hazmettiricilerle bitirilmesi hem çok yaygındı hem de hekimlerce tavsiye edilirdi. I. François I. François (okunuşu: , Fransızca: François I) (d. 12 Eylül 1494, Cognac – ö. 31 Mart 1547, Château de Rambouillet), 1515 ile 1547 yılları arasında hüküm süren Fransa Kralı. Valois Hanedanının Angoulême kolundan gelen beş hükümdardan ilkidir. I. François sanat ve edebiyat alanlarındaki gelişmeleri teşvik ederek Fransa'da rönesans ve hümanizmin yayılmasında yardımcı oldu. Saray için yapılan mimari eserleri yetenekli İtalyan sanatçılara teslim etti. Yaptırdığı krallık sarayları ve konakları, burjuva konaklarına örnek olmuştur. Edebiyata da önem veren I. François, hümanist yazarların eserlerinin çevrilmesine ve yayılmasına katkıda bulundu. Clément Marot gibi yazarları koruması altına aldı. I. François sosyal bilimler üzerine araştırma yapan ilk Fransız üniversitelerinden biri olan Collège de France'ın kurucusudur. I. François Batı Avrupa'da İngiltere ve Kutsal Roma Cermen İmparatorluğu ile rekabete girmişti. Bu ülkelere karşı Osmanlı İmparatoru Kanuni Sultan Süleyman ile ittifak yaptı. Angoulême kontu Charles d'Orléans ile Louise de Savoie'nın oğluydu. Babasının kuzeni XII. Louis'nin 1498'de tahta çıkması üzerine tahtın varisleri arasına girdi ve Valois dükü oldu. François'ya güvenmeyen XII. Louis, onu devlet işlerine karıştırmadı ve henüz 18 yaşındayken saldırı altındaki sınır bölgelerine gönderdi. Ölümünden kısa süre önce de François'yı 15 yaşındaki kızı Claude ile evlendirdi (1514). 1524'te dul kalan François, 1530'da V. Karl'ın kızkardeşi Habsburglu Eleanor ile evlendi. François, XII. Louis'nin ölümünden sonra, 1 Ocak 1515'te Fransa kralı oldu. Devlet yönetimindeki deneyimsizliğini işlek ve keskin zekası, inanılmaz belleği ve öğrenme tutkusuyla kapattı. Ama dost canlısı olması, herkese güvenmesi ve düşüncelerini gizlemeyi becerememesi yüzünden iyi bir siyaset adamı olamadı. François, XII. Louis ve oğlu II. Henri ile birlikte modern Fransız devletinin kurucularından sayılır; Fransa tarihinin dönüm noktalarından birine, XVI. yy.'ın ilk yarısına kişisel damgasını vurdu. Krallık dönemi bir bolluk ve büyüme evresi oldu. Bu zenginlik dönemini değerlendiren François, vergi sistemini geliştirerek, siyasal gücünü artırdı. XVI. yy.'ın başında oluşan merkantalist düşüncelerin etkisinde kalarak XI. Louis gibi o da, sanayi ve ticarete el attı. Yeni dökümhaneler ve demir atölyeleri kurdurarak topçu birliklerinin giderek artan isteklerini karşıladı. Saint-Étienne'de bir silah yapımevi kurdurdu, aynı dönemde egemen sınıfların lüks tüketim gereksinimlerini karşılayan bir dizi ipek ve cam imalathanesi kuruldu. Paris ve Lyon matbaa işçilerinin grevi (1539-1541) Kral'a işçi ayaklanmalarını bastırmak için önlemler alma fırsatı verdi. Villers-Cotterêts Fermanıyla (1539), işçilerin lonca ve birliklerde örgütlenmeleri yasaklandı. Bu önlemler efendilerin tüccar burjuvazisinin çıkarlarına uygun düşmekteydi. François, bu refah döneminden yararlanarak, modern bir devletin merkezi yapısını oluşturma yönünde önemli adımlar attı. Var olan kurumların yapısını değiştirerek ve bir dizi reformla monarşinin otoritesini güçlendirdi, merkezci bir yönetim oluşturmak için gerekli önlemleri aldı. Tahtta kaldığı sürece États généraux'yu hiç toplamayan François, Parlamentonun siyasi gücünü de 24 Temmuz 1527 fermanıyla ortadan kaldırdı. Bourbon connétable'inin ihanetine onun fief'ini Fransa topraklarına katarak karşılık verdi (1531), Bretonya'yı kesin olarak krallığa bağladı (1532). François yaz kış Fransa'yı at sırtında dolaşarak, yaşamlarında hiç kral görmemiş olan halkının karşısına çıktı. Yolculukları sırasında cezaevlerini boşalttı, yargı gücünün soylularca kötüye kullanılmasını önlemeye çalıştı, cömert ihsanlarda bulundu. Yargı sistemini de ıslah ederek valilik ve derebeylik mahkemelerinin yetkilerini artırdı (1536 Crémieu Fermanı), ağır ceza hukukunu kurallara bağladı, kilise mahkemelerinin yetkilerini kısıtladı, tüm yargı hükümlerinin ve noter belgelerinin Fransızca yazılmasını zorunlu kıldı, papazlara vaftiz ve cenazeler için kayıt tutma zorunluluğunu getirdi. Devlet hazinesi yerini tutan Tasarruf Sandığı'nı kurdu (1523), ancak askeri giderler ve debdebeli bir saray yaşamının masrafları karşısında başka kaynaklara başvurmak zorunda kaldı. Ülkeyi öbür Avrupa ülkelerinin hükümdarlarınınkinden çok daha güçlü bir otoriteyle yönetmeye başladı. Bologna Antlaşması (1516) ile Kilise'ye boyun eğdirdi, rahip, piskopos ve başpiskopos atama yetkisini aldı; soyluları sarayda denetimi altında tutarak onları iktidarının bir parçası durumuna getirdi, taşra beyliklerini de sıkı denetim altında tuttu. Fransa'da din mücadeleleri baş gösterince, hoşgörülü dünya görüşünü sürdüren François, ülkede artan bağnazlığı yatıştırmaya çalıştı. Bakanlarının katı Katolik olmaları ve dinsel alanda kişisel seçimini kullanarak, Reform hareketine karşı çıktıysa da kız kardeşi Marguerite d’Angoulême'in etkisi ve Hristiyanlığın insancıl öğretisine olan inancıyla krallığın tüm bölgelerine ve toplumun tüm katmanlarına yayılmış olan Reform yanlılarına hoşgörü gösterdi. Ancak dinsel inancın krallığın en önemli birleştirici öğesi olduğunu ve Reform hareketinin bölücü yanlarının ağır bastığını düşünerek sonunda sert bir baskı politikası uygulamaya başladı. Cumhuriyet yanlısı olarak görülen Reformcular çok geçmeden kazığa bağlanıp yakılmaya başladı. François, Valdocu Protestan tarikatın ortadan kaldırılmasını beş yıl geciktirdiyse de yok etme emrini ölüm döşeğinde, okumadan imzaladı. I. François sanat ve edebiyat alanlarında da kişisel etkisini göstererek Fransa'da Rönesans ve hümanizmin yayılmasına yardımcı oldu. Krallık debdebesi onun döneminde çok arttı, çeşitli saraylar ve konaklar yaptırıldı. Saray için yaptırılan veya onarılan tüm yapıları İtalyan sanatçılara teslim etti, krallık yapıları soyluların ve burjuvaların konaklarına örnek oldu. "Edebiyat'ın Hamisi" ("Le protecteur des Lettres") olarak anılan François, hümanistlerin çevrilmesi ve yayımlanmasını (Guillaume Budé) destekledi ve geleceğin Collège de France'ını kurdu (1530). I. François'nın krallığının önemli bir bölümü dış politikayla geçti. Bu politikanın başlıca amacı; XII. Louis'nin 1513'te kaybettiği Milano bölgesini yeniden ele geçirmekti. XII. Louis, Milano Düklüğü'nü geri almak üzere hazırlanmış bir ordu bırakmıştı. Büyükbabasının annesi Valentina Visconti'den kalan ve durmaksızın el değiştiren bu mirası yeniden ele geçirme isteği François'yı sardı. Çevresindeki genç soyluların da yüreklendirdiği François, komşularıyla barışı güvence altına aldıktan sonra İtalya üzerine yürüdü. Kanlı Marignano Çarpışması'nda (1515) süvarilerinin başına geçerek Dük Massimilano Sforza ve müttefiki Papa X. Leo'nun kiraladığı ve yenilmezliğiyle ün salmış paralı İsviçre askerlerini bozguna uğrattı. Papa, François'yı Bologna'da göz kamaştırıcı bir biçimde ağırlayarak değerli armağanlar verdi. Varılan anlaşma uyarınca Papa Fransız Kilisesi'nin "beneficium"'larını (geliri belirli bir kilise kademesine ayrılmış toprak mülkü) yeniden elde ederken, piskoposların atanması krala kalıyordu. Böylece François, fazlasıyla mülk edinerek bağımsızlaşmış din adamları üzerindeki otoritesini güçlendirmeyi başarmış oluyordu. Sarayını başyapıtlarıyla donatan, Leonardo da Vinci ve Sforza gibi sanatçılara cömertçe mülkler bağışlayan François, İsviçrelilerle bir sürekli barış anlaşması imzaladıktan sonra İsviçreliler paralı asker olarak kralın ordusuna katılmaya başladı. Bu antlaşmalar ilk İtalya Savaşlarına son verdi. İngiltere kralı VIII. Henry'den Tournai'yi geri aldı. 1516 yılında, 16 yaşındayken İspanya kralı olan, Felemenk topraklarının varisi Habsburglu Carlos'la (sonradan Kutsal Roma-Germen imparatoru ve François'nın başdüşmanı olan V. Karl) Noyon Antlaşması'nı imzaladı. Ayrıca tahta çıktıktan sonra doğan ilk kızı Prenses Louise'le nişanladı ve Napoli üzerindeki haklarını vermeyi vadetti. Halkının artık yakından tanıyıp bağlandığı François, Kutsal Roma-Germen imparatoru Maximillian'ın öldüğü 1519 yılında bütün Hristiyan dünyasının en güçlü hükümdarıydı. Maximilian'ın torunu Karl'ın imparator olması ise François için bir yıkım oldu; Zaten İspanya kralı olan Karl, şimdi elinde bulundurduğu topraklarla bütün Fransa'yı kuşatmış bulunuyordu. V. Karl'ın (Şarlken) evrensel bir monarşi kurma projesinin karşısındaki en büyük engel ise Fransa kralıydı. Altın Çadırlı Ordugah görüşmelerinde (1520) İngiltere kralı VIII. Henry'nin desteğini sağlamaya çalışan ancak başaramayan I. François savaşı başlatan taraf oldu. V. Karl ile Fransa arasındaki çatışmalar 1521'de kuzeyde ve Pireneler'de başladı. Fransız ordusu, askerlerin ücretleri ödenemediği için dağılmak üzereydi. François danışmanlarına kulak vermiyor, emirlerinin yerine getirilip getirilmediğiyle de ilgilenmiyordu. Yolsuzlukların önüne geçmek için birkaç vekilharcının idam edilmesine karşın hazine durmadan boşalıyordu. 1523'te François, Bourbon 8. dükü III. Charles'ın karısının mirası olarak kabul edilen geniş Bourbon topraklarını dükten geri istedi. Bu isteğe uymadığı için topraklarına el konan Charles, krala ihanet ederek V. Karl'ın hizmetine girdi. Karl'ın imparatorluk ordusunun başına geçen Charles'ın, Provence'ı istila girişimi Marsilya yakınlarında durduruldu ve Charles İtalya'ya doğru geri çekilmek zorunda kaldı. Ama İngilizler ile Almanlar kuzeyde ilerliyordu. Sonunda François 1525'teki Pavia Çarpışması'nda yenilgiye uğrayarak yaralı durumda esir düştü. Yavuz Sultan Selim'in saltanatı boyunca duraksayan Osmanlı'nın Avrupa'daki genişlemesi Kanuni Sultan Süleyman döneminde yeniden başlamıştı. Osmanlı İmparatorluğu için batıda en ciddi tehlike Kutsal-Roma Cermen (Habsburg) İmparatorluğu'dur. İmparator Şarlken (V. Karl) Macaristan'ı da nüfuzu altına almıştır. Habsburg Hanedanının rakibi Fransa Kralı I. François'nın 1526'da Pavia'da Kutsal-Roma Cermen İmparatoru Şarlken'e yenilerek esir düşmesi ve Kanuni'nin Şarlken'in gücünü kırmak için François'ya yardım etmesi, gereken fırsatı doğuran etkenlerden biridir. Çünkü I. François'nın esareti, Roma-Germen İmparatorluğu'na Avrupa'da daha çok üstünlük sağlamış, Şarlken'in bu çabalarına Macaristan da destek vermiştir. Tutsaklığı sırasında annesi, Osmanlı Sultanı Kanuni Sultan Süleyman'a bir elçiyle, kendi ve oğlu adına iki mektup göndererek V. Karl'a karşı savaşta yardım istedi; Macaristan'a sefer yapılmasını önerdi. Kanuni, gönderdiği yanıtta, François'ya, France Vilayeti kralı olarak hitap etti. Kralların yenilip tutsak olabileceklerini, gönlünü hoş tutmasını, düşmanı kovmak ve ülke fethetmek için her zaman hazır olduklarını yazdı. Ardından Mohaç Seferi'ne çıktı (1526). François'yı serbest bırakmanın bedeli olarak V. Karl, Fransa'nın üçte birinin kendisine verilmesini, bu ülkenin İtalya üzerindeki hak iddiasından vazgeçmesini, Bourbon düküne topraklarının geri verilmesini ve bunlara Provence'ın da eklenmesini istedi. François buna, "krallığıma zarar verecek koşulları kabul etmektense Tanrı'nın layık gördüğü sürece hapiste kalmaya kararlıyım" biçiminde karşılık verdi. Madrid'de bir kuleye hapsedilen kral, ağır yenilgi, ülkesinin içinde bulunduğu tehlikeli durum, tutsaklık, vücudundaki eski yaralar ve yeni tutulduğu frengi yüzünden sağlığını yitirdi. Sonunda iyileşti ama kişiliğinde önemli tutarsızlıklar ortaya çıktı. V. Karl sınır tanımayan isteklerinde ısrarlıydı. Hapishanede ölmeye kararlı olan François, en büyük oğlu lehine tahtta feragat etti. Bu karar Fransa'da kötü karşılandı. François'nın yurduna dönmesini sağlamak üzere onun adına hareket eden elçiler, Karl ile çok ağır koşullar taşıyan Madrid Antlaşması'nı imzaladılar. Bu antlaşmayla Milano, Napoli, Cenova ve Asti üzerindeki haklarından, Flandre ve Artois üzerindeki hükümranlığından vazgeçiyor, Bourgogne'u V. Karl'a geri veriyordu. François ise Ocak 1526'da antlaşmayı onaylarken, tutsak bir şövalyenin imzasının geçersiz olduğunu ve krallığın parçalamaya kendi gücünün de yetmeyeceğini söyledi. Ama hasta yatağında yatarken, antlaşma hükümleri çerçevesinde iki hükümdarın uzlaşmasının bir göstergesi olarak, Portekiz kralının dul eşi ve Karl'ın kız kardeşi Eleanor'la nişanlandı. Antlaşmanın son koşulu olarak da yedi ve sekiz yaşlarındaki en büyük iki oğlunu rehine olarak bıraktı. Ancak François serbest kalınca sözünde durmadı. Teslim edilen eyaletler Fransa'dan ayrılmayı reddettiler. Papalık, Venedik, Floransa ve Milano ile Cognac Birliği'ni (1526) kurarak Avrupa'daki güç dengesini düzeltmeye çalıştı; VIII. Henry ile bir "ebedi barış" imzaladı (1527). Yemininden dönen krala öfkelenen V. Karl, çocukları dört yıl hapiste tuttu. Karl'ın ordusu İtalya'yı yağmalayarak Papa VII. Clemens'i tutsak aldı. François, V. Karl'a karşı her yerde patlak veren savaşlara açıkça katılabilecek ve örneğin Osmanlılar gibi gizli müttefiklerine verdiği sözleri yerine getirebilecek durumda değildi. Mohaç Savaşı'ndan sonra Avrupa'da Türkler'e karşı güçlenen tepkiden ve V. Karl'ın kendisini Hıristiyan dünyasına karşı Müslüman Türkler'le ittifak halinde göstermesinden çekinerek Osmanlılar'la anlaşmasını bir süre gizledi. Onların yolladıkları elçilerden kaçmak için ormanlarda uzun av gezilerine çıkıyor, ülke içindeki yolculukları sırasında yalnızca birkaç gün kalacağı şatolar yaptırıyordu. Collège de France da bu sırada kuruldu. Gönderdiği elçilerle Kanuni'nin Almanya Seferi'ne (1532) çıkmasını engellemeye çalıştı. Kanuni kendisini ve Papa'yı hapseden V. Karl'a karşı savaşmasını engellemeye çalışmasını şaşkınlıkla karşıladığını, üstelik Belgrad'a varmış ordunun geri dönmesine olanak bulunmadığını bildirdi. Aralarındaki derin nefret, Karl ile François'nın birbirlerini düelloya çağırmalarına bile yol açtı, ama düello önlendi. Kralın sarayın uzağında olduğu bir sırada annesi, Karl'ın halası Margaret ile bu ölümcül mücadeleyi durdurmak üzere bir antlaşmaya vardı. Bunun sonucunda 1529'da imzalanan Cambrai Antlaşması, Madrid Antlaşması'nın koşullarını hafifletiyordu. Çocuklarını geri alması için François'nın müttefiklerinden ayrılması, İtalya'dan vazgeçmesi ve 2 milyon altın kuron ödemesi gerekiyordu. François'nın hesapsız harcamaları yüzünden hazine boşaldığından tazminat bedeli zorla toplanabildi. Ama sonunda küçük prensler, babaları 1530'da Eleanor'la siyaset gereği evlenirken serbest kaldılar. François, V. Karl'a karşı siyasal girişimlerini sürdürdü. 1532'de Scheyern Antlaşması ile Smalkade Birliği üyesi Alman Protestan prensleriyle ittifak kurdu. 1535'te Fransa ile Osmanlı Devleti arasında ilk ticari ve hukuki ayrıcalık anlaşmaları (kapitülasyonlar) imzalandı. Bu antlaşmalarla Osmanlı ülkesinde ticaret yapacak Fransızlar'a, Fransız bayrağı taşıyan gemilere ayrıcalık tanındı. Osmanlılarla ilk ticaret antlaşmasının imzalanmasından (1535) sonra durumunu güçlendiren François, V. Karl'a karşı yeniden savaş açtı. Ancak 1536-38 ve 1542-44 yılları arasında yer alan iki yeni savaşta da önemli bir kazanç sağlayamadı. Crépy-en-Laonnois Antlaşması'yla (1544) Flandre ve Artois üzerindeki hükümdarlığından vazgeçtiğini onayladı; ancak Bourgogne'u geri aldı. François'nın son diplomatik başarılarından biri, 1525'ten beri ilişki içinde olduğu Osmanlılarla Karl'a karşı resmen ittifak kurmak oldu. Bu savaş sırasında Kaptan-ı derya Barbaros Hayreddin Paşa komutasında bir donanma, küçük Fransız donanmasıyla birlikte Nice kentini kuşattı ve ele geçirerek Fransa'ya bıraktı (1543). Bu arada aile içindeki felaketler de birbirini izlemeye başlamıştı. Veliaht 18 yaşında öldü. Kralın en sevdiği üçüncü oğlu da vebadan öldü. François'nın ölümünden önceki son önemli uygulamaları arasında Le Havre limanını kurmak, Jacques Cartier'yi Kanada'ya göndermek, yargı sistemini gözden geçirmek ve bütün yasal belgelerde Fransızca kullanılması için ferman çıkartmak sayılabilir. François, yaşamının son yıllarında Kutsal Roma Cermen İmparatorluğu'nun gücünü sınırlamış, ancak İtalya ile ilgili planlarını gerçekleştirememişti. Ardlı II. Henri de onun hedeflerini benimsedi ve V. Karl'la savaşı sürdürdü. Soman Soman, veya NATO kodlandırmasıyla GD (O-Pinasolil Metilfosfonofloridat) dünyada sadece kimyasal silah yapımı amacıyla kullanılan çok zehirli bir bileşiktir. Canlıların sinir sistemlerindeki asetilkolinesteraz enzimini bloke ederek işlev yapamaz hale getirdiğinden ayrıca bir sinir ajanıdır. Kimyasal silah olarak Birleşmiş Milletler'in 687 numaralı kararınca toplu imha silahi olarak kategorilenmiştir. Araştırma amaçlı sınırlı miktarda üretimi yasalarca düzenlenmiş, silah amaçlı stoklanması ise tamamen yasaklanmıştır. Soman, içerisinde Tabun, Sarin ve Siklosarin'in de bulunduğu G Serisi sinir ajanlarının üçüncüsüdür. Soman son derece ucucu, asidik ve saf haldeyken renksiz bir maddedir. Tamamen saf değilken genellikle sarı ile açık kahverengi arasında bir renktedir. Sarin ve Tabun'dan daha çok, Sayklosarin'den ise daha az tehlikelidir. Soman Richard Kuhn tarafından 1944 yılında Almanya'da bulunmuştur, ve II. Dünya Savaşı'nda kullanılan son sinir ajanıdır. Naomie Harris Naomie Melanie Harris (d. 6 Eylül 1976, Londra) İngiliz oyuncu. "28 Days Later" filmindeki Selena ve Karayip Korsanları filmlerindeki Tia Dalma rolleri ile tanınır. Ricardo Quaresma Ricardo Andrade Quaresma Bernardo (; d. 26 Eylül 1983, Lizbon), Kanat mevkinde forma giyen Portekizli Millî futbolcudur. Portekiz millî takımında forma giymektedir. Dört yaşında futbol oynamaya başlayan Portekizli, on yaşında Sporting CP altyapısına girdi. Yeteneğiyle bir anda tüm dikkatleri üzerine çeken Quaresma, 17 yaşında Porto ile oynanan lig maçında ilk kez A takım formasıyla sahaya çıktı. O dönem Sporting CP’u çalıştıran Laszlo Boloni tarafından sürekli oynatılan Quaresma, C. Ronaldo'yu yedek bırakarak adından daha da fazla söz ettirmeye başladı. İngiliz medyasında yer alan haberlere göre, Manchester United Menajeri Alex Ferguson'ın listesinde, Cristiano Ronaldo'dan önce Quaresma yer alıyordu. Sporting Lizbon'un 2003 yılında Manchester United'la oynadığı hazırlık maçı ise Quaresma için dönüm noktası oldu. Bu maçta üstün bir performans sergileyen C. Ronaldo, Ferguson'ın dikkatini çekmeyi başardı ve İngiltere bileti almaya hak kazandı. C. Ronaldo'nun ayrılışından sonra Quaresma da takımda kalmadı. Barcelona 6 milyon € karşılığında futbolcu ile anlaştı. UEFA Kupasında 2 maç da görev aldı. FC Midtjylland ve Milan takımlarına karşı forma giydi. UEFA Kupası 2, maç Şampiyonlar Ligi Elemeleri 1 maç toplamda 3 maçta görev aldı. Inter ve FK Partizan takımlarına karşı forma giydi. Quaresma FC Barcelona'ya 6 milyon € ve Fábio Rochemback'in kiralanması karşılığında satıldı. İlk sezonunda 10'u ilk 11'de olmak üzere 21 kez forma giydi ve sadece 1 gol attı. Sezonun son haftaları geçirdiği sakatlık yüzünden 2004 Avrupa 21 Yaş Altı Futbol Şampiyonası'na katılamadı.“Rijkaard'ın olduğu yerde ben oynamam" demesinin sonrasında ise 15 milyon €+ Deco karşılığnda takas edildi ve Porto'ya transfer oldu. FC Barcelona'da 20 numaralı formayı giydi. Quaresma, 2004 yazında Porto'ya transfer oldu. Porto'da yeniden kendini gösteren ve takımın liderliğine soyunan Quaresma, bu kez İnter'in dikkatini çekti. 1 Eylül 2008'de Milano ekibine transfer olan yetenekli futbolcu, İtalya'da "Portekiz'in Pele'si" sıfatıyla medyaya tanıtıldı. Quaresma Porto ile çıktığı 112 maçta 32 gol kaydetti. Ayrıca Quaresma iki kere Portekiz'de yılın futbolcusu seçildi. Quaresma, Porto'da 7 numaralı formayı giymiştir. Liga Nos 32 maç, Şampiyonlar Ligi 8 maç, UEFA Süper Kupası 1 maç, Supertaça 1 maç, FIFA Dünya Kupası 1 maç olmak üzere toplamda 43 maça çıktı. 7 gol attı, 10 sarı 1 kırmızı kart gördü. Sezonda 3 kupa kazandı. Porto ile FIFA Kulüpler Dünya Kupası, UEFA Süper Kupası ve Taça de Portugal kupasını kazandı. Quaresma, ayrıca 2005 yılında FIFA tarafından "Yılın Golü" ödülüne layık görülmüştür. Liga NOS 29 maç, Şampiyonlar Ligi 6 maç toplam 35 maçta görev aldı. 5 gol 11 asist yaptı. Primeira Liga şampiyonluğu, Taça de Portugal şampiyonluğu ve Supertaça şampiyonluğu ile sezonu tamamladı. Liga NOS 26 maç, Şampiyonlar Ligi 8 maç, Supertaça 1, toplam 35 maçta görev aldı. 8 gol 19 asist yaptı. Porto Primeira Liga şampiyonu olarak ligi tamamladı. Liga NOS 27 maç, Şampiyonlar Ligi 8 maç, Supertaça 1, toplam 36 maçta görev aldı. 10 gol 15 asist yaptı. Porto Primeira Liga şampiyonu olarak ligi tamamladı. Porto'daki performansıyla dikkat çeken Quaresma, 2008-2009 sezonunda İtalya'nın dünyaca ünlü kulübü İnter ile 18.6 milyon € ve Portekizli futbolcu Pelé karşılığında 3 yıllık sözleşme imzaladı. Inter'de ilk sezonunda 77 numaralı formayı giydi, 2. sezonunda Luís Figo'nun futbolu bırakması üzerine 7 numaralı formayı giydi. Fakat Barcelona'da olduğu gibi, İtalya'da da işler yolunda gitmedi. Jose Mourinho, Quaresma'nın çok yetenekli bir futbolcu olduğunu, ancak taktik disiplinsizliği nedeniyle bu takımda forma giyemeyeceğini açıkladı. Bir sezonda sadece 90 dakika 1 maçta görev yapan Portekizli futbolcu, Şampiyonlar Ligi listesine alınmayınca, İnter defterini kapattı ve kiralık olarak takımlarla görüşmeler başladı. Şubat 2009'da herkes onun Tottenham Hotspur'a gitmesini beklerken, transferin son gününde yeni adresi Chelsea oldu. Kiralık sözleşmesi sona erdiğinde, Chelsea tarafından takımda tutulmadı. Quaresma 6 ay kiralık olarak Chelsea'de görev yaptıktan sonra İnter'e geri döndü. Jose Mourinho, son bir şans verdiği futbolcuya Figo'nun 7 numaralı formasını emanet etti. Buna karşın, işler yine istenildiği gibi gitmedi. Bu sezon sadece 4 maçta sahaya çıkabilen Quaresma, Inter formasıyla kariyerinde sadece 1 kez gol sevinci yaşayabildi. 2009-2010 sezonunda takımı Inter ile Şampiyonlar Ligi'ni kazanmıştır, ancak kendisine bu maçta da teknik direktörü José Mourinho tarafından görev verilmemiştir. 2 Şubat 2009'da transferin son gününde Mourinho'nun eski takımı Chelsea'ye kiralandı. 18 numaralı formayı giyen Quaresma genel olarak yedekten oyuna girdi. Ancak Guus Hiddink'in geçici hocalığı döneminde düzenli şekilde kullanılmadı ve kiralık döneminin sonunda Inter'e geri dönmesindeki en büyük etken Chelsea'nin teklifini kabul etmemesi ve Chelsea'de şans bulamayacağını düşünmesidir. 13 Haziran 2010'da Beşiktaş'a 7.3 milyon €'ya transfer oldu. Beşiktaş'ın Çarşı taraftar gurubunun isteği doğrultusunda transfer edilmiştir. İlk golünü UEFA kupası ön eleme maçında Viktoria Plzeň karşısında atmıştır. Süper Lig'deki ilk golünü 29 Ağustos 2010 tarihinde Kardemir Karabükspor'a atmıştır. Beşiktaş'taki ilk sezonunda Ligde 21 maçta 3 gol 8 asist toplamda ise 39 maçta 11 gol 16 asist ile oynamıştır. Beşiktaş'ta gösterdiği performans neticesinde, 2012 Avrupa Şampiyonası Eleme Grup Maçlarında forma giymiştir. Beşiktaş'taki 2. sezonunda Ligde 25 maçta 5 gol 8 asist toplamda ise 34 maçta 7 gol 11 asist ile oynamıştır. Beşiktaş'ta üçüncü sezonunda Fikret Orman'ın göreve gelmesiyle Quaresma, 2012 yaz ayından itibaren kadro dışı bırakılmıştır. Fikret Orman kendisini Beşiktaş'ta görmek istememiş ve kadro dısı kalan Quaresma 19 Aralık 2012 tarihinde mevcut yönetimle karşılıklı olarak mukavelesini feshetmiş 20 Aralık 2012 tarihinde eski asbaşkan Serdal Adalı'nın havaalanında kendisini uğurlamasıyla ülkesine dönmüştür. Beşiktaş'ta oynadığı 47 lig maçında 8 gol 16 asist, toplamda ise 73 maçta 18 gol 27 asist yapmıştır. Quaresma, Beşiktaş ile sözleşmesini feshettikten kısa bir süre sonra 2013'ün ilk günlerinde Birleşik Arap Emirlikleri'nin Al-Ahli Dubai takımı ile 1,5 yıllık sözleşme imzalamıştır. Quaresma bu kulüpteki ilk golünü Dibba Al Fujairah takımına atmıştır. Al-Ahli rakibini 1-0 mağlup ederken, takımın tek golü Ricardo Quaresma'dan gelmiştir. Yarım sezon futboldan uzak kalan Quaresma, 1 Ocak 2014'te Porto'ya döndü. Porto'da kendisi ile özdeşleşmiş 7 numaralı formayı aldı. Avrupa kupalarındaki ilk gölünü UEFA Avrupa Liginde Eintracht Frankfurt karşılaşmasının 44 dakikasında kaydetti. Porto'daki ilk sezonunda 12 Primeira Liga maçında 4 gol 1 asist yapan Q7, Taça de Portugal 3 maçta 1 gol 1 asist, Taça da Liga'da 3 maçta fotma giyip 1 kaydetti. UEFA Avrupa Ligi'nde 6 maçta forma giyen Q7 4 gol 2 asistlık katkı yaparak sezonu 24 maçta 10 gol 4 asistle tamamladı. İlk sezonunda özellikle Avrupa Ligindeki Napoli ve Sevilla maçlarında formuyla dikkat çekti. Porto'daki ikinci sezonunda da ilk sezonundaki formunu devam ettiren Quaresma, UEFA Şampiyonlar Ligi'de Bayern Münih karşısındaki performansı ile dikkat çekti. Porto'nun Bayern Münih'i 3-1 yendiği maçta 2 gol atan Quaresma Bayern Münih galibiyetindeki başrolü üstlendi. Porto'daki 2 sezonunda skorer kimliği ile takımına katkı yaptı, 30 Primeira Liga maçında 6 gol ve 6 asist yapan Q7, Taça da Liga da 3 gol 1 gol 1 asist, Şampiyonlar Ligi mçlarında da 10 maçta 3 gol atarak toplamda 43 maçta 10 gol ve 7 asistlik performans sergiledi. Porto takımın'da 2013-14 sezonu ve 2014-15 sezonu toplam 67 resmi maça çıktı ve 20 gol ve 11 asiste adını yazdırdı. 2015-16 sezonu öncesinde Beşiktaş ile görüşmeye başladı. Beşiktaş 21 Temmuz 2015 tarihinde, Ricardo Quaresma’nın transferi için oyuncunun kulübü ve kendisiyle görüşmelere başlandığını KAP’a bildirdi. 21 Temmuz 2015 tarihinde Lizbon üzerinden İstanbul'a gelen Quaresma, 22 Temmuz 2015 Çarşamba günü sabah 09.00’da ise Fulya’da bulunan Acıbadem Sports’ta sağlık kontrolünden geçti. 22 Temmuz 2015 tarihinde Beşiktaş, Ricardo Quaresma’nın transferi konusunda oyuncunun kulübü ve kendisiyle anlaşmaya varıldığını KAP’a bildirdi. Beşiktaş'tan, Kamuyu Aydınlatma Platformu’na gönderilen açıklamada; 1.200.000 € bonservis bedeli ödenecektir.Açıklaması yapıldı. 16 Ağustos 2015'te Mersin İdman Yurdu ile oynanan ligin birinci hafta maçıyla Beşiktaş'a geri dönmüş oldu. Sonraki hafta Trabzonspor deplasmanında attığı şık bir golle Beşiktaş'ta gollerine geri dönen futbolcu, aynı maç 60. dakikada kırmızı kart görerek takımını 10 kişi bıraktı. Sezonun ilk yarısı 90 dakikayı tamamlamakta zorluk çekse de özellikle ikinci yarıda Şenol Güneş'in değişmezlerden oldu. 2015-2016 sezonunda Beşiktaş ile Süper Lig'nde 26 maça çıktı, 4 gol 6 asist kaydetti. Toplam 1479 dakika süre aldı. 15 Mayıs 2016'da Osmanlıspor ile oynanan şampiyonluk maçında bir asist yapan Quaresma, 3-1 biten maçın sonunda siyah-beyazlılar ile ilk şampiyonluğunu yaşadı. 2016-2017 Sezonunda, Euro 2016 Şampiyonluğu sebebiyle, takıma geç katıldı. Hazırlık kampının büyük bölümünde yer almadı. Teknik direktör Şenol Güneş yönetimindeki, Beşiktaş JK ile Süper Lig'de 5.hafta derbi maçında, Galatasaray SK ile Vodafone Arena da karşılaştı.Maçta 73.dk.da yaptığı orta da Marcello Guedes düzgün bir kafa vuruşuyla golü attı. Sezondaki ilk asistini yaptı ve Beşiktaş ile Galatasaray 2-2 berabere kaldı.8.Hafta, 23 Ekim 2016 tarihinde, Beşiktaş JK, Antalyaspor ile karşılaştı.72.dk.da Quaresma'nın asistinde Talisca golü attı. Beşiktaş Antalyaspor'u 3-0 mağlup etti. 9.Hafta, 28 Ekim 2016 tarihinde, Beşiktaş JK, Gençlerbirliği ile Ankara 19 mayıs stadyumunda karşılaştı. 51.dk.da Quaresma'nın asistinde Talisca golü attı. Gençlerbiliği ile Beşiktaş 1-1 berabere kaldı. 5 Kasım 2016 tarihinde 10.hafta maçında, Beşiktaş Vodafone Park'ta Trabzonspor ile karşılaştı.Maçta 16.dk.da Quaresma ceza sahası içinde düşürüldü. Penaltıyı Cenk Tosun ağlara gönderdi.Beşiktaş Trabzonspor'u 3-0 mağlup etti. Beşiktaş, UEFA Şampiyonlar Ligi kura çekimi sonucunda B grubunda SL Benfica, SSC Napoli ve FK Dinamo Kyiv ile eşleşti. UEFA Şampiyonlar Ligi 2.maçında, 29 Eylül 2016 tarihinde, FK Dinamo Kyiv ile Vodafone Park stadyumunda karşılaştı. Maçta 29.dk da serbest vuruştan, ölü yaprak vuruşu ile golünü attı. Beşiktaş JK ile FK Dinamo Kyiv 1-1 berabere kaldı. Vodafone Arena'daki ilk UEFA Şampiyonlar Ligi maçındaki, ilk golü atan futbolcu olarak tarihe geçti. UEFA tarafından, haftanın golü, haftanın futbolcusu ve haftanın 11'ine aday gösterildi. 30 Eylül 2016 tarihinde sonuçlanan oylamada, UEFA Şampiyonlar Ligi'nde 2. hafta grup aşamalarında, haftanın futbolcusu, Ricardo Quaresma oldu.Haftanın golü de Quaresmanın attığı gol seçildi. UEFA Şampiyonlar Ligi 3.maçında, 20 Ekim 2016 tarihinde, Napoli ile San Paolo stadyumunda karşılaştı. Ricardo Quaresma Maçta 13.dk da Adriano ve 86.dk.da Vincent Aboubakar'ın attığı gollerin asistini yaptı. Beşiktaş JK, SSC Napoli'yi deplasmanda 3-2 mağlup etti.Beşiktaş, SSC Napoli takımının, 18 maçlık yenilmezlik unvanına son verdi. 1 Kasım 2016 tarihinde, SSC Napoli ile rövanş maçında İstanbulda, Vodafone Park stadyumunda karşılaştı. Vincent Aboubakar'ın yaptığı ortayı 79.dk.da, Nikola Maksimović eliyle kesince Beşiktaş penaltı kazandı. Ricardo Quaresma penaltıyı gole çevirdi.Beşiktaş ile SSC Napoli 1-1 berabere kaldı. UEFA Şampiyonlar Ligi 5.maçında, 23 Kasım 2016 tarihinde, SL Benfica ile Vodafone Arena stadyumunda karşılaştı. Maçta 83.dk da Victor Lindelöf ceza sahası içinde topla elle oynadı. Ricardo Quaresma penaltıdan golü attı. Beşiktaş ile SL Benfica 3-3 berabere kaldı. Quaresma UEFA Şampiyonlar Liginde haftanın 11'ine seçildi. Beşiktaş - Benfica maçı %46 oy ile haftanın maçı seçildi. Aynı sene Beşiktaş UEFA Şampiyonlar Ligine veda etse de Quresma 2016-2017 grup aşaması en iyi 11 oyuncusu arasına UEFA tarafından şeçilmiştir. Beşiktaş JK, UEFA Avrupa Ligi son 16 turu rövanş maçında, Vodafone Park Stadyumunda, 16 mart 2017 tarihinde Olympiakos FC takımıyla karşılaştı.Ricardo Quaresma 22.dk.da Ryan Babel'in attığı golün asistini yaptı. Vincent Aboubakar'ın 39.dk.da kırmızı kart gördüğü karşılaşmada, Beşiktaş JK, Olympiakos FC takımını 4-1 mağlup ederek, UEFA Avrupa Liginde çeyrek finale yükseldi. Ricardo Quaresma, UEFA Avrupa Ligi Haftanın 11'ine seçildi. UEFA Avrupa Liginde haftanın oyuncusu seçildi. 2000 yılında Portekiz U-16 takımı ile UEFA Avrupa 16 Yaş Altı Futbol Şampiyonası'na katıldı. Çeyrek finalde Almanya'yı penaltılarla geçerken, Quaresma penaltısını gole çeviren isimlerdendi. Finalde Çek Cumhuriyeti karşısında 1-0 yenik düşen Portekiz, Quaresma'nın 65. dakikada attığı penaltı ile maçı uzatmalara götürdü. 91. dakikada altın golü atan Quaresma, takımını Avrupa şampiyonu yaptı. 2006 yılına kadar çeşitli seviyelerde millî formayı giydi. 10 Haziran 2003'te Bolivya ile oynanan hazırlık maçında Scolari tarafından ilk kez millî takıma çağrılan futbolcu, devre arasında oyuna girerek ilk kez millî formayı giydi. Portekiz'in ikinci olduğu Euro 2004'te kadroya çağrılmayan futbolcu, 2006 FIFA Dünya Kupası elemelerinde iki maç forma giyse de Scolari tarafından turnuvaya giden millî takım kadrosuna alınmamıştı. Quaresma'nın düzenli olarak millî takımda oynamaya 2008 Avrupa Futbol Şampiyonası elemelerinde başladı. 11 eleme maçında oynayan futbolcu, 1 gol 2 asist yaptı. Scolari, bu performans sonrası 2008 Avrupa Futbol Şampiyonası için 23 kişilik kadroda Quaresma'ya yer verdi. Turnuvada 2 maça çıkan futbolcu, grup maçlarında Çek Cumhuriyeti'ne gol attı. Çeyrek finalde Almanya'ya elendiler. 2008 Avrupa Futbol Şampiyonası'ından sonra İnter ve Chelsea'deki performansıyla beklentileri karşılayamayan Portekizli yıldız 2010 FIFA Dünya Kupası elemerlnide iki maçta oynasa da turnuvaya katılan millî takımının kadrosunda yer alamamıştı. Quaresma, Siyah-beyazlı takıma transfer olduktan sonra gösterdiği performansla beğeni toplayan Quaresma'ya 19 Ağustos 2010 günü millî forma tekrar verildi ve Portekiz millî takımının teknik direktörü Queiroz tarafından, 4 yıllık aradan sonra 2012 Avrupa Şampiyonası elemeleri için 3 Eylül'de Güney Kıbrıs, 7 Eylül'de deplasmanda Norveç ile oynanılan karşılaşmalarda Quaresma kadroya davet edildi. Güney Kıbrıs maçında 90 dakika sahada kalan futbolcu bir de asist yaptı. 2012 Avrupa Futbol Şampiyonası'nda da Portekiz'in kadrosunda yer aldı ancak yarı finalde elendikleri turnuvada forma şansı bulamadı. Beşiktaş'ta kadro dışı kalan ve daha sonra BAE'ye giden futbolcu, millî takım radarından da çıktı ve 2014 FIFA Dünya Kupası'nı kaçırdı. FC Porta'ya geri dönen Quaresma, 2014 yılında bir kez daha millî takıma döndü. 11 Ekim 2014'te Fransa ile oynanan hazırlık maçında iki senelik arayı bitiren futbolcu, takımının tek golünü attı. Euro 2016 ön elemelerinde takımının gruptan çıkmasında, gol ve asistleriyle önemli rol oynadı. 2016 Avrupa Futbol Şampiyonası Portekiz kadrosunda yer aldı. Rakipleri Hırvatistan takımı ile normal süresi 0-0 biten maçta.Uzatmaların 117.dakikasında çeyrek finali getiren golü attı. Yarı final mücadelesinde rakip Polonya oldu.Maç 1-1 bitti.Maçın uzatmalarında da gol olmayınca, maç penaltılara kaldı.Seri penaltı atışlarında 5. penaltıyı gole çevirerek ülkesini Euro 2016'da çeyrek finale çıkartan isim Ricardo Quaresma oldu. Ricardo Quaresma maç sonu yaptığı açıklamada, "'Sahada muazzam bir baskı vardı. Bütün bir ülkenin kaderi elimde gibi hissettim. Ama ihtiyacımız olan golü atacağımı biliyordum. EURO 2016'da takım olarak doğru yoldayız ve aynı şekilde ilerlemeye devam edeceğimize inanıyorum" diye konuştu. Yarı final maçında Galler ile karşılan Portekiz Cristiano Ronaldo ve Luis Nani golleri ile 2-0 lık sonuçla finale adını yazdırdı. Portekiz finalde Turnuvanın ev sahibi Fransa ile karşılaştı.Karşılaşmanın normal süresi 0-0 berabere bitti.Uzatmalarda 110.dk'da Éder karşılaşmanın tek golünü attı.Maç 1-0 kazanan Portekiz 2016 Avrupa Şampiyonu oldu. Ricardo Quaresma, Portekiz ile Euro 2016 şampiyonu oldu. Ricardo Quaresma annesi tarafından Çingene kökenlidir. Portekiz’deki lakabı ‘Ciganito’ yani ‘Küçük Çingene’dir. Dafne Santos ile evlidir. 3 çocuğu vardır. Asetik asit Asetik asit veya etanoik asit CHCOOH formüllü bir organik asittir, sirkeye ekşi tadını ve keskin kokusunu vermesiyle bilinir. Karboksilik asitlerin en küçüklerindendir (en küçük olan formik asittir). Doğada karbonhidratların yükseltgenmesiyle oluşur. Sanayide asetik asit hem biyolojik yolla hem de sentetik yolla imal edilir. Tuz ve esterine asetat denir. Suda tamamen çözünür. Sirke genelde %4-5 oranında asetik asit içerir ama turşu kurmak için kullanılan sirkelerde bu oran %18'e varır. Sirkenin oluşturduğu asitli ortam gıdaların bozulmasına neden olacak çoğu mikroorganizmanın büyümesini engeller. Bu yüzden turşulama sebzelerin ömrünü uzatmak için etkili bir yöntemdir. Sanayide asetik asitin geniş bir kullanım alanı vardır, çoğu kimyasalın üretiminde hammadde olarak kullanılır. En önemli kullanımı vinil asetat üretimidir ve bundan elde edilen polivinil asetat tahta tutkalı olarak kullanılır. Bunu asetik anhidrit ve asetik ester üretimi izler. Sirke üretiminde kullanımı nispeten önemsizdir. Asetik asitin bir diğer önemli kullanımı çözücü olaraktır. PET plastiklerin üretiminde kullanılan tereftalik asit üretiminde asetik asit çözücü olarak kullanılır, bu kullanım asetik asitin tüm kullanımının %5-10'unu oluşturur. Asetik asit gıda sanayisinden tampon özelliğinden dolayı E260 adıyla bir katkı maddesi olarak kullanılır. Asetik asidin türevlerinin de çeşitli kullanımları vardır. Örneğin, Sodyum asetat dokuma sanayinde ve gıda katkı maddesi olarak (E262) kullanılır. Selüloz asetat fotoğraf filmi üretiminde kullanılır. Asetik asidin zayıf bir asit olması onun özellikle ev içinde temizleme amacıyla kullanılmasının nedenidir. Seyreltik asetik asit (sirke) çaydanlıkların kireçten arındırılmasında, cam ve diğer parlak yüzeylerdeki madenî birikmeleri temizlemekte kullanılabilir. Yoğun asetik asit cildi yakar, göze kalıcı zarar verir ve ciltte kabarcıklar oluşmasına neden olur. Etkileri birkaç saat sonra hissedilir. Bu etkilerden korunmak için nitril koruma eldivenleri giyilir . Asetik asit 39 °C üzerinde tutuşabilir, havayla patlayıcı karışımlar oluşturabilir. %25'den daha yoğun asetik asit labarutuarlarda çekerocak altında kullanılmalıdır. Seyreltik asetik asit zararsızdır, ama daha kuvvetli çözeltileri insan ve hayvanlar için zararlıdır. Sindirim sistemine ciddi hasar verebilir ve kan asitliğini ölümcül oranda değiştirebilir. Koruk suyu Koruk suyu olgunlaşmamış üzümleri ezip suyunu çıkartarak elde edilen oldukça ekşi, asitli bir içecektir. Ortaçağ Avrupası'nda, özellikle de Batı Avrupa'da en yaygın içeceklerden biri olan koruk suyu, o dönemde eski Fransızcadaki biçimi ile "vertjus" olarak anılmıştır. Çoğu zaman tadını değiştirmek için içine limon ve çeşitli baharatlar atılır. Günümüzde ana yemekler içinde kullanımını şarap ve sirkeye bırakmışsa da Ortaçağ Avrupası'nda aşçıların en sık başvurduğu tatlandırıcı olmuştur. Bugün sadece bazı aşçıların salata süsleme amacıyla limon yerine kullandığı koruk suyu Fransız mutfağında hâlâ bilinen ve kullanılan bir tatlandırıcıdır. "Ortaçağ Mutfağı: Fransa ve İtalya'dan alıntılar" kitabının yazarları Ortaçağ'da koruğun suyunun yanı sıra çekirdeklerinin de tuz içinde saklandığını belirmişlerdir. Karikatürcüler Derneği Karikatürcüler Derneği 1969'da Ferit Öngören, Turhan Selçuk ve Semih Balcıoğlu tarafından kurulmuştur. Karikatürcüler Derneği yurt içinde ve yurt dışında birçok etkinliklere imza attı. Sergiler açarak Türk karikatüründen örnekleri ülke dışında tanınmasına çalıştı ve büyük şehirlerin dışında yetenekli genç karikatürcü yetişmesinde katkıda bulundu. 2005 Sertel Demokrasi Ödülü'ne layık görülmüştür. Avidius Cassius Gaius Avidius Cassius (130 civarı - Temmuz 175), 175 yılında kısa bir süre için Mısır ve Suriye Eyaletlerinde iktidarı ele geçirmiş ve İmparatorluğunu ilan etmiş Roma isyancısı. Cyrrhus, Suriye yerlisi olup ve ünlü bir hatip olan ve sonradan Mısır prefect'i olan Gaius Avidius Heliodorus'un oğludur. Marcus Aurelius'un komutası altında Parthia savaşında ve Seleukia ve Tizpon şehirlerinin zaptedilmesinde başarılı hizmetlerde bulunmuş seçkin askeri kariyere sahip bir askerdi ve Senato'ya girebilecek kadar yükselmişti. 166 yılında Suriye valisi oldu ve 172'de Mısırdaki Bucoli'de patlak veren bir isyanı bastırdı. 175 yılında, Marcus Aurelius'un henüz doğruluğu kanıtlanmamış ölüm haberinin ardından Roma İmparatoru ilan edilmişti; Kaynakların işaret ettiğine göre Cassius, kocasının ölüm döşeğinde olduğunu inanan ve bu durumda oğlu Commodus'un henüz 13 yaşında olması nedeniyle bir hamiye ihtiyaç duyabileceğini düşünen Marcus'un karısı Genç Faustina tarafından cesaretlendirilmişti. Marcus'un kendi kitabı "Meditations" dahil birçok kanıt hasta olduğuna fikrini desteklese de, Cassius'a ulaşan raporun tersine henüz ölmemişti. Cassius, Marcus'un hayatta olduğunu öğrenmesine rağmen isyanı devam ettirmeye karar verdi. Cassius Dio'ya göre, kuzeydeki kabilelere karşı bir sefer yürüten Marcus, isyanı askerlerinden gizlemeye çalıştı ancak askerlerin isyanı haber almaları üzerine onlara bir nutuk çekti. Dio'nun ona'a atfettiği bu konuşmada Marcus, "iyi bir dostun" sadakatsizliğine ağlamış, aynı zamanda merhametini gösterebilmek için Cassius'un öldürülmemesini ya da suikaste kurban gitmemesini umduğunu ifade etmiştir. Senato, Cassius'u halk düşmanı ilan etti. Cassius'un 3 Mayıs itibarı ile imparator olarak tanındığı bu tarihte saltanatının birinci yılında olduğunu aktaran bir belgeden dolayı bilinir. İsyanın başlangıç tarihi 175 yılının Nisan ayıdır. İmparatorluğun doğusundaki en hayati parçalardan bazılarını kontrol altına aldığı halde— Mısır, Roma şehrine tahıl sağlayan önemli bir kaynaktı— Cassius isyanının genişletmek için destek bulma konusunda başarısız oldu. Kapadokya valisi Martius Verus, Marcus Aurelius'a sadık kalmayı tercih etti. Açıkçası Marcus daha güçlü bir durumdaydı ve Cassius'un sahip olduğu lejyon sayısı Marcus'un ulaşabildiği lejyon sayısının oldukça altındaydı. "İmparatorluğun bir rüyası üç ay ve altı gün sonra sona erdikten sonra", Cassius bir centurion (yüz kişilik bir bölük komutanı) tarafından öldürüldü; kafası kesilerek Marcus'a gönderildiyse de o görmeyi reddederek yakılmasını emretti. Hayat hikâyesi, Cassius Dio'nun "Antik Roma Tarihi" ve "Historia Augusta" adlı eserlerinden bilinir. (Yunan ve Roma Biyografileri ve Mitolojileri sözlüğü, 1.cilt, s.626), Yulaf lapasÄ± Yulaf lapası genellikle ezilmiş yulafın suda, sütte ya da her ikisiyle birlikte kaynatılması ile yapılan basit bir yemektir. Dünyanın pek çok ülkesinde irmikle birlikte yapılan yulaf lapası en yaygın biçimidir. Yulafın yanı sıra aynı yöntemle pirinç, buğday ya da arpa lapası da pişirilebilir. Birçok kültürde yulaf lapası genelde kahvaltıda ve süt, salata ya da şeker ile birlikte yenir. İskoçların "Porage" adını verdikleri geleneksel yiyecekleri olan yulaf lapası İskoçya'da tuzlu yenir. Kimi üreticiler kutularda yemeye hazır ürünler piyasaya sürmüşleridir. Yulaf lapasının daha fazla suyla yapılanına un çorbası denir ve birçok kültürde bu besin içilerek tüketilir. Gözene, Yeşilyurt Gözene, Malatya ilinin Yeşilyurt ilçesine bağlı bir mahalledir. Yeşilyurt, Doğanşehir ve Akçadağ ilçe sınırlarının birleştiği noktada yer almaktadır. Mahallenin başlıca geçim kaynakları tarım, hayvancılık ve ticarettir. Domuz eti Domuz eti, dünyada en çok tüketilen et çeşitlerinden biridir. Geçmişi MÖ 5000'lere dayanan, insanoğlunun en eski besin kaynaklarındandır. Orta Doğu'da ya da Çin'de domuzların evcilleştirilmesi ile tüketilmeye başlanmıştır. Pek çok doğa koşuluna uyum sağlayabilmesi, hemen hemen her şeyi yemesi ve hızlı üremesi ve büyümesi nedeniyle kolay bakılan domuz, yakın çağlara kadar Avrupa ve Amerika kültürlerinde bir güz yiyeceği olarak değerlendirilmiştir. Yavruların olgunlaştığı bu dönemlerde, topluca mezbahalara giden domuzlar nedeniyle fiyatlar oldukça ucuz olmaktadır. Günümüz yüksek refah ülkelerindeki tüketim ortamında bolca bulunan artık ve atıl yiyecek maddeleri, insanlarla aynı yiyecekleri tüketebilen domuzlar için yem olarak kullanılabilmektedir. Bu yüzden bu ülkelerde domuz eti sürekli olarak açık arayla en ucuz et çeşididir. Domuz eti ve diğer domuz ürünleri ticari seri üretimde ucuzluk ve ulaşılabilirlik bakımından tercih edilen hatta vazgeçilemez ham maddeler haline gelmiştir. Şeriata göre yönetilen ülkelerde, İsrail'de satılması, tüketilmesi dini yasalarca (Kaşrut) yasaklanmış olup, İskoç dağlılarının (Highlands) eski kültüründe domuz eti yemek bir tabuyken, 19. yüzyılda bu tabu ortadan kalkmıştır. Domuz çok çeşitli kesimleri ile bilinmektedir. Bunlar arasında jambon (but), bacon (pastırma), tenderloin (bonfile), chop (pirzola), ribs (kaburga) en bilinenleridir. Ayrıca çok sayıda kıyma türünden işlenmiş et ürünü; sosis, sucuk ve salam da elde edilmektedir. Domuz, nematod ve sestod türünden pek çok parazitin ara veya ana konağıdır. "Trichinella Spiralis" adlı nematod konağı olan domuzlar insanlara çiğ yenildiklerinde barındırdıkları paraziti bulaştırabilirler. Ama esas tehlike domuzdan bulaşan sestod parazitleridir. "Taenia Solium"'un ara konak olarak hem domuzu hem insanı seçmiş olması, bu parazitin yumurtalarını taşıyan domuzların etinin çiğ yenilmesi ile insana geçişine ve beyinde cysticercosis (sistiserkozis) keseciklerinin oluşmasına neden olabilmektedir. Uzun süre fark edilmez ise ölümle sonuçlanabilir. Ama bunun dışında felç, konuşma yitimi, epileptik nöbet ve delirme olabilir. Son durumlar düzenli ilaç kullanımı sonucu tamamen kalkabilir. İslamiyet ve Yahudilik'te domuz eti yemek haramdır. Ayrıca Eski Ahit'te domuz eti yemek yasaklanmıştır. Speed metal Speed metal, power metal, heavy metal ve thrash metal üçgeni arasında bir alt türdür. Ne power metal kadar yumuşak ve melodiktir ne de thrash metal kadar agresif ve serttir. 80'li yıllarda Motörhead'in çıkışıyla bayağı popüler olmuş daha sonraları bu grupların thrash metale kaymasıyla popülerliğini kaybetmiştir. Pek çok kişi karşı çıksa da Children of Bodom'un speed metal icra ettiği söylenmektedir. Helloween Helloween, 1984 yılında Almanya'nın Hamburg kentinde kurulan bir power metal grubudur. Power metal alttürüne öncülük eden grubun ikinci ve üçüncü albümleri Keeper of the Seven Keys Part 1 ve Keeper of the Seven Keys Part 2 bu türün başyapıtlarından sayılır. Tarihi boyunca 12 müzisyenin yer aldığı grup, 2005'ten bu yana çalışmalarına vokalde Andi Deris, gitarlarda Michael Weikath ve Sascha Gerstner, bas gitarda Markus Grosskopf ve davulda Daniel Löble olmak üzere devam etmektedir. Helloween 1984 yılında Almanya'nın Hamburg kentinde kuruldu. İlk kadroda gitar ve vokalde Kai Hansen, ritm gitarda Michael Weikath, bas gitarda Markus Grosskopf ve davulda Ingo Schwichtenberg vardı. Kuruldukları yıl içerisinde Noise Records ile anlaştılar ve Death Metal adlı split albümde yer almak için 2 şarkı kaydettiler. Bu split albümde Helloween'in yanı sıra Hellhammer, Running Wild ve Dark Avenger adlı gruplar da vardı. Kaydedilen şarkılardan "Oernst of Life" Weikath tarafından, bir diğeri Metal Invaders ise Hansen tarafından yazılmıştı. Metal Invaders daha sonra grubun ilk uzunçalar albümü Walls of Jericho'da daha hızlı çalınmış biçimiyle yer alacaktı. Helloween, ilk kaydı olan Helloween adlı EP'yi 1985 yılında kaydetti ve piyasaya sürdü. Bu 5 şarkılık EP'nin çıkışından sonra grup, 1985 yılının sonlarına doğru ilk uzunçalar albümü Walls of Jericho'yu yayımladı. Albümün turnesinde Hansen, aynı anda hem gitar çalıp hem şarkı söylemekte zorlandığını fark edince grup, yeni bir vokal arayışına girdi. Kai'nin grubun sesi olarak son kaydı "Judas" EP oldu. Bu EP Judas adlı yeni bir şarkıyı içerirken aynı zamanda "Ride the Sky" ve "Guardians" adlı şarkıların Gelsenkirchen'de kaydedilmiş canlı performanslarını içeriyordu (EP'nin CD düzenlemesi canlı performansların stüdyo versiyonlarının içine kalabalık sesleri katılarak oluşturulmuş versiyonlarıydı). Tartarik asit Tartarik asit (E 334); bitkilerde yaygın olarak bulunan, kristal yapılı, renksiz organik asit. Başta gıda sanayi olmak üzere çeşitli sanayi dallarında kullanılan bu asit, şarabın mayalanması esnasında potasyumun yan ürünü olarak elde edilir. Tartarik asidi bu karışımdan ilk olarak Carl Wilhem Scheele ayırmıştır. Şarap üretiminede ortaya çıkan atıklar potasyum hidroksitle nötralleştirilir. Çöken kalsiyum tartarın sülfürik asitle işlenmesiyle de tartarik asit oluşur. Tartarik asit gazozlarda, jelatinli tatlılarda, metallerin temizlenmesinde ve cilalanmasında ve yün boyama işlerinde kullanılır. Antimon potasyum tartarları da böcek ilacı ve mordan olarak kullanılır. Üzümsü meyvelerde toplam asidin %1,6–2,8'lik bölümünü tartarik asit oluşturmaktadır. Tartarik asidin dört steroizomeri vardır. Bunlar üzümde ve başka meyvelerde bulunan d (deksro) tartarik asit, rasemik karışımdan elde edilen l (levo) tartarik asit ve yapay olarak elde edilen rasemik karışım dl tartarik asit ile mezo tartarik asittir. Tartarik asitler suda çözenebilen dikarboksilik asitlerdir. Rod Rod, İngiliz uzunluk ölçüsü birimidir. Tam olarak 5,0292 metreye tekabül etmektedir. Takvim es-sÄ±hha Takvim es-sıhha (Latince: "Tacuinum Sanitatis") Arap tıp bilgini İbn Butlan tarafından sağlık üzerine yazılmış bir el kitabıdır. Pek çok Latince çevirisi olan kitapta birçok resim de bulunur. Bitki ve yiyeceklerin insan vücudu üzerindeki yararlı ve zararlı etkilerini ayrınıtlarıyla açıklayan bir kitap olsa da, nefes alma, dinlenme ve akıl sağlığı ile ilgili içerdiği bölümler nedeniyle basit bir "şifalı ot" kitabından çok daha ötededir. Orta Çağ sonlarına doğru Batı Avrupa'da çok tanınan kitap ortaçağ tıp eğitimi için oldukça önemli bir kaynak olmuştur. Kitap aynı zamanda tarım ile de ilgili biliglere yer vermiş, havucun tarihte bilinen ilk resmi bu kitaptaki resimlerde ortaya koyulmuştur. Latince adında geçen "Tacuinum" sözcüğü İtalyancaya "el kitabı" anlamını taşıyarak girmiştir. The Sims Life Stories The Sims Life Stories Will Wright tarafından tasarlanan, dağıtımı Electronic Arts'ın, yayımlanması Maxis'in önderliğinde piyasaya sürülmüş bir strateji-hayat simülasyonu bilgisayar oyunu olan The Sims'in ileri sürümüdür. Kalem Kalem, yazı yazmakta ve (bazı türleri) resim yapmakta kullanılan, genellikle ince bir çubuk şeklindeki araç. Kalem kelimesi ile aşağıdakilerden biri kastedilmiş olabilir: Sedat Nuri Ä°leri Sedat Nuri İleri (d. 1888, Sakız - ö. 22 Eylül 1943, Royat), Türk karikatürist, gazeteci, radyocu. Politik ve sosyal konulu karikatürleri ile bir döneme imzasını atmış bir karikatüristtir. İstanbul Radyosu’nun kurulmasını sağlayan bir girişimci ve radyonun ilk idare müdürüdür. 1918-1924 arasında ağabeyleri ile birlikte ulusal mücadelenin İstanbul’daki sözcüsü durumuna gelen "İleri" gazetesini yayımlamıştır. Sedat Nuri İleri, 1888 yılında Sakız’da doğdu. Babası, Ayan Meclisi üyeliği ve Hazine-i Hassa Nazırlığı yapmış Nuri Paşa; annesi ise Adana valiliği, Bahr-i Sefit (Ege Adaları) Valiliği ve Hariciye Nazırlığı gibi görevlerde bulunmuş devlet adamı Abidin Paşa’nın kızı Nefise Hanım’dır. Gazeteci Suphi Nuri ve Celal Nuri Beyler ağabeyleridir. Belçika Grembloux Yüksek Ziraat Okulu’nda öğrenimini tamamladıktan sonra, Belçika’da "La Barbe" ("Sakal") mizah dergisini (1908), daha sonra da 1918’de kardeşleri Suphi Nuri ve Celal Nuri ile İstanbul’da "İleri" gazetesini yayımladı. Gazete, Milli Mücadele’nin İstanbul’daki sözcüsü durumuna geldi; mücadelenin önderi Mustafa Kemal’in adsız yazıları yayımlandı. 1920’de ağabeyi Celal Nuri sürgüne gönderildi. Gazete 2 Aralık 1924’e kadar yayımlandı. 1927’de İstanbul Radyosu’nun kuruluşunda emeği geçti. 1925 yılında Türkiye’de telsiz verileri yapın işlemleri başlatılmıştı; bu iş tamamlandığında yayın yapacak bir şirket kurulması gerektiğini düşündü ve maddi destek için dönemin İş Bankası kurucusu Celâl Bayar’a teklifte bulundu. Teklif Mustafa Kemal’e ulaştırılınca Ankara’ya çağrıldı. İstanbul Radyosu’nun kuruluşu için cumhurbaşkanı Mustafa Kemal’in desteğini alınınca Türkiye İş Bankası, Anadolu Ajansı, Gümüşhane Milletvekili Cemal Hüsnü Bey (Taray), Falih Rıfkı Bey (Atay) ve Sedat Nuri tarafından Türk Telsiz Anonim Şirketi kuruldu. Sedat Nuri, 10 yıl boyunca düzenli yayın yapan radyonun idare müdürü idi. Politik ve sosyal konulu karikatürleri "Yedigün", "Karikatür" ve "Akbaba" dergileriyle, "Cumhuriyet" gazetesinde yayımlandı. Karikatürlerini Paris’te sergiledi (1939). I. Dünya Savaşı yıllarında Fransa’da bulundu. 1943 yılında 55 yaşında Royat’da (Fransa) hayatını yitirdi. Akşeyh Rayonu Razdolne Rayonu (Kırım Tatarcası: "Aqşeyh rayonı"; Rusça: Раздольненский район; Ukraynaca: Роздольненський район), kuzeybatı Kırım'da bir bölgedir. Mehmed Baha Mehmed Bahaeddin veya tanınan adıyla Mehmed Baha (30 Mayıs 1881, İstanbul - 12 Mart 1928), Türk karikatürist. "Karagöz" dergisinde ressam ve karikatürist olarak çalışmıştır. House Party (film) House Party, 1990 yapımı Amerikan komedi filmi. Yönetmenliğini Reginald Hudlin'in yaptığı filmin yapımcılığını New Line Cinema üstlenmiştir. Şüphesiz doksanlı yılların başlarındaki klasiklerden biri Kid N Play isimli rapperin klipleridir. Kid N Play (Christopher Reid) o zamanlar ünlü şarkılarıyla bilinen bir şarkıcıydı. House Party günümüzde yapılmış en iyi parti filmlerinden biri gibi görünüyor. Kid N Play ve Full Force'nin (Crishtopher Reid ve Christopher Martin'in) başrollerini paylaştığı filmde anne babası şehir dışında olan Play (Full Force) evinde bir parti verir ve partiyi Kid de davetlidir. Kid'in annesi ölmüş, babasıyla yaşamaktadır. Partiden önceki gün okulda kavga çıkınca babası Kid'e partiye gitmesine izin vermeyince Kid evden kaçar. Filmdeki bu iki ismin yanı sıra birçok ünlü isim var. Robin Harris ve Tisha Campbell bunlardan bazıları. Campbell aynı zamanda filmdeki dans savaşının koreografıydı. Film rap sahneleriyle dikkat çekiyor. Filmdeki DJ Bilal rolünü ise ünlü aktör Martin Lawrence üstleniyor. Senaryo ve yönetmen Reginald Hudlin. House Party 16+ luk bir gençlik filmi bunun sebebi bazı küfürler, garip danslar ve seks içeren sahne. Abdullah Avcı Abdullah Mucib Avcı (d. 31 Temmuz 1963, İstanbul, Türkiye) Türk eski futbolcu ve teknik direktör. Aslen Samsun'ludur. Futbola Vefa'da başladı. Sırasıyla Fatih Karagümrük, Rizespor, Kahramanmaraşspor, Bakırköyspor ve Kasımpaşa'da oynadıktan sonra en uzun süre futbol oynadığı ve takım kaptanlığı yaptığı İstanbulspor’a transfer oldu. Abdullah Avcı, en üst teknik adamlık lisansı olan Pro-Lisansa sahip. Teknik direktörlük kariyerine uzun süre futbol oynadığı İstanbulspor'da 1999-2000 sezonunda Ziya Doğan'ın antrenörlerinden biri olarak başladı. Sezonun sonlarına doğru futbolcu-menajer Aykut Kocaman ile beraber takımın başına getirildi ve 7 maç takımı çalıştırdı. 2002'ye kadar Aykut Kocaman'ın yardımcılığını yaptı. 2002-03 sezonunda İstanbulspor A2 takımının başına getirildi. TFF PAF Ligi'nde üçüncü oldular. 2003 yılında "Gençlik Gelişim Teknik Sorumlusu" olarak görev aldı. 2004 yılının başında Galatasaray PAF takımında teknik direktör olarak görev almaya başladı. Bu dönemde Arda Turan, Aydın Yılmaz, Uğur Uçar, Ferhat Öztorun, Mülayim Erdem, Mehmet Güven, Cafercan Aksu gibi isimleri yetiştirdi. 2004-2005 sezonunda PAF Ligi şampiyonu oldular. Ekim 2004'te Türkiye 17 yaş altı millî futbol takımının başına geçti. 2005 Avrupa 17 Yaş Altı Futbol Şampiyonası elemeleri ile görevine başladı. 10 Ekim 2004'te Ermenistan'ı 2-1 yendikleri eleme maçı ilk millî maçı oldu. Türkiye ile eleme grubunda birinci olarak elit tura yükseldi. elit turda da üç maçta üç galibiyet alarak turnuvaya katıldılar. Turnuvaya İtalya yenilgisiyle başlamışlardı. böylece Avcı, ilk yenilgisini 12. maçında almıştı. Daha sonra İngiltere ve Belarus'u geçerek grup ikincisi oldular. Yarı finalde Hırvatistan'ı, finalde de Hollanda'yı yenen takım tarihinde ikinci kez Avrupa Şampiyonu oldu. Turnuvanın gol kralı Tevfik Köse olmuştu. Turnuvanın en iyi adamı Nuri Şahin dışında, Caner Erkin ve Onur Recep Kıvrak daha sonra Türkiye A millî takımı formasını giyecek isimlerdendi. Bu sonuç ile 2005'te düzenlenen FIFA 17 Yaş Altı Dünya Kupası'na katılmaya hak kazandılar. İlk kez katıldıkları turnuvada üç grup maçını kazanıp çeyrek finale çıktılar. Çeyrek finalde Çin'i elediler. Yarı finalde ise 90. dakikada yedikleri golle elendiler. Dördüncülük maçında Hollanda'ya 2-1 yenilerek Dünya dördüncüsü oldular. Bir yılda 27 maça çıkan Avcı, bunların 18'ini kazandı, 5'inde berabere kaldı ve sadece 4 kez mağlup oldu. 2006 yılında millî takımlardaki görevinden ayrılarak İstanbul Başakşehir'da teknik direktörlük görevine başladı. 2006-2007 sezonunda 1. Lig'i 2. sırada bitiren İstanbul Başakşehir 2007-2008 sezonunda Süper Ligde oynamaya hak kazandı. Süper Lig'deki ilk maçında Fenerbahçe'ye karşı 2-0 kazanmasına rağmen İstanbul Başakşehir 2007-2008 sezonuna kötü bir başlangıç yaptı. Kendisi Galatasaray'ın şampiyon olduğu 2007-2008 sezonunda bu takımdan teklif almasına rağmen takımında kalmış ve teklifi kabul etmemiştir. Avcı'nın yönetimindeki İstanbul Başakşehir Süper Lig'in 2007-2008 sezonunu 12. sırada, 2008-2009 sezonunu 9. sırada, 2009-2010 sezonunu 6. sırada, 2010-2011 sezonunu 12. sırada tamamladı. 2010-2011 Ziraat Türkiye Kupası'nda İstanbul Başakşehir takımına final oynatmış, Beşiktaş ile oynanan final mücadelesinde normal süre berabere bitmiş ve penaltılar sonucu kupayı Beşiktaş kazanmıştır. 2014-15 sezonunda yeniden İstanbul Başakşehir ile anlaşan Avcı ilk sezonunda 4. oldu. Süper Ligde 15 galibiyet 14 beraberlik alan başakşehir 5 de mağlubiyet aldı. İkinci sezonunda ise 16 galibiyet 11 berbaberlik ve 7 mağlubiyet alan Başakşehir tekrar 4. oldu. Başakşehir 2016-17 sezonuna iyi başladı. 17 Kasım 2011 tarihinde Guus Hiddink'in görevinden ayrılmasından sonra boşalan Türkiye millî futbol takımı teknik direktörlüğüne getirildi. Avcı ile 31 Mayıs 2015 yılına kadar sözleşme imzalandı. millî takımla çıktığı 18 maçta sadece 6 galibiyet ve 4 beraberlik alarak başarısız olan Avcı, yeni teknik direktör arayışı söylentilerinin yalanlanmaması üzerine 20 Ağustos 2013'te görevinden istifa etti. Altan Erbulak Altan Erbulak (d. 11 Kasım 1929 Erzurum - ö. 1 Mayıs 1988 İstanbul). Türk karikatürist, oyuncu, gazeteci. 11 Kasım 1929'da Erzurum'da doğdu. İlk defa 1955 yılında amatör tiyatro oyuncusu olarak sahneye çıktı. Oynadığı oyunlar arasında "Ayı Masalı", "Midas'ın kulakları" yer almaktadır. Oyunculuğu dışında karikatür çizerliği yönü de vardır. 1979 yılında Metin Serezli ile birlikte "Kocamustafapaşa Çevre Tiyatrosu"'nu kurmuştur. 1988 yılında gittiği turnede sahnede yaşamını yitirmiştir. Eşi Füsun Erbulak ve kızı Sevinç Erbulak da aynı mesleği yapmaktadırlar. Kızı Ayşe Erbulak kaligraf Rıza Külegeç ile evlenip boşanmış ve bu evlilikten oyuncu Dağhan Külegeç dünyaya gelmiştir. Erbulak Vatan, Akşam, Tef, Akbaba, Fırt, Gırgır, Milliyet gibi çok dergi ve gazetede karikatür çizdi. "Hürmüz’le Cafer", "Kibar Hırsız" sanatçının Türk mizahına kazandırdığı karikatür tiplerinden birkaçıdır. Orhan Boran'ın 1960'lı yıllarda yayımladığı ve kendi radyo karakterlerine dayandırdığı çizgi roman Yuki'yi de Altan Erbulak resimliyordu. Türkiye'de Yavru ile Katip (002 filmleri olarak da bilinirler) olarak tanınan ve 1970'li yıllarda sinemalarda yaygın olarak gösterilen İtalya yapımı Franco e Ciccio filmlerinde Ciccio Ingrassia'nın oynadığı "Katip" karakterini Altan Erbulak seslendirdi. Franco Franchi'nin oynadığı "Yavru" karakterinin Türkçe dublajını ise Erol Günaydın yapıyordu. Ölümünden sonra adına, eşi Füsun Erbulak, kızları Ayşe ve Sevinç Erbulak tarafından, yılın başarılı oyuncusuna verilmek üzere “Altan Erbulak Ödülü” konuldu. Charles Garnier Charles Garnier (6 Kasım 1825 - 3 Ağustos 1898), Fransız mimar. Eklektik mimari tarzının öncüsü olan Opéra Garnier binası, en önemli eserlerindendir. 1842'de École royale des Beaux-Arts de Paris'de (Fransızca ""Paris Kraliyet Güzel Sanatlar Okulu"") "Louis-Hippolyte Lebas"'ın öğrencisi oldu. 1848'de Grand Prix de Rome'u (Fr. "Roma Büyük Ödülü") kazandı. Final sınavının konusu ""Un conservatoire des arts et métiers, avec galerie d'expositions pour les produits de l'industrie"" (Fr. ""Sanat ve zanaat çalışmalarının endüstri ürünlerinin olumsuz etkilerinden korunması") şeklindeydi. 17 Ocak - 31 Aralık 1849 tarihleri arasında Académie de France à Rome'da yatılı kaldı. 1853 yılında "École royale des Beaux-Arts de Paris"'in güzel sanatlar sergisi "Salon de Paris"'de dördüncü yılında yaptığı sunum sayesinde bir Yunanistan gezisi kazandı. "Edmond About"'yla Yunanistan'ı, "Théophile Gautier"'yle İstanbul'u gezdi. Yunanistan'da "Aegina" adasındaki "Aphaia Tapınağı"'nda çalıştı. 1874'te "l'Académie des Beaux-Arts de l'Institut de France" (Fr. "Fransa Enstitüsü Güzel Sanatlar Akademisi") üyesi oldu. "(sıklıkla gidip gelirdi)" Latif Demirci Latif Demirci, (d. 31 Ocak 1961, İstanbul), Türk karikatürist. Kariyerinin başlangıcında Gırgır ve Fırt dergilerinde çalışmıştır. 80'li yıllarda Fırt'ta Tarzan ve Gırgır'da esprilerini Behiç Pek'in bulduğu Muhlis Bey tiplerinin çizeri olarak ünlenmiştir. Kurucularından olduğu Hıbır ve onun devamı HBR Maymun dergilerinin kapanmalarından sonra mizah dergiciliğini bırakarak gazetelerde çalışmaya başlamıştır. Halen Hürriyet gazetesinde çizimleri yer almaktadır. "Press bey", "Evli ve cepli" onun çizdiği karakterlerdir. Ayrıca Kelaynaklar'ın yaratıcısı Uğur Aktaş'ın ustasıdır. Killzone Killzone Guerrilla Games tarafından, özel olarak sadece Playstation 2 için Kasım 2004'te piyasaya çıkarılmış bir savaş oyunudur. Oyun, Templer, Rico, Luger ve insanken Helghast'a dönüştürülen ve kahramanların onu bu halden kurtardığı Hakha' nın Helghast'lara karşı geliştirdikleri gizli operasyonla başlar. Helghast'lara komutanlık eden kişi aslında bir insandır. Hem de insanlar arasında iyi bir komutandır. Kötü tarafa geçtiğini bilmeyen komutanlar, bu adamla giriş yapar ve ardından öldürülürler. Dünya'nın kurtuluşu sadece bu 4 askere bağlıdır. Bastille Opera BinasÄ± Opéra Bastille ya da L’Opéra de la Bastille (Bastille Operası) Paris / Fransa'da bulunan modern bir opera binasıdır. Paris Ulusal Operası'nın ana binasıdır ve Opéra Garnier'nin yerini almak üzere inşa edildiyse de bu tam olarak gerçekleşmemiştir, şu an iki bina da opera ve bale için kullanılmaktadır. Koordinatlar: Metro: Selma Emiroğlu Selma Emiroğlu (1927, İstanbul - 4 Ekim 2011, Münih) ilk Türk kadın karikatürcüdür. Çizim kariyerine Amcabey dergisinde başlamıştır. 1945 yılından itibaren Doğan Kardeş dergisine önce kapak, ardından da "Kara Kedi Çetesi" başlıklı bir çizgiroman hazırlamaya başlamıştır. Münif Fehim Özarman Münif Fehim Özarman, (d. 1899, İstanbul - ö. 6 Kasım 1983, İstanbul), Türk ressam, ilüstratör. Tiyatro oyuncusu Ahmet Fehim Efendi'nin oÄŸludur. Necmi Rıza Ayça Necmi Rıza Ayça (d. 1914 Priştine - ö. 5 Mart 2001) karikatürcü. İlk karikatürleri 1928'de Cumhuriyet Gazetesi'de yayımlanmıştır. Carinus Marcus Aurelius Carinus (ö. 285) 283 yılından 285 Temmuz'una kadar Roma imparatoru olarak görev yapmıştır. İmparator Carus'un büyük oğludur ve babası başa geçtiğinde imparatorluğun batı bölümünün valiliğini yapmıştır. Germen kabilelerine karşı başarıyla mücadele etti ancak çok geçmeden yukarı Ren'in savunmasını elçilerine bırakarak Roma'ya döndü ve kendini her türlü sefahat ve aşırılığa verdi. Carus'un ölümünden sonra Doğu'daki ordu Avrupa'ya dönmeyi talep etti ve Carus'un küçük oğlu Numerian bu talebe uymak zorunda kaldı. Kalkedon'da verilen bir mola sırasında Numerian öldürüldü ve muhafızların komutanı Diokletian askerler tarafından imparator ilan edildi. Carinus hemen Roma'dan ayrıldı ve Diokletian ile karşılaşmak için Doğu'ya hareket etti. Panonya'da ilerlerken mütegallibe Sabinus Iulianus'u bastırdı ve Moesia'da Diokletian'ın ordusuyla karşılaştı. Carinus çatışmaların bir bölümünde başarılı oldu. Bir anlatıma göre askerleri galip geldiği sırada eşini baştan çıkardığı biri tarafından öldürüldü. Bir başka anlatıma göreyse savaş Carinus'un ordusu kendisini terk ettiği için Diokletian'ın zaferiyle sonuçlanmıştı. Carinus en kötü şöhretli imparatorlardan biriydi. Bunda muhtemelen Diokletian'ın da etkisi vardır. "Historia Augusta"ya göre dokuz eşi vardı ama tek gerçek eşi Magnia Urbica'nın bahsi geçmez. 27 Mayıs 2007 tarihli İngilizce Vikipedi maddesi Cahit Koytak Cahit Koytak (d. 1949, Erzurum), Türk şair, çevirmen. İlk ve orta öğrenimini Erzurum'da tamamladı. 1973'te İstanbul Teknik Üniversitesi Kimya Fakültesi'ni bitirdi. Mezun olduktan sonra mühendisliği kısa bir süre yaptı ve ardından serbest ticarete başladı. Şiirleri ilk olarak Sezai Karakoç'un Diriliş Dergisi'nde yayımlandı. Yedi İklim, Kayıtlar, Hece, Dergah, Defter, Merdiven Şiir gibi birçok dergide eserleri yayınlandı. 1988'de Türkiye Yazarlar Birliği tarafından "Yılın Mütercimi" seçildi. 1 Haziran 2009 gününden itibaren Taraf gazetesinde haftada bir "Yoksullar ve Siviller İçin Tezler" başlığı altında şiir yayımlamıştır. 2009 yılında, Pınar Yayınları'ndan "Gazze Risalesi" isimli şiir kitabı çıktı. 2010'da Timaş Yayınları'ndan, 3 cilt hâlinde, toplam 1100 sayfayı aşan "Yoksulların ve Şairlerin Kitabı" isimli eser basıldı. Ocak 2011'de yine Timaş Yayınları'ndan ilk kitabı "İlk Atlas"'ın genişletilmiş baskısı çıktı. 2011 ve sonrasında Timaş Yayınları, şairin "Yeni Başlayanlar İçin Metafizik", "Cazın Irmakları" ve "Ölüme Çare ya da Şen Maneviyat" adlı kitaplarını basmıştır. Numerianus Marcus Aurelius Numerianus (ö. Kasım 284) Aralık 283 – Kasım 284 tarihleri arasında Roma imparatoru. Roma imparatoru Carus'un küçük oğludur. 282 yılında babasının başa geçmesinin ardından Sezar ilan edilmiştir. Evlendikten sonra kayınpederi ile Carus'un peşinden Sasani İmparatorluğu seferine katıldı. 283 Aralık'ında Carus aniden ölünce Augustus ilan edilen Numerian orduyu üslerine geri götürmek durumunda kaldı. Abisi Carinus da Galya'da Augustus ilan edilmişti. 284 Mart'ında Numeria Humus'taydı. Hastalandı ve kayınpederi Aper gözünde iltihap olduğunu ve kapalı bir arabada seyahat etmesi gerektiğini söyledi. Birkaç gün sonra muhafızlar kötü bir koku alınca arabanın kapısını açtılar ve genç imparatorun cesediyle karşılaştılar. Numerian'ın doğal yollardan ölmüş olması ve subayların da orduda kargaşayı önlemek için ölümünü gizlemiş olmaları mümkündür. İmparatorluk muhafızlarının komutanı Valerius Diocles Aper, imparatoru öldürmekle suçlanmıştır. Daha sonra Diocles ordu tarafından imparator ilan edildi ve Diokletian adıyla iktidar geldi. "Historia Augusta"ya göre Numerian hatırı sayılır bir edebî donanıma sahip, cana yakın bir insan, büyük bir hatip ve şairdi. Ancak fazla güvenilir olmayan "Historia" dışında kişiliği hakkında bilgi veren başka bir kaynak yoktur. 27 Mayıs 2007 tarihli İngilizce Vikipedi maddesi Emrah (şarkıcı) Emrah Erdoğan İpek (d. 1 Ocak 1971, Ergani, Diyarbakır), Türk şarkıcı, söz yazarı ve oyuncu. 1971 yılında Diyarbakır'ın Ergani ilçesinde doğdu. Annesinin işi nedeniyle Elazığ'ın Alacakaya ilçesinde ilkokula başladı. Emrah ortaokula Diyarbakır'da devam ederken, 1983 yılında ilk profesyonel albümü "Ağam Ağam"'ı çıkardı ve "Küçük Emrah" olarak müzik dünyasına adım attı. 1985 yılında "Gülom" albümü piyasaya çıktı ve "Zavallılar" filminde başrol aldı. 1985'te "Yaralı" albümü büyük ilgi gördü. Ardından "Boynu Bükükler" ve "Ayrılamam" albümleri ile satış rekorları kırdı. Hiç kimsenin o zamana kadar ulaşamadığı rakamlara ulaştı. "Ayrılamam" albümü 2.500.000'den fazla satmıştır. 1990'lı yıllardan itibaren albümlerinde kendi bestelerine yer veren Emrah, kariyerine aynı hızla devam etti. "Neşeliyim", "Hoş Geldin Gülüm" ve "Sen Gülünce" albümleriyle çok başarılı oldu. 1993'ten sonra adındaki "küçük" ekini kaldırarak, pop dünyasına adım attı. "Haydi Şimdi Gel", 3.500.000 adet sattı. 1994 yılında Emrah bir rekor daha kırdı. İnönü Stadyumunda verdiği konserle ilk defa Türk bir sanatçı 50.000 kişiye seslendi. Müzikte gösterdiği başarıyı ilk kez 1997'de bir dizide gördü Emrah. "Unutabilsem" ile Türkiye'nin en başarılı dizisinden birinde başrolü oynadı. "Unutabilsem" şarkısı 1996 senesinin Temmuz ayında çıkan "Narin Yarim" albümünde yer aldı. 1998 senesinin Temmuz ayında "Dura Dura" isimli albümü ile müzik dünyasında yine başarılı oldu ve bu albümü 2.200.000 adet sattı. Ardından 2000 senesinin Haziran ayında "Ya Hey" ve 2002 senesinin Mart ayında "Ar+ı" albümlerini çıkaran sanatçı, 2002 yılı Eylül ayında yeni bir dizi ile televizyon ekranlarına geri döndü. Kınalı Kar isimli dizide başrol oynadı. 2004 senesinin Haziran ayında "Kusursuzsun" albümünü çıkardı ve "Büyük Yalan" dizisinde rol aldı. 2005 yılının Eylül
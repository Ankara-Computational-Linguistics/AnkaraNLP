kapılarını açmaz mıydı? Tacizcinin değil de kadın hakları savunucularının örnek alındığı bir dünyada domino taşı etkisi yaratarak azalacak olan tacizci sayısı, çevre faktörünü olumlu etkileyeceği için, istediğimiz dünyayı oluşturmak: Tacizciyi yok etmek yerine, onu tacizci yapan çevreyi yok etmek olabilir miydi? Sebep-sonuç zincirinin ucu bucağı yok ise, paslanmış yerlerini temizlemek veya kırıklarını onarmak en azından eklenecek yeni halkaların(yeni çevrelerin ve meydana getireceği sonuçların) kalitesini arttırmaz mı? Keşke bilebilsem… Bay Hiçkimse. Yön. Jaco Van Dormael. 2009. Los Angeles, CA: Orion Pictures, 2009. DVD. Dolunay Özeren YALNIZLIKTAN KAÇIŞ Küçük bir odanın içinde yalnızlığımın beni boğduğunu hissediyorum. Dört duvar sarmış etrafımı ve yavaş yavaş geliyorlar üzerime. Bense odanın içinde bir şey aramaktayım. Giderek yabancılaştığımı hissediyorum. Yabandayım ve yalnızım aslında… Kelimelerim duvarlara çarpıyor ve oradan sekip geri geliyorlar, çınlıyorlar kulaklarımda. Doğru kelimeleri seçemiyorum belli ki yıkamıyorum duvarları ve koşamıyorum vahşi hayatın tehlikeli özgürlüğüne. Düşününce dışarıdaki hayatın vahşi olmasını da umursamıyorum. Dört duvar arasında güvende hissetmediğim de bir gerçek sonuçta. Daha çok odaklanıyorum ve kelimelerle baş başa kalıyorum. Elemeler yapıyorum kafamda ve seçilmiş olanları fırlatıyorum duvarlara. İşte ilk duvar yıkılıyor tüm odayı toz ve duman içerisinde bırakarak. Yıkılıyor elbette çünkü o duvarı kelimelerimle bağışlamayı seçiyorum. Açılan kapıdan koşup çıkmadan önce başka bir duvara yöneliyorum. Bağışlıyorum bu yeni duvarı. O da bu yüzden tuzla buz oluyor karşımda. Dört duvarın ikisi gidiyor ve ben biraz daha cesaretleniyorum. Bir başkasına yöneliyorum bu sefer. Kalan iki duvar arasından daha sağlam olanını seçiyorum. O da fazla dayanamıyor karşımda çünkü onunla bir şeyler paylaşıyorum kelimelerimle. Sona kalan duvar korkuyla bakıyor arkamdan ama ben suratımı çevirmiyorum ona. Sırtımı yaslıyorum ve ileriye doğru koşmak için son bir güç alıyorum ondan. Bağışlamanın, kabullenmenin ve paylaşmanın açtığı kapılardan adım atıyorum ilk defa. Kusurlu bir yere, hataların dünyasına gidiyorum… İnsan ne zaman yalnız kalmayı tercih eder diye uzun uzun düşünüyorum. Ya da ben bu kadar uzun süre niye kendimi bir odaya hapsettim diye merak ediyorum. Sanırım mükemmeliyetçilik sebep oldu bunlara. Leyla Arsal’ın yaptığı gibi bir dönem “sustum ve sadece okudum” (Arsal, 2018, s. 11). Masallara daldım ve hayaller kurdum... Kavgasız aileler, yalansız dostluklar, kimseyle paylaşılmayan sırlar, bozulmayan kardeşlikler ile mest oldum kitap okurken. Günün sonunda kavuşabilen Romeo ve Julietler ile tanıştım hatta. Böylece fark ettim ki ütopyaların peşindeyiz hepimiz. Kabullenmeyi reddedip mükemmeliyeti arayarak zindan ediyoruz hayatı kendimize. Duvarlar bir adım daha atıyor üzerimize. Bizse vazgeçmiyoruz. Daralan hücremizde köşeleri incelemeye devam ediyoruz. Hani dedim ya bir şeyler arıyorum odamın içinde diye, yalnızlığın yarattığı kusursuz bir hayat için bakınıyordum aslında. Kendi yalnızlığımda boğulmaya çok yakınken vazgeçtim bakınmaktan ve çıktım küçük kafesimden. Bunu yapabilmek için bağışlamayı, kabullenmeyi ve paylaşmayı öğrendim. Tüm bunları yaparken de Leyla Arsal’ın bir şiir kitabı bana çok yardımcı oldu. Vahşi yaşama ilk adımımı atmamı sağlayan kitap: İncinmişlik Asidi. Birinci kural olarak bağışlamayı öğrendim. İnsanlara karışabilmek için bağışlayıcı olabilmeliyiz hepimiz. Arkadaş edinmek için veya ailenle geçinebilmek için bağışlayabilmelisin. Çünkü herkes bir kere de olsa hata yapar. En ummadığın insan bile olabilir bu kişi örneğin. Ya da bunu da yapmazlar dediğin bir hata bir gün şok edebilir seni. Burada önemli olan insanları bağışlayabilmek ve bu hataların yarattığı “ameliyat izinin deri altı kaşıntısı” (Arsal, 2018, s. 12) ile baş edebilmek. Bunun yanında kabullenmeyi öğrendim. Kitapta okuduğum bir bölümde insanları kusurlarıyla kabul etmem gerektiğini fark ettim. “Hizasız da yaşanabilir eğik böyle. Omuzlarımızın içbükey simetrisiyle. Yazmalısın kalbinin bunu da bir köşesine” (Arsal, 2018, s. 26). Son olarak da çevremdekilerle paylaşmayı öğrendim. İçime atıp durduğum mutluluklar ve acılar kavuştular özgürlüklerine. İnsanlarla buluştular ve benden bir parça olarak kaldılar onlarda. Ama dedim ya arkamda son bir duvar bıraktım sırtımı yasladığım. İşte hataların dünyası ve benim aramda kalan son duvar... Dokunmadım ona çünkü bu vahşi hayatta çırılçıplak kalmaktan korktum. Zor zamanlarda tutunacak son dalım olarak bıraktım onu köşede. Benliğimi görüyorum onda. Tek başıma kalmak için uğruyorum arada. Kendime de zaman ayırıyorum çünkü ve iki hayat arasında denge kurmaya çalışıyorum zamanla. Onuralp Avcı Kaynakça Arsal, L. (2018). İncinmişlik Asidi. Ankara: Hece Yayınları. ÖNGEN 1Ebru OnayTürkçe 101-40Ödev numarası:1-2Ferdi Uğur Öngen2130203123 Şubat 2015, Pazartesi PERDE ARKASIİnsan, tek ve aynı anda farklı iki insan olabilir mi? İşte bu sorunun cevabı günümüzden yıllar önce 1966'da Ingmar Bergman tarafından yanıtlandı. Sadece bununla kalmayan Bergman, daha birçok psikolojik konu ve eğilimler üzerine yoğunlaşmış ve "sinemada psikoloji" tanımının belirlenmesinde büyük rol oynamıştır. Psikoloji ile sinemayı bu denli harmanlama başarısını göstermiş olan Bergman'ın kendisine göre en büyük başyapıtı Persona filmidir. Latince'de "maske", "karakter", "rol", "kişilik" gibi anlamlar taşıyan persona, bu sanat eserini seyirciye en iyi şekilde yansıtacak isimdir aslında. Gün geçtikçe her alanda gelişmekte olduğumuz yadsınamayacak bir gerçek olmasına rağmen, bu film günümüzde psikoloji ile ilgilenenlere hâlâ bir ders niteliğindedir. Hatta ve hatta birçok okulda psikoloji bölümü öğrencileri bu filmi izleyerek yorumlamaktadırlar. Bunun sebebi ise filmin yönetmeni ve senaristi Ingmar Bergman'ın inanılmaz kurgusu ve filmin başrollerinden Liv Ullman'ın müthiş oyunculuğudur. Filmde, Aktris Elisabet Vogler(Liv Ullman) konuşma yetisinde hiçbir problem olmamasına rağmen bir tiyatro oyununda sessizliğe bürünmüş, ardından hayatı boyuca hiç konuşmamayı tercih etmiştir. İşte bahsettiğim müthiş oyunculuk burada devreye girmektedir ve bu oyuncu zaman zaman kendisini fazlasıyla rolüne kaptırmış, Bergman'a bile zor anlar yaşatmıştır.1ÖNGEN 2Film, kurgu ve oyunculuk açısından mükemmel olmasına rağmen tam anlamıyla doyurucu değildir. Bunun sebebi ise her izleyenin kafasında âdeta bir karadelik açıyor olması diyebilirim . Filmi aynı anda ve aynı ortamda on kişinin izlediğini varsayarsak on ayrı yorum çıkacaktır ortaya. Bu da, Bergman'ın anlatmaya çalıştığı maskenin ve kişilik bölünmesinin her insanda farklı bir tesiri olmasından kaynaklanır. Her insan farklı maskeler ardında gizlenir, farklı kişiliklere bürünür ve bu filmde kendi personası ile karşılaşır. Aslında her insan, taktığı maskenin farkındadır fakat bir türlü bu maskeden vazgeçememektedir. Toplumda yer tutmak isteyen insan, başkalarından onay almak için ya da kendini başkalarından gelebilecek zararlardan korumak için aslında kendisi olmayan bir kimliğe ihtiyaç duyar. Kurgusunu bu şekilde tanımlayabildiğim Persona aynı zamanda ses ve ışık açısından da türünün tek örneği niteliğindedir. Filmde kullanılan bazı sahne karartmaları o zamanın teknolojisine rağmen, karşımıza kusursuz bir şekilde çıkmaktadır. Bu olağan dışı sahne karartmaları ve ses efektleri, izleyicinin kafasında soru işaretleri bırakmakta ama aynı zamanda filme sıra dışı bir tat katmaktadır. Bütün bunların yanı sıra, filmin yoğunluğu karşısında yorulan izleyici kendini bir anda Hemşire Alma'nın (Bibi Andersson) anılarından bahsettiği sahnelerde bulabilir. Bu sahneler, izleyiciyi konu bütünlüğünden soyutlayarak filmin dışına itebilir. Her ne kadar favorim olmasa da, Hemşire Alma'nın plajdaki anısını anlattığı sahne, izleyiciyi tamamen filmden koparır ve onun kafasında başka bir film yaratır. Aynı zamanda sinema tarihinde eşine nadiren rastlayabileceğimiz bir örnek olan bu sahne bize erotizmi, herhangi bir çıplak unsur içermeden fazlasıyla yaşatır.Bergman'ın sinema anlayışı sayesinde, hakkında binlerce kelime yazmanın bile yetersiz olacağını düşündüğüm Persona benim için sinemada devrim niteliğindedir. Bütün bunlara rağmen, bu filmi çok az kişiye önerdim ve artık film önerilerim arasında olacağını düşünmüyorum. Çünkü insanların, günümüzden tam 49 yıl önce çekilmiş olan bu filme bakış açısı kötü yönde. Filmin siyah-beyaz olması, Hollywood sinemasına ait olmaması ve filmin sıkıcı bir çizgide ilerlemesi insanların bakışaçılarını kötü yönde etkilemekte. Ama sinemanın bize verdiği en büyük nimetlerden biri olan Persona, bence kesinlikle izlenmeli ve üstüne saatlerce düşünülüp yorumlanmalıdır. Aslında bütün bu yazıyı, filmi ve personanın gerçek anlamını özetleyebilecek tek söz yine Bergman tarafından söylenmiştir. "Birisi beni olduğum gibi severse, sonunda kendime bakmaya cesaret edebilirim, belki" (Ingmar Bergman)2ÖNGEN 3Kaynak:1. http://www.sozkimin.com/a/88-ingmar-bergman-kimdir-sozleri-ve-hayati.html3Ahmet TUNÇ 21401562 HAKKÂRİ’DE BİRKAÇ SAAT Oturdum düşündüm bugün: En son ne zaman bir insana karşılık beklemeden bir iyilik yaptım? Hatırlayamadım. Hatta diğer insanları umursamadığımı, onların dertleriyle dertlenmediğimi farkettim. Çağımızın getirdiği yaşam tarzından mıdır, başka bir şeyden mi bilinmez çoğumuz böyle insanlar oluverdik. Bazılarımız hariç: Anadolu’nun farklı yerlerinde kendisi, maaşı için değil okulundaki çocuklar için görev yapan fedakâr öğretmenlerimiz. Onlar ki toplumumuzun karanlık geleceğine tuttukları minik ışıkların oluşturduğu hüzmenin gelecek umudumuz olduğunu bilenlerdir. Onları anlatan ender yapıtlar var, birkaç kitap ve bir-iki film. Bunlardan birisi de Ferit Edgü’nün kaleminden o öğretmenlerin çilesine ve o köylerin yaşamına ışık tutan roman: Hakkâri’de Bir Mevsim. Ferit Edgü’nün okura seslenen hoş mektubuyla birlikte hemen denizine dalıverdim kitabın. Kendimi ana karakter yerine koydum, onun düşündüklerini düşündüm. Onunla birlikte gittim köye ve girdim sınıfa. Onunla birlikte üşüdüm onlarca santimetre karda yürürken şehre doğru. Onunla birlikte yalnız kaldım odamda ve onunla birlikte yazdım eski daktiloda. Onunla birlikte unuttum adımı ve geçmişimi. Ve yine onunla hatırladım sevgiliyi ve anneyi. Mektuplarını bana gelmiş gibi okudum. Zorluklarını yaşadım köy hayatının, soğuğun, açlığın, yoksulluğun, hastalığın, karanlık düşler görmenin. Onunla birlikte ağladım ölüm döşeğindeki kardeşi için portakal istemeye gelen, ilk defa gördüğü portakalları güneşe benzeten İsmail’in ardından. Benim odama da geldiler Halit, Muhtar, Zazi ve diğerleri. İşte böyle akıcı ve masalsı yazmıştı Ferit Edgü. Kitabın beni götürdüğü bu âlemde çocuk olmayı da öğrendim. Salgın hastalığa yakalanıp, karnımın ve ellerin şişmesini, sonra ölmeyi öğrendim. Dilini anlamadığım öğretmeni dinlemeyi, onun öğrettiklerini yazmayı öğrendim onun verdiği deftere onun verdiği kalemle: koyun, ağaç, dağ, kurt, okul, toktor, örtmen, ölmek, sabun, kardaş, yol, kar… Kadın olmayı öğrendim Hakkâri’de. Üstüme kuma getirilmesini, kocamın isteğine boyun eğmeyi, mal gibi alınıp satılmayı öğrendim. Töreyi ve törenin kurbanı olmayı öğrendim. Hiç görmediğim, babam yaşındaki bir adamla evlenmeyi öğrendim. Küçücük yavrumun cılız bedeninden ruhunun uçup gitmesini, evlat acısını öğrendim. Köyüne öğretmen gelmiş bir köylü olmayı öğrendim. Köyde yabancı olmayı, Acem öldürmeyi, kaçakçılığı öğrendim. Radyo gördüm hayatımda ilk kez, İstanbul’u, Ankara’yı, Bağdat’ı dinlemeyi öğrendim. Hukukun o köyde olmadığını öğrendim. Sonra delilin, tanığın, adaletin olmadığını, tanrının olmadığını öğrendim. Karlı, yüce dağların arasına sıkışıp kalmayı öğrendim. Yalnızlığı, çaresizliği, pişmanlığı, cinayeti, şehveti öğrendim tıpkı öğretmen gibi. Cehaletle savaşmayı öğrendim, hastalıkla savaşmayı öğrendim. Cevap gelmeyeceğini bile bile doktor istemek için dilekçe yazmayı, şehre gidip ilaç almayı, işe yaramayan ilaçları çocuklara dağıtmayı öğrendim. Sonra o çocukların kucağımda can vermesini, minicik bedenlerinin buz kesilmesini, morarmasını ve karla örtülü toprağın altına girmesini gördüm, öğrendim. En önemlisi, hepsinden önemlisi de buydu öğrendiklerimin: ölüm. Kaçış yokmuş ölümden, bunu öğrendim. El kadar bebe de olsan gelip seni buluverirmiş bir anda. Oysa daha okulun bitmemiştir, bahar gelmemiştir. Büyümemişsindir daha, sorumluluğun yoktur. Ama korkuların vardır. Ölüm vardır karşında. Gözlerini kapatamazsın, görmezlikten gelemezsin ölümü kardeşin, arkadaşın, okuldaki çocuklar ölürken. Bari, dersin; bari portakal yeseydim ölmeden. Neye benzediğini görseydim şu garip isimli meyvenin. Abin öğretmeninden iki portakal alır gelir, soyar yersin. Unutursun o an iki saat sonra yakana yapışacak olan ölümü. Ölüm, tanrının olmadığı yerde, Hakkâri’de bile bulur insanı. Ölüm, çocukları bile alır hiç duraksamadan. Ölüm, haber dahi vermez o karlı dağların ardındaki insancıklara ve en aydınlık günde bile karanlık gibi gelir üstüne üstüne. Tıpkı O’nun yalnızlığını yaşadığı boş odanın kasvetli duvarları gibi. Koyduğun kurallar işlemez ölüme. “Yalnızlık yasak!” dersin, yalnızken buluverir seni. Yalnızken beliriverir tıpkı kalbinin ta içinde hissettiğin boşluk gibi. GÜNAH MIDIR İNTİHAR? Merhaba, bu yazıyı okuyorsanız yaşıyorsunuz demektir. Ne kadar şanslı olduğunuzu hatırlamanızı isterim. Bugün sizin kadar şanslı olamayan birçok insan dünyaya gözlerini kapadı. Sizin gibi hayalleri, sevenleri, sevdikleri olan, yaşamayı seven birçok insandan bahsediyorum. Kaderi böyleymiş denildi arkalarından. Doğduğumuz günden öleceğimiz ana kadar yaşadıklarımızı kaderimizin belirlediğini söylerler. Yani bu yazıyı okuyorsanız kaderinizde bugün ölmek yok demektir. Gerçekten öyle mi? Ne zaman öleceğinizi merak ediyor musunuz? Çoğu insan gelecekte kendini nelerin beklediği merak eder. Ben geleceği merak eden insanlardan değilim. Hiçbir zaman ileriyi düşünerek hareket etmedim. Çünkü içimde bir yerlerde yaşlanamayacağımı hissediyorum hep. Bunun nedenini size sonra açıklayacağım. Önce Adam Strand'ın Otuz Dokuz Ölümü adlı kitaptan biraz bahsetmek istiyorum. Bu kitapta Adam adında bir gencin birçok kez intihar etmesi ama hiçbir intiharının ölümle sonuçlanmadığı anlatılıyor. Dışarıdan bakıldığında normal, pek derdi olmayan bir genç gibi duran Adam neden sürekli intiharı tercih ediyordu bilinmiyor kitapta. Kaderine bu kadar çok karşı gelen bu gencin, kaderinde yazılı mıydı bunların hepsi acaba? İntihar eden insanlara hep önyargıyla yaklaşırlar. Özellikle kadere inananlar yapar bunu. Eğer kader var ise bunun olacağı zaten belli değil midir? Bunu yaşaması gerektiği için yaşıyordur belki, bunu bilemeyiz. Günah kavramı yüzünden hep kötü konuşulur bu insanların arkasından. O insanın ne yaşadığı ne hissettiği önemli değildir onlar için, yaşamak zorundaydı diye düşünürler. Bir insanın kendi canına kıyması hiç kolay bir şey değildir. Neler yaşadığını ne acılar çektiğini kimse bilemez. Çoğu için bir kaçıştır intihar ya da en iyi seçenek onlar için. Hayatınızın en zor anında belki sizin de bir anlığına olsun aklınıza gelmiştir bu düşünce. Benim de zor dönemlerim oldu ve o sıralar hep aklıma bu düşünce geliyordu. Ama düşünceden ileri gitmediği için bir sorun olarak görmedim bunu hiç. Devam edemeyeceğimi hissediyordum. O dönemi atlatamayacağımı, atlatsam bile sonrasında hiç mutlu olamayacağıma inanıyordum. İleriye yönelik tek bir hayalim bile yoktu. Beni motive edecek tek bir insan bile. Ne ailem ne arkadaşlarım ne de bir sevgilim. Kimse yanımda olup elimi tutmadığı için bu düşüncelere yenilmiştim belki bilmiyorum. Şimdi bana sorarsanız “o dönemi atlattın mı diye?” Hayır, hâlâ tam olarak atlatabilmiş değilim. Hayatımı da yoluna sokamadım. Yaptığım hataları düzeltemeyip, bana yapılan hataları da unutamadım ama artık düşüncelerim değişti. Hayatımdan çıkarıp attım o hastalıklı düşünceyi. Çünkü beni düştüğüm zaman kaldıracak birisi var artık hayatımda. Bana benden daha çok inanan, her şeyin iyi olacağına beni ikna eden birisi. Zor zamanlar geçirsek bile ileri de bunları unutacağımızı biliyorum. Dayanması ne kadar zor olursa olsun bunlara değecek bir hayat yaşayacağım. Ne kadar acı çektiysem o kadar mutlu olacağım. Bu kadar kolay pes etmek istemiyorum. Bana kötü şeyler yaşatan herkesi hayatımdan çıkaracağım ama bunun için gerekli olan tek şey zaman. Zamanla daha çok hırslanacağım. Şimdi sadece bekliyorum. Adım adım yoluna girmesine bekliyorum her şeyin. Hayat bazı insanlar için kolay olmayabilir. Ya da bazılarına sorun gibi gelen olaylar bazıları için çocuk oyuncağı olabilir. İnsanların duyguları ve düşünceleri hiçbir zaman bir olamaz. Hepimiz farklı yaratıldık ve hepimizin belli bir dayanma gücü vardır. Bir insan sorunlarıyla baş edemiyorsa bu onu zayıf yapmaz. Sizin dayanabileceğiniz bir olay onun için dayanılmaz olabilir. İnsanları sınamayın. Birini üzgün gördüğünüzde her şeyi abartıyor demeyin. Yardımcı olun. Destek olmaya çalışın. Gizem KAYİŞOĞLU KAYNAKÇA Galloway, Gregory.(2015). Adam Strand'ın Otuz Dokuz Ölümü.(O.Baştürk, Çev.)İstanbul: Ayrıntı Yayınları Begüm KÖZOĞLU21400338ASIL MUTLULUK Bazen ilerlemiş yaşına rağmen hâlâ sevgi ve mutluluğu keşfedememiş insanları anlamakta zorlanıyorum. Hayat pratiklerinin kıt olması ve olgunlaşamamış seviyeleri ise beni hayrete düşürüyor. Pişmanlıkları haﬁf geliyor, geçmişte pişmanlık diye belirttikleri, onları halen üzen konuları saçma bulmaktan kendimi alamıyorum. Bir şeyleri atlatabilmeliler diye düşünüyorum. Zaman çok hızlı geçiyor ve üzülmeye bile çok vaktimiz yok aslında. Hep bir sonraki hedeﬁmize, bir sonraki mutluluğumuza odaklanmamız gerektiği düşüncesi beni ayakta tutuyor. Bu yüzden de beni her üzen konuda, sonuçta gerçekten ne öğrendiğimi sorgulayıp çıkarımda bulunuyor, yine kendimce elde ettiğim olumlu bir tarafına tutunuyorum. “Normal Olmak Varken Neden Mutlu Olasın?“ kitabında da tam olarak bundan bahsediliyor. Doğar doğmaz evlatlık verilmiş bir çocuğun muhafazakar bir ailede büyümesine rağmen kendine yolculuğuna ve kendini keşfetmesine odaklanıyor. Muhafazakar bir ailede yetişmiş bir insanın, kendini nasıl baştan yarattığını, geliştirdiğini gözlemliyor, aynı zamanda kendi hayatlarımıza da ışık tutuyoruz. Kitapta bu çocuk hem büyümenin verdiği sorunlarla başa çıkıyor, hem de kendi gerçek kimliğine bir kapı açıyor. Okuduğu her kitap onun düşüncelerinde ve hayatında bir iz bırakıyor. Kendine istediği bir hayat çiziyor. Benim de odaklanmak istediğim konu bu aslında. Gerçekten istediğimiz hayatı mı yaşıyoruz yoksa tamamen toplumun bize dayattığı normlar üzerine mi kurulu hayatlarımız? Mesela birçok insan ailesiyle benzer yaşam tarzına sahip. Bu benim en çok yadırgadığım olaylardan biri çünkü her gün hayatımızda birçok yenilik olurken ya da kendimizi geliştirmeye çalırken nasıl olur da aynı düşünür, aynı hareket eder, aynı şekilde yaşayabiliriz? Farklılıkların kaçınılmaz olduğu bu dünyada gerçekten kendimizi keşfedebiliyor muyuz yoksa sadece içinde bulunduğumuz ortama ayak uydurmak adına kendimize geçici bir yol mu çiziyoruz? Günümüzde en çok gözlemlediğim konular arasında insanların mutlu olmaya takıntılı hale gelmesi de bulunmakta ama sadece rollerini oynadıkları hayatlarda mutlu olmaları da dikkat çekiyor. Gerçekten mutluluğu ve iç huzuru yakalamış insan sayısının çok az olduğunu ve insanların efkâra müsait bir ruh yapısına sahip olduklarını görüyorum. İnsanlar üzülmeye ve hayata küsmeye o kadar alıştı ki eskisi kadar yavaş da ilerlemiyor artık bu süreç. En ufak bir ayrılık bir olumsuzluk veya bir sıkıntıda hayata hemen küsebiliyor, gemileri yakabiliyorlar. İnsanlar üzülmeyi sevmez ama en ufak bir şeyde de hemen üzülüverir. Farkına varılması gereken tek nokta, tekrar bu zamana geri dönemeyeceğimizdir. İnsan bunun farkına gerçekten varabilirse eminim odaklanacağı tek şey mutluluk olur. Aldığı nefesi hisseder, içine çeker doluca. Kaç insan söyleyebilir en son ne zaman derin bir nefes aldığını? Hâlâ yapabiliyorken herşeyin tadını çıkararak ve hissederek yaşamalıyız. Yediğimiz yemeği, içtiğimiz içkiyi, gerçekten hissetmeliyiz. Hayatta önce sevgi ve mutluluğu keşfetmeli sonrasında diğer isteklerimizi bu iki unsur etrafında şekillendirmeliyiz. Gerçekten şükretmeli ve olayları pozitif hale getirebilmeliyiz. Ancak o zaman kendimizi gerçekten anlayabilir, dinleyebilir, daimi mutluluğa erişebiliriz. Günlük hayatta bizim yaşadığımız sadece anlık mutluluklar. Sonrası devamlı efkar ve uzun süreli üzüntüler. Sonuç olarak sevgi ve mutluluğu yakalayabilmek, kendimizi keşfetmek aslında hayal ettiğimizden daha kolay. Tek yapmamız gereken, çözüme odaklanarak gerçekten verimli bir keşif yoluna çıkıp, çok okuyup çok öğrenerek gerçek kimliğimizi ortaya çıkarmak ve bu doğrultuda istediğimiz yaşam tarzına sahip olabilmektir. Nereden geldiğimiz veya nasıl bir yolda ilerlediğimizin aslında hiçbir önemi yok. Bizim hayatımız bizim yönlendirdiğimiz yola girecek ve o yolda sürüklenecektir. Bu yüzen de asla pes etmemeli gerçekten hayata tutunup kendimizi keşfetmeli ve kitapta da olduğu gibi asıl benliğimize ulaşmalıyız. Çünkü asıl mutluluk ancak bu şekilde elde edilebilir.KaynakçaWinterson, Jeanette. Normal Olmak Varken Neden Mutlu Olasın. Çev. Püren Özgören. Sel Yayıncılık, İstanbul: 2015. LEZİZ AYRINTILAR, TESADÜFLER VE ÇOCUK KALMAYA MAHKUM ERKEKLER Küçük ayrıntılar ve tesadüfler hayatımın üzerinde öylesine etkin bir rol oynuyor ki, batıl bir inanç durumuna kendimi kaptırmaktan alı koyamasam da “acaba?” sorusunu da kendime sormadan edemiyorum; bu kadarı da fazla düşüncesinden ileri geliyor ilginç ayrıntıları ve tesadüfleri anlamlandırma çabası. Hala ilk insanlardan aldığımız genler iş başında demek ki: onlar da her doğal afeti ya da doğa olayını bir tanrının verdiği ceza ya da ödül ile açıklamaya çalışıyorlardı zira. Neyse, bu konuda yaşadığım ve unutmadığım bir olay da gerçekten çok mutsuz olduğum bir dönemde gelmişti başıma. Canım gereğinden fazla sıkkındı, abartılı bir mutsuzluk yaşıyordum ve saat erken olmasına rağmen bir bira içmek için bir bara girdim. Masanın birisine oturup garsonun benimle ilgilenmesini beklerken masada duran menüyü aldım elime. Garson gelene kadar zaman geçirmek istiyordum, bu yüzden menü ile ilgilenmeye başladım. O sırada gördüm beni bir anda iyileştiren sözü: “Mutsuz olmayı ve kötümserliği, mutlu günlere saklayalım.” Devamını kendim getirmiştim: çünkü şu an zaten her şey berbat. Bir de üstüne karamsar düşünceler üretmek iyice kötü ediyor insanı. İlaç gibi gelmişti o söz bana. O gün kendime hep tekrarladım bu sözü ve hayata gerçekten de daha farklı bakmaya başladım. Kitapçıda, mutsuzluk zamanlarında mutluluk ismi ile yayınlanan Wilhelm Genazino kitabını gördüğümde bu kitaba kayıtsız kalamadım bu nedenle. Bar menüsündeki alıntıdan, kitabın çevirmeninin haberi olduğuna, çevirmenle ortak bir duyguyu paylaştığımıza inanmak istedim. Belki yazarla da paylaşıyordum, bunu öğrenmek için kitabı okumalıydım ve bingo! Bu adam bendim. Gerhard’da kendi yansımamı gördüm gerçekten de. İleride ne olacak bilmiyorum fakat belki de mezun olacağım bir alanda değil, ilgisiz bir alanda çalışacaktım aynı Gerghard gibi. Çünkü Gerghard ve herkes gibi benim de para kazanmam gerekecekti. Bunu şu an bilmemiz zor,biraz Gerhard’ın Traudel ile ilişkisine dair yazmak istiyorum. Bir insanla ilişki yaşamaya başladığınız o ilk haftaların mutluluğunun bedelini ödüyoruz sanki ilerleyen süreçte. Sanki ilişkiler tanrısı bize fazla mutlu olduğumuz için bir ceza kesiyor ve en nihayetinde kendimizi nereye dayayacağımızı bilemediğimiz bir kaya ile baş başa buluyoruz. Kadın ve erkek doğasının birbirinden farklı olmasından kaynaklanıyor birçok şey elbette fakat sadece bu sebeple yetinmek istemiyorum ben, erkeklerin sorumluluktan inatla ve ısrarla kaçmasının da bir sebebi olmalı. Kadınların, erkeklerden sürekli yeni bir sorumluluk talep etmesinin de bir sebebi olmalı. Traudel’in çocuk sahibi olmak istemesi ve evlilik düşü karşısında Gerhard’ın durumunu az çok anlıyorum. Traudel, şu anki konumu ile Gerhard için ellerini ısıttığı bir ateş. Nihai olarak kadın onca yaşanmışlığın bedeli olarak Gerhard’ın o ateşe kendisini bırakmasını ve birlikte yanmayı talep ediyor. Her erkek gibi Gerhard da yanan ateşte elini ısıtmakla yetinmeyi seçmek istiyor, kaçıyor kendisini ateşe atmaktan. Traudel’in ruhu ise alev alev ve tek başına yanmak istemiyor. Bu durumu ben kadın açısından bir gelecek kaygısı olarak görüyorum. Çocuk istemesi de bundan kaynaklanıyor. İlkokulda da böyleydi sınıfın kızları. Sorumluluk almak konusunda doğuştan gelen yatkınlıkları öğretmenin verdiği bütün ödevleri yapmalarını kolaylaştırıyordu. Erkekleri ise iteklemeniz gerekirdi. İteklemezseniz başarısız olurlardı. Sonunda, kızlar ödevlerini kendileri yapardı. Ben ve diğer erkekler ise annelerimizin yardımına başvurur, onların iteklemesi ile yapardık ödevlerimizi. Böyle düşününce, yaşımız kaç olursa olsun bazı durumların hiçbir zaman değişmeyeceğini düşünüyorum. Bir erkeğin arkasındaki gizli dayanak olmak kadınların kaderi gibi, kadınlara borçlu oldukları hayatlarıyla caka satmak da her erkeğin çocuksu sahtekarlığı. Fakat bu tarz tatsız konuları daha tatlı zamanlara saklamakta fayda görüyorum şu an. Ayrıntılardaki mutlulukla yetinmeye çalışarak, üzerime bir sorumluluk yükleyeceğinden korktuğum bu düşünceden sıyrılıyorum hemen. Gerhard gibi, kurnazca ve çocukça. Biz erkekler, ölene kadar çocuk kalmaya mahkum olan canlılarız. Daha iyi anlıyorum bunu gün geçtikçe. Murat Yiğit Şenel Kaynak: Wilhelm GENAZİNO / Mutsuzluk Zamanlarında Mutluluk Örümcek Ağı Yalnızlık, kayıplar, acı, depresyon, amaçsızlık, mutsuzluk... Bunlar ve daha birçok neden insanın hayatında madde kullanımına ve kötü bir yola sapmasına neden olmaktadır günümüzde. Uyuşturucu, sigara ve en önemlisi, alkol. Yavaş yavaş çeker insanı içine alkol. Problemi bir geceliğine unutturur önce. Her ne kadar kullananlar yetişkin olsa da, her insan biraz gündelik hayatın stres ve problemlerinden uzaklaşmayı ister. Sonra bir daha unutmak ister, çünkü kaçmak o kadar kolaydır ki... Her köşe başında, her markette bulunan bir acil çıkış. Tek sorun, çıkış kapısı sürekli kendi içinde tekrarlanan bir döngü gibidir. Bir bakmışsınız her gece içmeye başlamışsınız. Yavaş yavaş unutturan dozunuz, gün geçtikçe katlanmaya başlamıştır. Sonra bir de bakarsınız geceler yetmemeye başlar. Hani örümcek ağından ne kadar çıkmaya çalışırsa bir sinek, bir o kadar yapışır ya, işte öyle çeker alkol insanı. Kişinin kendisini etkilediği kadar çevresini de etkiler. Aileyi , arkadaşları, kısacası tüm tanıdıklarını da kişiyle birlikte mutsuz eder. Öyle bir noktaya ulaşır ki insan, unutmamak, hatırlamak istediklerini bile aklında tutamamaya başlar. Paula Hawkins’ in Trendeki Kız adlı polisiye romanında bütün bu aşamaları, Rachel karakteri üzerinde gözlemlemek mümkündür. Alkol kişiyi hayattan koparır. Alkolik olan insan, bütün ihtiyaçlarını bir kenara bırakıp alkole ulaşma çabası içinde yaşamaya başlar. Yokluğunda terleme, titreme, sinir krizleri görülür. Kafese kapatılmış bir aslan gibi ne yapacağını bilemeden anlamsızca, delicesine çıkış yolu aranır. Ne için alkol aldığını bile hatırlayamaz hale gelir. Araç, amaç olmuştur onun için. Hayattaki diğer amaçları ise silikleşmiştir. Ailesini içinde bıraktığı çaresizliği bile görememeye başlar. Ne hissederdiniz kızınız/oğlunuz bir bağımlı olsaydı, alkolik olsaydı? Ne yapabilirdiniz onu koruyabilmek, kurtarabilmek için hiç düşündünüz mü? Ben söyleyeyim: Hiçbir şey. Sadece etrafına küfürler yağdırıp, eşyaları kırarken orada durmak zorunda kalırdınız. İşini, kariyerini, sevdiği her şeye tek tek yabancılaşana kadar onu izlemekten başka bir şey yapamazdınız. Ağır alkol kullanan bir alkolikte, bir süre sonra unutkanlık problemleri görülmeye başlar. Kitabın kurgusu da aslında tam bu olay üzerinedir. Rachel içine düştüğü olayda öldürülen kızın katilinin kendi olup olmadığı konusunda şüpheye düşer. Bunun üzerine hatırlamak için bütün yolları denemeye başlar. Alkollü olmasa o gece ne olduğunu bileceğini düşünerek kahrolur gittikçe. Belli bir zaman aralığını hatırlayamayan insanda, paranoya ve şüphecilik baş gösterir. Evden tam çıkarken ocağı kapatıp kapatmadığına emin olamayan kişiyi düşünün. Şimdi aynı kişinin evden çıkmadan önceki üç, dört saati hatırlayamadığını düşünün. Kişi bırakın ocağı kapatmayı, çocuğunu servise bindirip bindirmediğini, eşini yolcu edip etmediğini, hatta dişini fırçalayıp fırçalamadığını bilemez. O boşluk, içinde saatleri aşar ve sonsuz olasılıkla dolu bir boşluğa açılır. Kişi o aralıkta her şeyin mümkün olduğunu düşünmekten kendini alamaz. Problem ne kadar ciddi, önemli, hayati olursa olsun, alkol asla çözüm değildir. Kişi içinde bulunduğu durumu alkole başvurmadan gözden geçirmeli ve ona göre kendi kararlarını vermelidir. Bir noktada alkolü çözüm olarak gördü ve ona yaklaştıysa bile çok geç olmadan yardım alarak durmayı denemelidir. Yardım kuruluşları, psikiyatri seansları ile birlikte kişi içinde bulunduğu örümcek ağından kurtarılıp yeniden hayata kazandırılabilir. Alkolün insanı ele geçirme yönteminin yavaş ve etkili olmasından ve ulaşmanın kolay olmasından dolayı alkol en tehlikeli etken maddelerden biridir. Bir kere yakalandı mı insan, kaçması neredeyse imkansızdır. Yavaş yavaş kendine mahkum eder insanı. Problemlerinden kaçtığını düşünürken ona hepsinden büyük bir problem yaratır. Bu sefer problem kendisidir. Ailesine ve çevresindekilere geri dönüşü olmayan acılar yaşatırken, bir yandan da kendini fiziksel ve zihinsel hastalıklara savunmasız bırakır. Rachel’in içinde bulunduğu durumu düşünüp empati kurduktan sonra alkol alırken iki kere düşünmeye başladım... Zevk için mi, yoksa unutmaya mı? Ayhan Okuyan 21601531 Mete Baki Özpar Hırsız Yukarıda 2014 yılında ilk baskısı çıkan Hüsnü Arkan’ ın Hırsız ve Burjuva’sı, Tunalı’da bir kitapçıda dolaşırken ismini beğenmem nedeniyle aldığım, aslında hakkında bilgi sahibi olmadığım bir romandı. Okuduktan sonra yaptığım araştırmada 2015 Orhan Kemal Roman Armağanı’nı kazandığını öğrendiğimde hiç şaşırmadım. Çünkü kapağını ilk açışımdan son sayfasına kadar, yazarın başarılı bir iş çıkardığını ve kitabın isminin altında ezilmediğini düşünüyorum. Olayların genel olarak 12 Eylül 1980’de doğan Evren karakterinin etrafında geçtiği romanın vermek istediği, benim de düşüncelerimle örtüşen mesaj bugünlerde pek kimsenin kolay kolay ima edemeyeceği bir içeriğe sahipti. Öncelikle hırsız ve burjuva kavramlarına değinmek istiyorum. Kelimeler yalnız başlarına kullanıldıklarında anlamları çok net ve insanın aklında ilk olarak çağrıştırdığı şeyler genel olarak aynı diyebilirim. Hırsız dendiğinde insanın aklına gelen şahıslar, genelde alenen, bir suç unsuru olduğunu bilerek ve sonuçlarının farkında olarak, birilerini gasp etmeyi amaçlayan kimselerdir. Toplumda asla sevilmezler, sevilme ihtimallerini akla getirmek bile gülünçtür. Burjuvadan bahsedildiğinde ise, insanın aklına şehrin kalburüstü semtlerinde oturan, pahalı lokantalarda yemek yiyen, hep önemli bir şeyler konuşuyormuş gibi gözüken, çoğunlukla eğitimli insanlar gelir. Peki, bu yazımda daha sonra cevaplamak üzere sizlere iki sorum var. Bu zıt gibi görünen iki kavramın ortak noktada buluşması romanda nasıl gerçekleşti? Bu kavramlar gerçek dünyada gerçekten de bu kadar zıt mı? Ne diyor Arkan: “Hiçbir çiçek bunu hak etmez. Çiçekler insanlar gibidir. Bu süreçte incinenlerin ve bu süreçten fayda umanların yolları yalnızca çatışmalarda kesişir. Bir mülk sahibi bir bahçıvanla uzlaşabilir ama bir çiçeğin bir bahçıvanla ya da bir mülk sahibiyle uzlaşması görülmüş şey değildir. Çiçekler bir tek şey ister; adalet!” (s. 41) Bana bu cümlelerde bahsedilen çiçekler, yukarıda betimlemeye çalıştığım hırsızları da içinde barındıran işçi sınıfını; bahçıvan ve mülk sahibi de burjuvazinin çeşitli kesimlerini çağrıştırdı. Burada bir parantez açmalıyım, belki de herkes okuduğunu anlamak istediği gibi anlar, ben de bunu yaptığımın çok kez farkına varıyorum. Ailemde işçi olmamasına rağmen, bir ulusun ancak üretimle, işçinin gücüyle ve çok daha önemlisi mutluluğuyla, adalete olan inancıyla yükselebileceği öğütlerini alarak büyüdüğüm için, benim romandan çıkardığım dersler, savunduğum doğrularla çok iyi arkadaş oldu. Peki, nedir bu dersler? Alt tabakanın, bir diğer deyişle işçi sınıfının hayati ihtiyaçlarına ne kadar vergi vereceğini, aynı zamanda burjuvanın kendi lüks ihtiyaçlarına da ne kadar vergi vereceğini belirleyen yine burjuvanın kendisidir. Üst tabakanın bu eylemleri adalet bilinciyle yapacağının garantisi yoktur. Bırakın adalet duygusunu, utanma duygusundan bihaber zenginler ve bu kimselerin karşılıklı çıkar ilişkisinde oldukları yöneticilerle dolu bir ülkede, işçi sınıfının adalete olan inancının kaybolması çok doğaldır. Baklava çalan çocuklara 16 yıl ceza verenler, bizim vergilerimizi ayakkabı kutularında saklayan insanlardır. Böyle bir sistemde, Arkan’ ın bahsettiği çiçekler adalet bile isteyemez duruma gelmiştir. Eskiden halka karşı çok öfkeliydim, şimdileri ise halkın bir tercih şansı olmadığını, tercih yapma ihtimalinden bile habersiz bırakıldığını fark ediyorum. Eğitim en başta olmak üzere tüm sistemleri elinde tutan ve istediği gibi nesiller yetiştirme becerisine sahip olan yöneticiler, çıkar uğruna burjuvanın kuklası iken, alt tabakaya bir şeyleri değiştirmediği için sinirlenmenin yanlış olduğunu fark ettim. Son olarak, yukarıda cevaplayacağıma söz verdiğim soruları cevaplamaktan vazgeçiyor ve sizleri yeni bir soruyla baş başa bırakıyorum. Hırsız kim? Bahçıvan ve mülk sahibi, çiçeklerin geleceğini çalıyorken, kim çiçeklere hırsız diyebilir ki… Oben AkınDEĞİŞİM VE BİTMEYEN YOLCULUKLARBir yerden ayrılıp gidemediğiniz oldu mu hiç? Gideceğiniz yer ne kadar güzel olursa olsun,oraya ulaşmayı ne kadar istiyor olursanız olun kafanızı bir türlü gideceğiniz gerçeğinealıştıramadığınız, ayaklarınızın o gara, o istasyona gitmediğini, ellerinizin hazırlamanız gerekenbavula bir türlü ulaşmadığını hatırladığınız bir yolculuğunuz oldu mu? Peki neden oluyor bunlar,bulunduğumuz yere olan memnuniyetimiz mi bizi içten içe engelleyen yoksa yeni bir yola çıkacakolmanın, bir bilinmeyenle karşılaşma olasılığının verdiği huzursuzluk mu?Kabul edelim, dalgaları yara yara keşfedilecek kara parçalarına doğru ilerleyen bir gemininen önünde, göğsümüz dik, gözlerimiz ufukta kilitlenmiş hayal etsek de kendimizi aslında deli gibikorkarız ufukta belirecek silüetlerden. Yeni şeylerle karşılaşmak, hayatımıza bir bilinmezin girmesikurduğumuz düzeni bozar, bizi delirtir. Kurduğumuz düzenin bizi mutsuz ediyor olması, biziyalnızlığa zorlaması, hayatımızı bitmek bilmeyen bir monotonluğa sürüklemesi rahatsızlık vermezbize çünkü bunların hepsine alışmışızdır aslında. Üniversiteye başlamadan önceki yıllarımı hatırlıyorum, lise ile üniversite arasındaki biramaçtan uzak ve umarsızca geçirdiğim günlere sahip, geriye dönüp baktığımda bir anımın bileolmadığı o boş yıl. Anlamsızdı, yararsızdı ama gene de üniversiteye başlarken bir korku, biristeksizlik vardı üzerimde. İnsanların beni sevmesi veya sevmemesi umrumda değildi, başarısızlıkkorkusu da değildi hissettiklerim. Şehrimi, sevdiklerimi bırakacak olmanın getirdiği melankoliüstüme çökmüş, bir bilinmezlik alıp götürmüştü beni şehrimdeki son ayımda. Daha sonradöneceğimi de biliyordum üstelik, temelli bir ayrılık değildi arkadaşlarımın da bana sıkçahatırlattığı gibi ama insan kontrol edemiyor hislerini. Yarınlarda mutsuz olabilme ihtimalim bugünüyaşamamı engellemeye başlamıştı, içimde en yakın arkadaşlarımla izlediğim 2014 DünyaKupası'nın bile dolduramadığı bir boşluk vardı. Dört ay kadar kısa bir sürede gene döneceğimibiliyordum fakat döndüğümde her şeyi farklı bulmaktan korkuyordum.Her bakımdan son derece gerçek birçok karakterin hayatına bizi konuk eden Saksı OlmanınFaydaları'nı okumaya başladığımda doğal olarak Charlie'de kendimi görmeyi bekledim, bazıyerlerde gerçekleşti bu hissiyatım. Bilmediği bir liseye başlayan genç, içine kapanık bir çocuktu,aynı benim gibi dedim. Yeni okulunda yeni düzenini yaşamaya değer kılan yakın arkadaşlar edindi,ben de edindim. Yaşantılarımız, belki de her gencin başından geçen şeyler olduğu için, aynı olsa dakitap boyunca kendimi tam anlamıyla bir türlü bağdaştıramadım Charlie'yle, oysa emindim aynıhayatlar yaşadığımızdan. En sonunda yeni, ve en yakın, arkadaşlarıyla ayrılık vakti geldi ve benigene çok şaşırtan bir şekilde davrandı, üzülmedi. İşte o anda anladım benim gibi biri olmadığını,onu neden bir türlü kendimle bağdaştıramadığımı. İnsan sevdikleriyle ayrılacak olmasını nasılkabullenebilir? Ömrünün geri kalanının daha farklı olacağı gerçeği karşısında nasıl hüzünle dolupkendini karanlık bir çaresizlik içinde bulmaz? Hayatın durdurulamaz, mutlak değişimine şahitolmak nasıl titretmez bir insanın dizlerini?Bir yerden veya birinden ayrılacağım zaman kötü düşüncelere saplanıp kalmamak içingeçmişteki tüm ayrılıklarımı düşünüyorum. Çocukken köye gitmek istememiş, dönüşümde degözyaşlarımı zor tutmuştum ama bugün o hüznü değil, maşıngadan çıkan ekmeklerin tadınıhatırlıyorum. AŞTİ'de otobüsten inip Ankara'ya ilk ayak bastığımda içime işleyen kasvetli ve soğukhavayı, o yalnızlık hissini değil, benim için iyi veya kötü yeni bir hayatın başlangıcını hissettiğimihatırlıyorum. Tüm bunları aklımdan geçirip, yeni bir ayrılık karşısında dayanacak kuvvet bulmayaçalışıyor, içimdeki bu korkuyu söküp atmak istiyorum fakat yapamıyorum. Bir tren istasyonundagibiyim: Herkesin kendi trenine bindiğini görüyor, yanımda olanların da vakti geldiğindebineceğini, en sonunda yalnız kalacağımı biliyorum. Duraktaki herkesi kolundan tutup tek birvagona sığdırmak, istikameti umursamadan sevdiklerimle aynı yolun yolcusu olmak istiyorum.Chbosky, Stepheh. Saksı Olmanın Faydaları. İstanbul: Feniks Kitap, 2015.YAPBOZUN SON PARÇASI Bazı yerlerin kendine has dili, kokusu, ruhu olur. Kokusunu ruhuma kattığım, adını dilime doladığım yerlerden biriyse Kapadokya, nam-ı diğer Güzel Atlar Ülkesi. Karşılaştığım pek çok yerden farklı. Tezatların birbiriyle bu kadar uyumlu olduğu başka bir yer görmedim çünkü ben. Kendine adım atan herkesi bağrına basmış olsa da; yalnız kalmaya, terk edilmeye mahkûmmuş gibi. Tarih boyunca, başkalarına kollarını açmış Kapadokya, fakat tıpkı şimdi turistlerin gelip geçtikleri gibi; gelen geçmiş, kimsesi kalmamış. Bu yalnızlığı kafamı nereye çevirdiysem gördüm: oyma mağaralarda, yer altı şehirlerinde… Bunca yalnızlığına rağmen, yine de dolup taşıyor sokakları hatta bazen fazla bile geliyor insanlar, bulamıyorlar kendilerine esas boşluktan arta kalan bir yer. Ama öyle bir yer ki, gidenin ömrünü uzatır denecek cinsten… Ben gittiğimdeyse, nispeten daha sakin bir sezonuydu oraların. Yaşanan olaylardan dolayı yabancı turist sayısı da azaldığı için, kısa ama derin bir tanışıklığımız oldu Kapadokya ile. O anlattı, ben dinledim. Bilmiyorum, ortalığın sakin olmasından dolayı mıydı ama Güzel Atlar Ülkesi’ndeyken huzur doluyor insan. Ben Kapadokya’da iken anladım; sessizliğin içindeki sesteymiş meğer huzur. Bir başkasına ihtiyaç duymadan, saatlerce bir taşına üstüne oturup vadileri izleyebiliyor insan. Yaşanılan her an, bir sonraki ana kadar, en güzel an ilan ediliyor ordayken. Mesela, yolculuğun ertesi, yorgun argın yattığınız o gecenin sabahı; bir masala, gökyüzünü bir şeker dünyasına çeviren yüzlerce balona uyanıyor insan. Hele ki, her gün çirkin alarm sesleriyle, güneş görmeyen gri şehirlere uyanan kişiler için bu görüntü, insana kısa süreli rüyadaymış hissi veriyor, emin olamıyorsunuz o manzaranın güzelliğinden. Sizi kendinize getiren ise, sabahın o tatlı sert rüzgarı oluyor. Sonraysa insana o anın tadını çıkarmaktan başka yapacak bir şey kalmıyor. Güneşin doğuşuyla başlayan gününüz, yoğun bir tempoyla devam ediyor. Göreme Açık Hava Müzesi ve daha pek çok yerde rastlayabileceğiniz oyma kiliseler, hem bu zamana kadar korunmuş oluşu hem de insanların inançları uğruna yaptıklarını gözler önüne sermesiyle ziyaretçilerini kendine hayran bırakıyor. Romalılarından kaçan ilk Hristiyanlar, zamanında Kapadokya’ya sığınmışlar ve yerin üstünde olduğu gibi, sekiz kat altında da, kendilerine zor zamanlarda yaşamak için bir şehir yaratmışlar. Evet, Derinkuyu’dan bahsediyorum. Onca merdiven, onca havasızlık insanları durdurmaya yetmemiş, yaşama tutunmuşlar. Bugün oralarda gezince insan ister istemez güç alıyor, hayatı daha da önemli görmeye başlıyor. Bunca yorgunluğu, Kızıl Vadi veya Aşk Vadisi de denilen tepeye çıkıp, güneşin batışını izleyerek atmak, yapılacak en güzel seçim oluyor. Pek çok noktaya hâkim, kafanızı nereye çevirseniz çevirin, irili ufaklı peri bacalarını gördüğünüz kızılımsı vadi, güneş battıkça keyifli bir şölene dönüşüyor. Kırmızının bin bir tonu, peri bacaları aracılığıyla ete kemiğe bürünüyor sanki. Belki de toplamda maksimum yarım saat süren gün batımı, tüm yorgunluğunuzu alıveriyor. Ama Kapadokya’ya geldiyseniz yapılacak şeylerin başında, izlerken bile sizleri masal diyarlarına götüren balonlara binmek geliyor bana göre. Çünkü o, yapbozun son parçası gibi; onsuz olmaz, eksik kalır! Daha etraf kapkaranlıkken düşülen yollarda hala uyuklamakta oluyor insan, ta ki balon alanına gelinip, sabah rüzgârı içinize işleyene dek. Etraftaki yoğun ve tempolu koşturma da sizi kendinize getirmeye yardımcı oluyor. Balon havayla dolmaya başladıkça, o şekerlere benzettiğimiz havadaki taneciklerin ne kadar devasa boyutta olduğunu, şaşırarak fark ediyor insan. Tüm hazırlıklar bittiğinde ve havalanmaya başlandığında, heyecan ve coşkuyla etrafa dalıyorsunuz. Aslında ne kadar küçük varlıklar olduğumuzu kanıtlamak istermişçesine, pilot durmadan yükseliyor. Daha çok manzaraya hâkim bir şekilde, aynı anda yüzlerce devasa balon, cüsselerinden hiç beklenmedik bir zarafetle, gökyüzünde güneşin doğuşunu süzülerek, onlara has bir saygıyla karşılıyorlar adeta. Toplamda yaklaşık bir saat süren bu aktivite, hayatınız boyunca unutmayacağınız bir anı haline dönüşüyor. Kapadokya çok az sürede, tüm bu zenginliyle ruhunuzu doyuruyor ve misafirlerini uğurlarken, bir sonraki gelişleri için usulca beklemeye başlıyor yeniden. Hani bazı kitaplar vardır, insanın hayatının birkaç döneminde tekrar tekrar okuması gereken; Kapadokya da işte o kitaplar gibi, tekrar tekrar gidilmesi gereken… KAYNAKÇA Fotoğraflar yazarın kendi arşivinden. Hasibe Kurnaz Korkarak Yaşayanlar Ölüm korkusu en temel içgüdüdür. Yaşamak bir iç güdü değil, sürdürülen eylemler bütünüdür. Pasif ve aktif her türlü eylemi barındırır; fakat bu eylemlerin hepsi istekseldir. Bir cisim bize atıldığında yana çekiliriz veya eğiliriz, çok sıcak bir yüzeye temas ettiğimizde elimizi çekeriz. Bu hareketleri istemsiz yaparız ve bunlar reflekstir. Reflekslerimiz hem materyal hem de zihinsel dünyamızda bulunarak psikolojik bir çöküntüyü ya da fiziksel zarar görme riskimizi azaltır. Reflekslerimiz evrimsel süreçle sınırlıdır, yani bizi tüm tehlikelerden koruyamazlar; fakat refleks insanın ölüme karşı elindeki birçok kozdan biridir. İnsanlar düşünmeye başladıkları andan beri bir kurtarıcı arayışındadırlar. Ölümün insandan çok daha yaşlı olduğu doğaya bakarak gözlemlemişlerdir. Şamanizm, paganizm gibi inançların çıkış noktası da ölüm korkusunun insan beynindeki yerini kontrol etmeye çalışarak insan verimliliğini arttırmaya yöneliktir. Örneğin doğada ilkel bir yapıda uyuyan insanın uyumasını sağlayan güven duygusunu, daha büyük ve onu kollayan bir güç olarak inandığı 'şey' verir. Tıpkı İvan İlyiç ve hatta kitaptaki, Tolstoy'un fikirlerinin bir elçisi olan Piotr İvanoviç bile benimsedikleri Hıristiyanlık dini sayesinde bu güven duygusunu kısmen edinebilmektedirler. İvan İlyiç hayatını işine, mevkiisine adamış bir adamdır. Ailesiyle çok ilgilenmese de onları önemser. Ailesi İvan İlyiç'in sağlıklı zamanlarında bir dediğini iki etmezler; çünkü parayı kazanan onlara bakan ve açlıkla, hastalıkla, evsizlikle yani ölüm olasılıklarıyla aralarında duran kişi İvan İlyiç'tir ve işinde de gayet iyi yerlere gelmiştir. Ailenin reisi olarak nitelendirilebilir İvan İlyiç. En azından hastalığı ilerlememişken. Bu aile doğadaki kurt ailelerine şaşırtıcı derecede benzerlik gösterir. Daha doğrusu çarpık bir medeniyetleşme aşamasındaki genel aile profili feodalizmle harmanlanarak ilkel bir aile yapısı profili çizer. Kurt sürüsü örneğini açmak gerekirse, kurtların başında bir alfa; yani reis, lider kurt vardır. İlk yemeği yiyen, dişileri dölleyen, sürüdeki son kararı veren canlı bu alfa kurttur. Sürüyü güçlü tutmak ve diğer erkeklerle rekabet içine girerek en güçlü olduğunu kanıtlaması gerekmektedir; çünkü sürüdekilerin ölüm olasılıklarını en aza indirecek ve güvenebilecekleri bir lider olduğunu kanıtlaması hayatidir. Alfa kurt zayıflayınca ve yaşlanınca rekabeti kaybeder ve yeni bir kurt lider olur. Lider olan kurt önceki alfanın yavrularını öldürür ve bu zayıf gen yok olmuş, aynı zamanda da ona ileride karşı duracak kurt sayısı azalmış olur. Sonrasında da eski alfanın bir kısmını yiyerek ondaki gücü sembolik olarak kendine aktaran biyolojik bir ritüel sergiler ki bu ritüel pagan toplumların çoğu tarafından çeşitli şekillerle uygulanmaktadır ve gücü, hayatta kalma kararlılığını simgeler. Kitapta da gerçek hayattaki gibi bir kadın erkek diyalektiği ve aile arasında geçen bir uzlaşımsal çıkar anlaşmaları vardır. Anlaşmalar çoğunlukla uzlaşımsal değil gücü olanın güçsüze yaptığı baskı sonucu gelişir bu sebeple uzlaşımsal bir anlaşma deme gerekliliği hissettim. Kadın erkek arasında geçen diyalektik kitapta daha çok İvan İlyiç ve eşi Praskovya Fedorovna arasında geçmektedir. Praskovya Fedorovna sürekli olarak tatminsiz tavırlarla daha iyi yaşam standartları beklediğini söyleyerek İvan İlyiç'i kendisinden soğutur; çünkü arada, bir aşktansa sanki politik bir anlaşma vardır. İvan İlyiç ailesine bakıcak, tüm gün çalışıcak, üstleriyle iyi geçinerek sınıfsal yükselişe geçecek ve kendi eşinin bu hırs dolu davranışından kurtulmaya çalışacak ve büyük ölçüde başarılı olacaktır; fakat eşinin tatminsizliğini gidermeyi başarması imkansızdır; çünkü insanın sınırları vardır ve bu denli olumsuz bir ev yaşantısı içerisinde işe gitmeye bir yandan can atar ama bir yandan da yaşlanmakta ve gereken enerjiyi bulamamaktadır aynı yaşlanmış bir alfa kurt gibidir. İvan İlyiç çok hastalanarak yatağa düşer ve ona uşağı dışında kimse ilgi göstermez. Eşi yapmacık bir kaygıyla olaya yaklaşır ve bu davranışından eşinin onu para için, hayatta kalmak için, mevkiisi ve hayat standartları ortalamanın üstünde bir aile kurabileceği ve kurmuş olduğu için seçtiği açıktır. İlerleyen günlerde Praskovya Fedorovna İvan İlyiç'le ilgilenmeyi tamamen bırakır. Zayıf bir insana güç vermek sadece güçlü insanlara has bir özelliktir; çünkü zayıflığı gördüğümüz yerde kendi zayıflıklarımız ve sınırlarımız aklımıza gelir, içten içe bir ölüm korkusu hissederiz. Bir yakınını kaybetmek yaşanabilecek en kötü şeydir çoğu insana göre. Depresif duygular hisseder, ağlar, içine kapanır genelde insanlar. En çok yapılan şey sorgulamaktır böyle bir zamanda... Ne yapıyorum, nereye gidiyorum, amacım ne, ben kimim... Üzülmüşüzdür, yıkılmışızdır; çünkü bizim de birgün öleceğimiz o an için ortadadır. İnsanlar toplanır İvan İlyiç in cenazesi için. Taziyede bulunmak, ailesine destek olmak için; fakat aralarındaki tek samimi olanı Tolstoy; yani bir karakter davranışı sergileyen Piotr İvanoviç'tir. Geriye kalan hemen hemen herkes tiplemedir ve bu tiplemeleri hayatımızda görürürüz. Amaçsız, ölümden korkarak yaşayan ve korkularının sebebini düşünme yetisinden yoksun insanlardır bunlar, bu yüzden cenazedeki tek mutlu kişi aslında Piotr İvanoviç'tir; çünkü diğerlerinin aksine o klasik bir alfa yapısına sahip değildir. Düşünsel bir alfa erkek yapısı vardır; yani ilkellikten uzak, hisseden, düşünen, ölümden korkan, fakat bunun hayatın bir parçası olduğunu bilen. Sonuç olarak duygusal refleksleri olan biridir. Cenaze için toplanan herkesin, İvan İlyiç için değil aslında kendileri için orda olduklarını bildiğinden ordaki tüm aile reislerinin üzerinde bir alfadır, evrilmiş bir alfa, duygusal düşünen bir alfa. Herkes gibi Piotr İvanoviç' te de ölüm korkusu vardır; fakat o ölümü yaşamın bir parçası olarak kabul eder. Her şeyin cevabını doğada bulabiliriz ve doğaya bakarak gelişir onun bir parçası oluruz. Bakmak anlamaya çalışmaktır, gördüğümüzde ise anlarız. Yaşamı değerli kılan birgün ölecek olmamızın bizde yarattığı farkındalıktır ve bu duygunun bizi güçlendirmesidir. Berk Mehmet Avcıoğlu HAYALİ KAHRAMANIM Çizgi filmler, çizgi romanlar ve özellikle son on yılda popülerliği inanılmaz derece artmış süper kahraman filmleri; hemen hemen bütün çocukların hayatlarında yer edinmiş ama daha önemlisi onların hayallerinin önemli figürleri olmuştur. Bu yüzden, çizgi film karakteri ile çocuk arasında bir bağ oluşması çok doğaldır. Ama bu kahramanların gerçekle ilgisi olmadığını herkes bilir. Ta ki Sunay Akın’ın “Hayal Kahramanları” kitabını okuyana kadar. Bu kitapta süper kahramanların gerçek hayatta nasıl ve nerde yer aldığını anlatılıyor. Bu kitabın en sevdiğim yanı, bir çizgi film karakterini, bana gerçeğe yakın bir bakış açısıyla bakmamı sağlamasıydı. Bu karakter, benim küçükken hayallerimi süsleyen ve her zaman öyle bir arkadaşımın olmasını istediğim bir kahramandı. Kitaptaki gibi gerçek dünyayla olan bir ilişki değildi bu, sadece benimle ve bir çizgi dizi kahramanı arasında olan bir ilişkiydi. Küçüklüğümde en sevdiğim çizgi film karakteri olan “Bloo”, “Foster'ın Hayali Dostlar Mekânı” çizgi filminden, benim için özel bir kahramandı. Süperman’in sahip olduğu gibi bir süper güçleri olan birisi değildi, aslında onun gibi kötülerle savaşacak bir gücü yoktu, bir şekilde bakacaksak çizgi filmde kötü karakter bile yoktu. Günümüzdeki çoğu çizgi filmlerin aksine şiddet içerikli değilidi. Absürt, hatta belkide saçmaydı ama Bloo ve arkadaşlarının düştükleri durumlar her seferinde beni güldürürdü. Hikayelerin sonunda kurtulan birisi veya şehir değilde, bir grup hayali kahramanın günlük hayatı beni süreklerdi. Belki de sadece mutlu ve komik oldukları yüzden bu kadar çok seviyordum. Kitaptaki süper kahramanların, Batman gibi, gerçek hayattaki kişilerle olan bağlantısı benim için geçmişe biraz ışık oldu, Foster'ın Hayali Dostlar Mekânı çizgi filmi ile aramdaki ilişkiyi daha somut fark ettim, hatta bir bakıma bendeki etkilerini anladım. Kitaptaki bağlantıların aksine, benimkisi daha çok görüp etkilenmeye dayalı bir ilişkiydi. Bu ilişkinin benim üzerimde ne gibi etkileri olduğunu anlatmadan önce, bir çizgi filmin bir insanda ama özellikle bir çocukta ne kadar ve nasıl etkileri olduğunu kısaca belirtmek istiyorum. Bir çocuk yetişirken karakteri iki şekilde belli olur, onun DNA’ları ve onun çevresi. Çevresinde gördüğü davranıları ve etrafında olan haraketleri benimseyerek çocuk kendi karakterini oluşturur. Benim için bu çizgi dizi, benim çevremdeki rollerden birine sahipti. Çizgi diziyle aramdaki ilişkiye bakacak olursak aslında Bloo karakterinde kendimi bulmadım, yakındı belki ama ben değildim o. Bana göre o bir arkadaştı, ondan etkilenip aldığım özellikler bir insanın bir arkadaşından görüp benimseyeceği kadardı. Aslında bu ilişkide ilginç bulduğum bir taraf var. Eğer Bloo bir çizgi film karakteri olmasaydı, gerçek hayattan birisi veya gerçek insanların oynadığı dizi veya film olsaydı, belki Bloo karakterini sevmeyecektim ve bu kadar önemsemeyecektim. Söylemek istediğim şu ki, bir karakterin çizgi ve renklerden olması, onun gerçek hayattan birilerine, özellikle genç yaştakilere, yakın olamayacağı, onu etkilemeyeceği anlamına gelmez. Benim için Bloo karakterinde, o çizgilerinin arkasındaki kahramana verilmiş özellikler, ondan etkilenmem, onu sürekli daha yakından tanıma isteğimi, hatta sürekli onu izlememi istememe sebep olurdu. Son olarak, “Hayal Kahramanları” kitabında, birçok kahramanın, Süperman, Casper gibi, gerçek hayatta bir çok kişiyle bir ilişki içinde olduğunu, hatta bu gerçek kişilerden türediğini anlatılıyor. Benim üzerimdeki etkisi ise, çocukluğumda çok sevdiğim bir karakteri ile ilişkimi ve bu ilişkinin sonuçlarını daha iyi anlamamı asağladı. Kitaptaki hikayelerinki gibi kahramanların gerçek hayata olan ilişkilerinden daha çok, benim dünyama olan bir çizgi dizi karakterinin sadece benimle olan ilişkisini benim önüme koymamı sağladı. Alper ÇEBİ Yardımseverliği Düşünürken… Yardımseverlik her zaman önerilen bir davranış olmuştur. Ahlak kurallarının hep bunu gerektirdiğini düşünmüşüzdür. Fakat bu gereklilik ne kadardır ve hangi durumlar yardımcı olmayı gerektirir? Peter Singer, kendisi ahlak felsefesi üstüne çalışan bir profesör, bu konu hakkında yazdığı yazılarında yardımseverliğin her zaman gerektiğini belirtiyor ve çok büyük bir şey feda etmeden iyi bir şey yapabilecekken bunu bilerek yapmamanın, kötü bir şey yapmakla eşdeğer olduğunu söylüyor. Yani mesela bir tane gölette bir çocuğu boğulurken görüyoruz ve çocuğu kurtardığımızda başımıza gelebilecek en kötü şey kıyafetlerimizin çamura batması ise o çocuğu ölümden kurtarmalıyız. Ahlak kuralları böyle söyler. Tabii bu örnek üzerinden baktığımızda yazarı haklı bulabiliriz. Ama ne yazık ki gerçek hayatta her zaman bu kadar kolay seçenekler olmuyor. Yani normalde biz kazandığımız parayı çok daha az harcayarak ve lüksten uzak durarak belki Afrika’da ölmekte olan birçok kişiyi kurtarabiliriz. Fakat bu örnek, ilk örnekten çok farklıdır. Çünkü gerçek bir fedakârlık ister. Tüm gün yorucu işlerimizde çalışıp da kazandığımız parayı az kullanmamızı gerektirir. Çünkü bir yerlerde insanlar ölüyor ve bu para onların açlıktan ölmesine engel olabilir. İşte bu düşünce gerçekten zordur. Fakat bizim çalışıp kazandığımız parayı kullanmamız mı daha önemli yoksa o insanların ölmemesi mi diye düşündüğümüzde cevap açıktır. Yani Peter Singer’ın savunduğu şey aslında her zaman çalışıp kazandığımız paranın büyük bir kısmına hiçbir zaman dokunmayıp onları yardım kuruluşlarına vermemizi gerektiriyor. Peki, bu kadar katı ahlak kurallarına gerek var mı? Yardımsever olmanın ahlaki olarak ne kadar zorunluluk olduğunu düşünürken sadece yardıma muhtaç insanlar açısından düşünmek yanlış olur. Çünkü bu sabahtan akşama kadar çalışıp emek verip parasını kazanan insanlara da haksızlık olur. Yani tabii ki yardımsever olmak güzeldir fakat o kadar emek verip ekmeğini kazanan insana da “Sen, ahlaki olarak, fazla kazandığın parayı muhtaçlara vermek zorundasın” demek ağır olur. Yani burada olaya “hak edilen şey” kısmından da bakmak lazım. Eğer bir kişi çalışıp da bir şeyler kazanıyorsa elbette kazandığı şey onun hakkıdır. Kazandığı parayla istediği şekilde harcama yapma hakkına sahiptir. Tabii bu hakkı olan şeyi bağışta bulunarak kullandıysa gerçekten erdemli bir hareket etmiştir. Fakat bu kadar erdemli hareket etmenin ahlaki bir zorunluluk olarak kabul edilmemesi lazım bence. Sonuçta Afrika’daki bir insanın açlıktan ölmesine sebep olmak ile ona yardım etmemenin aynı şey sayılması yanlış olur. Ahlak kurallarımız bizim hayatımızı şekillendirir. Güzel eylemlerde bulunmamız için bize rehber olur. Bu kurallara uyan eylemlerde bulunduğumuzda psikolojik olarak rahatlarız, uymadığımızda ise vicdanımız sızlar. Bundan dolayı elimizden geldiğince uymaya çalışırız. Belki Peter Singer’ın dediği gibi bütün lüks harcamalardan kaçındığımız bir ahlaki kuralın uygulanması bizim için zor olabilir. Ama tüm harcamalarımız olmasa bile en azından belli bir kısımından kaçınarak bağışlarda bulunmak bence hepimizin kendi ahlak kurallarından biri olmalı. Yani bunu uygulamadığımızda başkalarının bizi ahlaki olarak yargılamasından çok biz kendimizi yargılayabilmeliyiz. Bunu kendi ahlak felsefemiz edinmeliyiz. Sonuçta başka insanlara hiç yardım etmeden geçen günler vicdani olarak insanı rahat hissettirmez. Hem belki şu anda yardıma ihtiyaç duymayabiliriz ama ileride ne durumda olacağımız bilinmez. O zaman şu anda yardıma ihtiyacı olanlara da yardım etmek belki bunu toplumsal bir ahlak olarak edinmek ileride de biz yardıma muhtaç olduğumuzda bizi kurtaracaktır. Hem yardım etmek insanların sıkıntılarını giderirken aynı zamanda insanlara değer verdiğimizin de bir göstergesidir. Yani büyük fedakârlıklarda bulunamasak da bir nebze yardımsever olmak hepimiz için gereklidir. Kaynakça: 1. Singer, Peter. " Affluence, Famine and Morality." Philosophy & Public Affairs. 1.3 (1972): 834-844. Print TRELLIS SENDROMUYıllar yılı, kitap seçimlerimi üstün körü yaptığım söylenir çevremdekiler tarafından. Zira bir kitabın raftan dosdoğru evime ulaşması için sıkı bir sorguyu gereksiz ve zaman kaybı olarak görürüm. Kitabın başını yahut sonunu da okumam hiç. Koca kitabı, bir sayfaya göre değerlendirmek onu kapağına göre yargılamakla birdir: Ön yargı oluşturmaktan başka bir işe yaramaz. Saydıklarımdan hiçbirini ve saymadığım diğerlerini hiçbir zaman dâhil etmedim okur hayatıma. Benim için kitabı albenili kılan şey, kitabın arkasındaki ufakve bir o kadar elzem tanıtım yazısıdır. O paragrafta yer alan güzel bir sıfat, iç dünyama hitap eden bir dizi simge bile yeterlidir nihâi darbeyi indirmeye! Ve kendimi bildim bileli uyguladığım bu seçim beni pek az hayal kırıklığına uğratıp, pek çok sefer keyiflendirmiştir.Ağaca Tüneyen: Sweeny’de olduğu gibi...Kitabı seçme nedenimi açıkça belirtmek niyetindeyim. Zira kelimelerin tükendiği noktadayım. Kitap okuma evresinin yanına yazmayı da ekleyen bir genç kızın, kendi kafasının içini tarif etmesi bir hayli güç. Dolayısı ile ufak bir alıntı yapmaktan başka çarem de yok, “Üniversite öğrencisi yazmakta olduğu romanında, kendisi gibi yatağına düşkün, tuhaf mı tuhaf bir yazar olan başkarakter Trellis de bir roman yazmaktadır. Trellis’in yarattığı ve diğer yazarlardan ödünç aldığı kurgu karakterler zaman içinde kontrolden çıkıp başkaldırarak kötü yazarlığının bedelini ona fena ödetirler...” Bu parçayı okuduğum andan itibaren, kitabın aslında benimle ilgili olduğunu fark etmem uzun sürmedi. Belki de büyük bir narsistlikti bu yaptığım, ancak ressam tarafından çizilen portreme bakıp tuvaldekinin ben olmadığımı mı iddia etmeliydim? Kendimi nerede görsem tanırım, aynada olduğu kadar kitapta da... Hayranlıkla okuduğum kitap karakterlerini ödünç aldım ben. Çalmadım ancak, sadece bir müddet benim yaptım. Yazdıklarımı ise hiçbir yerde yayınlamayıp kendim için yarattım. Kimseye duyurmadan, ufak evrenimin tanrısı olmak yeterliydi... Ödünç karakterleri, özgün karakterlerimle maceradan maceraya koşturuyordum, çöküntüler yaşatıyordum ancak mutluluğu ve huzuru da tattırmayı ihmal etmiyordum. Uzun bir süre defterlerimdeyaşattım onları. Derme çatma resim yeteneğimle portrelerini yapıyordum, onlara bedenler veriyordum. Kafamın içindeki o ideal ütopyayı birazcık olsun somutlaştırmak kısa süreliğine nefsimi köreltiyordu. Lakin... Hayal dünyamın çarkları sürekli ve daha fazla işliyordu. Soy ağaçlarını genişletiyor, komşu gezegen sayısını arttırıyordum. Var olan evrenleri çakıştırıp bir bütün haline getiriyordum. Gücümün yettiği kadar, karakterlerim ve hayatlarıyla oyun oynuyordum. Bir yandan da okumaya devam etmem gerekiyordu, yaratmam için malzeme lazımdı. Yoktan var etme gibi bir niteliğim yoktu pek. İlhamcılar grubuna mensuptum ben, izlediğim en kalitesiz filmden dahi ilham alınacak bir-iki nokta çıkartıyordum cımbızla bile olsa. Ödünç karakterlerim konusunda hoşgörülü bir ev sahibiydim, benim evrenimde olduklarıgibi var olabiliyorlardı. Ancak, özgün karakterlerim konusunda bir hayli müşkülpesent idim. Onların tam anlamıyla benim kusurlu-mükemmellik anlayışıma uygun olmalarını istiyordum. Üzerlerine fazla gittim, benimle gelişmelerini istedim. Aklım her yaş aldığındaonlara da birer tane ekledim, yerlerinde saymaları benim için bir felaket olurdu! Fakat, onların üzerine gitmekten o kadar kör olmuştu ki gözlerim, hayal dünyamın çarklarının kontrolden çıktığı bilincinde değildim. Sonuç mu? Karakterlerim, faşist yazarlığımın bedelini bana fena ödettiler...Özgünler ve Ödünçler, sayfalarımın arasından geçtiler. Kontrolü onlara bırakmamın vakti gelmişti. Ne mi yaptım? Onlara da birer sandalye çektim ve söylediklerini yazmaya başladım. Zamanın ve mekânın ötesinden gelenlerle dalaşmanın bir manası yoktu zira. Onlar sunturlu hikâyelerinin kontrolünü ele aldılar, ben ise şaşılacak bir memnuniyetle aracı olmayı kısa sürede kabullenmiştim. Belki gri gerçeklikten uzak gelebilir kelimelerim, ancak inanıyorum ki her yazma atılımında bulunan kişi, anlattıklarımı tam manasıyla kavrayacaktır. Zira gerçeküstü bir hikayeyi bu kadar somut bir kıvama ancak bu şekilde sokabilirsiniz: Onu yaşayarak. Kaynak: O'Brien, Flann. Ağaca Tüneyen Sweeny. Çev., Gülden Hatipoğlu. İstanbul: Everest Yayınları: 2014.Berkay Erkan PARDON, NEDEN ÇALIŞIYORDUK? Belki de öğrenci olmamın etkisi vardır, çalışma sebeplerimizi sorgulama isteği doğdu bende naçizane. Para mı bizi isteklendirebilirdi, yoksa gerçekten sevdiğimizi düşündüğümüz için mi bir şeylerle uğraşıyorduk? Ya dışarıya karşı çizdiğimiz görüntü önemli ise ve bunun etkisi varsa koşuşturmalarımız üzerine? Bunların ötesinde ise çalışırken geçirdiğimiz anların varacağı o kesin nokta kafamızı karıştırıyor: veda; evet, veda, bu dünyaya. Ötesine götüreceğimiz ise ne et ve kemiklerimiz ne de mallarımızla sevdiklerimiz olacak desem bir daha düşünür müyüz nereye koşuyoruz? Görüyorsunuz umarım, bir çalışmak dedim bin soru işareti doğdu kafamızda. Melih Ergen’in bin bir bakış açısı sunduğu kitabı Varuna’nın Bin Gözü, Mahmut diye bir isim ortaya atıp takip eden alıntıda görmeye çalışacağımız üzere, metafor üstüne metafor fırlatıyor bizlere: “Onca yolu ne zaman ve nasıl geçtiğini hiç bilmiyordu Mahmut; hızla yağmura eşlik ederek ikide bir çakan şimşeklere rağmen balık gözü gibi tek yöne bakan farlarının yolu aydınlatmaya ancak yettiği, bu yüzden silgeçlerin arasında bir görünüp bir kaybolan yol şeridini güçlükle seçtiği, daha önce defalarca geçmiş olsa bile birbirine karıştırdığı kilometrelerin kötü niyetli hayaletler gibi peşinden gelmiş olduğu bu yolda hep aynı soruyu sormuştu çünkü kendine: ‘Ne işim var burada, hele gecenin bu karanlığında?’ ”(65) Derim ki, Mahmut’un yolu yaşamı simgeliyor; hızla yağan yağmurda çakan şimşekler, düşünce fırtınasında beynimizde ortaya çıkan ani fikir oluşumlarını çağrıştırıyor; tek yöne bakan farlar Mahmut’un âmâ bakış açısını tasvir etmeye çalışıyor; peşinden gelen kilometreler tahmin edebileceğiniz üzere zorluğuyla güzelliğiyle Mahmut’un yaşam birikimleri; tüm bu aklından geçenler ise Mahmut’u bir soruya yöneltiyor: “Aklımın kıyısında yaşamın neresindeyim?” Eğer ölüm ötesine götüreceğimiz servetimiz ya da başarılarımız değilse, hele unvanımız hiç değilse o zaman düpedüz söyle bize neyin peşinde koşalım derseniz, önce yaşam sebebini bulmamız gerekiyor demektir. Ancak oturduğumuz yerden direkt bulmacanın çözümünü istemek bizi bu çözüme götürecek davranışları ezbere ya da sorgulamadan yapmamıza sebebiyet verebilir. Bunun yerine emin ve sağlam adımlarla binayı mantık çerçevesinde inşa ettiğimizde çözüm doğal olarak kendini gösterecek; bu da demektir ki yanıta giden yolda yapacaklarımızı temellere dayandırma yetisine sahip olduk. Bir insan birikimlerinin sonucuyla bulunduğu ana değer katıyorsa, ki bu birikimlere kimi zaman tecrübe de deriz, çalışmak bize her gün yeni bir şeyler öğrettiği sürece yaşam ve ötesini kavrayabiliriz öyle görünüyor ki. Bir öğrenci fiziği ve tarihi yaşam ve ölümle bağdaştırdığında zihinsel kalkışmalara sebebiyet verecek kıpırtılar oluşmaya başlasın ağır ağır. Son olarak, insanı diğer canlılardan üstün kılan o ince farkı hatırlatmak istiyorum sizlere. Hayvanları düşünün, onlar da çalışıp didiniyor, kimi bal yapıyor, kimi yük taşıyor… Peki, neden bal yaptığını anlıyor mu, nereye yük taşıdığını biliyor mu? İdrak etmek ve ilişki kurmak, mantık yürüterek sonuçlandırmak insanda var. Nihayetinde, çalışmalarımızın sonucu acaba gerçekten kâinattaki yerimizi, altını çiziyorum, ‘bütünlüğüyle’ anlamlandırmamızı sağlayacak mı o zaman? Bu noktada sizi yazarımızın düşünceleriyle baş başa bırakıyorum: “Bundan böyle olacakların günahını yalnızca bu tanrıya yüklemek hakça sayılmazdı tabii, üstelik dünyayı saran bu çılgınlığın açıklamasını henüz ham, toy, hatta güdük olan insan zihninden beklemek ne denli doğru olabilirdi; çünkü önceleri hayatta kalmak için çalışmayı zorunlu kılan, sonra bundan cayıp çalışmayı hayatının tek amacı kılan, sonra da şımarık çocuk gibi üstü-başını-çevresini kirleten, bununla yetinmeyip sağı solu yıkıp dökerek yitirdiği tanrısının ardından gözyaşı döken bir haylazın anlayabileceği bir şey olsaydı evrende var olmak…”(11) AYCAN ERGİN Günaydın! Günaydın güneş... Günaydın başucumda okunmayı sabırla bekleyen, unutulmuş tozlu kitaplar... Günaydın aynadaki ben... Ve günaydın sevgili... Neden buradayım? Neden burada böylece durmuş kendimi izliyorum, bilmiyorum. Hayatın benden, bizden bu genç yaşımızda neleri sorgusuz sualsiz alıp gittiğini sorguluyorum. Adeta içim yanıyor; aklımda, içimde yitip giden anılara, kayboluşlara, uğraşlara, mutluluklara, sevdalara.. Ben miyim bu? Biz miyiz bu? Biz... Biz mi dedim. Ben mi yoksa? Kafam karıştı. Biz hep çok kişiyiz aslında, gökyüzündeki yıldızlar gibi; tek görünüp içinde çoğu barındıran, uzaktan tek ama yaklaşıp bakma fırsatı bulana çok hemde çok fazla. O zaman kaç benlikten oluşabilir ki bir insan? Kaç güzelliği, kaç özelliği barındırabilir küçücük bir bedende? Saşa Sokolov’un “Budalalar Okulu”ndaki isimsiz küçük şizofrenik yavrucağına göre herkes ama herkes tıpkı onun gibi... Herkesin kendi benliğinin içinde bir yerlerde ayrı bir alt egosu var; hatta bazen o çoklu benliklerde kendi içlerinde ayrı birer zıt benlik taşıyor. Kendisinden tek farkları onların birer isimlerinin var oluşu. Ne garip! ‘Ben bunu isterdim!’ diye düşündüm kitabın derinliklerinde kendimi kaybolmuş bulduğumda. Düşüncelere dalmışım, kalabalıklar içindeki yalnızlığımı sorgular olmuşum bir anda. Bu sabah böylesine günaydınlarla uyanışım, hayatı sorgulayışım ondan olsa gerek ki; aynada öylece kendimi süzerken, beyazlayan saçlarımı fark ediyorum, daha da hatırlıyorum yalnızlığımı. Birilerim olsa belki bilirdi, söylerdi; benimde artık beyazlarımın olduğunu, benimde artık yaşlandığımı, benimde büyüyüp yalnızlaştığımı... Tek başınalığımı... Düşünsenize; zihninizin içinde hiç susmayan bir diyolog sürüyor, kimin daha baskın olduğu ise hiç anlaşılamıyor. Her iki kişilik diğerinin varlığının bilincinde ve diğerinden üstünlüğü alma çabasında fakat birinin diğerinden daha güçlü oluşu söz konusu bile değil. Bazen ortak bir ‘biz’ üzerinden anlaşıyorlar; ancak pek çok zaman zıtlaşmayla geçiyor iç monologları. Siz ister miydiniz bunu? Sizi bilmem de ben istermişim, farkında değilmişim. Belki deli diyeceksiniz ama evet, istermişim; öteki benliğimin yargıları içinde kaybolmak... Bir yerlere varamasakta tartışıp konuşmak, belki birlikte kitap okumak... Belki çıkıp sahile, denizi koklamak... Belki gökyüzünü de yanımıza alıp hayaller parkında oynamak... Belki de birlikte yıldızların sonsuzluğuna dalmak... Yani artık yalnız yapılıyor olmanın anlamsızlığına kapılmış herbir şeyi birlikte yapmak... Biliyor musunuz?“… biz önce bir kitabın bir sayfasını okuyoruz, sonra başka bir kitabın bir sayfasını, sonra üçüncü kitabı alıp onun da tek bir sayfasını okuyoruz, sonra yeniden dönüyoruz ilk kitaba. Böyle daha kolay, daha az yoruluyor insan.” diyor küçük çocuk ve ben buna gülümserken buluyorum kendimi, neden bilmiyorum anlamsızca hoşuma gidiyor. Hoşuma gidiyor; insanın kendi benliği içinde insancıklar barındırıp hiç bir şekilde yalnızlaşamaması. Hoşuma gidiyor; tek bir varoluşun farklı renkleri barındırışı. Bu renk cümbüşünün tek bedende eğlenip duruşuna bazen de sorunlar yaratışına şahit olmamak imkansız eserde. İsmini bilmediğimiz şizofren çocuk anlatıyor da anlatıyor ve özne olarak sürekli “biz”i kullanıyor. Herkese sorgusuzca bahşedilen hayatın somut bir nedene dayandığını varsayımlıyor ve hayatı ‘Budalalar Okulu’ olarak tanımlıyor.Tanıdığı, tanımadığı kısaca gördüğü her insanın içindeki şizofreniye kafayı takıyor. İnsanı, hayatı ve gerçeği anlamlandırmaya, somutlaştırmaya çabalıyor. Ancak içinde yaşadığı dünyanın nasıl kirlendiğine, onu ve insanları nasıl üzdüğüne şahit olan bu çocuk gerçeklikten de gitgide uzaklaşıyor ve çoğalıyor; dünyanın sonsuz kalabalıkları arasında yalnız kalmaktansa, kendiliğinin köşelerinde isimsiz yalnızlığından kurtuluyor. Ben de hiç sevmem yalnızlığı, hele ki böylesine bir dünyada kim ister, kim sever ki yalnızlığı? Ancak yalnızlık mutlak bir sonuç ve kaçınılmaz bir olgu; bu da unutulamaz, unutturulamaz bir gerçek... Benim en büyük korkularım ve yanlışlarım da bu kaçınılmazlıkta saklı. Ama bir sesim daha olsaydı içerlerde bir yerlerde, bir canım daha canımdan bir parça... İsterdim. İsterdim de... “Yalnızın odasında ikinci bir yalnızlıkmış ayna” Ne var o ayna benim içimde kimliğe bürünse, ben olsa, biz olsak...Delilik mi yani sizce bu? Delilik mi; insanın insanlarda, yanıbaşındakilerde, kalabalıklarda bulamadığı şefkati, sevgiyi, sadakatı, önemsenmeyi kendi içinde araması? Delilik mi; insanların yapamadığını yapıp kendini sevmesi? Delilik mi; yalnızlıktan böylesine tiksinmesi? Sizi bilemeyiz ama Saşa, çocuk ve bana göre hiçte öyle değil! Ben mi?.. Biz mi?.. Bilemiyorum. Ama şimdi yeniden... Günaydın hayat... Ve günaydın aynadaki ben... Hoşgeldin! Yararlanılan Kaynaklar Sokolov, Saşa. (2016). Budala Okulu. (S. Gürses, Çev.) İstanbul: Timaş Yayınları. Asaf, Özdemir. “Yalnızın Durumları” Şiiri. Resim http://www.sosyalaile.com/wp-content/uploads/2016/04/i-2-390x205.jpg Berk Aksoy Unutmak ya da Unutmamak Hayat çok garip bir düzen… Yeri geldiğinde sana öyle güzel hissettiriyor ki, bunları yaşamayı hak edecek ne yaptığını sorguluyorsun. Yeri geliyor çok kötü şeyler yaşatıyor sana. O anları yaşamamış olmayı diliyorsun. Bir öyle bir böyle bu hayat denilen şey anlayacağınız. Ama iyisiyle kötüsüyle kocaman bir tuval yapıyoruz kendimize ömrümüz boyunca. Yaşanılan her şey, fırçayla tuvalin üzerinde bıraktığımız bir iz oluyor. O yüzden nasıl yaşadığımız, resmimizi oluştururken hangi renkleri seçtiğimiz gerçekten çok önemli. Çünkü hayat denen yolun sonuna geldiğimizde altında imzamız olan o resme bakıyor olacağız. Yine bir gün hayattaki o karmaşık düzen hakkında aklımda fırtınalar koparırken aklıma geçen hafta alıp, yoğunluğumdan ötürü ancak bu hafta elime alıp okuyabildiğim bir roman geldi. Kardeşimin Hikâyesi. O kadar da akıcı bir kitaptı ki bir çırpıda bitiverdi. Roman hemen bitti bitmesine de içinde geçen bazı cümleler vardı ki ara sıra kafamı kitaptan kaldırıp bir süre onların üzerine düşündüm. Bunlardan biri unutmak ile ilgiliydi. Unutmak, unutabilmek… Livaneli’nin bizlere yarattığı karakter, insanın en büyük şifası olarak nitelendiriyordu unutabilmeyi. “Hani insan her şeyi unutarak yaşayabilirdi ama her şeyi hatırlayarak yaşayamazdı. Hani unutmak, insan soyunun en büyük şifasıydı.” (Livaneli, 2013, s. 20) Ben insanların her şeyi unutabildiğine katılamıyorum açıkçası. Ben unutamıyorum mesela. Bazı şeyleri ne kadar çok istesem de ne kadar çok çabalasam da bir türlü aklımdan atamıyorum. Bana kalırsa herkes aynı durumda. Çünkü biz bir robot değiliz. Biz insanız ve duygularımız var. Kolayca söküp atamadığımız şeyler yaşatıyor bize hayat maalesef. Kimi zaman istemesek de el sallıyoruz sevdiklerimizin ardından. Kimi zaman ise daha doyamadan toprağa emanet ediyoruz bazılarını. Hayat garip. Bir şekilde yuvarlanıp gidiyoruz ama yuvarlanıp gittiğimiz hayat denilen yolda hep çiçekler yok maalesef. Yer yer yağmur yağıyor ve çamurlaşıyor yol. İşte o zaman çok da güzel şeyler yaşatmıyor bizlere hayat. Benim de yüz gülümsetmeyen ve unutmak istediğim şeyler var elbette. Hangi birini anlatsam bilmiyorum o yüzden yakın zamanda yaşamış olduğum bir ayrılıktan bahsedeceğim. İki sene beraber olduğunuz hemen hemen her anı beraber geçirdiğiniz insanın bir anda hayatınızdan tamamen çıkıp gitmesinden bahsediyorum. Çıkıp gittiğinde size bıraktığı o kocaman boşluk… Ardından hissettiklerim… Boğazımdaki düğüm, karnımdaki ağrı ve o kalbimdeki acı… Birçok insan kolayca atlatır ayrılığı fakat ben o tarz insanlardan değilim. O yüzden çok acı çektim bu ayrılığın ardından. Çok ağladım, kendimi harap ettim. Fakat tüm bu kötü şeyleri yaşarken birçok şey de öğrendim. Mesela düştüğüm yerden tek başına ayağı kalkmayı, zorluklarla baş etmeyi… Ve kocaman bir boşluğu doldurmayı… Çünkü istesek de istemesek de bir şekilde ayağımızı kaydırıyor yaşanılanlar ve düşüyoruz. O yüzden herkes er geç bu düşüşü tadacak. Neyse ne diyordum? Ayrılığı atlatışım. Evet, hiç de kolay olmadı ama bir şekilde oldu. Yine eskisi gibi neşeyle gülüp eğlenebiliyorum. Kendimi bir şeylere odaklayabiliyorum. İyi hissediyorum anlayacağınız. Fakat tam o üzüldüğüm dönemde gelip bana unutma hakkın olsaydı unutur muydun diye sorsalardı muhtemelen unutmayı seçerdim. Zihnimden tüm o yaşanılan iki seneyi çıkarıp yepyeni bir başlangıç yaratmak isterdim kendime. Ama tüm bu olanlar geçip gittikten sonra bunu isteyişimin ne kadar da yersiz olduğunu anlıyorum. Çünkü hayat en başında dediğim gibi bir tuval benim için. Yaşadığımız her an fırçamızın ucundaki bambaşka bir renk… Eğer hayatımdan o iki seneyi çıkarmış olsaydım eminim yolun sonuna geldiğimde çok kötü bir tabloyla karşılaşırdım. Eksik renklerle dolu bir tablo… Daha doğrusu dolduramadığım tablo ve paletimde kurumuş bir sürü boya… Sonuç olarak Livaneli’nin okumuş olduğum romanı sayesinde yanlış düşündüğüm bir şeyi fark ettim. Unutmanın çok da güzel bir şey olmadığı… Çünkü bana göre unutmak bizim şifamız değil lanetimiz. Hayat denen yolun sonuna geldiğimde tuvalimdeki her fırça darbesinin sebebini bilmek istiyorum. Umarım siz de benim gibi düşünüyorsunuzdur. Eğer benim gibi düşünüyorsanız, hepinize resminiz için kolay gelsin… Kaynakça: Livaneli, Z. (2013). Kardeşimin Hikayesi. Doğan Kitap. Cem Neftçi MILENA’NIN KİTABI "Yanımda yürüyordun Milena. Düşünsene, yanımda yürümüştün." Franz Kafka Milena‟ya Mektuplar Bazı k itaplar, ş iirler s adece b ir a raya g elmiş k elimelerden o luşmaz. B azı k itaplar s adece y azı d eğildir. O k itaplarda s adece y azıdan ç ok d aha f azlası, b azen b ir h ayata tu tunma ç abası, b azen y azanın iç inin e n derinleri, b azen a klının s ınırları, b azen z ihnindeki s ıkıntıları o kuruz. B u k itaplar d aha ç ok e tkiler in sanı, daha çok içine çeker. O kitaplarda k endi fiziksel a cılarımızı, kendi r uhsal buhranlarımızı, k endi aşklarımızı b uluruz. O k itaplar b izi y aşadığımız h er ş eyi y aşadığımız il k a na g ötürüp o raya k ilitler, s on sayfa k apanana k adar ç ıkarmaz. O k itaplar b ize y aşayanın a cısını h issettirir. F iziksel y a d a r uhsal h iç fark etmez. O kişinin hissettiklerini hissettirir. Milena’ya M ektuplar b öyle bir k itap. Ciğerinden rahatsız, f iziksel v e r uhsal o larak a cı i çinde b ir a damın h ayata t utunma ç abasını g österir b ize. A şkını gösterir. K afka’nın n eden K afka o lduğunu, b ir i nsana â şık o lmanın a slında n e d emek o lduğunu a nlatır. Bence K afka’yı K afka y apan k itap n e D ava’dır n e d e D önüşüm. K afka’yı K afka y apan M ilena’ya a şkı, Milena’ya Mektuplar’ıdır. Bir insanı en iyi âşıkken tanıyabiliriz çünkü. Her zaman, yaşadığı her an her şeyin z orunu seçmiş bir a dam Kafka. Y aşamanın, d üşünmenin, yazmanın e n z or yollarını s eçmiş b ir adam. B öyle b ir a dam t abii k i
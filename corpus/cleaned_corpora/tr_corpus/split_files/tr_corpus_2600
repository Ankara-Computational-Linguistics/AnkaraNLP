sordu. Süleyman Sürekli yanımda taşıdığım, benim için her şeyden daha kıymetli bir şey var. Bunlar iki tane boncuktur, akik taşına benzer ama tam olarak akik değil. Hükümdarların hazinelerinden elimde kalan bu yegâne şeyi koluma bağlarım. Bunların bir diğer özelliği de her nerede zehir var ise ya da kimin üstünde zehir bulunuyor ise, yemek veya şaraba katmışlar ise zehrin kokusunu aldıklarında bu boncuklar harekete geçer ve birbirine çarpmaya, oynamaya başlarlar. Böylece ben de mecliste zehir olduğunu anlayarak tedbirli hareket ederim ve sen eyvana adım attığından itibaren boncuklar kıpırdamaya, sen yaklaştıkça daha hızlı hareket etmeye başladılar. Nihayet huzurumda oturunca boncuklar birbirlerine öyle çarpmaya başladılar ki sende zehir olduğuna zerre kuşkum kalmadı. Eğer benim yerime bir başkası olsaydı gözünü kırpmadan sana kıyardı. Seni huzurdan uzaklaştırdıklarında boncukların kıpraşması kesildi. Sen saraydan çıkana kadar boncuklar sükûnet bulmadı. Daha sonra pazısından boncukları çıkararak Cafer'e gösterdi ve Hayatta bundan daha ilginç bir şey görmüşlüğün var mı. diye sordu. Cafer ve devletin bütün ileri gelenleri şaşırıp kaldılar. Ardından Cafer Hükümdarım, bendeniz ömrühayatlarında akıl almaz harika iki şeye tanık oldum Birisi bu sizin bahsini ettiğiniz boncuklardır, diğeri de Taberistan melikininkidir. dedi. Süleyman Taberistan melikinin harikası neymiş. Anlat da dinleyeyim. dedi. Belh valisine melikin mektubu erişince vali efendimizin emrettiği hazırlıkları tamamlayıp uğurladıktan sonra bendeniz Şam'a doğru yola çıkarak birtakım eşyalarımı almak üzere Nişabur üzerinden Taberistan'a doğru hareket ettim. Taberistan'a vardığımda Taberistan meliki cihan efendisinin sayesinde beni karşılayarak bendenizi saraylarında ağırlayarak ihsanlar ve izzet ü ikramlarda bulundu. Her gün birlikte şaraplar içiyor gezilere çıkıyorduk. Derken bir gün melik bana ‘Sen Taberistan denizi gezintisinde bulundun mu hiç.' diye sordu. Ben ‘Hayır.' deyince, ‘Yarın deniz gezisi için misafirimsin.' dedi. ‘Baş üstüne efendim.' dedim. Ertesi gün olunca gemicilerin gemileri hazırlamalarını emretti. Daha sonra sahile gitmek üzere atlara atladık. Sahilde gemiye binerek denize açıldık. Çalgıcıların şarkıları eşliğinde gemiciler denizde yol alarak ilerlemekteydi. Bir yandan da sakilerin ikram ettiği şarapları yudumluyorduk. Ben ve melik birbirimize değesiye yan yana oturmaktaydık. Melikin parmağında ömrühayatımda hiç görmediğim güzellikte, kaşı kızıl yakuttan gayetle şık, gözlerimi alamadığım berrak ve alımlı bir yüzük var idi. Ona fazlaca baktığım melikin dikkatini çekince melik parmağından yüzüğü çıkararak bana takdim etti. Ben tazimde bulunarak öpüp yüzüğü melike tekrar sundum. Melik yüzüğü alıp tekrar önüme koyarak ‘Hibe olarak çıkardığımız yüzüğü tekrar parmağımıza takmak şanımıza yaraşmaz.' dedi. Bendeniz birkaç defa yüzüğü kibarca reddettim. Gözüm yüzüğün zerafetinde idi böyle paha biçilmez, belki de hatırası olan bir yüzüğü çıkarıp bana bağışlamasında değil, aldığım takdirde melikin incineceğini düşünerek ve haddimi aşarak tekrar önüne koyuverince melik yüzüğü alarak denize fırlattı. Ben ‘Eyvah eyvah. Meliğin kabul etmeyeceğini bilseydim alırdım. Zira öylesi bir yakutu hayatımda görmüş değildim.' dedim. Melik, ‘Kaç kere sana bağışladığım halde göstermelik nezakette bulunduğumu sanarak reddedince ben de ister istemez yüzüğü denize attım. Şimdi ne diye hayıflanmaktasın yazık sana. Mademki yüzükte gönlün kaldı bir hal çaresine bakar yüzüğü sana gene ulaştırırız.' diyerek bir gulama ‘Derhal git bir kayığa atlayıp sahile var. Orada bir ata bin ve bir koşu sarayıma giderek hazinedâra falanca altından bir sandukayı derhal kapıp getirmesini söyle. dedi. Ardından gemiciye bir sonraki emre kadar demir atıp gemiyi sabit tutmasını söyledi. Gemici aynen melikin dediği gibi yaptı. Biz de bir yandan şaraplarımizı içerken bir yandan da deniz gezimizin tadını çıkarıyorduk. Derken gulam gelerek elindeki sandukayı melikin önüne bıraktı. Melik kuşağından bir kesenin ağzını açarak gümüşten bir anahtar çıkardı. Bu anahtarla sandukanın kilidini açan melik elini sandukaya daldırıp altın bir balık çıkararak balığı denize fırlattı. O altın balık denizin en dibine vararak bir süre sonra suyun yüzeyinde ağzında o yüzükle görünüverdi. Melik gemiciye kayıkla oraya gitmesini emretti. Gemici giderek ağzındaki yüzükle balığı aldı ve o şekilde melikin önüne bırakıverdi. Melik yüzüğü altın balığın ağzından alıvererek benim önüme koydu ve ‘İşte al sana yüzük.' dedi. Ben kibarca kabul ettim. Melik o altın balığı, getirdikleri o sandukaya koyup kilitledikten sonra anahtarı tekrar kuşağındaki keseye koydu. İşte bendenizin parmağındaki yüzük o yüzüktür. diyerek parmağındaki yüzüğü çıkararak Süleyman bin Abdulmelik'e takdim etti. Süleyman yüzüğü alıp biraz inceledikten sonra, Böylesi bir adamın armağanını zayi etmek münasip olmaz. diyerek yüzüğü ona iade etti. Elbette bu öyküden ilgi çekici olduğu için bahsedildi yoksa kitabımızın maksadı masal anlatmak değildir. Gayemiz müreffeh çağlar çatıp işlerin istikrarlı olmasının alameti iyi bir hükümdarın zuhur edip bozguncuları tepelemesi, görüşlerinin ayniyle sabit olması, vezir ve pîşkârânının iyi ve asil olmaları, işi ehline vermeleri, iki meşguliyeti aynı kişiye, bir işi iki ayrı şahsa tevdi etmemeleri, sapkın mezheplilerle mücadele edip temiz mezheplileri terfi etmeleri, zalimlere karşı sert olmaları, yolları güvenli hale getirmeleri, askerlerinin ve riayetinin kendisinden korkmaları, sipah-sâlârlığı yeni yetme toy delikanlılara değil tecrübeli ihtiyarlara emanet etmeleri, kişiyi altın sahibi değil hüner sahibi olduğu için tutmaları, dünya menfaati için dinlerini satmamaları, her şeyi usulünce icra etmeleri, din ve dünya işlerinin uyumlu yürümesi için herkesi liyakatlerince istihdam etmeleri, herkese yeterliliği ölçüsünce iş buyurmaları, buna mugayir hareket ettiğinde hükümdarın müsaade etmemesi ve tıpkı kadim zamanlardaki gibi işleri adalet dengesi ve idare kılıcıyla tanzim etmektir. Kırk Üçüncü Fasıl Tesettür Ehline, Harem Dairesine, Padişahın İdaresi Altındakilere ve Komutanlarının Tanzimine Dairdir Büyük zararlara yol açacağından ve padişahın haşmet ve şanına halel getireceğinden ötürü hükümdarın astları üst yapmaması lazımdır. Bunlar özellikle ehl-i setr olup akılları bu işlere ermeyen kadınlardır. Zira bunlar nezih bir neslin devamı için vardırlar. Bu yüzden, bulundukları yerde durmalıdırlar. Onların övgüye en çok yaraşanları asil ve liyakatli, örtülü ve takvalı olanlarıdır. Dizgini ellerine geçiren padişahın kadınları erkeklerin her zaman dışarıda bizzat gözleriyle gördükleri gibi hadiselere tanık olamayacakları için kötü maksatlı kişilerden duydukları gibi yahut hacibe ve hadımın söylediklerini göz önüne alarak emirlerde bulunurlar. Böylece verdikleri emirler çoğunlukla hakikate ters düşünce kargaşa zuhur eder ve padişahın da itibarı zedelenip halk sıkıntıya düşer, memleket ve din işlerinde aksamalar meydana gelir, halkın ve reayanın malı zayi olur, devlet erkânının dirlik ve düzeni bozulur. Tarihin bütün devirlerinde hükümdarın karısı hükümdara egemen olduğunda rezalet, şer, fitne ve fesattan başka bir şey ele geçmemiştir. Bir parça bu konu üzerinde mütalaa edelim. Kadın aklına uyup ona itibar ettiği için nice meşakkat ve zahmete düçar olan ilk insan, Havva'nın emrini dinleyip buğdayı yiyerek cennetten çıkarılan Âdem aleyhisselam idi. Bir rivayete göre 200, başka bir rivayete göre ancak 300 sene gözyaşları içinde tövbeler ettikten sonra Tanrı azze ve celle tövbesini kabul edip onu bağışladı. Hikâye Rivayet olunur ki Keykavus'un Sudâve nam bir karısı vardı. Bu kadının Keykavus'a nazı ve hükmü geçerdi. Keykâvus Rüstem'e, terbiyesi altında büyüyen oğlu Siyavuş'u özlediği ve onu görmek için kendilerine göndermesini talep eden bir kâsıd yolladı. Rüstem, Siyavuş'u Keykavus'a yolladı. Siyavuş'un yüzü güzelleşmiş, gayetle yakışıklı bir delikanlı olmuştu. Siyavuş geldiğinde Sudâve onu perdenin ardından görüverince içi geçerek ona gönlünü kaptırdı. Sudâve Keykavus'a Siyavuş'a söyle kız kardeşlerinin kendisini görmeleri için şebistâna kadar gelsin, ona pek iştiyak duymaktalar. dedi. Bunun üzerine Keykavus da Siyavuş'a şebistâna kadar gitmesini, kız kardeşlerinin kendisini görmek istediklerini söyledi. Siyavuş Emriniz başım üstüne lakin onların şebistânda bendenizin eyvânda kalması daha makuldür. dedi. Keykavus Şebistâna git. deyince, Siyâvuş şebistâna girer girmez babasının karısı Sudâve üstüne abanarak ona sarkmaya başladı. Siyavuş bu durumdan son derece rahatsız olarak kendisini güçbelâ şebistândan dışarı atıp kendi sarayına vardı. Siyavuş'un babasını olan bitenden haberdar kılacağından etekleri tutuşan Sudâve elini çabuk tutarak Keykavus'un huzuruna gitti ve Siyâvuş'un bana saldırdığını bilmiyor musun. Bana asıldı, kendimi elinden zor kurtardım. Öz evladının böyle şeyler yapması hoş mu. dedi. Bu sözler Keykavus'un pek ağrına gitti. Öyle ki, söylentiler ve şayialar çalkalanmaya başlayınca Siyavuş'a, Ancak ateş üstünden atlar ve de ateş seni kakmazsa paklanırsın. dediler. Siyavuş, Ferman şahın fermanıdır. dedi. Bunun üzerine sahranın dörtte birine odunlar yığıp ateş yakarak Siyavuş'a Şimdi ateşe doğru ilerle. dediler. Siyavuş gece karası bir ata binerek Tanrı'nın adıyla ateşe ilerleyip gözden kayboldu. Bir müddet geçtikten sonra Tanrı azze ve cellenin inayetiyle ateşin bir ucundan ne kendisinin ne de atının bir kılı zarar görmemiş bir şekilde sağ salim çıkıverdi. Bu işe şaşırıp kalan halk Siyavuş'un masum olduğuna kanaat getirdiler. Mûbedler de o ateşten bir parça alıp ateşgedeye getirdiler. Hakikati ortaya çıkardığı için söz konusu ateş hâlâ yerli yerinde yanmaktadır. Keykavus Siyavuş'a Belh emirliğini vererek onu oraya yolladı. Bu arada Sudâve olayı yüzünden babasına hâlâ kırgın olan Siyavuş çok zor zamanlar geçirmekteydi. İran'da bulunmak istemiyor ve kafasında Hindistan'a ya da ta Hoten ve Maçin'e gitmeyi tasarlıyordu. Onun babasına kırgın olduğundan haberdar olan Efresyâb'ın vezir ve sipah-sâlârı olan Pirân-ı vise kendisini Siyavuş'a takdim etti. Efresyâb namına ihsanlarda bulundu ve Siyavuş bunları kabul etti. Aralarında ahitleştiler ve ona şöyle dedi Hanedan bir cevher de bir. Efresyâb ona öz evlatlarından daha fazla itibar etti. Her ne zaman babasına karşı kalbi yumuşarsa İran topraklarına dönebileceğini, bunların kendisine kaldığını söyledi. Efresyâb da tavassut eder, sağlam bir anlaşma yapar ve onu binlerle ihtişam ve izzet ü ikramlarla memleketine yollar. Daha sonra Siyavuş Belh'ten Türkistan'a geçti. Efresyâb Siyavuş'a kızını vererek onu öz oğullarından daha makbul ve daha aziz bir makama getirdi. Siyavuş'un bu durumunu kıskanan Efresyâb'ın kardeşi Gersivez müfterilerle el ele verip masum olan Siyavuş'un canına kıydılar. İran ülkesini kara bir yas bürüdü savaşçı yiğitler ayaklandı ve Rüstem ta Sistân'dan şahın sarayına varıp şebistâna destursuz daldı Keykavus'un karısı Sudâve'yi saçlarından tutup sürüyerek kılıçla lime lime eyledi. Hiç kimsede Rüstem'e tek laf edecek yürek yoktu. Savaşçılar kılıç kuşanıp Siyavuş'un intikamını almak için Türkistan'a yürüdü. Yıllarca süren savaşlar boyunca iki taraftan nice binlerle kişi canından oldu. Bütün bunlar şaha tahakküm eden Sudâve denen bir kadının yüzünden olmuştu. Padişah ve kudretli adamların tümü kendilerine, içlerinin kan ağladığından kadınlarının haberleri olmayacak bir yolu benimsemişlerdir. Böylece kadınların arzu ve emirlerinden azat bir şekilde ömür sürmüş ve tıpkı İskender gibi onlara hükmetmişlerdir. Hikâye Tarihte şöyle anlatılır İskender Rum'dan gelip Acem şahı Dârâ bin Dârâ'yı bozguna uğrattığı vakit, Dârâ mağlup olup kaçar iken bir hizmetkâr-ı hassı tarafından öldürülmüştü. Dârâ'nın güzellikte eşi bulunmaz dilberler dilberi Ruşenek adında bir kızı vardı. Bu Ruşenek'in yine Dârâ soyundan hepsi iffetli ve örtülü her ne kadar benzer vasıflarda başka kız kardeşleri var ise de Ruşenek hepsinden daha güzel idi. İskender'e ‘Dârâ'nın şebistânına bir uğrayıp oradaki âlemin ay parçalarını, özellikle iffetli mi iffetli, güzellikte ve cemalde dünyada bir eşi benzeri bulunmayan Dârâ'nın kızını görmek istemez miydiniz.' diye teklifte bulundular. Bunu söyleyen kişi kafasında İskender'in kızı gördüğünde hoşuna gidip onunla evlenmesini kuruyordu. İskender ‘Erkeklerini yendik kadınlarına yenilmeyelim.' cevabıyla buna teveccüh etmeyerek Dârâ'nın şebistânına girip namusunu çiğnememeyi tercih etti. O, işlerinin selametini onlara hiç ilişmemekte gördü. Zira kadın iyi günde kötü günde şeytan gibi yol kesicidir. Başka bir vaka da meşhur Hüsrev, Şirin ve Ferhad hikâyesidir. Şirin Hüsrev'e gönlünü kaptırıp sırsıklam âşık oluverince aşkın dizginleri Şirin'in eline geçti. Böylece Hüsrev Şirin'in her dediğini yapmak durumundaydı. Derken Şirin iyiden cesaretlenince onca şahlık ve yakışıklılığına rağmen Hüsrev'i bırakıp Ferhad'a gönül verdi. Hikâye Hekim Büzürcmihr'e, Tüm cihanda senin gibi eşi benzeri bulunmaz bir siyasetçiye sahip oldukları halde Sâsâni hanedanının yıkılmasının hikmeti ne idi. diye sordular. Büzürcmihr şöyle dedi Âl-i Sâsân iki şey yüzünden yıkıldı. Birisi Âl-i Sâsân büyük işleri ehil olmayan ve cahil kimselere tevdi etmekteydiler. İkincisi de akıllı, uyanık ve âlim insanlar satın almıyorlardı. Bunun neticesi olarak benim işim gücüm kadın ve çoluk çocuklara kalmıştı. Bu iki tayfada ne akıl ne fikir bulunduğu için söz de dinlemez olurlar. İşte bunlardan ötürü hükümdarlık meseleleri kadın ve çocuklara kaldığı gün bil ki o hanedanın sonu yakındır ve böylesi saltanatta istikrar olmaz. Hadis Peygamber aleyhisselam şöyle buyurur İşlerinizde kadınlarla istişare ediniz doğru yapmak için onlar işin nasıl yapılması gerektiğini söylüyorlarsa tam tersini yapınız. Eğer kadınların aklı tam olaydı peygamber aleyhisselam onların dediklerinin aksi istikamette hareket ediniz buyurmazlardı. Hikâye Hadiste şöyle geçmiştir Peygamber aleyhisselamın hastalığı şiddetlenip son nefeslerini aldıklarında namaz vakti gelmiş, geçmek üzereydi. Sahabe mescidde peygamberin gelip cemaate iştiraki için uzun süredir beklemekteydi. Resul aleyhisselamın mescide varmaya takati yoktu. Aişe ve Hafsa radiyallahu anhuma her ikisi peygamberin yastığı ucunda oturmaktaydılar. Aişe, peygambere Ey Allah'ın nebisi, namaz vakti geldi geçiyor. Mescide gitmeye mecaliniz yoktur. Ashabınızdan imamlık yapması için kimi emredersiniz. dedi. Resul Ebubekir kıldırsın. dedi. Biraz geçmişti ki Aişe Hafsa'ya, Ben iki defa sordum, bir de sen sor bakayım. Zira Ebubekir sana aşırı muhabbeti olan yufka yürekli biridir. Seni mihrapta görmeyince kendisini tutamayıp ağlamaya başlarsa hem kendi hem cemaatin namazı bozulmuş olur. Ömer ise daha soğukkanlı ve çatal yürektir. Emret de Ömer kıldırıversin. dedi. Hafsa da peygamber aleyhisselama bu minvalde konuştu. Peygamber aleyhisselam Sizin durumunuz Yusuf'un hali gibidir. Sizin talep ettiğinizi değil, münasip ve doğru olanı emredeceğim. Ebubekir'e söyleyin öne geçsin ve cemaate namazı kıldırsın. dedi. İlim, takva ve büyüklüğüyle Aişe için Dininizin üçte ikisini Aişe'den öğrenin. demiş olduğu halde ona böyle diyorsa diğer kadınların durumunu var sen hesap et. Hikâye Rivayet olunur ki beni İsrail devrinde şöyle bir kanun vardı 40 yıl boyunca bedenini büyük günahlardan sakınıp gündüzleri oruç tutarak gecelerini ibadetle geçirenlerin Allah Teâlâ üç hacetini giderir ve her ne dilerlerse yerine getirilirdi. İşte o devirde Benî İsrailden takvalı ve Salih kullardan Yusuf nam biri var idi. Bu Yusuf'un yine kendisi gibi dindar ve iffetli Kirsufe nam bir karısı var idi. Yusuf bu şekilde 40 yılını Allah'a ibadetle geçirmişti. Kendi kendisine Şu halde yerine getirmesi için Allahü Teâlâ'dan ne dilek dileyeyim. İstediğim şeyin daha makbul olması için bana kendisine danışacak bir arkadaş lazım. O kadar kafa yormasına rağmen aklına hiç kimse gelmedi. Derken evine döndü ve Şu dünyada karımdan daha aziz kimsem yoktur. Benim eşim ve çocuklarımın anasıdır. Benim selametim onun selametidir. En iyisi ben onunla bir istişare edeyim. dedi. Daha sonra karısına Bak, ben 40 yıllık ibadetimi bitirdiğim için benim üç hacetim Hakk Teâlâ azze ve celle katında karşılanacaktır şu dünyada benim iyiliğimi senden daha çok isteyen bulunmaz. Ne dersin. Tanrı azze ve celleden ne dileyeyim. diye sordu. Kadın Şu cihanda sen iki gözümün nurusun. Ve kadınlar erkeklerin temaşagâh ve tarlasıdır. Gönlün beni görünce şad olur, dirlik düzenin ve keyfin benimle yerine gelir, benim bir ömür sürmem senin de neşeyle hayatını idame ettirmen için kapıdan içeri her girdiğinde güzelliğim ve cazibemle için bir hoş olsun diye Allah'tan bana şu dünyada kimseciğe bağışlamadığı bir güzellik ihsan etmesini iste. dedi. Kadının bu saçma sözleri ahmak adamın pek hoşuna gittiği için, Ya rabbi, şu karıma dünyada kimseye vermediğin bir güzellik ihsan et. diye dua etti. Tanrı azze ve celle onun duasını kabul etti. Sabahleyin uyandıklarında geceliği içinde kadın hiç kimsenin daha güzeline şahit olmadığı bambaşka birine dönüşmüştü. Yusuf karısını o güzellikte görünce hayranlıktan dona kalmıştı. Sevinçten içi içine sığmıyordu. Kadın günbegün daha da güzelleşiyordu. Bir hafta içinde kadın kimsenin bakamayacağı kadar güzel bir hale bürünmüştü. Uzak şehirlerden kadının güzelliğini seyretmek için gelen kadınlar hayranlıklar içinde dönüyorlardı. Kadın bir gün aynada dudaklarını, dişlerini, gözlerini, kaşlarını seyrediyor, kendi güzelliğinin görkem ve zerafetini izliyorken böbürlenip şişinmeye başlayarak gurura kapılıp, Şu bendeki güzellik cihanda kimde varmış. Ben dünya nimetlerinden nasiplenmemiş, arpa ekmeğine talim eden şu çulsuz herife mi kalmışım ki hayatım böyle sıkıntı ve sefalet ile geçsin. Ben cihan hükümdarlarına, Keyhusrevlerine yaraşırım. Zaten beni gördüklerinde altınlara mücevherle boğarlar, nâz ü işvemle beni el üstünde tutarlar. gibi kafasında epey ham hayaller kurdu. Ardından uyumsuz bir çift olduklarına, eşinin geçimsiz olduğuna kendi kendisini inandırarak itaatsiz ve huysuzlaşmaya başladı. Kocasına her daim Ben sana mı kalacaktım. diyordu. Yusuf'tan dört çocuğu var idi ama çocuklardan ilgi ve alakayı tamamen kesmiş onların ve evin dertlerini umursamıyordu. O kadar huysuzlaşmıştı ki Yusuf ne yapacağını şaşırmıştı. Çocuklarıyla nice zorluklara göğüs geriyor, ibadet ve vazifelerini yerine getirmeye yetişemiyordu. Ardından yüzünü göğe çevirerek Ya Rabbi, Allahım şu kadını bir ayıya çevir. diye dua etti. Hakk Teâlâ derhal onun duasını kabul ederek kadını insanların baktığında ürpereceği bir ayıya çevirdi. Kadın ayıya dönüştüğü için Yusuf onu evden kovmuştu fakat kadın evden bir yere kımıldamıyor, Yusuf'un evinde dolanıp duruyor, bir yere ayrılmıyordu. Sabahtan akşama kadar gözyaşları içinde çocukların ayaklarına kapanıyor, yalvarıyordu. Bir müddet böyle geçti. Yusuf çocuklarıyla ne yapacağını şaşırınca dertten gitgide kendisini Allah azze ve celleye namaz ve ibadete veremiyordu. Birçok namazın vaktini kaçırıyor ve Yusuf bundan esefler ederek aciz kalakalıyordu. Üçüncü kez yüzünü göğe çevirerek, Ya rab, şu ayıya dönmüş kadını ilk durumuna, önceden olduğu şekle çevirerek bu kulun sana ibadetle meşgul olsun o da küçük yavrularının başında dursun diye onu kanaat sahibi kıl. diye dua etti. Hakk Teâlâ onun bu duasını kabul eyleyerek kadını ilk haline çevirdikten sonra kadın eski ilgi ve alakayla çocuklarına bakmaya, Yusuf da ibadet ve dua ile meşgul olmaya başladı. Karısıyla istişare eylediğinden ötürü bu şekilde 40 yıl heba ve telef oldu ve kendilerinden sonra bu kıssa kimsenin kadınlara danışmaması ve kadın kısmını Tanrı'nın özünde eğri olarak yarattığının bilinmesi için cihanda dilden dile aktarıldı. Halife Me'mûn şöyle dedi Halk onları daha kolay avuçlarının içine alabileceklerinden bunu fırsat bilip kapılarını aşındırarak ihtiyaçlarını ve akla hayale gelmeyen taleplerini kendilerine gördüreceğinden kendilerinin de yanlış yollar tutturacağından dolayı hiçbir hükümdar kadınların aklına uyarak herhangi bir kimseyi himaye, terfi ya da birisini cezalandırmamış, kati surette memleket, ordu, hazine, siyaset hususlarında kendisine bir fikir beyan edip müdahelede bulunmasına hiçbir hükümdar ehl-i setre müsaade buyurmamıştır. Nihayeten sapkın dinli insanlar kendilerine sokulurlar ve çok geçmeden komşu halkların kınamaları duyulmaya başlar, padişahın can ve saltanatı tehlike altına girerek şanına halel gelir dergâhın itibarı zedelenip istikrarı bozulur. Böylece memleket perişan halde çalkalanır vezirde kararlılık kalmaz ve ordu harap olur. Hükümdarın kadim padişahların töresini uygulaması gerekir. Zira Tanrı azze ve celle Kur'an'da Erkekleri onları koruyup gözetsinler diye kadınlar üzerine hâkim kıldık [Nisa suresi 34] buyurur. Zira kadınların kendileri eğer kendilerini idare edebilseydiler erkeklere böylesi bir vazife verilmezdi. Meydana gelen yanlış ve aksaklıktan, kendisi üzerinde kadınların egemenlik kurmasına müsaade eden kimse sorumludur. Keza Keyhusrev de şöyle der Hanedanının istikrarlı ve sağlam kalmasını, memleketinin harap ve viran olmamasını, kendi itibar ve haşmetinin yeryüzünden silinmemesini isteyen bir hükümdar, ehl-i haremine kendi idaresi altındakiler ve kendi vekil ve iktalarından başka hiç kimseye emirde bulunmalarına müsaade buyurmayarak kadim töreye sadık kalmalıdır. Bu sayede hiç darda kalmaz ve hiç bir sorunla karşılaşmaz. Ömer bin Hattab radiyallahu anh der ki Kadınların sözleri mahremdir. Kadınları uluorta, alenen göstermek nasıl yakışıksız ise, onların sözlerini de açıktan açığa dillendirmek olmaz. Bu hususta bu kadar kelam etmek kâfidir ve birçok meseleyi de aydınlatacağından ötürü kendisinde çok fâidelerin olduğu görülecektir. Hikâye Tanrı azze ve celle hükümdarları insanlara hâkim bir yaratışla yaratmıştır. Cümle âlem halkı onun idaresi altındadır ve nân-pâre ile yüceliklerini ona borçludurlar. Hükümdar herkese kendisinin ne idiğini bilecek, iyilik ve kabahatinin farkına varacak, kulaklarındaki kölelik küpesini çıkarmayacak, kuşandığı itaat kemerini çözmeyecek, nasıl göründüklerini onlara gösterecek, keyiflerince hareket edecek kadar iplerini salmayacak bir usulde davranmalı her birisinin kabiliyet ve makamını bilerek emrine mugayir hareket edemesinler diye hal ve hatırlarını devamlı surette soruşturmalıdır. Hikâye Nitekim bir gün hekim Büzürcmihr Nûşirevân Âdil'e şöyle dedi Şah, vilayet halkını değil kendisine ait olan vilayeti orduya sunmuştur. Orduda vatan ve millet sevgisi olmasaydı daima kendi cebini doldurma yollarını arar, vilayetin harap ve halkın yoksul düşmesini umursamazdı. Vilayette yaralama, tevkif, hapis, hiddet, cürm, görevden alma, tayin hususlarında ordu iktidarı eline geçirdiği vakit hükümdar ile ordu arasında ne fark kalır. Oysa hiçbir vakit ordu bu kudret ve nüfuzu elinde bulundurmamış bu işleri daima hükümdarlar icra etmiştir. Altın taç, altın üzengi, altın kadeh, taht ve sikkeye hiçbir devirde hükümdarlar dışında hiç kimse sahip olmamıştır. diyerek devam etti Hükümdar diğer hükümdarlardan daha şerefli ve itibarlı olmak dilerse kendi ahlakını iyi hasletlerle donatıp süslemelidir. Nûşirevân Neylemem lazım. dedi. Büzürcmihr İyi meziyetleri kendinde toplayıp, kötü hasletleri kendinden uzak kılarak işlere koyulur. Nûşirevân Kötü hasletler hangileridir. dedi. Büzürcmihr Kıskançlık, yalan, kibir, öfke, şehvet, hırs, boş hevesler, inat, cimrilik, kötü huy, zulüm, bencillik, acelecilik, nankörlük, ahmaklık. Gelelim iyi meziyetlere, onlar da Hayâ, iyi ahlak, hilm, bağışlamak, kerem, tevazu, cömertlik, doğruluk, sabır, şükür, rahmet, ilim, akıl ve adalet. Bunlara tabi olup icra eden padişah bu cihanda kurtuluş, ahirette inayet bularak işlerin usulünü, mazlumun hakkını teslim etmeyi, eli altındakilerin gönlünü hoş tutmayı, cemaatle namaz kılmasını belleyerek ve memleket meselelerine ilişkin konularda istişare edecek bir kimseye yahut ayrıca bir kılavuza ihtiyaç duymaz. Kırk Dördüncü Fasıl İslam Hükümdarlarının Düşmanı Olan Sapkın Dinli ve Haricilerin Teşhirine Dairdir Cümle âlem şu kulun devlete ne kadar sadık olduğunu, Selçuklulara ne kadar muhabbet beslediğini, bilhassa çocukları, hanedanı ve âli devletlerinden kem gözlerin uzak olası cihan hükümdarına (Allah mülkünü ebedi kılsın) karşı teveccühlerini bilmeleri için, bendelerinde birkaç faslı Haricilerin isyanı ve ortaya çıkışlarına ayırma arzusu peyda oldu. Âdem-i safî aleyhissalatu vesselamdan bu yan her asır ve çağda dünyanın her yöresinde Hariciler [isyancılar] olagelmiştir. Hükümdarlar ve peygamberlere onlardan daha uğursuz, daha habis, daha sapık bir güruh musallat olmamıştır. Karanlık mahfillerde memleketin yıkımı için çirkin şeyler tasarlayarak din ve devletin yıkılması için gayret ederler. Allah yazdıysa bozsun, bu muazzam devlete göklerden bir bela çatacak olsa bu köpekler inlerinden çıkıp isyan etmek, Şiîlik davası gütmek için kulaklarını fitneye, gözlerini orduya dikmişlerdir. Bunların kahir çoğunluğu Râfızîlerden ve Hurreme-din taraftarlarından güç ve destek alarak ellerinden gelen şer, fesat, katliam, sapıklığı artlarına koymazlar. Bunlar sözde Müslüman, özde kâfirdirler. İçleriyle dış görünüşleri, hâlleriyle kâlleri birbirine taban tabana zıt olan bu tayfadan Muhammed Mustafa aleyhisselamın dinine daha beter düşman yoktur. Keza Şiî olduğu halde devletin üst düzeyindeki makam ve mevkileri işgal etmiş bulunan ve sultanımızın dergâhında Şiîlerin işlerini görüp onlara destek veren ve davet eden birtakım kişiler vardır. Cihanın efendisini var güçleriyle Beni Abbas saltanatını yıkmak için ikna etmeye gayret etmektedirler. Öte yandan bendeniz birtakım şeyleri faş etmeye kalksa yer yerinden oynar. Lakin onların beyanları yüzünden cihanın efendisi (mülkü daim olsun) şu bendeden rahatsızlık hissetmişlerdir. Öte yandan benim hakkımda ileri geri konuşup beni kötüledikleri için bu konunun ayrıntılarına girmeyeceğim. Hükümdarı mala düşkün, hırs sahibi, beni de art niyetli olarak ilan ettiler. Zira bu şartlarda bendenizin öğütleri çok makul görünmeyecektir. Bendenizin ebedi âleme göç etmesinin ardından cihan sultanı onların desise, ihanet ve çirkin işlerinin farkına varacaktır. İşte o zaman şu bendenizin size olan muhabbet ve şefkatini bu güruhun devlet hakkındaki emel ve karanlık düşüncelerinden bendenin bihaber olmayıp, bunları ifşa ederek haşmetmeaplarının yüksek görüşlerine sunduğunu anlayacaklar. Bendenin bu husustaki sözlerine itibar edilmeyip inanılmadığı görülünce bendeniz bunları tekrar etmekte bir fayda görmedi. Bununla birlikte bunların ortaya çıkışı, bu Bâtınîlerin kim oldukları, bulaştıkları çirkin işler, mezhep ve itikatlarının niteliği, ilk olarak nerede zuhur ettikleri, kaç kez isyanda bulundukları ve her defasında bu ayaklanmaların kim tarafından bastırıldığı bu melun güruhun Şam ve Yemen topraklarındaki başkaldırıları, oralarda döktükleri kanlar gibi önemli hususlarda bende öldükten sonra din ve devletin efendisinin hatırlaması maksadıyla özet bir şekilde bahsine konu eylemiştir. Bendeniz orada bizzat bulunduğundan dolayı Acemdeki isyanlardan da kısaca söz edecektir. Onların bozgunculuğundan ve ne idüklerinden, Muhammed Mustafa aleyhisselamın dinine verdikleri zararlardan ve hali hazırda efendimizin hükmü altında olan Acem diyarında eylediklerinden her şeyiyle haberdar olmak isteyen kişi tarih eserlerine, bilhassa Tarih-i İsfahan'a bakıversin. Ben de bu konuda yüzlerce kıssadan birini, onların ta başlangıçtan günümüze kadar neylediklerini haşmetmeaplarının yüksek görüşüne malum olması için arz edeceğim. Allah en iyisini bilir. Kırk Beşinci Fasıl Mezdek'in Zuhuru, Mezhebinin Niteliği ve Nûşirevân-ı Âdil'in Onu Katletmesine Dairdir Muattile mezhebini cihana ilk getiren, Acem diyarında Nûşirevân-ı âdil'in babası Melik Kubâd Fîrûz devrinde kendisine mûbed-i mûbedân denen Mezdek bin Bamdâdân nâm birisi idi. Esasında Mecusîlerin dinini tahrif edip dünyada yeni bir akım başlatmak niyetinde olan bu herif ilm-i nücuma gayetle vâkıf olduğundan ötürü yıldız ve gezegenlerin hareketlerinden kendi devrinde birisinin çıkacağını Mecusîlerin, Yahudilerin ve Hıristiyanların dinini geçersiz kılacağını öne sürdü. Düşüncelerini sahte mucizeler, yalanlar ve zorbalıkla halka kabul ettirip kıyamete kadar sürecek bir din ortaya koyacak kişinin kendisi olduğuna heves ederek halka tebliğde bulunup bu yeni dini temellendirmenin derdine düştü. Bütün büyüklerin nezdinde itibarının ve mükemmel bir payesinin olduğunu görünce kendisini bu iş için pek uygun buldu. Zira peygamberlik iddiasında bulunmazdan evvel kendisinden hiç fuzuli bir laf işitmişlikleri yok idi. Bunun üzerine, Zerdüşt'ün vazettiği Tanrı'nın buyruklarını hakkıyla yerine getirmediklerinden ötürü beni yolladılar. Tıpkı birkaç defa Musa'nın getirmiş olduğu Tevrat'ın emirlerine mugayir davranıp onları icra etmedikleri vakit, aralarında oluşan nifakı bertaraf etmek ve Tevrat'ın hükümlerini tazelemek ve onları doğru yola getirmek için Tanrı azze ve cellenin Benî İsrail'e Musa'yı göndermesi gibi halkı hak doğru yola sevk etmek ve Zerdüşt'ün dininin hükümlerini tazelemem için şimdi Tanrı beni yollamış bulunmaktadır. Kubâd, bu sözleri işittiğinin ertesi günü, ileri gelenleri ve mûbedleri huzuruna emrederek herkesin huzurunda Mezdek'e Gel bakayım, peygamberlik davası güdüyormuşsun, delilin ve mucizen var mı. dedi. Mezdek Evet, ben Zerdüşt'ün getirmiş bulunduğu, düşmanlar tarafından tahrif edilmiş, töhmet altında bırakılmış dini ıslah ve şu anda eda edilen kitabın yanlış yorumladığını işaret etmek gayesiyle geldim. Kubâd Pekâlâ, mucizen nedir. Mezdek Mucizem, Tanrı azze celleye ateşe emretmesi için niyaz ederek benim peygamberliğime şahit olsun diye şah ve beraberindekilerin kulaklarıyla işitebilecekleri bir şekilde kıbleniz kıldığınız ateşi dile getirmektir. Kubât Ey İran topraklarının mûbed ve ileri gelenleri, bu hususta sizin kanaatiniz nedir. diye sordu. Mûbedler Evvelemirde bu adam Zerdüşt'e ters düşmeyerek bizi kendi öz dinimize ve kitabımıza davet etmektedir. Kitabımızda o anlama gelebilecek kelamlar bulunmaktadır. Her bir sözü her mûbed ve âlime kendine göre tefsir ettiğinden ötürü bu adamın yorumu belki de daha âlâ ve şerhi daha manidardır. Ama şu sizin ilahınız olan ateşi konuştururum deme meselesi hayrete şayandır. Ateşi konuşturmak insanın yapacağı bir iş değildir, nihayetinde melik daha iyisini bilir. dediler. Kubâd Mezdek'e Sen eğer ateşi dile getirebilirsen senin peygamber olduğuna şehadet edeceğim. dedi. Mezdek Şah, benim dualarımla Tanrı azze ve cellenin ateşi dile getirmesi için mûbedler ve büyüklerle ateşegedeye varmamız için bir zaman belirlesin. Arzu ederlerse bugün, hatta hemen şimdi bu mucizemi göstereyim. diyerek meliki beraberindekilerle hemen ertesi gün ateşgedeye gelmelerine ikna edip ne olacağını beklemeye koyuldu. Aynı gece Mezdek halkı aldatmak için bir oyun yaptı. Ateşgedenin arkasında bir yol açarak birisini görevlendirip güneş batınca oraya geçmesini ve Mezdek'in dediklerini tekrar etmesini söyledi Ben yüksek sesle Tanrı'nın adını seslendirdiğimde sen de ateşin o yakasından, ‘Tanrı'ya tapan İranlıların iki cihanda kurtuluşa ermeleri ve selameti Mezdek'in sözüne kulak verip onu icra etmektedir' diye avazın çıktığı kadar bağır. dedi. Bunun üzerine Kubâd ve beraberindekiler ertesi gün ateşgedede hazır bulundular. Mezdek de gelerek ateşgedenin bir köşesine geçip dinelerek yüksek sesle Tanrı'ya yalvardı, Zerdüşt'ü hamdüsena eyledikten sonra sessizliğe büründü. Ateşgededeki herkes ne duyacaklarına merak içinde kulak kesilmişlerdi. Derken ansızın ateşin arasından melik, mûbed ve orada bulunan herkes nidayı duyunca hayretler içinde kaldılar. Kubâd ossaat gönlünden Mezdek'e iman etmeyi geçirerek ateşgededen ayrıldı. O günden sonra Kubâd günbegün Mezdek'i kendisine daha da yaklaştırmaktaydı. Nihayet Mezdek'e imanı perçinleştikten sonra ona altından bir kürsü ihsan ederek saraydaki tahtının yakınına kondurmalarını emretti. Divan kurulduğunda Kubâd tahtında, Mezdek altın kürsüsüne kurulmaktaydı. Çok zaman Melik Kubâd'dan daha üstteydi halkın bir kısmı şahın teveccühünden, bir kısmı Mezdek'e olan muhabbetinden ötürü, bir kısmı da hükümdarla ters düşmemek için Mezdek'in mezhebine katılmaktaydı. Halk ücra vilayetlerden ve küçük kasabalardan gelerek alenen yahut gizliden ona iman etmekteydi. Ordunun önde gelenenleri Kubâd'a uymuş olmak için Mezdek'in davetine icabet etmiş gibi yapıyorlar, mûbedler ise hiç oralı olmuyor, mevzunun nereye varacağına bakıyorlardı. Mezdek padişahın ve halkın çoğunun iyiden iyiye mezhebine iman etmiş olduğunu görünce herkesin malını kamuya açarak Halkta mal mülk ve altın hususlarında mülkiyet olmaz, herkesin malı birbirine mubahtır. Tanrı'nın bütün kulları Âdem'in çocukları olduğundan hiç kimse bir işte yokluktan ötürü sıkıntılara düşmesin diye bir şeye ihtiyaç duyduğunda yekdiğerinin malını harcayabilmelidir. Zira herkes eşittir. dedi. Bu fikirler Kubâd ve Mezdek'e iman eden topluluğa makul gelince malı ortak kullanmaya razı olarak malları mubah kıldılar. Bunun üzerine Mezdek Karılarınız da mallarınız gibi olduğu için onlar da ortak paylaşılıp yekdiğere helal olmalı, kimin canı bir kadını arzular ise kendisine engel olunmamalıdır. Zira hiç kimse şehvet ve servetten mahrum, şevk ve arzusu kursağında kalmasın diye dinimizde kıskançlığa ve müsamahasızlığa yer yoktur. dedi. Herkesin mal ve kadınlarının birbirlerine mubah oluşu aşağı tabakadan insanların on kat daha fazla hoşuna giderek Mezdek'in mezhebine akın akın girmeye başladılar. Bunun üzerine Mezdek şöyle bir kanun koydu Bir kişi evinde 20 kişiyi ağırlamışsa, onlara ekmek, et, şarap ikram edip çalgıcı hazırlamalıdır. Ziyafetten sonra, konukların tek tek kalkarak ev sahibinin karısıyla cinsel ilişkide bulunmasında bir mahsur yoktur. Hatta rastgele bir eve gidip başka birisinin karısıyla cinsel münasebette bulunmayı arzu eden bir kişi külahını çıkarıp evin kapısına asması ev sahibinin kocası da eve gelip kapıda asılı bulunan külahı görünce evin meşgul olduğunu görerek iş sona erinceye kadar dönmemesi âdet haline gelmişti. Bunun üzerine Nûşirevân mûbedlere gizlice birisini yollayarak onlara En azından siz şu sapkın mezhebe girmediniz değil mi. Mûbedler Hayır. dediler. Nûşirevân Ağzınızı neden bıçak açmıyor peki. Bu hususta bu köpeğe laf edip babama neden tuttuğu bu yolun ipe sapa gelmez bir yol olduğu, yalan dolanlar, sahtekârlıklar ve hayâsızlıklarla kendisinin dümen suyuna gittiği yönünde nasihatte bulunmazsınız. Bu herifin çıkardığı mezhepte mallar ve kadınları mubah sayıp halkın mahremini çiğnemesi sonucu nice ahlaksızlıklar baş gösterecektir. Böylece avam halka galip gelerek onları doğru yoldan çıkardı. En azından tüm bunları neye ve kime dayanarak yaptığını büsbütün ifade etsin. Sözde bir mucize göstermiştir kaldı ki ateş konuşmaz. Yalan konuşmaktadır. Siz büyükler bu şekilde susmaya devam ederseniz mallarınız ve karılarınız elinizden gidecek memleket, devlet ve hanedanı kökten yıkıldı sayın, babamın akıl sağlığı bozulmuş ve tedaviye ihtiyacı vardır. Sonuç olarak kalkın ve babamın huzuruna vararak onu vaziyetten haberdar kılıp nasihatte bulunun. Mezdek ile de münazaraya girerek hangi kanıtları ileri sürdüğüne bakınız. Bu durum Nûşirevân'ı kara kara düşündürmekteydi. Nûşirevân büyüklere ve ileri gelenlere şu minvalde haberler iletiyordu Kendi ve memleket meselelerinde neyin faydalı neyin zararlı olduğunu ayırt edemeyecek derecede babama fasid sevda galebe çalmıştır. Bu köpeğin sözlerine kulak verip uygulamaması için tedavi yollarına bakılması gerekmektedir. Yarın çok geç olacağından dolayı dini temelsiz, devamsız ve iler tutar yanı olmayan babamın yoluna siz dahi kanmayasınız. Nûşirevân'ın bu sözlerini duyan büyükler korkuya kapıldılar. Mezdek'in mezhebine girme eğilimi gösteren bir kısmı da Nûşirevân'ın sözleri üzerine bu niyetlerinden hemen vazgeçerek Bakalım, Mezdek'in sonu nereye varacak. Nûşirevân'ın da neye dayanarak konuştuğunu bir görelim. dediler. Nûşirevân bunları söylediği vakit henüz on beşinde, son derece akıllı ve zeki bir çocuktu. Bunun üzerine mûbedler Kubâd'ın huzuruna çıkma kararı alarak Efendimiz, Mezdek'in ortaya koyduğu şeyleri ne Âdem zamanından bu yana herhangi bir tarihte okuduk ne de Şam diyarından zuhur etmiş peygamberlerden böylesi bir şey işittik. Biz bu dini kabul etmiyoruz. dediler. Kubâd Ben anlamam, Mezdek'le konuşun da nasıl ispat edeceğini görün. Mezdek'i davet ederek Ortaya koyduğun dine dair delilin nedir. diye sordular. Mezdek Böyle buyurmuştur Zerdüşt. Ve dahi kitabımızda da bu şekildedir. Sıradan insanlar onu tefsir edemezler. Bana güvenmiyorsanız ateşe sorunuz. dedi. İkinci defa ateşgedeye vararak ateşe sorduklarında ateşin arasından şöyle bir ses geldi Mezdek ne diyorsa öyledir. Ertesi gün Nûşirevân'a gelerek olan biteni anlattılar. Nûşirevân sahip olduğu akıl ve zekâdan dolayı şöyle dedi Bu köpek bir dolap çevirerek işlerini yürütüyor öte yandan halkı saptırmadaki ve mezhebini yaymadaki başarısının sebebi, kadın ve malın kamuya mubah olması meseleleri hariç, Mecusîlik öğretisine olan benzerliğinde yatıyor. Bu sözlerin üzerinden bir yıl geçince Kubâd ve Mezdek arasında şöyle bir konuşma cereyan etti. Mezdek Kubâd'a Eğer Nûşirevân kabul edip köstek olmasaydı ve müsaade buyursaydı, halk bu mezhebe daha fazla ilgi gösterirdi. deyiverdi. Kubâd Nûşirevân'ın bu mezhebi kabul etmediğini mi söylüyorsun. dedi. Mezdek Evet. dedi. Kubâd Nûşirevân'ın huzura getirilmesini emretti. Nûşirevân huzura geldiğinde Kubâd Sen Mezdek'in mezhebini kabul etmiyor musun. dedi. Nûşirevân Allah'a hamdolsun ki kabul etmiyorum. dedi. Kubâd sebebini sorunca, Nûşirevân Sahtekâr ve hilebaz olduğundan ötürü. dedi. Kubâd Hangi hilebazlığından bahsediyorsun. Ateşi konuşturdu. dedi. Nûşirevân Dört unsur dedikleri dört şey vardır. Bunlar, su, ateş, toprak ve havadır. Bunların dördü özde birdir. Mademki ateşi konuşturduğunu iddia ediyor önce suyu, toprağı, havayı da konuştursun da ben de ona iman edeyim. dedi. Kubâd Mal ve kadının her ikisi de mubahtır diyorsa kendi kafasından değil, ne söylüyorsa bizim öz kitabımızdan söylüyor. dedi. Nûşirevân Bunca yıldır kimse kitabı mal ve kadının kamuya mubah olduğu yolunda tefsir etmemiştir. Din, servet ve kadının muhafazası için vardır. Bunların her ikisi kamuya mubah kılındığında insanoğlu ve otlayıp çiftleşen eşekler, yabani hayvanlar arasında fark kalkar. Bunlar akıllı adamın edeceği laflar değildir. Kubâd Pekâlâ bana, yani babana nasıl muhalefet edersin. dedi. Nûşirevân Bunu senden öğrendim. Yoksa bunu yapacak adam değilim zira senin de babana muhalefet eylediğine şahit olunca ben de sana karşı geldim. Sen Mezdek'in dininden vazgeç ben de sana muhalefetten. Mezdek Kubâd'a Nûşirevân bir karara varsın. Bir delili varsa getirip ya ispat ederek bizi reddetsin yahut iman ederek mezhebimize girsin. dedi. Melik kararını şu şekilde verdi ve Nûşirevân'a Ya bu mezhebi kabul edersin yahut diğerlerine bir ders ve ibret olması için seni cezaya çarptırırım. dedi. Nûşirevân babasına Bana ya bir delil yahut Mezdek'e haddini bildirecek birini bulup getirmem için 40 gün mühlet veriniz. dedi. Kubâd Uygundur. dedikten sonra, 40 gün sonra buluşmak üzere ayrıldılar. Nûşirevân babasının yanından dönünce zaman kaybetmeden, Fars diyarında yaşamakta olan allame-i cihan bir mûbede mümkün olduğunca en kısa sürede gelmesini, kendisi, Mezdek ve babası arasında olan bitenleri anlatan bir mektubu bir kâsıdla yolladı. Nûşirevân'a verilen 40 günlük mühlet dolunca Kubâd tahta geçerek Mezdek'in de iştirak ettiği bir meclis kurduktan sonra Nûşirevân'ın huzura getirilmesini emretti. Nûşirevân'ı getirdiklerinde Mezdek Kubâd'a Sor bakalım, neler söyleyecek. Kendisine tanınmış 40 günlük süre de dolmuş bulunmakta. Halihazırda eteğinde neler varmış söyle de döksün. dedi. Kubâd Nûşirevân'a bakalım. dedi. dönerek Konuş Nûşirevân Mesele üzerinde hâlâ mütalaa etmekteyim. dedi. Mezdek İş mütalaalıktan çıkmış durumda. Ona gerekli ceza neyse verilmelidir. Kubâd ses etmedi. Mezdek onu tutuklamaları için işaret verip görevliler Nûşirevân'ı yakalamaya kalkınca, Nûşirevân babasına Bu ne acele böyle. Daha bana tanınan süre dolmamıştır. Kırkıncı olan bugün de geçip yarın bir gelsin, o zaman istediğinizi yaparsınız. dedi. Sipah-sâlârlar ve mûbedler de Nûşirevân'a, Doğru söylüyor. diye arka çıkınca Kubâd Bugün de salınız. dedi. Nûşirevân'ı o gün serbest bıraktılar. Kubâd saraydan çıktıktan sonra Mezdek ve orada bulunan halk meclisten dağıldı. Nûşirevân ise döndüğünde Fars'tan çağırdığı mûbed süratli bir devenin sırtında sora sora Nûşirevân'ın sarayını buldu. Mûbed devesinden inerek derhal Nûşirevân'ın sarayına girdi. Hadımı çağırarak Çabuk Nûşirevân'a Farslı mûbedin geldiğini, onu görmek istediğini bildir. dedi. Hadım gecikmeden Nûşirevân'ın hücresine vararak haber verdi. Nûşirevân sevinç içinde dışarı çıkarak mûbedi kucakladı ve Ey mûbed, bil ki bugün öldüm öldüm dirildim. diyerek o vakte değin olan biten her şeyi mûbede bir bir anlattı. Mûbed İçin rahat olsun, senin söylediklerin hakikatin, Mezdek'inkiler ise yalanın ta kendisidir. Ben senin adına Mezdek'e gereken karşılığı verecek, Kubâd'ı da şimdiye kadar yaptıklarından pişman edip onu doğru yola getireceğim. Mezdek'in gelişimden haberdar olmasından evvel Kubâd'ı görmem için bir hal çaresine bakın. dedi. Nûşirevân ikindiden sonra babasının sarayına gidip onu orada gördüğünde ona Baba, Mezdek'e cevap vermek üzere mûbed Fars'tan gelmiş bulunmaktadır. Lakin Mezdek'in sözlerini ve iddialarını bilip bizzat şahın ağzından duymak için bu gece sizinle baş başa görüşmeyi arzu eder. Ondan sonra haşmetmeapları münasip gördüklerini buyursunlar. dedi. Nûşirevân evine döndükten sonra akşamleyin mûbedi babasının huzuruna götürdü. Mûbed Kubâd'a tazimde bulunduktan sonra şahın atalarına övgüler yağdırarak ona Mezdek'in iddiaları safsatadır, bu iş ona teklif edilmiş değildir. dedi. Kubâd Nasıl olur. dedi. Mûbed Bendeniz onu gayetle iyi tanır, bilgisinin ne derecede olduğundan haberdardır. Doğrusu evet, yıldız ilmi hususundan birtakım bilgileri vardır. Lakin vardığı neticeler safsatadır. Yıldızların Kıran gelmeleri bize Muhammedu'l emin nam birinin peygamberlik davasında bulunup garip bir kitap getireceğini, gökteki ayı ikiye yarmak gibi olağanüstü mucizeler göstererek halkı doğru yola çağıracağını, Zerdüştlüğü ve tüm dinleri geçersiz kılarak tertemiz bir din ve öğreti getireceğini, insanları cennetle müjdeleyip cehennemle korkutacağını, malları ve namusu şeriatının hükmünce muhafaza edeceğini, şeytandan kaçınıp meleğe sığınacağını, ateşgede ve puthaneleri alaşağı edeceğini ve getirdiği yeni dinin dört bucağa ulaşıp kıyamete kadar süreceğini, yerlerin ve göklerin onun peygamberliğine şehadet edeceğini ve gelmesinin çok yakın olduğunu haber vermektedir. Bu Mezdek de söze konu edilen kişinin kendisi olduğu zehabına kapılmıştır. Bir defa bu mezkûr kişi Acemden değil Araptan çıkacaktır Mezdek ise Farstandır ve Zerdüşt olup halkı ateşperestlikten de sakındırmamakta ve Zerdüşt dinini reddetmemekte Zerdüştlükten dem vurmakta, Zerdüştlüğü teşvik etmektedir. Kıranda geçen kişi kimsenin hareminin çiğnenmesine göz yummamaktadır ve onun dininde herhangi bir kimsenin malından bir buğday tanesi ağırlığınca haksız yere bir şey alan kimsenin elleri kesilmeye müstehak olacaktır. Mezdek ise bunların hiçbirini yerine getirmemekte, bilakis herkesin malını yekdiğerine mubah kılmaktadır. Ol kişiye göklerden vahiy inecek ve ol kişi büyük melekle konuşacaktır. Mezdek ise ateşle konuştuğunu ileri sürmektedir. Ol kişiye göklerden kitap inecektir. Aslı astarı olmayan Mezdek'in mezhebi payidar kalmayacaktır. Ben yarın onu hükümdarın ve büyüklerin önünde rezil rüsva edip tuttuğu yolun batıl olduğunu ona kanıtlayacağım. Senin kisralık ve padişahlığını yok ederek, seni bayağı insanlar seviyesine düşürüp hazinelerini yağmalama peşindedir. dedi. Mûbed'in bu etkileyici gayetle hoşuna gidince düşünceleri değişti. sözleri Kubâd'ın Mezdek'e karşı Daha sonra, ertesi gün Kubâd saraya gelerek Mezdek'i çağırdı. Mezdek huzura gelerek altın kürsüsüne kuruldu. Nûşirevân tahtın hemen önünde yerini aldı. Orada bulunan mûbed, Mezdek'e Sen mi soracaksın yoksa ben mi. dedi. Mezdek Mûbed sorsun. dedi. Mûbed Mademki soran sen ve cevap veren ben olacağım, buyur sen buraya gel, ben de tahta geçeyim. dedi. Ne diyeceğini şaşıran Mezdek Bana bu makamı sen değil Kubâd'ın kendisi ihsan etmiştir. Mûbed Hay hay, şu halde sen mi soracaksın yoksa ben mi sorayım. dedi. Mezdek Sen sor ben cevap vereyim. dedi. Farslı mûbed Serveti kamuya mubah yapmışsın. İnsanlar ribat, köprü gibi hayır hasenatı ahirette bir mükâfata erişmek için yaparlar, değil mi. dedi. Mezdek Evet. dedi. Mûbed Peki servet insanlar arasında ortak olunca bir hayırda bulunduklarında bunun sevabı kime yazılır. diye sordu. Mezdek bu soru karşında susmak zorunda kaldı. Mûbed Diğer yandan kadınları da mubah kılmışsın. 20 erkekle cinsel ilişkiye girmesi sonucu hâmile kalan kadın çocuğunu doğurduğunda bu çocuğun babası söyle bakalım kim olacaktır. diye sordu. Mezdek bu sorular karşısında terlemekteydi. Mûbed devam ederek Malları, kadınları ve nesli büsbütün tahrip peşindesin. Şu tahta kurulmuş melik, Melik Firuz'un oğludur. Hükümdarlık kendisine tıpkı pederine tevarüs ettiği gibi babasından miras kalmıştır. Şu halde 20 kişi bu hükümdarın karısıyla birlikte olursa doğacak çocuk hangisine nispet edilir, ne diyorsun, o çocuğun sahibi kim olur. Bu durumda nesil kesilmiş olmaz mı. Nesil kesilince hükümdarlık hakkı bu hanedanın elinde çıkmaz mı. Üstün ve aşağı durumda olma, zenginliğe ve fakirliğe bağlıdır. Büyük ve küçüğün yerlerinin belli olması için bir fakirin ister istemez zengin birisinin hizmetinde bulunması icap eder. Oysa mal kamuya mubah kılındığında cihanda büyük küçükten fark edilemeyip bayağı bir insan padişaha eşit konuma geçer. Böylece padişahlığın bir manası kalmayarak hükümdarlık yasası geçersiz hale gelir. İmdi sen şahlığı Acemden almaya ve cihanı karıştırmaya mı geldin. dedi. Bu sözler üzerine Mezdek öylece kalakalarak ne cevap vereceğini şaşırdı. Ahali de Mezdek'in suspus olmasına son derece şaşırmıştı. Kubâd Mezdek'e Karşılık ver. dedi. Mezdek Onun karşılığı hemen şimdi kellesini gövdesinden ayırmaktır. dedi. Kubâd Yok yere, delil olmaksızın bir kimsenin boynunu vurmak olmaz. dedi. Mezdek Pekâlâ, öyleyse ateşe sorayım. Bakalım ateş ne diyecek. Zira ben kendi kafamdan bir şey söylemem. dedi. Nûşirevân için kaygılanan halk bu soru ve yanıtlardan dolayı gayet rahatladılar. Mezdek'in sapkınca bir yol tutturduğunu ve Nûşirevân'ın canına kast etmiş olduğunu biliyorlardı. Nûşirevân şimdilik bu tehlikeden kurtulmuştu. Mezdek'in, mûbedi öldürme emrini yerine getirmeyen Kubâd ile arası açılmıştı. Bunun üzerine Mezdek kendi kendine Raiyyet ve taraftarlarımla asker ve kılıç gücüm ziyadesiyle artmıştır. Önce Kubâd'ı ortadan kaldırıp sonra sırasıyla Nûşirevân ve diğer düşmanlarımı kılıçtan geçireceğim. dedi. Ateşin buyuracaklarına kulak vermek için bir ertesi günü ateşgedede toplanmak üzere dağıldılar. Mezdek gece olunca rahiplerinden ve kendisine yakın olanlardan iki kişiyi yanına çağırarak onlara altın ihsan edip, sipah-sâlârlık makamını vaat etti. Aralarında geçenleri kimseye söylememeleri için yeminler ettirdikten sonra onlara iki kılıç vererek Yarın Kubâd, mûbedler ve büyükler ateşgedeye vardıklarında eğer ateş Kubâd'ı katletme emri verirse siz ikiniz derhal kılıçlarınızı çekip Kubâd'ı öldürünüz. Zaten kimse ateşgedeye kılıç ile girmez. dedi. Adamları Baş üstüne efendim. dediler. Ertesi gün büyükler, mûbedler ve Kubâd ateşgedeye teşrif etti. Mûbed Nûşirevân'a Hass askerlerinden on kişinin ateşgedeye kılıçlarını gizleyerek gelmelerini emret. Bu Mezdek bir dolap çeviriyor olabilir. dedi. Nûşirevân mûbedin dediğini aynen yerine getirerek on adamının kılıçlı bir şekilde ateşgedeye girmesini sağladı. Mezdek ateşten bir talepte bulunacağı vakit hep yaptığı gibi önce adamını ateşgedenin arkasına geçirdi, o delikte ona ne söylemesi gerektiğini öğütledi. Ateşgedeye vardıklarında Mezdek mûbede Sen ateşle konuş bakayım, sana bir karşılık verecek mi. dedi. Mûbed ateşle her ne kadar konuştuysa da ateşten bir cevap alamadı. Ardından Mezdek ateşe Aramızda bir yargıda bulunarak benim doğruluğuma şehadet et. dedi. Ateşin arasından şöyle bir nida duyuldu Dünden beri pek zayıfladım. Beni önce Kubâd'ın yüreği ve ciğeriyle doyurunuz. Sonra size ne yapmanız gerektiğini söyleyeyim. Mezdek ebedi huzurunuzun rehberidir. dedi. Ardından Mezdek Ateşi besleyiniz. dedikten sonra seçtiği o iki adamı kılıçlarını çıkararak Kubâd'ı katletmek için koşturdular. Mûbed Nûşirevân'a Aman, çabuk şahı kollayın. dedi. Nûşirevân'ın görevlendirdiği on adam kılıçlarına davranarak o iki kişinin Kubâd'ı katletmesine izin vermediler. Mezdek Ateş, Tanrı'nın emriyle konuşmaktadır. diye söyleniyordu. Bu arada halkın bir kısmı, Kubâd'ı öldürüp ateşe atalım. bir kısmı da, Diri diri onu ateşe atalım. diye ikiye ayrılmışlardı. Bir bazısı da meseleyi daha iyi anlamak için üzerinde biraz mütalaa edilmesi gerektiğini ileri sürüyordu. Derken ateşgededen ayrıldılar. Kubâd Ne günah eyledim de ateş beni istiyor. Bu cihanın ateşinde yanmayı diğer cihanın ateşinde yanmaya yeğlerim. deyip duruyordu. Ertesi gün mûbed Kubâd ile baş başa görüşerek mûbedlerden, kadim hükümdarlardan bahsedip Mezdek'in peygamber olmadığına dair her dinden ona deliller getirerek ispatladı. Mezdek'in önce Nûşirevân'ın canına kastettiğini, bunu başaramayınca şahı gözüne kestirdiğini ve onun hükümdarın hanedanının düşmanı olduğunu şöyle anlattı Sen ateşin konuşmasına neden bel bağladın, ateş kati surette konuşmamış ve konuşmayacaktır. Ben bir yolunu bulup bu meselenin üstesinden gelerek ateşin konuşmayacağından, konuşanın ateş değil başka birisi olduğundan şahı haberdar kılacağım. Mûbed Kubâd'ı eylediklerinden bin pişman eyleyerek ona Bu saltanatın sende kalmasını arzu ediyor isen Nûşirevân ne buyuruyorsa aynen yerine getir. Onun küçük olduğuna bakma, gayetle aklı başındadır. Şahın bundan böyle yapacağı şey mesele hallolana kadar Mezdek'le bir araya gelmemesidir. dedi. Ardından mûbed Nûşirevân'a Şu ateş meselesindeki tezgâhı ortaya çıkarmak için Mezdek'in yakın çevresinden birini ele geçirmeye çalış. dedi. Nûşirevân Mezdek'in yakınlarından olan bir ruhbanla dostluk kurarak onu kendi oyununa getirip baş başa kalınca önüne bin kızıl altın dinar koydu ve Bu altın ve daha nicesi, sorduğumda hakikati söylemen karşılığında senin olacaktır yok eğer doğruyu söylemez isen kelleni bir kılıç darbesiyle uçuracağım. dedi. Adam korkusundan, Sana söyleyeceğim sırrı iyi saklaman şartıyla doğruyu söyleyeceğim aksi takdirde başım belada demektir. dedi. Nûşirevân Sırrını saklayacağım. dedi. Adam Mezdek'in ne yaptığını bilmek mi istiyorsun. dedi. Nûşirevân Evet. dedi. Rahip Efendim, bilesin ve haberdar olasın ki ateşgedenin yakınlarında Mezdek'in satın almış olduğu bir arsa var. Mezdek burayı dört yüksek duvarla örüvererek çevrelemiştir. Oradan küçücük bir deliği bulunan bir hücreyi ateşgedenin altına gelecek şekilde inşa etmiştir. İhtiyaç duyduğu zaman bir adamı oraya yollayarak, ‘Ağzını şu deliğe koyup herkesin duyabileceği şekilde şöyle şöyle söyle' demesini öğütler. Millet de ateşin konuştuğu zehabına kapılır. Oysa yalan söylemektedir. dedi. Nûşirevân bu sözleri işitince Allahuekber, Allahtır büyük olan. dedi ve adamın doğru söylediğine kanaat getirerek pek mutlu oldu. Adama nice başka ikramlarda bulunarak, Senin affedilmeni sağlayacağım. dedi. Gece olduğunda adamı Kubâd'ın huzuruna götürdü. Adam Nûşirevân'a dediklerinin aynısını Kubâd'a beyan edince, Kubâd, Mezdek'in bu düzen ve küstahlığından ötürü ansızın içine bir şüphe düşerek hayretler içerisinde kaldı. Derhal mûbedi çağırarak durumu ona da anlattılar. Mûbed Ben şaha bu köpeğin bir sahtekâr ve yalancının teki olduğunu söylemiştim. dedi. Kubâd Peki şimdi kaldıracağız. dedi. onu nasıl ortadan Mûbed Orası kolay, nasıl hareket etmemiz gerektiğini arz edeyim Öncelikle sizin onun çevirdiği dolaptan haberdar olup pişman olduğunuzu kati surette bilmemelidir. Siz bir meclis kurarak halkın önünde bir münazara tertip ediniz. Ben de o münazaraya iştirak edecek, pes ettiğimi ilan ederek karşısında aciz kaldığımı itiraf ettikten sonra Fars'a döneceğimi söyleyeceğim. Bu kokuşmuş mezhebin kökünün kazınması için daha sonra Nûşirevân'ın münasip gördüğü ve hareket ettiği şekilde davranılmalıdır. Birkaç gün sonra Kubâd mûbedleri ve ileri gelenleri huzuruna çağırarak Farslı mûbedle işbirliği içine girmelerini, Mezdek'le bir tartışmaya girişmelerini ve onun iddialarını daha dikkatli değerlendirmelerini istedi. Ertesi gün herkes hazır olunca Kubâd tahtına, Mezdek ise kürsüsüne geçti. Bütün mûbedler hazır bulunmakta, her birisi bir mevzuyu bahislerine konu yapmaktaydılar. Farslı mûbed Ateşin konuşması bana tuhaf gelmektedir. deyip duruyordu. Mezdek Allahü Teâlâ'nın kudretine şaşılacak bir durum söz konusu değildir. Musa aleyhisselam âsâdan ejderha çıkardığından, bir taş parçasından 12 çeşme akıttığından, deniz suyunu bölerek 12 köy yaptığından ve ‘askerleriyle firavunu boğ' dediğinden ve denizin onları boğduğundan, Tanrı azze ve cellenin emriyle yeryüzünün onun hükmü altına girdiğinden ötürü ‘Ey toprak Karun'u yut.' dediği için toprağın onu yuttuğundan haberdar değil misin. Ve bilmez misin, İsa aleyhisselam ölüleri diriltmiştir. Bütün bunlar insan kudretini aşan şeylerdir. Beni de yollayarak ateşi emrime vermiştir. Benim ve ateşin söylediklerine uyanlar iki cihanda kurtuluşa ereceklerdir aksi takdirde Tanrı'nın azabı onlara çatacak ve hepsini helak edecektir. Bu sözler üzerine mûbed ayağa kalkarak Tanrı'dan söz getirip ateşin kendisine tanıklık ettiği bir kimseye diyecek bir cevabım yoktur. Pes. Yapamadığım bir şeyi yapan kişi karşısında acziyetimi itiraf ederim. diyerek Fars yolunu tuttu. Kubâd saraydan çıkınca Mezdek de tapınmak için 7 gün boyunca ateşgedeye çekildi. İnsanlar evlerine döndüler. Mezdek'in mezhebine inananların imanları pekişti ve mutlu mesut oradan ayrıldılar. Gece olunca Kubâd Nûşirevân'ı yanına çağırarak Mûbed gitti, beni de sana teslim etti. Bu mezhebi ortadan kaldırmaya senin gücün var bu işi kökünden halletmek için nasıl hareket edeceğiz. diye sordu. Nûşirevân Eğer haşmetmeapları bu işi bendelerine bırakırlar ve konuştuklarımız aramızda kalır ise bendeniz gerekli olan tedbirleri alıp Mezdek ve Mezdekîlerin alayının kökünü yeryüzünden kazıyarak işi nihayete erdirecektir. dedi. Kubâd Bu sırrı senden başka kimse bilmeyecek senin ve benim aramda kalacaktır. dedi. Nûşirevân Mûbed pes ediyormuş gibi yaparak Fars yolunu tutunca Mezdek ve Mezdekîler bayram edip kendilerine olan güvenleri arttı. Bundan sonra onlar hakkında ne düşünürsek müstehaktırlar. Mezdek'e gelince, onu öldürmek çok kolaydır lakin kök salmış kılıç sayısı fazlasıyla artmıştır. Eğer Mezdek'i katledersek ona tabi olanlar firar edip dünyanın dört bir tarafına dağılarak müstahkem dağlara çekilecekler ve insanları dinlerine davet edecekler. Böylece her zaman bizim için sıkıntı yaratacaklardır. Hepsini ortadan kaldıracak, tekine bile kaçma fırsatı tanımayacak bir yol düşünmeliyiz. Kubâd Peki şimdi nasıl bir yol izleyeceğiz. dedi. Nûşirevân Şöyle yapacağız Mezdek ateşgededen çıkıp hükümdarın huzuruna geldiğinde hükümdar onun derecesini her zamankinden daha yüksek bir duruma getirecek, ona alışılmışın dışında izzet ü ikramda bulunacaktır. Daha sonra baş başa kalınca ona ‘Nûşirevân mûbedin pes edip aczini itiraf eylediği günden beri epey bir yumuşamıştır. Sana iman etme eğilimindedir pişmanlıklar duymaktadır' şeklinde konuş. Bak bakalım ne diyecek. dedi. Hafta sonunda Mezdek, Kubâd'ın huzuruna geldi. Kubâd ona ihtiram göstererek tevazuda bulunduktan sonra Nûşirevân'ın sözlerini anlaştıkları gibi Mezdek'e söyledi. Mezdek Halkın kahir ekseriyetinin gözleri ve kulakları Nûşirevân'ın hal ve davranışlarındadır. O bu mezhebe girerse dünyanın hepsi bize teveccüh eder. Ben de ateşi aracı kılarak Nûşirevân'ın bu mezhepten nasiplenmesi için Tanrı'ya dua edeceğim. dedi. Kubâd O benim veliahdımdır. Raiyyet ve ordu ona korkunç derecede muhabbet beslemektedir. O bu mezhebe katıldığında geri kalan cümle âlemin mezhebi kabul etmemek için bahanesi kalmaz. diyerek şöyle devam etti Nûşirevân mezhebimize katıldığı gün Güştasb'ın Zerdüşt için Keşmir'in Serir tepesinde altından bir köşk yaptırdığı gibi ben de Bağdat'tan geçen Dicle nehrinin ortasında senin için taştan bir minare dikerek tepesine kapısı altından, güneşten daha parlak, sana mekân olacak bir köşk konduracağım. Bu sözlerden gayetle memnun olan Mezdek Kubâd'a İmdi sen ona nasihatte bulunurken ben de ateşgedede kabul olunması için dualar eyleyeyim. dedi. Geceleyin Kubâd Nûşirevân'ı emrederek, Mezdek'le arasında geçenleri ona anlattı. Nûşirevân Bir hafta sonra haşmetmeapları Mezdek'i çağırarak ona Nûşirevân'ın dün şu şekilde bir rüya görerek irkildiğini anlat Muazzam bir ateş onun üstüne üstüne ilerlemekteymiş, ateşten kaçarken sığınacak bir yer ararken tertemiz, güzel yüzlü birisi yanına gelmiş, ona Bu ateş benden ne istiyor. diye sormuş. Temiz yüzlü kişi ona ateşin kendisini yalancı olmakla itham ettiğinden ötürü kızgın olduğunu söylemiş. Nûşirevân'ın korku içinde yatağından fırlayarak soluğu sizin yanınızda aldığını ve yanına misk, amber ve öd ağacı alarak derhal ateşgedeye giderek onları ateşe atacağını, bu şekilde üç gün üç gece ateşe ibadet ederek Tanrı'ya dualar edeceğini söyle. dedi. Kubâd ve Nûşirevân anlaştıkları gibi hareket ettiler. Mezdek bu sözlerden iyice keyiflenerek Doğru yolu bulduğu için Allahü Teâlâ'ya şükürler olsun. dedi. Bir hafta sonra Nûşirevân babasına şöyle dedi Mezdek'e sana şunları söylediğimi ilet. ‘Bu dinin hak dini olduğuna, Mezdek'in de Tanrı'nın yolladığı bir elçi olduğuna şehadet ederim, lakin halkın kahir ekseriyeti hâlâ bu dine muhalif durduklarından, bir isyana kalkışarak müminleri tepelemelerinden kaygılıyım. Keşke bu pir ü pak mezhebe iman eden insanların sayısı ve kim oldukları elimde olsaydı. Eğer güçlü ve ezici bir çoğunluğa sahip iseler ne âlâ. Aksi takdirde sayılarının artması ve güçlenmeleri için beklemeliyiz. Onların ihtiyaç duyduğu techizat ve levazımatı tedarik ederiz. Ondan sonra var gücümüzle bu dini kılıç ve baskıyla insanlara kabul ettiririz. Eğer Mezdek sayıca üstün olduğumuzu söylüyorsa Mezdekîlerin isimlerini yazdığı bir defter tutsun, ben de ona gücümüzü ispat edeyim de yüreklensin.' Bu şekilde biz de bu Mezdekîlerin sayısını, kimler olduğunu öğrenmiş oluruz. dedi. Kubâd Mezdek'e bunları iletince Mezdek sevincinden ne yapacağını şaşırdı ve Halkın birçoğu mezhebimize katılmış durumdadır. dedi. Kubâd Öyleyse Nûşirevân'ın diyecek bir şeyi kalmasın diye bunların bir listesini yap. dedi. Mezdek de şehirden, askerlerden, civar köylerden sayıları 12.000'i bulan, mezhebine iman edenlerin bir listesini Kubâd'a sundu. Kubâd Ben bu gece inancı pekişsin diye Nûşirevân'ı çağırarak bu listeyi ona takdim ederim. Mezhebimize iman etmesinin alameti olarak sesi ta senin sarayından duyulabilecek davul, nefir ve kös alınmasını emredeceğim. Nefir ve kös sesleri kulağına geldiğinde Nûşirevân'ın artık senin mezhebinin bir mümini olduğunu bil. Bu iş için bir kâsıdı da görevlendirerek, Nûşirevân'ın mezhebine iştirakinin müjdesini almak için senin sarayına yollayacağım. dedi. Mezdek oradan ayrılıp evine dönünce, Kubâd geceleyin Nûşirevân'ı huzuruna çağırarak listeyi ona sunup Senin Mezdek mezhebine iman ettiğini nasıl duyuracağımızın kararını aldık. dedi. Nûşirevân İsabet olmuş, imdi haberdar olması ve kanması için kös ve nefir çalmalarını birisinin de müjdeyi götürmesi için ona gitmesini emret, sabah erkenden de onu gördüğünde, listeyi ve insanların sayısını görünce iman ediverdiğimi söyleyerek ona, ‘Gözün aydın bu iş hayırlısıyla sona erdi. Nûşirevân der ki, eğer sayıları 5.000 bile olsaydı yeter artardı bile. Şimdi şu sayıyı görünce içim rahatladı,' dediğimi söyle. Bundan sonra atacağımız adımlarda hükümdar, Mezdek ve bendenin birlikte hareket etmesi gerektiğini söyle. Daha sonra gecenin ilerleyen saatlerinde Mezdek kös ve bûk seslerini işitince sevinerek Nûşirevân'ın mezhebimize katılması pek iyi oldu. dedi. Ertesi gün Mezdek saraya geldi, Kubâd da tahtına geçerek Nûşirevân'ın dediklerini Mezdek'e aynen iletti. Mezdek bunları işitince gayetle memnun oldu. Saraydan çıktıklarında Kubâd Mezdek'in elini tutarak ona hürmet ettikten sonra baş başa kaldıklarında gelip Mezdek'i selamlaması, hayırlı olsunlar demesi için birini Nûşirevân'ı çağırması için yolladılar. Nûşirevân Mezdek'e altın, gümüş, ipekten ve değerli eşyalardan müteşekkil birçok armağan takdim ettikten sonra ondan kendisini affetmesini talep etti. Mezdek de kendi malından nice dirhemler dinarları Nûşirevân'a sundu. Geçmişte olan tatsız olaylar için birbirlerinden özür dilediler. Daha sonra Nûşirevân Kubâd'a Sen cihanın efendisi, Mezdek ise Tanrı'nın elçisidir. Yeryüzünde zorla yahut güzellikle mezhebimize boyun eğip onu kabul etmemiş bir kişi bile kalmaması için bu halkın sipahsâlârlığını bana bahşediniz. dedi. Kubâd ve Mezdek, her ikisi birlikte Bütün iyi ve kötü hallerinden sorumlu olarak sipah-sâlârlık görevini sana takdim ediyor, işleri sana havale ediyoruz. dediler. Bundan son derece memnun kalan Nûşirevân tazimde bulunarak İmdi bu işi şimdi olduğundan daha ileri bir seviyeye taşımalıyız. Zira bu önemsiz bir mesele değildir. Herkesin biatini tazelemesini sağlamak ve benim de aralarına katıldığımı görüp içlerinin rahat etmesi için Mezdek tezi yok bütün civar bölgelere, şehirlere, köylere birisini yollayarak Mezdekî olanların tümünün bugünden ay sonuna kadar burada hazır bulunmalarını, falanca ay başında, falanca günde, falanca saatte biatlerini yenilemeleri ve mezhebe iştirak etmeleri için gelmelerini söylemesini emretsin. Mezdek'in mezhebini tanzim etmek ve tekâmül ettirmek için ben de bir yandan bugünden başlayarak o güne değin gelecek olan büyüklere hilat giydirmek gibi bütün techizatı temin edeyim. Öte yandan silahlanma ve techizat yönünden yapmakta olacağımız hazırlıklardan kimsenin haberi olmaması lazım. Kararlaştırdığımız gün hepsinin karnının tıka basa doyduğu halde fazla gelecek bir sofra kurarız. Doyduklarında onları bir saraydan diğerine naklederek meclislerinde her birisinin yedi kadeh içeceği şarap ikram ettikten sonra hepsinin giyimli kuşamlı olması için ellişerli gruplar halinde hepsine hilat-ı has kuşandırsınlar. Ardından zerradhanenin kapılarını açarak hepsine silahlar verdikten sonra aynı gece harekete geçer, mezhebimizi kabul edenlerin canlarını bağışlar, inkâr edenleri kılıçtan geçiririz. dedi. Kubâd ve Mezdek böyle yapılmasını uygun bulup bu kararda anlaşarak ayrıldılar. Bunun üzerine Mezdek dört bir tarafa mektuplar yollayarak halka Falanca ay, falanca gün huzurlarına silahlarıyla mücehhez ve gönül huzuru içinde gelmelerini, muratlarına erdiklerini, padişahın önderleri olduklarını söyledi. Daha sonra, kararlaştırılan gün 12.000 kişi davete icabet ederek padişahın sarayına geldiklerinde ömrühayatlarında görmedikleri mükellef bir sofrayla karşılaştılar. Kubâd da gelerek tahtına, Mezdek ise altın kürsüsüne kuruldu. Nûşirevân da ev sahibi Kubâd değil benim anlamına gelmesi için kuşağını bağlamıştı. Bu arada sevinçten Mezdek'in içi içine sığmıyordu. Daha sonra Nûşirevân her birisini layık oldukları dereceye göre sofraya buyur etti. Böylece herkes yerlerini aldı. Yemekleri yedikten sonra bulundukları saraydan bir başka saraya alındılar. Orada hayatlarında şahit olmadıkları bir meclisin kurulu olduğunu gördüler. Kubâd orada tahtına, Mezdek kürsüsüne geçip misafirler yerlerini aldıktan sonra çalgıcılar çalmaya, sakiler şaraplar sunmaya başladılar. Mecliste şarap onuncu devrini tamamlayınca, ellerinde ipekli tahtlar ve altın âlemler kakılmış ketenden tabaklarla gulamlar ve ferraşlar çıkagelerek meclisin yanı başında durdular. Nûşirevân Bunlar kalabalık oldukları için onları yirmişer yirmişer başka saraya götürüp hilat giydirerek hepsi hükümdar ve Mezdek'in gelip onları gözden geçirmesi ve teftiş etmesi için meydanda beklesinler. Daha sonra zerradhanenin kapısını açıp silahları getirmelerini emredeceğim. dedi. Nûşirevân kararlaştırılan günden evvel köylere birkaç adam yollamış, ellerinde bellerle adamların gelmesini emretmişti. Bu adamlar geldiklerinde hepsini meydanda toplayarak kapıları sıkıca kapattıktan sonra onlara meydanda 12.000 çukur açmalarını, her kazdıkları çukurun yanı başında bir gez miktarınca, kazdıkları çukurun toprağını çukurun yanı başına yığmalarını söyledi daha sonra kazdıkları çukuru muhafaza etmeleri ve kimsenin bundan haberi olmaması için onları çukurlarının başında görevlendirdi. Akşam olunca da 400 müsellah kişi meydandaki bir evde kaldılar. Onlara Sarayda hilat giydirip yirmişerli gruplar halinde yolladığım kişileri siz o çukurlara götürüp çırılçıplak soyduktan sonra ayakları havaya gelecek şekilde baş aşağı ta göbeklerine kadar çukura sokup o kenara yığdığınız çukur toprağıyla onları bir güzel gömün. dedi. Camedârlar o meclisten ayrılıp saraya geldiklerinde baştan aşağı 200 altın koşumlu has at, kalkanlar, altın kakmalı altın kemerleri getirdikten sonra Nûşirevân Derhal saraya götürünüz. diyor ve saraya götürüyorlardı. Nûşirevân'ın yirmişerli gruplar halinde saraya gönderdiği Mezdekîleri silahdârlar meydana götürüyor ve onları ayakları havaya gelecek şekilde baş aşağı çukura gömüyorlardı. O gün boyunca bu şekilde hepsi helak edildi. Nûşirevân daha sonra Kubâd ve Mezdek'e Hepsine hilatlar kuşandırdılar, mücehhez bir şekilde meydanda beklemekteler, haydi kalkınız bir göz atınız. Bakın bakayım bugüne değin böyle bir ihtişam görmüş müydünüz. dedi. Kubâd ve Mezdek her ikisi de kalkarak meydana doğru gittiklerinde bütün meydanın havaya dikilmiş ayaklarla dolu olduğunu gördüler. Nûşirevân Mezdek'e dönerek Ey haramzade it. Kılavuzu senin gibi olan bir ordunun bundan âlâ hilatı olamaz. Sen cihan halkının servetlerini, kadın ve çocuklarını telef etmeye mi geldin. Şu kadar küsur yıllık hanedanımızı elimizden gaspa mı geldin. Orada yüksekçe bir dükkân var idi meydanın girişindeki o dükkânda bir çukur kazmışlardı. Nûşirevân Sen peygamber olduğun için bu tepeye çıkman ve göğsüne kadar toprak içinde oturman gerekir. dedi. Ardından onu yakalamalarını emretti. Onu göğsüne kadar toprağa gömdükten sonra etrafına çepeçevre kireç döktüler. Kirecin ortasında sıkışıp kalmıştı. Nûşirevân ona Şimdi sana iman eden şu müminlerinin haline seyreyle. Sen ateşgedenin altına konuşması için bir adam geçir, sonra gel, ‘ateş konuştu' de o vakit ateş dile gelmişti, şimdi sen öt bakalım. dedikten sonra babasına dönerek Âlimlerle hareket etmenin ne demek olduğunu gördün mü. İmdi sana en uygun olan şey, halk ve ordun huzura kavuşana kadar bir müddet evine çekilmendir. Zira bu fesat senin yol yordam bilmezliğinden kaynaklandı. dedikten sonra Kubâd'ı götürerek evinde ikamete mecbur etti. Daha sonra çukur kazmaları için getirilmiş köylüleri salıp şehir halkının ve askerlerin seyretmeleri için meydanın kapılarını açıverdiler. Daha sonra Nûşirevân babasının ayağına ağır zincirler vurarak, büyükleri çağırarak elinde delil ile padişahlık tahtına geçerek ihsanlarda bulundu. Bu öykü de ondan bize yadigâr kaldı. Kırk Altıncı Fasıl Ateşperest Sindbâd'ın Zuhuru ve Nişabur Müslümanları Arasına Saçtığı Nifak ve Riyakârlığa Dairdir Bu olaylardan uzun bir süre sonra bu taifeden, fitneden cihanda eser kalmayarak hiç kimse sesini çıkarmaya cüret edemedi. Nûşirevân Mezdek'i ortadan kaldırınca, Mezdek'in karısı Hurreme bint Fâde, yanında Mezdekî iki adamla Medain'den firar ederek Rey şehrinin köylerine gelip insanları gizlice kocasının mezhebine davet etmeye başlamış ve halktan hatırı sayılır bir kısmı da yoldan çıkarmış idi. Akın akın Mezdek'in mezhebine iman eden Mecusîler ve ahali Mezdek'in karısına Hurreme-din unvanını yakıştırdılar. Mezheplerini açıktan açığa tebliğ edemedikleri için işlerini gizlice yürütüyorlar ve inançlarını alenen yaymak maksadıyla tekrar bir isyana kalkışmak için uygun bir fırsat kolluyorlardı. Peygamber sallallahu aleyhivesellemin hicretinden 137 yıl sonra Ebu Cafer Mansur ebu Devanik, Ebu Müslim Sahibu'd-devle'yi Bağdat'ta öldürdüğü vakit Nişabur şehrinde Ebu Müslim'le araları iyi olan Sindbâd namında bir Mecusî var idi. Ebu Müslim onu sipah-sâlârlık gibi önemli bir göreve getirmişti. Sindbâd Ebu Müslim katledildikten sonra güçlü bir orduyla isyan bayrağı açmış, Rey ve Taberistan Mecusîlerini etrafında toplamıştı. Sindbâd ayrıca Kûhistân ve Irak ahalisinin yarıdan fazlasının Râfızî ve Mezdekî olduğundan, Mezdekîlerin de dinlerini alenen yayma isteklerinden haberdardı. Mansur'dan önce Rey âmili olan Abide-i Hanefî'yi öldürerek Ebu Müslim'in Rey şehrine yerleştirdiği hazinelere el koydu. İyice palazlanınca Ebu Müslim'in intikamını talep ederek kendisini onun elçisi ilan edip Irak ve Horâsân ahalisine Ebu Müslim'i katletmediler Mansur onu öldürmeye çalıştığında o Tanrı'nın mübarek isimlerini okumaya koyulunca beyaz bir güvercine dönüşerek onun iki elleri arasından uçup gitti. Şimdi o Mehdi ve Mezdek'le bakırdan bir hisarla çevrilmiş bir yerde oturmaktadır. Kısa zamanda her üçü zuhur edecektir. Şimdi biliniz ki öncü Ebu Müslim'dir ve Mezdek ise onun veziridir. Kâsıd, elinde Ebu Muslim'in mektubuyla bana ulaşmıştır. dedi. Râfızîler Mehdi'nin ismini, Mezdekiler de Mezdek'in ismini duyduklarında Râfızîlerden ve Hurreme-dine tabi olanların çoğu Sindbâd'ın çağrısına kulak verdiler. Böylece süvari ve piyade olarak Sindbâd'a katılanların sayısı dokuz yüz binleri aştı. Sindbâd Mecusîlerle baş başa kaldığında onlara Sâsânilere ait bir kitapta okuduğum kadarıyla idare Arab'ın elinden çıkacaktır ve ben mukaddes güneşi ayaklar altına alarak yükselttikleri Kâbe'yi yerle bir edinceye dek bu yoldan bir adım geri adım atmayacağım. Daha sonra, eskiden olduğu gibi güneşi kıblemiz eyleyeceğim. diyordu. Diğer yandan Hurreme-dinlerle baş başa kalınca da onlara Mezdek Şiî olmuştur ve size Şiîlerle işbirliği yapmanızı emretmektedir. diyordu. Böylece Mecusîlere öyle derken Şiîler ve Hurreme-din mensuplarına böyle konuşuyordu. Nihayet üç taifeyi de istediği kıvama getirdikten sonra Ebu Mansur'un nice sipah-sâlârının kellesini uçurarak ordularını hezimete uğrattı. Bu şekilde yedi yıl hüküm sürdü. Ardından Cehûr Aclî'yi onunla mücadele etmesi için görevlendirdiler. Cehûr Hûzistân ve Pars askerlerini toplayarak İsfahan'a gelip buradan eli silah tutanları ordusuna kattı. Daha sonra Kum Araplarını ve Kerec Aclîlerini etrafına toplayarak Rey şehrinin kapılarına ilerledi. Burada Sindbâd'la üç gün süren bir harbe tutuştu. Savaşın dördüncü günü Sindbâd bizzat Cehûr'un elleriyle katledilince isyancılar çil yavrusu gibi dağılarak evlerine döndüler. Daha sonra Hurreme-din mezhebi Mecusîlik ve Şiîlikle karışarak kendi aralarında nasıl bir yol izleyeceklerini sürekli birbirleriyle istişare ettiler. Bunlar yapılanarak günden güne gelişince Müslümanlar arasında Hurreme-dinciler olarak anıldılar. Cehûr Sinbâd'ı öldürdükten sonra Rey şehrine girip Mecusîlerden önüne geleni kılıçtan geçirerek evlerini yağmaladı, kadın ve çocuklarını zincire vurarak beraberinde götürdü. Kırk Yedinci Fasıl Bâtınî ve Karmatîlerin Zuhuru ve Allah'ın Laneti Üzerine Olası Mezheplerini Yaymaları Karmatî mezhebinin ortaya çıkış sebebi şu idi Cafer es-Sadık radiyallahu anhın kendisinden önce vefat eden İsmail adında bir çocuğu, onun da Muhammed isimli bir çocuğu var idi. Harun Reşid'e Cafer es-Sadık'ın kendisine karşı kafasında bir isyan fikri taşıdığı, gizlice davet çalışmalarında bulunduğu ve hilafette gözü olduğu gammazlandı. Bu yalanlara kanan Harun Reşid, Cafer es-Sadık'ı Medine'den Bağdat'a getirterek tevkif etti. Muhammed bu tevkif esnasında babasının yanında dünyaya gözlerini yumduktan sonra onu Kureyş kabristanına defnettiler. Muhammed'in daha öncesinde mukarmat denilen yazıyı son derece nefis bir şekilde yazdığından ötürü karmat lakabıyla anılan Hicazlı, Mübarek isminde bir kölesi vardı. Bunun Ahvaz ilinden Abdullah Meymun Kaddah isminde biriyle aralarında çok sıkı bir dostluk oluşmuştu. Bir gün Mübarek ile baş başa oturuyorlarken Abdullah ona Senin efendin olan Muhammed bin İsmail benim iyi bir dostum olduğu için sana yahut kimseye açmadığı birçok sırrı bana açmıştı. dedi. Bu sözlere kanan Mübarek bu sırları bilmeye tamah etti. Bunun üzerine Abdullah, sırra ehil olanlar dışında kimseye açmaması için nice yeminler ettirerek ona üstü kapalı, içine imamların birkaç sözü ve dehriyecilerin düşünceleri, filozof lafları, Hazreti Muhammed'in ve diğer peygamberlerin sözlerinden serpiştirip, meleklerden, levh ü kalemden, arş ü kürsiden de bir şeyler ekleyerek ona bu sözde sırları açtıktan sonra kendisi Irak Kûhistân'ına, Mübarek de Kûfe tarafına, Şiîlere tebliğe gittiler. Musa bin Cafer'in esir olduğu bu dönemde Mübarek gizlice Kûfe taraflarında davetini yayarak tebliğini yapmaktaydı. Mübarek'in görüşlerini sıcak karşılayan ahali onun davetine icabet ettiler. Ehl-i sünnetten kimi onları Mübarekî, kimi de Karmatî olarak adlandırır. Diğer yandan Abdullah Meymun Kaddah Irak Kûhistân'ında aynı mezhebi tebliğ etmekte ve çeşitli hokkabazlıklar da yapmaktaydı. Muhammed bin Zekeriya bu şahsı Meharik adlı kitabında hokkabaz üstad olarak zikretmiştir. Daha sonra kendi halifeliğini âlim bir zat olan Halef'e vererek Rey taraflarına git zira Rey, Kum, Kâşân, Âbe ve Sâve'nin kahir çoğunluğu Şiîliği tebliğ eden Râfizîlerle dolu olduğu için senin davetine icabet edeceklerdir oralarda işlerini ilerletme imkânı bulacaksın. dedikten sonra kendisi de korkudan alelacele Basra tarafına gitti. Rey şehrine varan Halef, Peşapuye yöresinde Kuleyn denen bir köyde konakladı. Kendisi nakkaşlık işinde son derece becerikli olduğu için bu köyde bir süre nakkaşlık yaptı. Bir müddet sırlarını kimseye söyleyemeden burada ikamet etti. Derken bin dereden su getirerek, bin oyunla birisini kandırıp mezhebinin ehl-i beyt olduğuna, zamanı geldiğinde tebliğini açıktan yapacaklarına ve Mehdi'nin zuhurunun yakın olduğuna, onu nasıl görmek icab ettiğinin öğretilmesine ve bu mezhepten gafil kalınmamasına onu ikna ederek mezhebini belletti. Halef işte bu şekilde köyün ahalisine mezhebini tebliğ ediyordu. Derken bir gün Kuleyn köyünün büyüğü köyün harap mescidinin yanından geçmekteyken bir sesin yükseldiğini işitti. Mescide yaklaştığında Halef'in bir köylüye mezhebi tebliğ ettiğini gördü. Bu kişi köye döndüğünde Ahali. O herifin sözlerine kanmayın. Ve sakın onun etrafında toplanmayınız. Ondan öyle şeyler duydum, öyle şeyler işittim ki korkarım başımıza onun yüzünden taş yağacak. Dilinde kekemelik var, bu Halef'in daha (tı) ve (ha) seslerini telaffuz etmeye dili dönmüyor. Bâtınû'rrahme'yi tam telaffuz edemediğini kulaklarımla işittim. Köyde ipliğinin pazara çıktığını anlayan Halef, Kuleyn köyünden kaçarak Rey şehrine geldi. Köyden bir kısım erkek ve kadınları yoldan çıkarmayı başaran Halef'in yerine oğlu Ahmed geçerek babasının izini sürdürdü. Kuleyn şehrinden Gıyas adında nahiv ve edebi ilimlere vâkıf bir şahıs Ahmed'i fark edene değin Rey ahalisinden kimsenin bunlardan haberi yoktu. Gıyas, Ahmed'in yerine geçerek davet çalışmalarını Kur'an'dan ayetler, hadisler, Arap atasözleri ve şiirlerle süsleyerek öğretisini Kitabu'l- beyan adlı bir kitapta topladı. Namaz, oruç ve
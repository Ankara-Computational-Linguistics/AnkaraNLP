duyulmaktadır. Pekmez toprağına alternatif olarak, daha güvenli bir şekilde, pekmeze saf kalsiyum karbonat eklemesi yaparak PH dengelemesi de yapılmaktadır. 2003 FIFA Konfederasyonlar Kupası 2003 FIFA Konfederasyonlar Kupası 2003 yılının Haziran ayında Fransa'da düzenlendi. Fransa, 2001 FIFA Konfederasyonlar Kupası'nda olduğu gibi bu turnuvada da şampiyon oldu ve kupayı kazandı. Turnuva, bir oyuncunun ölümüyle gölgelendi. Kamerun millî futbol takımından Marc-Vivien Foé, Kamerun ile Kolombiya arasında oynanan yarı final maçı sırasında geçirdiği kalp krizi nedeniyle yere yığıldı ve kaldırıldığı hastanede yaşamını yitirdi. Foé'nin ölümü; turnuvadaki takımları derinden sarstı ve Fransa ile Kamerun arasında oynanan final maçı sonrası Fransa'nın takım kaptanı Marcel Desailly, kupayı Kamerun'un takım kaptanı Rigobert Song ile birlikte kaldırdı. Final maçında, Foé'ye olan saygılarından dolayı maçın oynanmaması gerektiğini açıkça belirtmişlerdi. Bu şartlar altında oynanan final maçında Kamerun millî futbol takımındaki tüm futbolcular, Foé için yapabildiklerinin en iyisini yapmaya çalıştılar ama Fransa millî futbol takımının yıldız oyuncusu Thierry Henry'nin etkili oyunu ve attığı altın gol, Fransa'ya kupayı getirdi. Madalya ve kupa töreninde de duygusal anlar yaşandı. İki Kamerunlu oyuncu Foé'nun dev fotoğrafını tutuyordu ve fotoğrafın üstünde onun ikincilik madalyası duruyordu. Fransa millî futbol takımının kaptanı Marcel Desailly, kupayı havaya kaldırmadı fakat kupayı Kamerun millî futbol takımının kaptanı Rigobert Song'la birlikte tuttu. Foé, medyanın düzenlediği turnuvanın en iyi oyuncusu oylamasında üçüncü oldu ve öldükten sonra Bronz Top ödülünü kazandı. Bu turnuvaya ilk defa katılan Türkiye millî futbol takımı, Şenol Güneş yönetiminde oynadığı maçlar sonunda, 2002 FIFA Dünya Kupası'nda olduğu gibi üçüncü oldu. Dünya Şampiyonu Brezilya aynı zamanda Copa América'yı da kazandığından turnuvaya kıta şampiyonu kontenjanından katıldı. 2002 FIFA Dünya Kupası finalisti Almanya'nın kupaya katılamaması sebebiyle Türkiye bu turnuvaya dahil oldu. Türkiye böylelikle, Konfederasyonlar Kupası'na dünya üçüncüsü unvanıyla katılan ilk ve tek takım oldu. Maçların oynandığı yerler: Maçların Yerel Zaman Birimi (UTC+02.00) 4 gol 3 gol 2 gol 1 gol Sapporo (anlam ayrımı) İyi, Kötü ve Çirkin İyi, Kötü ve Çirkin (İtalyanca: "Il buono, il brutto, il cattivo"), 1966 yapımı Sergio Leone'nin yönettiği Italyan Spagetti Western filmidir. Başrollerini Clint Eastwood, Lee Van Cleef ve Eli Wallach paylaşmaktadır. Filmin hikâyesi Luciano Vincenzoni ve Sergio Leone tarafından, senaryosu ise Agenore Incrocci ve Furio Scarpelli tarafından yazılmıştır. Filmin müzikleri Ennio Morricone tarafından bestelenmiştir. Film Türkiye'de 13 Ocak 1969'da gösterime girmiştir. Bir Avuç Dolar (1964) ve Birkaç Dolar İçin (1965) filmleriyle başlayan üçlemenin sonuncusudur. Üçlemeler arasında konu bağlantısı yoktur. Clint Eastwood bu filmde 1968 yılındaki Golden Laurel ödüllerinde en iyi aksiyon performansı dalında ikinciliğe layık görülmüştür ve dünya çapında tanınan bir aktör haline gelmiştir. Film IMDb'de dünyanın gelmiş geçmiş en iyi 250 filmi arasında 9. sırada yer almaktadır. Tuco "(Çirkin)", üzerine ödül konulmuş bir kanun kaçağıdır. Keskin nişancı Sarışın "(İyi)" adlı kovboyla iş birliği yaparak kasabaları dolaşmaktadırlar. Tuco'yu kanun adamlarına teslim eden Sarışın, ödülü alıp Tuco'yu asılmaktan son anda kurtarmaktadır. Bir kasabada işlerin ters gitmesi üzerine ortaklıkları bozulur. Ortaklığın bozulmasının ardından Sarışın, Tuco'yla yollarını ayırır ve Tuco'yu elleri bağlı yürüterek cezalandırır. Bunun üzerine Tuco, intikam için Sarışın'ın peşine düşer. Uzun uğraşlar sonucu yakaladıktan sonra ceza olarak Sarışın'ı çölde, susuz bir şekilde yürütür. Bu arada Melekgöz "(Kötü)" lakaplı Sentenza ise Bill Carson adında büyük miktarda altını ele geçirmiş eski bir askerin izini sürmektedir. Tuco'nun çölde Sarışın'ı susuzluktan öldürmek üzere olduğu bir anda ikisinin Bill Carson'la karşılaşmaları tüm planları değiştirir. Carson, altınları Amerikan İç Savaşı'nın hareketli olduğu bir cephede mezarlığa saklamıştır. Ancak Tuco mezarlığın yerini, Sarışın ise mezarın adını öğrenebilmiştir. Mecburen iş birliğine tekrar dönen ikili altınları aramaya koyulur. Cephede Güneyli üniformaları ile ilerleyen Tuco ve Sarışın, Kuzeylilere esir düşer. Melekgöz Sentenza ise adamlarıyla birlikte esir kampının Kuzeyli çavuşudur. Carson'ın altınlarının yerini öğrenmeye çalışan Melekgöz, Tuco'ya işkence yapar ve altınların yerini öğrenir. Tuco'yu trenle başka bir şehre yollar. Sarışın ile Melekgöz, mezarlığın olduğu bölgeye hareket eder. Bu sırada Tuco Kuzeyli askerlerden trenden atlayarak kurtulur. Sarışın ve Melekgöz'ü bulur. Tuco ile Sarışın tekrar iş birliği yapar ve Melekgöz'ün adamlarını öldürür. Melekgöz ise kaçar. Tuco ile Sarışın mezarlığa doğru yol almaktadırlar ancak mezarlık savaşın tüm hızıyla devam ettiği bir cephenin ortasındadır. Çarpışmayı durdurmak için iki tarafın da peşinde olduğu köprüyü havaya uçururlar. Altınlara ulaşmaya ramak kalmışken; Tuco, Sarışın'ı kandırır ve kaçar fakat Sarışın'dan kurtulamaz. Bu arada Melekgöz de mezarlığa yol almaktadır. Üçlü mezarlıkta karşılaşır fakat mezarın ismini sadece Sarışın bilmektedir. Hakimiyetin sürekli el değiştirdiği mücadelede mezarlığın ortasında yapılan üçlü bir düello kazananı belirleyecektir. Sarışın mezarın ismini taşa yazar ve düello başlar. Düello esnasında Sarışın, Melekgöz'ü vurarak öldürür. Sarışın, altınların yarısını alır ve Tuco'yu asıp ellerini bağlayarak uzağa gider. Keskin nişancılığını konuşturarak Tuco'yu düşürür ve ardından uzaklaşır. Tuco, elleri bağlı bir şekilde kalan altınlarıyla baş başa kalır. Guguk KuÅŸu (film) Guguk Kuşu, 1975 ABD yapımı dramatik filmdir. Özgün adı One Flew Over the Cuckoo's Nest olan filmin yönetmeni Milos Forman'dır. 1962'de Ken Kesey tarafından yazılan aynı isimli romandan sinemaya uyarlanmıştır. "Guguk Kuşu", 1993 yılında Kongre Kütüphanesi tarafından "kültürel, tarihi ve estetik olarak önemli" filmler arasına seçilerek ABD Ulusal Film Arşivi'nde muhafaza edilmesine karar verilmiştir. Film, Türkiye'de aynı isimle dans tiyatrosuna uyarlanmış, ayrıca Kent Oyuncuları tarafından Kafesten Bir Kuş Uçtu adı altında oyunlaştırılmıştır. Orijinal adı "One Flew Over the Cuckoo's Nest" ile aynı isimli kitaptan sinemaya uyarlanan film, akıl hastası numarası yaparak güvenlik önlemleri daha az olan bir akıl hastanesine sevkedilen bir mahkûmun (Jack Nicholson) geçirdiği zamanı konu alıyor. Mahkûm, bu süre içerisinde hem kaçma planları yapıyor hem de akıl hastanesindeki diğer hastalarla farklı bir diyalog kuruyor. Terapilerdeki kendi başına buyruk hareketleri ve özgürlüğe olan düşkünlüğü nedeniyle diğer hastalara kötü örnek olduğunu düşünen baş hemşire Mildred (Louise Fletcher) ile de büyük sorunlar yaşıyor. Milos Forman tarafından yönetilen film, tüm zamanların en iyi filmlerinden biri olarak gösterilmiştir. Guguk KuÅŸu Guguk Kuşu aşağıdaki anlamlara gelebilir: Junichi Inamoto Junichi Inamoto (Japonca: 稲本 潤一; d. 18 Eylül 1979, Kagoşima), Japon futbolcudur. 1.81 m boyunda ve 78 kiloda olan futbolcu orta saha oyuncusudur. Samuray lakaplı futbolcu Avrupa futbol kariyerine Arsenal'de başlamıştır ama burada hiç forma şansı bulamayınca kendini göstermek için Fulham'a transfer olmuş ve burada Beşiktaş'ın eski teknik direktörü Jean Tigana ile futbolunun en iyi dönemlerini yaşamıştır. Daha sonra da West Bromwich Albion'a transfer olmuş fakat burada forma şansı bulamayarak Galler'in Cardiff City takımına kiralanmıştır. Buradaki başarılı performansının ardından West Bronwich'e geri dönmüş ve bir sezon burada oynamıştır. Ağustos 2006'da Galatasaray'a transfer olan ama burada beklentileri karşılayamayan İnamoto, Türkiye Ligi'nde oynamış ilk Japon futbolcu olma özelliğini taşıyor. Junichi Inamoto 29 Mayıs 2007 tarihinde Eintracht Frankfurt'a transfer olmuştur. 19 Haziran 2009 tarihinde Ligue 1 takımlarından Rennes'e transfer olmuştur. 2009-2010 sezonu devre arasında Avrupa'dan, kendi ülkesi olan Japonya'ya dönmüştür. 11 Ocak 2010 tarihinde Kawasaki Frontale'ye transfer oldu. 2015 yılında Consadole Sapporo'ya imza attı. VLC media player VLC media player veya VideoLAN, özgür bir video oynatıcı yazılımdır. Bünyesinde barındırdığı çözücüler sayesinde ek bir çözücü paketi yüklemeyi gerektirmeksizin çok sayıda video ve ses dosya türünü oynatabilmektedir. VLC oldukça basit görünümlü bir arayüze sahiptir. Görüntü > Fotoğraf yolunu izleyerek pratik bir şekilde videodan ekran görüntüsü alınabilir. Eğer videoda kare kare ilerleyerek tam olarak istediğiniz anın ekran görüntüsünü almak isterseniz; bunun için önce Görünüm > Gelişmiş Denetimler yolunu izleyerek gelişmiş denetim düğmelerini açın (bunu yaptığınızda programın arayüzüne ekran görüntüsü alma ile ilgili düğmeler yerleşecektir). Videoda ekran görüntüsünü alacağınız kareye gelmeden birkaç saniye önce videoyu duraklatın ve kara kare tuşu ile devam edin... Şönt Şönt ("Shunt") uyarmalı doğru akım motoru, alan sargısı endüvi sargısına paralel bağlı olan DC motordur. Karakteristik özelliği ise, devir sayısının yük ile çok fazla değişmemesidir. Bu özelliğinden dolayı yaklaşık sabit devir sayısı istenen yerlerde tercih edilir. Tabii bu özelliğine ek olarak DC motorların devir sayısı ayar karakteristiği çok iyidir. 1938 FIFA Dünya Kupası 1938 FIFA Dünya Kupası, Fransa'da düzenlenen 1., Avrupa Kıtası'ndaki ikinci FIFA Dünya Kupasıdır. Ev sahibi olarak Fransa, Ağustos 1936'da FIFA tarafından diğer aday İsveç'in önünde seçilmiştir. İlk kez ev sahibi ülke ve son şampiyon kupaya doğrudan katıldı. Brezilya yarı finalde İtalya'ya 2-1 yenildi, İtalya finalde Macaristan'ı 4-2 yenerek ikinci kez kupanın sahibi oldu. İtalya Futbol Federasyonu başkanı Ottorino Barassi daha sonra kupayı yatağının altındaki bir ayakkabı kutusunda sakladı. Böylece kupa, II. Dünya Savaşı'nda zarar görmemiş oldu. "Ana Madde: 1954 FIFA Dünya Kupası elemeleri" 1954 FIFA Dünya Kupası elemelerine ev sahibi İsviçre ve önceki şampiyon Uruguay'dan sonra geriye kalan 14 ülkelik yeri kazanmak için 45 takım katıldı. FIFA'nın İzlanda, Bolivya, Kosta Rika, Küba, Güney Vietnam ve Hindistan'ı kabul etmemesiyle geriye 37 takım kaldı. Geriye kalan takımlar 13 gruba ayrıldı. + "Avusturya'nın ilhakı dolayısıyla Nazi Almanyası ile birleşen Avusturya, elemeleri geçmiş olmasına rağmen turnuvadan çekilmiş ve turnuva 15 takımla devam etmiştir. Açılış maçında, Almanlar İsviçre'ye normal süresi ve uzatma dakikaları 1-1 biten maçın ardından oynanan tekrar maçında 4-2 yenilerek daha ilk turda turnuvaya veda etti. Macaristan, turnuvanın sürpriz ülkelerinden Hollanda Antilleri'ni 6-0'la geçti. İsveç ise, ilk tur eşleşmesinde kendisine Avusturya çıkması nedeni ile otomatik olarak çeyrek finale maç yapmadan yükselmiş oldu. Küba ile Romanya arasında gollü geçen ve 3-3 berabere biten maçın ardından ertesi gün tekrar maçı oynandı. Orta Amerika ülkesi Küba, büyük bir sürprize imza atarak ilk kez katıldığı FIFA Dünya Kupası'nda çeyrek finale yükselen taraf oldu. Ev sahibi Fransa, komşusu Belçika'yı 3-1 yenerek çeyrek finale adını yazdırdı. Son FIFA Dünya Kupası finalisti Çekoslovakya ise, 90 dakikası golsüz berabere biten maçta Hollanda'ya karşı uzatma dakikalarında patladı ve 3-0'lık sonuçla çeyrek final biletini aldı. Brezilya ile Polonya arasında normal süresi 4-4 berabere biten maçın ardından Brezilyalı Leônidas'ın golleri ile Sambacılar 6-5'lik skorla uzatma dakikalarında sonuca giden taraf oldu. Turnuvanın gol kralı Leônidas, bu maçta attığı 3 gol ile sahne aldı. Polonya'da Wilimowski'nin attığı 4 gol galibiyet için yeterli olmadı. Son şampiyon İtalya da, Norveç karşısında uzatmada Piola'nın golü ile 2-1 ile sonuca gitti. Çeyrek finallerin ilk maçında Macarlar, ilk turda Almanları saf dışı bırakan İsviçre'yi gol yemeden 2-0'lık bir skorla geçerek yarı finale adını yazdıran ilk takım oldu. İlk tur maçını pas geçen İsveç, turnuvanın sürpriz takımı Küba'yı, Keller ve Wetterström'ün hat trick yaptığı maçta 8-0 mağlup ederek yarı final vizesi alan taraf oldu. Ev sahibi Fransa, çeyrek finalde İtalya'ya 3-1 kaybederek turnuvaya havlu attı. Son finalist Çekoslovakya ile Brezilya'nın eşleşmesi, 1934 FIFA Dünya Kupası'nın gol kralı Nejedlý ve turnuvanın gol kralı Leônidas'ın karşılıklı golleri ile 1-1 bitti. İlk maçın ardından ertesi gün tekrar maçı oynandı ve bu kez 2-1 ile gülen taraf Sambacılar oldu ve adını yarı finale yazdırdı. Yarı finalin ilk eşleşmesinde Macaristan ile İsveç karşılaştı. Macarlar, Zsengeller'in hat-trick yaptığı maçta İsveç'i 5-1'lik skorla yendi ve ilk finalist Macaristan oldu. Diğer yarı final maçında da, Brezilya ile İtalya eşleşti. Guiseppe Meazza önderliğindeki İtalyanlar, Brezilya'yı 2-1 ile geçerek adını finale yazdıran taraf oldu. Leônidas'ın 2 gol attığı maçta, Brezilya İsveç'i 4-2 ile geçerek 3.lük elde ederek tarihindeki en iyi sonuçta ülkesine döndü. İlk kez finale çıkan Macarlar ile son şampiyon İtalya arasında Paris'te oynanan maç, beklendiği gibi gollerle başladı. Henüz 6. dakikada, Colaussi ile öne geçen İtalyanlar'ın sevinci 2 dakika sürdü. Titkos'un 8. dakikada attığı gol ile skor 1-1 olsa da, 16. dakikada Piola ve 35. dakikada bir kez daha Colaussi'nin golü ile İtalyanlar, soyunma odasına 3-1 üstünlükle girdi. İkinci yarıda, 70. dakikada gelen Sárosi'nin golü Macarlar'ı biraz da olsa heyecanlandırmış olsa da, 82. dakikada Piola'nın golü skoru 4-2 olarak belirledi. 1950 FIFA Dünya Kupası 1950 FIFA Dünya Kupası, II. Dünya Savaşı nedeniyle ertelenen fakat 12 yıl aradan sonra tekrar faaliyete geçen Dünya Kupalarının dördüncüsü olan bu turnuva, Brezilya'da, 24 Haziran - 16 Temmuz 1950 tarihlerinde düzenlenmiştir. Brezilya, Temmuz 1946'da FIFA tarafından ev sahibi ülke olarak seçilmiştir. İlk defa "Jules Rimet Kupası" olarak adlandırılan kupayı, son maçta şampiyonluk için beraberliğin bile yettiği ev sahibi Brezilya'yı 2-1 ile yenen Uruguay tarihinde ikinci defa kazanmıştır. Turnuva grup usulü yapılmış ve kupayı kazanan takım final grubunda en çok puan kazanan takım olmuştur. Final maçı ayrıca, 174.000 civarı seyirciyle Dünya Kupası tarihinin en çok seyirci çeken maçı olarak rekor kırmıştır. İsveç turnuvayı 3. tamamlarken, İspanya da 4. oldu. Turnuvaya 13 takım katıldı ve maçlar 6 farklı şehirde oynandı. Turnuvaya katılma hakkı kazanan Türkiye ve Hindistan seyahat masraflarından dolayı turnuvadan çekildi. II. Dünya Savaşı'nın çalkantıları, uluslararası tüm spor faaliyetlerini durdurarak kötü etkilemişti. Ancak futbol, ayaklarının üzerinde durmayı başardı ve FIFA, Temmuz 1946'da Lüksemburg'da bir kongre düzenleyerek Dünya Kupasının yeniden devam etmesi konusunda fikir birliğine vararak 1950'deki turnuvaya Brezilya'nın ev sahipliği yapması kararını aldı. IV. Dünya Kupası'na sadece 13 takım katıldı. Arjantin ve Fransa gibi büyük futbol ülkeleri bu turnuvaya turnuvaya katılmazken, futbolun beşiği olarak görülen İngiltere ilk kez bu kupada yerini aldı. Elemelerde başarılı olan Türkiye ise mesafe uzaklığı ve maddi imkânların yetersizliğinden dolayı turnuvaya katılamazken, elemelerden başarıyla çıkan ekiplerden Hindistan ise maçları çıplak ayakla oynama isteğinin FIFA tarafından kabul edilmemesi üzerine kupaya katılmadı. 1930 şampiyonu Uruguay, katılmadığı 1934 ve 1938 kupalarından sonra ikinci kez bu organizasyona katıldı. Kupanın fikstürü 13 takım olmasına rağmen oldukça garip bir şekilde belirlendi. 13 takım 4 farklı gruba ayrıldı. Ancak, ilk iki grupta dörder takım, üçüncü grupta 3 takım, ve son grup sadece 2 takımdan oluştu. Öyle ki, Uruguay Bolivya'yı 8-0 yenerek tek maçla kolayca yarı finalist oldu. 1. Grupta Brezilya, Yugoslavya'nın önünde rahatça yarı finale yükselirken, 2. Grupta İspanya, İngiltere'nin de yer aldığı grubu 3'te 3 yaparak kolayca geçti. Bu grupta ABD, İngiltere'yi Joe Gaetjens'in golü ile 1-0 yenmişti. Ancak İngiliz gazeteleri bu skoru haberleşme hatası olarak yorumlayarak İngiltere'nin ABD'yi 10-1 yendiğini yazmışlardı. 3 takımın olduğu 3. Grupta ise İsveç, son iki dünya kupası şampiyonu İtalya'yı 3-2 yenerek eledi ve turnuvanın önemli sürprizlerinden birine imza attı. Ancak İtalya millî futbol takımının iskeletini oluşturan Torino'nun uçak kazasında 19 futbolcunun ölümü İtalya'yı olumsuz yönde çok etkilemişti. Gruplarını 1. bitiren Brezilya, İspanya, İsveç ve Uruguay yine değişik bir fikstür düzenlemesi yapılarak Final Turu adı altında grup maçları oynadılar. İlk gün maçlarında Brezilyalı Ademir'in 4 gol attığı maçta İsveç'i 7-1 geçti. Uruguay ile İspanya 2-2 berabere kaldı. 2. gün maçlarında Brezilya, İspanya'yı da 6-1 gibi farklı bir skorla geçince şampiyonluğun en büyük adayı konumuna yükseldi. Uruguay, İsveç'i son dakikalarda bulduğu 2 golle 3-2 yenerek şampiyonluk iddiasını son maç olan Brezilya maçına taşıdı. Brezilya 4, Uruguay 3 puandaydı ve Uruguay'ın şampiyon olması için Brezilya'yı yenmesi gerekmekteydi. Beraberlik hâlinde ise şampiyon Brezilya olacaktı. Maracanã Stadyumu'nda oynanan maçın ilk yarısı 0-0 bitti ve 47. dakikada Friaca'nın golü ile Brezilya 1-0 öne geçince Brezilya'nın şampiyonluğuna kesin gözle bakılmaya başlandı. Uruguay bir mucize gerçekleştirerek son 25 dakikada bulduğu 2 golle 200.000'e yakın Brezilyalı önünde dünya kupasına 2. kez uzandı. Üçüncüyü belirleyecek maçta ise İsveç, İspanya'yı 3-1 yendi. Turnuvanın gol kralı 9 golle Brezilyalı Ademir de Menezes oldu. 1954 FIFA Dünya Kupası 1954 FIFA Dünya Kupası, Dünya Kupalarının beşincisi olan bu turnuva, İsviçre'de, 16 Haziran - 4 Temmuz 1954 tarihlerinde düzenlenmiştir. İsviçre, Temmuz 1946'da FIFA tarafından ev sahibi ülke olarak seçilmiştir. FIFA'nın 50. yılını kutladığı bir zamanda düzenlenen bu kupayı, son olimpiyat şampiyonu olan ve 28 maçtır da yenilmeyen Macaristan'ı 3-2 ile mağlup eden Batı Almanya tarihinde ilk defa kazanmıştır. Gruplardaki ilk maçı Macaristan'a karşı 8-3 kaybeden Batı Almanya, finalde rövanşı alarak oynadığı ilk 4 maçta tam 25 gol atan Macaristan'ın kupayı 2. kez finalde kaybetmesine sebep olmuştur. Avusturya turunuvayı 3. tamamlarken, Uruguay da 4. olmuştur. Ayrıca, İsviçre'deki turnuvada takımlar ilk kez numaralı formalarla sahaya çıkmışlardır. 1954 FIFA Dünya Kupası elemelerine ev sahibi İsviçre ve önceki şampiyon Uruguay'dan sonra geriye kalan 14 ülkelik yeri kazanmak için 45 takım katıldı. FIFA'nın İzlanda, Bolivya, Kosta Rika, Küba, Güney Vietnam ve Hindistan'ı kabul etmemesiyle geriye 37 takım kaldı. Geriye kalan takımlar 13 gruba ayrıldı. ---- ---- ---- ---- 1958 FIFA Dünya Kupası 1958 FIFA Dünya Kupası, Dünya Kupalarının altıncısı olan bu turnuva, İsveç'te, 8 Haziran - 29 Haziran 1958 tarihlerinde düzenlenmiştir. İsveç, Haziran 1950'de FIFA tarafından ev sahibi ülke olarak seçilmiştir. Bu tarihten sonra, dünya kupası bir daha üst üste iki defa aynı kıtada düzenlenmemiştir. Kupayı, ev sahibi İsveç'i 5-2 ile yenen Brezilya tarihinde ilk defa kazanmıştır. Bu şampiyonluk, Dünya Kupası tarihinde kupanın ilk kez düzenlendiği kıtanın dışına çıkmasını sağlamıştır. (Bu başarı Brezilya tarafından 2002'de, İspanya tarafından da 2010'da tekrarlanmıştır) Şampiyonada, Just Fontaine 13 gol atarak (Ronaldo tarafından daha sonra 15 gol ile kırılacak) "bir Dünya Kupası'nda en çok gol atan futbolcu" rekoruna imza atmıştır. Fransa turunuvayı 3. tamamlarken, Batı Almanya da 4. oldu. Finallere katılacak takımların belirlendiği elemeler için bakınız, "1958 FIFA Dünya Kupası (elemeler)" Dünya Kupası finallerini sunmak için toplam 12 İsveç şehri seçilmiştir. Bu şehirler içerisinde İsveç'in başkenti Stockholm bulunmamaktadır. Belirtilen stadyum kapasiteleri oturma kapasitelerini gösteriyor. Turnuvada 16 takım 4 gruba ayrılmış, birinci olan takımlar direkt çeyrek finale yükselirken, ikinci ve üçüncü takımlar çeyrek finale yükselmek için play-off maçı oynamıştır. Finalde yer alan takımların listesi için bakınız, "1958 FIFA Dünya Kupası (kadrolar)" 1. Grupta, Çekoslovakya, Arjantin'i 6-1 yenmesine rağmen, gruptan çıkamadı. Federal Almanya ve Kuzey İrlanda bu grubu ilk 2'de bitirerek çeyrek finale yükseldiler. 2. Grupta Fransa ve Yugoslavya zorlanmadan gruplarından çıktılar. Fransa'nın Paraguay'ı 7-3 yendiği maç, turnuvanın en gollü maçı oldu. Maçta 3 gol atan Just Fontaine, gruplarda 6, eleme maçlarında 7 gol atıp toplamda 13 golle gol kralı oldu. 3. Grupta ise büyük bir sürpriz yaşandı. Önceki kupanın finalisti Macaristan, ev sahibi İsveç ve Galler'in arkasında kalarak kupaya gruplarda veda etmiş oldu. 4. Grupta Brezilya ve Sovyetler Birliği, İngiltere ile Avusturya'yı geçerek çeyrek finale yükseldiler. Çeyrek finallerde Brezilya, İsveç, Fransa ve Federal Almanya, rakiplerini gol yemeden rahatça geçerek yarı finale yükseldiler. Yarı finallerde 1954'ün şampiyonu Almanlar ev sahibi İsveç karşısında 1-0 öne geçmesine rağmen son 10 dakikada yediği gollerle maçı 3-1 kaybederek elendi. Yarı finalin diğer maçında Brezilya, Pelé'nin 3 gol atıp gol kralı Fontaine'i gölgede bıraktığı maçta Fransa'yı 5-2 yenerek adını finale yazdırdı. Yarı finalde kaybedenleri karşılaştıran turnuvanın üçüncülük maçında Fransa, Batı Almanya'yı 6-3 yenerken Fransız Just Fontaine bu maçta 4 gol atarak, kupadaki gol sayısını 13'e çıkarıp turnuvayı gol kralı olarak tamamladı. İsveç'in 50.000 kişilik Råsunda Stadyumu'nda oynanan final maçında İsveç, 4. dakikada Liedholm'un golüyle erkenden öne geçti. Kısa süren şoku Vavá'nın 2 golüyle atlatan Sambacılar, ikinci yarıda da Pelé'nin 2 ve Mário Zagallo'nun golleriyle maçı 5-2 kazanarak, tarihlerindeki ilk dünya şampiyonluğunu kazandılar. ---- ---- ---- ---- Zaman dilimi Zaman dilimi; hukukî, ticarî ve sosyal gerekçelerle dünyanın bölündüğü dikey zaman şeritlerinden her birine verilen ad. Her bir zaman dilimi yaklaşık 15 derecelik boylama göre dizilmiştir. Zaman dilimleri Greenwich, İngiltere'deki 0 derece boylamından başlar (bakınız UTC) ve doğuya doğru artarak, batıya doğru azalarak devam eder. Zaman dilimleri genellikle hükûmetler veya bazı astronomi enstitüleri tarafından belirlenirler ve 3 veya 4 harfle gösterilirler. Musa Carullah Musa Carullah Bigi (Arapça: موسى جار الله, Tatarca: Муса Бигиев; d. 1875, Kikino - ö. 25 Ekim 1949, Kahire), XX. asrın başı Rusya Müslümanları arasındaki yenilikçi hareketin önderlerinden biri olan ve ileri gelen Tatar filozofu ve ilahiyat alimi, gazeteci. Musa Carullah Bigeyev, Penza vilayeti Çembar kazası (şimdi Penza bölgesi Kamenskiy ilçesi) Kikino köyinde 25 Aralık 1873 yılında dünyaya gelmişti. Doğduğu zaman babası, ahund (bölge kadısı) görevine tayin edilerek ailesiyle birlikte Rostov-Na-Donu şehrine taşınmaya hazırlanıyordu. Bu bilgiler, alimin küçük kızı Fatma Musa kızı Tagircanova tarafından annesi sözlerinden yazılıp yaşamöykü “Musa Efendi, Zamanı ve Çağdaşları Kitabı” 2010 yılında çıktıktan sonra bilim dünyasına mal oldu. Bigeyev kendisi, doğduğu tarih ve yere gerekli önem vermediğinden dolayı bu konuda halihazırda varyantlar ortaya çıktı. Laik ve ilahi öğrenim görmüş olan Bigeyev, Rostov-Na-Donu şehrinde fen okulundan mezun olup Bahçesaray, Kazan ve Buhara’nın medreselerinde, hem de Kahire’deki en eski müslüman üniversitesi “El-Azher”de okumuştu. 1905 yılı Mayıs ayında ülkesine dönüp “Kemaliye” medresesinin kurucusu olan Çistopol tüccarı ve işanı (tarikat şeyhi) M.-Z. Kamalov’un kızıyla evlendi. Petersburg’a taşınan M. Bigeyev, gönüllü olarak St.-Petersburg İmparator Üniversitesi Hukuk Fakültesindeki derslere ve konferanslara gider, Abdreşid İbrahimov’un “Ülfet” (“Geçim”) gazetesinde makalelerini yayımlatır ve Kadet partisine ideolojik olarak yakın olan “İttifak-ül-Müslimin” (“Müslümanlar Birliği”) partisinin kurulmasına çalışırdı. M. Bigeyev, 15 Ağustos 1905’te Avrupa’nın en büyüğü olan Nijniy Novgorod Fuarı yapıldığı zaman düzenlenen Birinci Müslümanlar Örgütleme Kongresi’nin çalışmalarına katıldı. 1906 yılında ise İkinci ve Üçüncü Müslümanlar Kongreleri’nin etkin katılımcısı olup Parti’nin Merkezi Kurulu’na seçiliyordu. M. Bigeyev, “Hareketimizin başlangıcı” önsözü olan “Tüm Rusya Müslüman Birliği Tüzüğü” broşürünü Rusça yayınlattı. 1914 yılında Petersburg’ta düzenlenen Dördüncü Müslümanlar Kongresi’nin sekreteri idi. Sonraki zamanlarda M. Bigeyev, kongrelerin malzemelerini “Islahatlar Esasları” kitabında yayınladı. 1906 yılından beri kendi ilahiyat eserlerini yayımlatmaya başlayan M. Bigeyev, yakında büyük bir şöhret kazandı. 1908 yılında M. Bigeyev, ilk Tatar yazarlarından biri, “Binler, veya Güzel Hatice” (1887) ve “Büyük Günahlar” (1890) laik romanlarının müellifi olan merhum ağabeyi Muhammed-Zakir Bigeyev (1870, Penza vilayeti Kikino köyü – 1902, Rostov-na-Donu)’in “Nehirlerarası (Mezopotamya) Seyahatı” kitabını yayımladı. 1909 yılının sonunda Orenburg’taki “Hüseyniye” medresesinde onun uzun sürmeyen öğretmenliği başladı. M. Bigeyev, Müslüman hukuku (fıkıh), Arapça ve edebiyat ders ve konferanslarını verirdi. O dönemden beri M. Bigeyev, makalelerini “Musa Carullah” diye Türkçe imzalamaya başladı. M. Bigeyev, Kuran-ı Kerim’in Tatarca tercümesi üzerine çalıştı. 1912 yılında onun tercümesi tamamlanmıştı, ancak bazı Müslüman din adamları arasında çıkan tartışma ve Orenburg müftünün gayet olumsuz değerlendirmesi eserin yayınlanmasına engel oldu. Eserine karşı çıkmış olan din adamları, Kuran-ı Kerim’in ilahi sözünü tercüme etmek gerekmediğini, yalnız çok sayıda mevcut olan tafsirlerinden yararlanmanın yeterli olduğunu sanıyorlardı. 1914 yılında “İstoriçeskiy Vestnik” (“Tarih Belleteni”) dergisinde N. Fedotov’un ilahiyatçının bazı özgün görüşlerinin özünü anlatan “Müslüman Lüteri” makalesi yayınlandı. M. Bigeyev, Petersburg’ta matbaası için hurufat geliştirdiği tüccar Muhammed-Alim Maksutov’un “Emanet” yayınevinin ortak sahibi oldu. Şubat İnkılabı’nın günlerinde Moskova’da Tüm Rusya Müslüman Kongresi’nin çalışmalarına katılan M. Bigeyev, 1917 Mayısında Tüm Rusya Müslüman Şurası’nın üyesi seçildi. 1917 Haziran ayında M. Bigeyev, 1. Müslüman Cemaati’nin başına geçip Petrograd Büyük Camisi’nin imamı oldu ve aynı zamanda “El-Mimber” gazetesini yayımlıyordu. O, militanlarla ortaklaşa Muhammet ümmetinin tüzüğünü düzenledi; Tatar çocukları için Tatarca, Türk-Tatar tarihi ve edebiyatı derslerini veren okulun açılmasını başardı. 1920 yılında M. Bigeyev,Ufa’da Müslüman Din Adamları Kongresi’nin delegelerine müslüman toplumunun yeniden düzenlenmesi üzerine kendi tekliflerini içine alan “Müslüman Milletlerine Çağrı”sını tanıtmıştı. Onun bu demecinin esas fikirleri, 1923’te Berlin’de yayınlanmış olan kendi “İslam Elifbesi” kitabının içine girdi. Bu yayından sonra M. Bigeyev, Petrograd’tan Hindistan’daki bir kongreye yönelerek vardığı Moskova’da tıtuklandı. M. Bigeyev’in bu tutuklanması, bir öfke dalgası uyandırdı. Finlandiya Tatarları, Sovyet Rusyası’nın dostu olan Türkiye Hükümeti’nden yardım istemişlerdi. İstanbul ve Ankara’nın ileri gelen gazeteleri, ilahiyatçıyı serbest bırakma talebini içine alan telgraflar yayınladı. M. Bigeyev, iki sene içerisinde Moskova’da makamların gözetlemesi altında yaşamak şartıyla serbest bırakıldı. Sürgün M. Bigeyev, 1926 Mayısında Mekke Kongresine katılmak için Sovyet Müslümanlarının heyetine dahil edildi. Aynı zamanda Leningrad Tatarlarının cemaati, onu 1926 Ekim-Kasım aylarında Ufa’da yapılan olağan Din Adamları Kongresi’ne delege seçmişti. Bu kongrede M. Bigeyev Bilginler Kurulu’nun üyesi seçildi. 1927 yılında Leningrad’a dönen M. Bigeyev, Savaşçı Dinsizler Birliği’nin faaliyetini ve iktidarın sırası gelen kampanyası olan “sabıklara” karşı savaşı seyretti. “Sabıklar” kategorisine aslı proleter veya köylü olmayan bütün şahıslar girebiliyorlardı. Bütün kuruluşlar istisnasız olarak “temizleme”ye maruz kaldı. Birçok uzmanlar işten atıldı, yerlerine etkin işçiler tayin edildi. M. Bigeyev, akademisyen İ.Yu. Kraçkovskiy’e Leningrad Üniversitesi’nde öğretmen görevini alabilmek için yardım isteyerek müracaat etti; Arapça, Farsça veya Türkçe ders vermeye hazırdı. 1929 yılında bir iş arayan M. Bigeyev, Afganistan Hükümeti’ne yardım isteyerek müracaat etti. M. Bigeyev, o zaman hiçbir yerde çalışmamasına rağmen bilim görevlisi sayıldığından vergi ödemek mecburiyetindeydi. 1930 yılında şehir makamları, din adamları ve aile üyeleri dahil olmak üzere vatandaşların tam bir kategorisinin yemek karnelerinden mahrum edilmesi kararını aldı. 1930 yılının sonunda M. Bigeyev, muhacerete karar verdi. Bu hareketiyle o kendi hayatını kurtardıktan başka yakınlarının hayatlarını da kurtardı. 1931 Nisan-Mayıs aylarında onun büyük çocukları Meryem (1907, Çistopol – 1993, Ufa), Zeyneb (1908, Çistopol – 1967, Moskova), Muhammed (1909, Çistopol – 1942 (?) Moskova), Hind (1911, Çistopol – 1962, Ufa) ve Ahmed (1912, Çistopol – 1942 (?) Leningrad) tutuklandılar. 1931 Ağustosunda onun eşi Bibi-Esma Muhammed-Zahir kızı (1884, Çistopol – 1975, Ufa), küçük kızı Fatma (1918, Petrograd – 2006, St.-Petersburg) ve büyük çocukları vatan haini ailesinin üyeleri ilan edilip Vologda’ya üç yıllığına sürüldü. M. Bigeyev Sovyet Rusyası’ndan yasadışı olarak çıkıp giden terakkici müslümanlardan sonu oldu. M. Bigeyev ailesiyle beraber oturduğu Leningrad’tan Moskova’ya çıkıp gitti, sonra demir yolundan Orta Asya’ya yollandı ve sınırı geçip kendini Kaşgar’da buldu. O, Çin Türkistanı’ndan Nadirşah’ın yardımı sayesinde pasaport aldığı Afganistan’a geçti ve Hindistan’a çıkıp gitti, sonra Mısır’ın yolunu tuttu ve oraya vardıktan sonra Atatürk’e yönelttiği “Türkiye Büyük Millet Meclisi’ne Çağrı” eserini yeniden yayınlattı. M. Bigeyev 1933 yılında Berlin’de yaşadı. A. Muhammedov’un basımevinden Finlandiya Tatarlarının mali desteğiyle onun üç kitabı çıktı. M. Bigeyev, kısa bir zaman Finlandiya’da oturarak çalıştı, orada Tatar gençlerine konferans verdi. 1934 yılında Finlandiya’yı terk edip İran’da ve Irak’ta seyahat yaptı, Şia mezhebini araştırdı, Hindistan’da Sanskrit dilini öğrenerek Mahabharata ve Veda gibi Hinduizm kitaplarını inceliyordu. 1938 yılında M. Bigeyev misyoner amacıyla Japonya, Çin, Yava ve Sumatra’da seyahat yaptı. 1939 yılında o, Afganistan’a çıkmak ve Kabil’de temelli yerleşmek niyetiyle Hindistan’a yine yollandı, fakat sömürge makamlarınca tutuklanarak bir buçuk – iki yılı Peşaver hapisanesinde geçirdi. M. Bigeyev’in tahliyesi Bhopal şehrinin hakimi Muhammed Hamidullah’ın karışması sayesinde mümkün oldu, ama o 1945 yılına kadar Peşaver’de İngilizlerin açık gözetmesi altında kaldı. Bu dönem, ilmi faaliyetinin verimli zamanıydı. Onun tarafından sekiz kitap yazıldı ve yayınlandı. Yazar, kitaplarının satılmasından aldığı geliri Bombey göçmenlerinin çocukları için medrese kurulmasına bağışladı. 1946 yılından beri M. Bigeyev, Türkiye’ye gidip gelerek çoğunlukla Mısır’da yaşadı. Defalarca hacca giderdi. 1947 yılında vatanına dönmeye teşebbüste bulundu. M. Bigeyev, 28 Ekim 1949 yılında Kahire’de vefat etti. Cenaze namazı Seyid Nefis Camisinde kılınarak naaşı Afifi’deki “Hediviye” kral aile mezarlığında toprağa verildi. M. Bigeyev’in özel kütüphanesinden kitaplar merhumun iradesine göre Türkiye Millî Kütüphanesine verildi. M. Bigeyev kendi eliyle yaptığı listenin içine 120 ilahiyat eseri ve makalesini almıştır. olarak sÄ±ralanabilir. Kazan’da M. Bigeyev’in eserleri çağdaş Tatarca ve Rusça’ya tercüme edilmekte, şehrin caddelerinden biri onun adını taşımaktadır. 2006 yılında Büyük Petro Rusya Bilimler Akademisi Antropoloji ve Etnoğrafya Müzesi’nin “İcma-Anlaşma” projesinin kapsamında M. Bigeyev hakkında Dr. Prof. E.A. Rezvan’ın senaryosuna göre film çekilmişti, biraz sonra da bu filmin “El Yazması ve Kader” adlı ikinci ikmal edilmiş varyantı yapıldı. Yönetmeni B. Baişev, senaryo yazarları A. Hayrutdinov ve R. Hakimov olan “Ve Hilal Parçalandı” belgesel filmi, 2008 yılında “Altın Mimber” IV. Uluslararası Müslüman Sineması Festivali’nde “Müslüman Eğitimine Katkı İçin” mahsus ödülünü kazandı. 2010 yılında çocukları ve torunlarının elinde kalmış pilot nüshasına göre yapılan Tatarcaya reprint şeklindeki Kuran-ı Kerim tercümesi ve yaşamöyküsü kitabı çıktı. 2013 yılında Penza bölgesi Kamenskiy ilçesinde M. Bigeyev’in 140. doğum günüyle ilgili bir takım etkinlikler düzenlenmişti. 23 Haziran 2013’te alimin küçük vatanı olan Kikino köyündeki okulun ön cephesine bu yörede doğan ünlü adamların şerefine hatıra levhası takıldı. 21 Aralık 2013 yılında Kamenka kasabasında “Bigeyev manevi-ahlaki okumaları” geçti; Musa Bigeyev ismi mektebe ve Kamenka kasabası camisinin yanındaki küçük bahçeye verildi. 12 Aralık 2014 yılında Moskova’da X. Uluslararası Müslüman Forumu çerçevesinde “Bigeyev Okumaları. Din ve Mezhepler Diyalogu: Müslüman Öğretimi Açısından Tecrübe” adlı Tüm Rusya Bilim-Öğretim Müslüman Konferansı ve “Tolerans veya çoğulculuk? Kuran-ı Kerim’in görüşü” bilimsel tartışması gerçekleştirildi. M. Bigeyev’in dölü döşü Ufa, Moskova, Petersburg gibi Rusya’nın ve Dnipro gibi Ukrayna’nın yörelerinde yaşamaktadır. M. Bigeyev’in damadı, onun öğrencisi olan şarkiyatçı-iranşinas, Leningrad Devlet Üniversitesi’nin profesörü, Dr. Prof. Abdürrahman Tagiroviç (Tahir oğlu) Tagircanov (1907-1983) idi. Teknik Bilimleri Doktoru, Magnitogorsk Devlet Teknik Üniversitesi’nin profesörü, Rusya Sovyet Federatif Sosyalist Cumhuriyeti Şerefli Bilim ve Teknik Faaliyet Adamı, Magnitogorsk Şehri Fahri Vatandaşı, metalürji bilgini Abdreşit Museyeviç (Musa oğlu) Bigeyev (1917-2010), ilahiyatçının amcazadesinin oğluydu. Düşünce İle Eylemi Birleştiren Mütefekkir: Musa Carullah Yeniçağ (gazete) Yeniçağ, 2002 yılında "Türkiye Türklerindir" ve "Dünyayı Türkçe Okuyun" sloganlarıyla yayın hayatına başlamıştır. Güncel, dış haber, ekonomi, spor, medya, eğitim, tarih ve kitap, kültür, televizyon ve din bölümleri olan günlük olarak yayınlanan siyasi bir gazetedir. Atatürkçü, milliyetçi bir çizgiyle yayın yapar. Turan Dursun Turan Dursun (1934 - 4 Eylül 1990), Türk yazar, düşünür, eski imam ve müftü. İbnü'r Râvendî'nin tâkipçilerindendir. Yapmış olduğu araştırmalarında İslâmiyeti ve peygamberi Muhammed'i ağır bir şekilde eleştirmiştir. Monoteistik dinler tarihi eğitimi görmüştür. Ateist olmadan önce imam ve müftü olarak çalışmıştır. Daha sonra 1966 yılında TRT'de işe başlamış ve 10 sene boyunca dini içerikli programlar yapmıştır. Emekli olduktan sonra, 1989 yılında, "2000'e Doğru" dergisinde haftalık yazılar yazmaya başlamıştır. İslâm dinini açıkça eleştirdiği için köktendinci İslamcılar tarafından ölümle tehdit edilmiştir. 4 Eylül 1990'da evinin önünde köktendinciler tarafından düzenlenen suikast sonucu hayatını kaybetmiştir. 1934'te Sivas’ın Şarkışla ilçesine bağlı Gümüştepe köyünde dünyaya geldi. Ailesinin sekiz çocuğundan biriydi. Annesi Kürt, babası Türktür. Beş yaşındayken bütün ailesiyle birlikte Ağrı’nın Tutak ilçesine dedesinden kalma yerlere tekrar sahip olmak ve oraları işletmek maksadıyla göç ettiler. Babası, aileyi geçindirmek üzere köylerde imâmlık yapmaya başladı. Kıt kanâat geçinen babasının tek arzusu, oğlunun Basra ve Kûfe’deki din alimleri gibi, çok kuvvetli bir din eğitimi alarak eşi benzeri görülmemiş bir din âlimi olmasıydı. Bu amaca yönelik olarak babası oğlunu yatılı din okullarına, Kur'an kurslarına ve birçok ünlü hocanın yanına eğitim alması için gönderdi. Bu hocalardan dinî eğitim alabilmek için Ağrı'dan Muş'a, Adana'ya ve oradan da Türkiye'nin birçok şehrine, kasabasına ve köyüne gitti. Biri hariç bütün hocalarından bedava ders gördü. İşte bu hocadan ders alabilmek amacıyla kendisinden istenilen, o zamanın parasıyla 100 TL'yi ödeyebilmek için hem esans satmaya, hem de hocalık yapmaya başladı. Kendisine hocalık yapan bu kişi ise daha sonraları Ankara Elmadağ Müftülüğü'ne atandı. Diyânet İşleri Başkanlığı’nın İlâhiyat Fakülteleri’nde sürdürdüğü Sünnî-Hanefî-Mâtûridîyye İ'tikadî mezhebi ana ilkelerine dayalı olarak Monoteistik dinler tarihi eğitimi almaya karar verdi. Askerlik çağına ulaşana kadar Kürtçe, Çerkezce ve Arapça öğrendi. Antropolojiyle de yakından ilgilendi. Müftülük sınavını kazandıktan sonra ilkokul diploması olmadığı için tayini yapılamadı. Bu yüzden İstanbul Mahmutpaşa İlkokulu'nu kısa sürede dışarıdan bitirdi. Sivas müftüsü iken de ortaokulu dışarıdan bitirdi ve en son liseyi tam bitirmek üzereyken silahlı bir saldırının hedefi oldu. İlk imâmlık deneyimlerini askere alınmadan önce Tarsus'a bağlı Baltalı köyünde yaptı. Askerliğinden sonra İstanbul'da bulunan İsmailağa ve Üçbaş medreselerinde hocalık yaptı. Daha sonra müftülük yapmaya başladı. İlk olarak Tekirdağ'da müftü yardımcısı olarak göreve başladı. Ardından Gemerek'te, Altındağ'da, Sivas'ta ve son olarak da Sinop'un Türkeli ilçesinde müftü olarak görevde bulundu. 1958 yılında başlayan müftülük görevi 1966'da son buldu. Bu yıllar arasında birçok şeye tanık oldu ve sürgün edildi. Daha sonra müftülükten ayrılarak TRT'ye geçti. TRT'de prodüktör olarak çalıştı ve buradan emekli oldu. Müftü iken İslâmiyeti, Hıristiyanlığı ve Yahudiliği hem kendi kaynaklarından, hem de diğer kaynaklardan yararlanarak daha detaylı bir şekilde birbiriyle karşılaştırarak kökenlerini aramaya yönelik çalışmalar yürüttü. Yürüttüğü bu yoğun çalışmaların yanında efsaneleri ve hikâyeleri de okudu. Sürdürdüğü bu yoğun çalışmalar esnasında okuduğu efsane ve hikâyeleri kutsal metinlerdekiler ile kıyaslayan Dursun'nun dinî inancında büyük sarsıntılar meydana geldi. Neticede, dinî inancında tezâhür eden bu dilemmanın etkisi altında kalarak müftülük görevinden istifâ etti. Bir arkadaşının önerisiyle Türkiye Radyo Televizyon Kurumu'nda ambar memurluğu, malzeme memurluğu, koruma memurluğu ve evrak memurluğu gibi görevlerde çalıştı. Ardından prodüktör sınavlarına girdi ve başarılı oldu. Bundan sonra TRT Kültür Müdürlüğü'nde dinî yayınların hazırlanmasında prodüktör olarak çalıştı ve birçok yapıma imzasını attı. Bunlardan en çok yankı uyandıranlar ise şunlardır: "Tarihte Türkler", "Başlangıcından Bu Yana İnsanlık" ve "Akşama Doğru". Araştırmasını kendisinin yaptığı ama bir türlü yapımına izin verilmeyen "Birinci Büyük Millet Meclisi Öncesi ve Sonrası" adlı bir projesi vardı. TRT'deki 16 yıllık görevinden 1982 yılında emekliye ayrıldı. 1987 yılında Doğu Perinçek'le tanıştı ve onun yardımıyla 2000'e Doğru adlı dergide "Din Bilgisi" adında bir sayfada yazmaya başladı. Daha sonra "Saçak", "Teori" ve "Yüzyıl" gibi dergilerde de yazdı. Bunun yanı sıra birçok kitabı yayına hazırladı. İbn Haldun'un "Mukaddime" adlı eserini Türkçeye çevirdi. Hazırlamakta olduğu kapsamlı Kur'an Ansiklopedisi'nin ancak ilk 8 cildini tamamlayabildi. Turan Dursun, 4 Eylül 1990 tarihinde İstanbul'da evinden işine giderken uğradığı bir silahlı saldırı sonucu öldürüldü. Dört yıl sonra, İslami Hareket Örgütü'ne yönelik operasyonda cinayetin çözüldüğü açıklandı. Örgüt üyesi Arif kod adlı Tamer Aslan, Devlet Güvenlik Mahkemesi'nde verdiği ifadede Turan Dursun'un öldürülmesine nasıl karar verdiklerini şöyle anlattı: Bu cinayetle ilgili yakalanan İslamî Hareket Örgütü üyelerinden İrfan Çağrıcı, müebbet hapisle cezalandırılmış olup halen tutukludur. Turan Dursun cinayetinin tetikçisi olan Muzaffer Dalmaz ise halen yurt dışında firardadır. Turan Dursun anısına her yıl Turan Dursun Araştırma ve İnceleme Ödülü verilmektedir. Turan Dursun'un çocukluk dönemlerine ilişkin otobiyografik romanıdır. Kitabın sonraki ciltlerinin, yazarın vurulduğu 4 Eylül 1990'da evinden sivil polisler tarafından alındığı öne sürülmüştür. Kitap, yazarın 11 yaşına kadar aldığı din eğitimi dönemini anlatır. Pek çok baskısı yapılan kitap, çizgi roman olarak da yayımlanmıştır. NTFS NTFS (New Technology File System; "Yeni Teknoloji Dosya Sistemi"), Windows NT'nin standart dosya sistemidir ve Windows 2000, Windows XP, Windows Server 2003 ve Windows Vista'da da standart olarak kullanılmıştır. Microsoft'un önceki FAT dosya sisteminin yeniden yapılandırılmasıyla oluşmuştur. NTFS'in 5 sürümü bulunmaktadır. 1.0 1.1 ve 1.2 NT 3.51 ve NT 4 de, v3.0 Windows 2000'de ve v3.1 Windows XP, Windows Server 2003 ve duyurulmuş olan Windows Vista. Bu versiyonlar 4.0, 5.0 ve 5.1 olarak da bilinmektedir. Fakat Microsoft yeni bir özellik eklememiştir. MotoGP MotoGP, dünyanın çeşitli pistlerinde yapılan en prestijli motosiklet yarışıdır. MotoGP'de motorlar 125cc, 250cc ve 800cc olmak üzere 3 kategoriye ayrılır. 2006 yılına kadar 990cc olan motorlar 800cc'ye indirilmiştir. Motor güçleri 250 HP civarındadır, araçlar kimi pistlerde 300 km/sa üzeri hızlara çıkabilmektedirler. MotoGP'nin en tanınan ve en başarılı yarışçısı Valentino Rossi'dir. MotoGP'de ilk Türk pilot unvanını 2006 Türkiye Grand Prix'inde 250 cc klasmanında yarışan Sinan Sofuoğlu elde etmiştir. Barış çubuğu Barış çubuğu Kuzey Amerika yerlileri arasında ritüel amaçlı kullanılan tütün çubuğu. Calumet veya şaman piposu şeklinde de adlandırılır. Barış çubuğu yapımında genellikle kızıl pipo taşı veya Güney Dakota'daki Big Stone Lake'in batısındaki Coteau des Prairies'den çıkarılan kızıl kil (catlinite) kullanılır. Sergüzeşt Sergüzeşt (), Samipaşazade Sezai'nin yazdığı, 1888'de yayınlanan romanı. Türk edebiyatında romantizmden realizme geçiş eseri olarak kabul edilir. “Sergüzeşt”, macera anlamında bir kelimedir. Esaret konusunu ele alan ve bir paşazade ile cariyenin uygun görülmeyen aşkını anlatan kitabın kahramanı, Kafkasya'dan getirilip konaklarda halayık olarak çalıştırılan Dilber'dir. Roman; halkı eğitmeyi, köhnemiş kurumları ve düşünceleri değiştirmeyi amaçlayan Tanzimat dönemi düşünce sisteminin kölelik kurumuna yönelttiği toplumsal bir eleştiridir. Millî Eğitim Bakanlığı tarafından ortaöğretim kurumları için hazırlanan 100 Temel Eser arasında da yer alır. Eser, II. Abdülhamit devrinde yazılmış ve yayınlandıktan sonra yazarın göz hapsinde tutulmasına ve göz hapsinden kurtulmak için Paris’e kaçmasına sebep olmuştur. Hayatı boyunca satılan, ezilen, oradan oraya fırlatılan bir taş misali görülen, bir insan olarak duygu ve düşüncelerine değer verilmeyen bir esirin dramı konu edilir. Yazar insanın hayvan gibi alınıp satılamayacağını, esir dahi olsa her insanın duyguları hayalleri ve en önemlisi de bir kalbi olduğu gerçeğini ön plana çıkarır. Romanda Osmanlının batılılaşmış burjuva sınıfının eleştirili esaret kurumuna bakış açısı ve yaşlı kuşakla genç kuşağın çatışması verilir. Asaf paşa ve Zehra hanım, sosyal münasebetlerde ve evlilikte zenginliği öne çıkarır. Oğulları Celal ise zenginliğin önemli olmadığını, asıl olanın güzellik, namus olduğunu belirtir. Günümüz genç kuşağının ilgi çeken bir yönünü ele alan eser o günkü toplumda da bugüne bilgi vermektedir. Konusu gerçek hayattan alınmış bu romanda genel manada esir ticareti, sosyal sınıflar arasındaki dengesizlik, terbiye meselesi, geleneklerin sosyal hayata tesirleri başlıca unsurlardır. Ayrıca kader fikri Sergüzeşt romanında çok öne çıkmaktadır. Kafkasya’nın bir köyünde Dilber adında küçük bir kız esircilerin eline düşer. İstanbul’a getirilir. Dokuz yaşındaki güzel kız, Mustafa Efendi adında bir memura satılır. Evin hanımı serttir, kötü huyludur. Dilber’e çok cefa ederek bütün ağır işleri ona yüklenir, gücünün üstünde çalışır, öyleyken sık sık dövülmekten, aşağılanmaktan kurtulamaz. Mustafa Efendi Erzurum’a bağlı bir ilçeye atanır. Dilber’i götürmek istemediğinden bir esirciye satar. Dilber sıkıntılı yıllar geçirir. Ona müzik, okuma, ev işleri öğretilir. Ardından, satılır. Bir paşa konağına düşer. Asaf Paşa’nın ailesi görgülü ve bilgilidir. Evde dengeli bir hava vardır. Dilber burasını çok sever, ilk kez rahat eder. Ailenin oğlu Celal Avrupa’da okumuş, resim çalışmış, kültürlü ve yakışıklı bir gençtir. Dilber’i model olarak kullanır, iki genç zamanla birbirlerine yakınlık duyarlar. Sevişirler. Anne baba durumu sezince telaşa kapılırlar. Oğullarının haberi olmadan kızı bir esirciye satarak konaktan uzaklaştırırlar. Celal olup bitenleri öğrenince üzüntüden yatağa düşer. Dilber’in yeni sahibi Mısırlı bir zengindir. Kızı haremine kapamak amacındadır. Bunun için onu Mısır’a götürür. Genç kız hareme girmek istemediğinden üst katta karanlık bir odaya kapatılır. Harem ağası Cevher kıza acır, onu kurtarıp İstanbul’a kaçırmak ister. Geceyarısı odaya ip atarak yukarı tırmanır, önce Dilber’i aşağı indirir. Arkadan kendisi de inerken dengesini kaybeder, düşerek ölür. Dilber yalnız ve çaresiz kalır. Tek başına İstanbul’a gidemeyeceğini anlar. Kendini Nil ırmağına atarak intihar eder. Roman, “"Dilber, Esclave et L’euruque Amoureuх"” adıyla Besim Ömer Paşa tarafından Fransızca’ya çevrilmiştir. Hasan Ferit Alnar Hasan Ferit Alnar (11 Mart 1906 - 26 Temmuz 1978), Türk Beşleri arasında yer alan çağdaş Türk müziği bestecisi. Çok Sesli Türk müziği girişiminin ürünü öncü beş Türk bestecisinden birisidir. Klasik Türk müziği öğeleriyle Batı müziği tekniklerini bağdaştırma çalışmalarıyla tanınır. "Kanun ve Yaylı Sazlar Orkestrası İçin Konçerto", "Viyolonsel Konçertosu" en önemli eserlerindendir. 1946- 1952 yıllarında Cumhurbaşkanlığı Senfoni Orkestrası şefi, 1955-1960 yılları arasında Devlet Tiyatroları bünuyesindeki Ankara Operası'nın Genel Müzik Müdürü olarak görev yaptı. 1961 yılında emekli olduktan sonra bir süre Viyana'da yaşayan ve Orta Avrupa kentlerinde konserler yöneten Alnar, 1964’te Ankara'ya dönerek 1978'deki ölümüne kadar Ankara Devlet Konservatuvarı'nda armoni, form bilgisi ve orkestralama dersleri vermiştir. 1906 yılında İstanbul'un Saraçhane semtinde doğdu. Babası PTT Genel Müdürü Hüseyin Bey, annesi Saime Hanım’dır. Ailenin ilk çocuğudur; kardeşi Orhan Alnar kendisinden altı yaş küçüktür. Annesi Saime Hanım kanun ve ud çalmakta; ailenin koruyucusu ve en yakını durumundaki amcası Galip Alnar da ud çalmakta; Türk musikisi çevresinde tanınmakta idi. Ferid Alnar'ın üstün müzik ve matematik yeteneği erken yaşta ortaya çıktı. Çok genç yaşta evde gördüğü geleneksel sanat müziği terbiyesinin yanında 8 yaşında iken ailesinin yabancı bir dil öğrenmesi için kendisini gönderdiği Alman okulu'nda çok sesli müzikle tanıştı. Ancak çocukluk ve ilk gençlik yılları önce kanun, sonra hem kanun hem klasik kemençe çalan bir sanatçı olarak şekillendi. İlk beste denemelerini erken yaşlarında yaptı. On üç yaşında ilk eseri Tahirbuselik makamındaki "longa"yı; on altı yaşında iken ""Kelebek Zabit"" adlı tek sesli opereti besteledi. Fahri Kopuz'un kurduğu "Darüttalim-i Musiki" adlı müzik topluluğuna lise yıllarında iken katıldı; bu toplulukta beş yıl kanun ve kemençe çaldı. "Kanuni Ferit Efendi" olarak tanınan Ferit Alnar, Beyazıd-Şehzadebaşı'ndaki kıraathanelerde programlı konserler verdi. Daha sonraki yıllarda bu toplulukla düğünlerde, davetlerde, gazinolardaki fasıl ve eğlencelerde sahneye çıktı; İzmir ve diğer batı Anadolu kentlerine, Kahire, Berlin gibi dış merkezlere seyahat etti ve konserler verdi. Berlin'de Alman Polydor firması için birkaç plak doldurdu. Bu dönemde bestecilik yeteneğini de geliştirerek 10 Saz Semaisi'ni besteledi ve 1923 yılında bastırdı. Bu, onun basılan ilk eseri oldu. 1923'te geleneksel Türk sanat müziğinin ünlü bestecisi Hüseyin Sadettin Arel'i tanıması ve ondan armoni dersleri almaya başlaması, yaşamında bir dönüm noktası oldu. Fasıl konserleri dışındaki zamanını çok sesli müziği öğrenmeye, beste yapmaya ayırdı. Arel bir yıl sonra İzmir'e gidince çok sesli müzik yazı tekniğini öğrenmeye devam etmek için çok sesli müzik alanında dönemin tanınmış isimlerinden olan Edgar Manas'tan üç yıl armoni, kontrpuan, füg ve piyano dersleri aldı. Müzik yaşamı devam ederken bir yandan da İstanbul Sultanisi'nde öğrenim gördü; onuncu sınıfta sınavla Güzel Sanatlar Akademisi'nde mimarlık bölümüne geçti. Berlin seyahatlerinin birinde Berlin Yüksek Okul müdürü ve besteci Franz Schreker ile tanışan sanatçı; çok sesli bestelerinin Schreker'in ilgisini çektiğini görünce, bitirmek üzere olduğu mimarlık eğitimini bıraktı ve 1927'de annesi ve kardeşi ile birlikte Viyana'ya yerleşti. Viyana Devlet Müzik Akademisi'nin bestecilik bölümünde Joseph Marx'ın öğrencisi oldu, ardından Oswald Kabas ile orkestra şefliği çalıştı. Viyana yıllarında tamamen çok sesli müziğe yönelen sanatçı, ilk çok sesli eselrlerini öğrenimi sırasında yazdı. Öğrenim yıllarında yaptığı "Türk Suiti" (1928), "Trio Fantezi" (1928), "Keman ve Piyao için Sut" (1930) gibi besteler Viyana'da ve İstanbul'da seslendirildi. Viyana'daki öğrenim yıllarında Paris'e giderek film müziği alanına girdi. Muhsin Ertuğrul ile tanışarak 1931 yapımı "İstanbul Sokakları"'nda filminin müziğini yaptı. Muhsin Ertuğrul'un bir operet bestelemesini istemesi üzerine, İstanbul'da geçirdiği 1931-1932 kış tatili sırasında Galip Arcan'ın "Yalova Türküsü" adıyla uyarladığı bir Fransız komedisinin müziğini besteledi; böylece müzikli komedi yazan ilk Türk bestecisi oldu. Darülbedayi tarafından sahnelenen eserin orkestrasyonunu ve provalarını yaptı. Alnar, 1932'de Türkiye’ye döndü ve dört yıl boyunca hem İstanbul Şehir Tiyatrosu'nda orkestra şefliği, hem de Belediye Konservatuvarı’nda müzik tarihi hocalığı yaptı. Bu yıllarının en önemli yaratısı ""Prelüd ve Dans"" adlı eseridir. Eser, 3 Nisan 1935'te Viyana Senfoni Orkestrası tarafından Alnar'ın hocası Oswald Kobasto tarafından seslendirildi. Aynı yıl yazdığı ""Sekiz Piyano Parçası"" adlı eserini, eski öğretmeni Hüseyin Saadettin Arel'e ithaf etti. 1936'da Cumhurbaşkanlığı Senfoni Orkestrası’na (Riyaset-i Cumhur Filarmoni Orkestrası) şef olarak atandı ve Ankara’da ilk opera temsilerini hazırladı. 1940'ta Carl Ebert'in sahneye koyduğu Tosca operasının ikinci sahnesini yöneterek opera şefliğine başladı. 1941'de Madam Butterfly operasını ilk Türkçe sözlü büyük opera temsili olarak yönetti. 1940'larda sahnelenen operaların büyük bölümünü ya tek başına ya da ikinci bir kişiyle birlikte Türkçeye uyarladı. Bu şekilde 13 yılda Türkçeye altı büyük opera kazandırdı. Çellist David Zirkin'in isteği üzerine 1942'de "Viyolensel Konçertosu"'nu besteledi. Bestecilik yaşamında önemli yeri olan bu eser, ilk defa 1943 yılında Ankara'da Zirkin tarafından seslendirildi. Cumhurbaşkanlığı Filarmoni Orkestrası’nın şefi Dr. Praetorius’un ani ölümü üzerine, orkestranın şefliğini 1946 yılında üstlenen Alnar, altı yıl boyunca sürdürdüğü bu görevi, sağlığının bozulması dolayısıyla bıraktı. 1944 yılında yazmaya başladığı ""Kanun ve Yaylı Çalgılar için Konçerto"sunu 1951 yılında tamamladı. Eser, 1951'de Viyana'da, 1958'de Ankara'da seslendirildi. Besteci konçertosunu 1970 yılında kendisi seslendirmiştir. 1949 yılında film müziği alanına dönerek Cahide Sonku'nun "Vatan ve Namık Kemal" filminin, 1953 yılında Muhsin Ertuğrul'un Halıcı Kız filminin müziklerini yaptı. 1940'lı yıllarda evlendiği ve hazırladığı hemen tüm operalarda soprano başrollerini üstlenen eşi Ayhan Aydan ile evliliği 1952'de sonlandı. 1957'de Avusturyalı Hilde Hussl (daha sonra Sevin Alnar adını aldı) ile evlendi. Alnar, 1955-1960 yılları arasında Opera'nın Genel Müzik Müdürü olarak görev yaptı. 1961'de emekli oldu ve eşiyle Viyana'ya yerleşti. Bu tarihten sonra Münih Filarmoni, Viyana Senfoni, Sttugart Radyo, Atina Senfoni, Sofya Senfoni gibi orkestraları konuk şef olarak yönetti. Aydan Aydan ile evliliğinden olan 1947 doğumlu oğlu Aydın'ın 1964'te Londra'da intiharı onu derinden sarstı. 1964'te yurda döndü ve yaşamını başkentte sürdürdü. 1968'de bir bankanın siparişi üzerine Yunus Emre seminerinde seslendirilmek üzere "10 Yunus Emre İlahisi Koro Suiti" adlı yapıtını besteledi. 40. yıl jübilesini 17 Nisan 1970 günü Ankara'da Devlet Konser Salonu'nda yaptı. Son eseri, 1973 yılında yazdığı konuşma ve orkestra için: ""Senfonik Parça"' adlı bestesidir. Eser, 16 Kasım 1973'te seslendirildi. Belirsiz bir rahatsızlık nedeninden dolayı 27 Temmuz 1978 günü Ankara'da hayatını kaybetti. Türk Beşleri'nin içinde yer alan Alnar, teksesli Türk Müziğinden yetişmiş olmasıyla ayrı bir yere sahiptir. Yapıtlarında Klasik Türk müziği bilgisinden büyük ölçüde yararlanan Alnar’ın bu açıdan en çok dikkati çeken yapıtı, 1944-1951 yılları arasında bestelediği Kanun ve Yaylı Sazlar Orkestrası İçin Konçerto’dur. İlk kez 1958’de yaylı sazlar dörtlüsü eşliğinde Ferit Alnar tarafından Ankara’da seslendirilen yapıt, daha sonra Cem Mansur yönetimindeki orkestra eşliğinde Ruhi Ayangil tarafından uzunçalara kaydedildi. Bu konçertoyla, Türkiye’de ilk kez geleneksel bir çalgıyı “solo” olarak değerlendirmiştir. Türk halk müziğine de ilgi gösteren Hasan Ferit Alnar, halk müziği gereçlerini örneğin “Prelüd ve iki Dans” adlı orkestra yapıtında kullanmıştır. Bestecinin en çok seslendirilen yapıtlarından bir başkası da "Viyolonsel Konçertosu"dur. Sanatçı, Türkiye’de çekilen tümüyle renkli ilk film olan Halıcı Kız’ın müziğini de bestelemiş ve kanunu kendisi seslendirmiştir. Klasik Türk müziği alanındaki besteleri ise son dönemde sık sık seslendirilmeye başlamış ve kayıtları yayınlanmıştır. Ferid Alnar daha önce tasarladığı bu konçertoyu 1946 yılında Roma'da bulunduğu sıralarda yazmaya başlamış ve ertesi yıl Ankara'da tamamlamıştır. Kanun Konçertosu, ilk defa 1951 yılında Viyana Radyosu'nda Viyana Filarmoni Orkestrası eşliğinde icra edilmiş ve yayınlanmıştır. Alnar, daha sonraları konçertonun üçüncü bölümünü beğenmeyerek bu bölümü yeniden yazmıştır. Eserin ilk bölümünün teması Giriftzen Asım Bey'in "Rast Peşrev"inden esintilidir. Kadansta kanun taksimi sergilendikten sonra, ana temanın tekrarlanmasıyla bu bölüm biter. İkinci bölüm, kanun ve orkestranın diyaloğunu saba makamının etkisinde mistik bir hava ile sürdürür. Hareketli üçüncü bölümde, ana tema kanun ve orkestra tarafından birlikte işlenerek Rast Peşrevi'ne ulaşan çizgilerle sona erer. Eser bestecisinin dışında Ruhi Ayangil (1988, Ankara) ve Tahir Aydoğdu (1997, İstanbul, İstanbul Devlet Senfoni Orkestrası veya 20-21 Kasım 1998, Cumhurbaşkanlığı Senfoni Orkestrası) tarafından seslendirilmiştir. 7 Aralık 1998'de, SCA Vakfı'nın düzenlediği ödül töreni ile 1998 yılının en değerli ödülü, Cumhurbaşkanımız tarafından Hasan Ferit Alnar'a verilmiş, bu ödül töreni sonrası konçerto, Anadolu Yaylı Çalgılar Dörtlüsü ve Tahir Aydoğdu tarafından tekrar seslendirilmiştir. Tahir Aydoğdu'nun solistliğinde, konçerto, diğerleri yanında, 26-27 Şubat 1999'da İzmir Devlet Senfoni Orkestrası ile ve 12 Haziran 2009'da Bilkent Senfoni Orkestrası ile yeniden icra edilmiştir. Kanun Konçertosu 8 Nisan 2015 University of Texas at Austin'deki Bates Konser Salonu'nda Tahir Aydoğdu tarafından Amerika'da ilk kez seslendirildi. Serdar Ã–zkan Serdar Özkan (d. 1 Ocak 1987, Düzce) sağ kanat pozisyonunda görev yapan Türk millî futbolcudur. 1. Lig ekiplerinden Bursaspor'da forma giymektedir. Serdar Özkan'a futbola 12 yaşında lisanslı olarak Beşiktaş'ta başladı. 2002-03 sezonunun ikinci yarısında Beşiktaş A2'de oynarken, dönemin teknik direktörü Mircea Lucescu tarafından A takıma çağrıldı. 2002'de profesyonel sözleşme imzaladı. Böylece profesyonellikle tanışan Serdar, henüz 16 yaşındayken takımının UEFA Şampiyonlar Ligi kadrosunda da yer aldı. Beşiktaş forması ile ilk maçı 17 Aralık 2003'te Kocaelispor ile oynanan Türkiye Kupası maçı oldu. 65. dakikada Tümer Metin'in yerine girdi. 3 gün sonra Çaykur Rizespor ile oynanan maç ise ilk lig maçı oldu. 66. dakikada Emre Aşık'ın yerine girdi. 2004-05 sezonunu genel olarak yedek geçirdi. Göztepe ile oynanan kupa maçında ilk kez ilk 11'de forma giydi. Devre arasında İstanbulspor'a kiralık veridi fakat Serdar burada hiç maç oynamadı. 2005-06 sezonunda ise 1. Lig ekiplerinden Akçaabat Sebatspor'a kiralandı. Burada 32 maçta forma giyerek takımın değişilmez oyuncularından biri oldu. 2006-07 sezonuna Beşiktaş A2'de başlayan Serdar, sezonun ikinci yarısı yine 1. Lig takımı Samsunspor'a kiralandı. 2007-08 sezonunda teknik direktör Ertuğrul Sağlam tarafından kadroya tekrar çağrıldı. Özellikle 1 Ağustos 2007 günü yapılan FC Sheriff ile oynanan UEFA Şampiyonlar Ligi 2. ön eleme maçında büyük bir başarı gösterip Beşiktaş kadrosununun vazgeçilmez isimlerinden biri oldu. Ligin ilk maçı olan Konyaspor maçına ilk 11'de çıkıp, ilk kez 90 dakika forma giydi. Sezon içindeki performansıyla Türkiye millî futbol takımına da çağrıldı. Aynı sezon Şampiyonlar Ligi A grubu'nda 24 Ekim 2007 tarihinde oynanan ve Beşiktaş'ın 2-1'lik sonuçla kazandığı Liverpool maçındaki ilk golü de Serdar Özkan atmıştır. 2008-09 sezonunda Beşiktaş hem Süper Ligi hem de Türkiye Kupası şampiyonu olurken, Serdar Özkan toplam 31 maçta forma giyerek takımın bu başarısında önemli bir pay sahibi oldu. Ancak 2009-10 sezonunda teknik direktör Mustafa Denizli tarafından tercih edilen futbolculardan biri olmadı. Arda Turan'ın da önerisiyle 18 Mayıs 2010 tarihinde Galatasaray'dan yapılan açıklama ile Bucasporlu Mehmet Batdal ile birlikte Haziran 2010'dan geçerli olmak üzere üçer yıllık sözleşme imzalamışlardır. Resmi olmasa da Fenerbahçe ile 21 Temmuz 2010 günü oynanan Spor Toto Dostluk Maçı'nda ilk 11 başlayan Serdar, bu maçta 90 dakika sahada kalsa da Fenerbahçe yurt dışında oynanan bu maçı kazanmıştır. İlk resmi maçına ise 29 Temmuz 2010 günü Beograd karşısında çıkan Serdar, 59 dk forma giymiştir. Daha sonra UEFA Avrupa Ligi'nde oynanan Karpaty Lviv maçlarında da forma giyen Özkan, ilerleyen tarihlerde ise Frank Rijkaard tarafından yeterli bulunmamış ve şans bulamamıştır. Bu süreçte formasını Juan Pablo Pino'ya kaptıran Özkan, Gheorghe Hagi'nin teknik direktörlüğe getirilmesiyle ilk Süper Lig karşılaşmasına 4 Aralık 2010 günü Kasımpaşa SK karşısında çıkmış, Galatasarayı'ın 0-3 kazandığı maçta 15 dk süre almıştır. Daha sonra 19 Aralık günü oynanan Konyaspor maçına ilk 11'de başlayan Serdar, 80 dakika sahada kalmıştır. Galatasaray'la anlaşamayınca 12 Ocak 2011'de ise sözleşmesi karşılıklı olarak feshedilmiştir. Bu olaylardan birkaç hafta sonra ise kadrosuna Uğur Uçar, Marek Sapara, Jan Rajnoch, Drago Gabric ve Özgür Çek gibi isimleri dahil eden MKE Ankaragücü takımıyla 2.5 yıllık sözleşme imzaladı. Ankaragücü ile ilk resmi maçına 22 Ocak günü Trabzonspor karşısında çıkan Serdar, ilk golünü ise 1-0 kazandıkları maçta eski takımı Beşiktaş'a karşı atmıştır. O sezon bir de Eskişehirspor maçında ağları sarsan Serdar, 2 tanesi Türkiye Kupası olmak üzere Ümit Özat'ın takımında 10 maçta görev yapmıştır. 2011-12 sezonunun ilk yarısında da Ankaragücü ile devam eden Serdar, sezonun ilk maçında Mersin İdman Yurdu ağlarını havalandırmıştır. O sezon maddi sıkıntılar yaşayan Ankaragücü ile 12 maça çıkmış ve 1 gol atmıştır. MKE Ankaragücü'nün iflas etmesiyle sözleşmesini tek taraflı fesh eden Özkan, devre arasında kadrosuna Uğur Boral, Theofanis Gekas gibi isimleri katan Samsunspor'a transfer olmuştur. Sezona Petkovic ile başlayan ve düşme potasında son sırada olan Samsunspor, Gekas'ın hat-trick yaptığı Fenerbahçe maçı olmak üzere galibiyetler almıştır. Serdar da Samsunspor'da içlerinde Gekas'ın attığı 3 golün 2 tanesi olmak üzere ilk 5 maçında 4 asist yapmıştır. Serdar Özkanlı takım Mesut Bakkal yönetiminde son haftaya kadar şansını sürdürmüş ancak bir alt ligin yolunu tutmuştur. Serdar o sezon 13'ü Lig olmak üzere 15 maçta forma giymiş kaçırdığı gol fırsatlarıyla gündeme gelmiştir. PTT 1. Lig takımlarından Şanlıurfaspor ile 2 yıllığına anlaştı. Bu takım ile 25 maça çıkan oyuncu 5 gol kaydetti. 2013-14 sezonunda ise Elazığspor'a transfer oldu. İlk golünü 2.haftada Kardemir Karabükspor'a attı. Serdar Gürler ile kanatlarda iyi bir ikili oldu ve bu takımda ise 26 maça çıktı ve 6 gol attı. Ancak Elazığspor sezon sonunda kümede kalamadı. Serdar teknik direktör kararıyla 29-30-31.haftalarda kadro dışı kalırken, 32.haftada ise Okan Buruk tarafından takıma geri çağrılmıştır. Sezon sonunda ise Sivasspor ile anlaşan oyuncu, Ağustos 2014'te sözleşmesini feshetti. Bu gelişmelerden sonra ise Eskişehirspor ile 2+1 yıllık sözleşme imzaladı. İlk lig maçına Konyaspor karşısında ligin ilk haftasında çıkan Serdar, 6hafta Bursaspor ile oynanan ve 2-2 beraberlikle sonuçlanan maçta ise ilk asistini Rogelio Funes Mori'ye yaptı. Serdar ilk golünü ise Türkiye Kupası maçında serbest vuruştan 90 diye tabir edilen noktaya Sinan Bolat'ın koruduğu eski takımı Galatasaray'ın kalesine gönderse de Galatasaray maçı 4-2 kazandı. 20 Temmuz 2015 tarihinde, Antalyaspor ile sözleşme imzaladı. 2017-18 sezonu başında bonservis bedeli olmadan Gençlerbirliği'ne transfer oldu. Genç millî takımların hepsinde mücadele etmiş olan Serdar, Türk millî takımlarına toplam 73 kez çağrılmış, 68 kez forma giymiştir. Serdar Özkan, millî formayı ilk kez U-16 seviyesinde 16 Temmuz 2002'de Romanya ile oynanan hazırlık maçında giydi. Türkiye maçı 4-1 kazanırken Serdar da 2 gol kaydetti. U-16 ile Balkan Gençler Şampiyonu olan kadroda yer aldı ve 4 maçta 2 gol attı. Ekim 2002'de ise U-17 formasını giydi. Burada 2003 Avrupa Şampiyonası elemelerinde oynadı. Ege Kupası şampiyonu oldular. Serdar da 4 maçta 1 gol attı. Fransa'da düzenlenen Eur'altus turnuvasında da 4 maçta forma giyip 1 gol attı. 2003 yılının başında daha 16 yaşındayken U-18 forması giymeye başladı. UEFA Meridyen Kupası'na katılıp 1 oldular. Turnuvada 2 maçta forma giydi. Şubat 2005'te son kez U-18 forması giydikten sonra yaklaşık bir yıl sonra Akçabat Sebatspor'da düzenli forma giymeye başlamasıyla U-19'a çağrıldı. 2006 Mayıs'ında 2006 Avrupa 19 Yaş Altı Futbol Şampiyonası'na katılmak için oynanan eleme grubunu Türkiye birinci bitirdi. Serdar da 3 grup maçında 2 gol attı. Şampiyona da ise grup sonuncusu oldular. Serdar ise 3 grup maçının 2'sinde oynadı. Bir yıllık millî takım arasından sonra Beşiktaş'ta formayı kaptıktan sonra U-21 forması giymeye başladı. Katıldıkları Toulun turnuvasındaki 3 maçta da forma giydi. Beşiktaş'taki performansı ile A Milli takım hocası Fatih Terim'inde gözüne girmiş ve 12 Eylül 2007'de Macaristan'a karşı oynanan EURO 2008 eleme maçında ilk kez A Milli takıma çağrılmış ve 67. dakikada oyna girmiştir. Bu maç dışında 2008'de iki hazırlık maçında da forma giymiştir. Aşıklı Höyük Radyokarbon örneklerinin sonuçlarına göre, Aşıklı Höyük’te yerleşiklik MÖ 9. bin yılda başlar ve MÖ 8. bin yıl sonuna dek sürer. Yerleşme yaklaşık olarak MÖ 8200-7500 arasına tarihlenmektedir. Aşıklı topluluğu, bu bin yıla yakın süreç boyunca yerleşimi hiç terk etmez. Bu kesintisiz iskan süreci, yerleşim düzeni ve mimaride radikal değişim ve dönüşümler ile ve aynı zamanda ekonomide ve teknolojide oldukça yavaş ve kademeli bir değişim ile birlikte takip edilebilmektedir. Bu bağlamda Aşıklılılar, bölgede yerleşikliğe geçen ilk avcı-toplayıcılardandır ve gerek ilk yerleşiklik süreçleri gerekse de bin yıllık iskan süreci içerisinde yerleşikliğe adaptasyon ile birlikte yaşam biçimleri teknik, sosyal, kültürel, bilişsel boyutlarda tümüyle okunabilmektedir. Kısaca diyebiliriz ki, insanlık tarihinin en önemli değişim ve dönüşüm süreçlerinden biri olarak avcı-toplayıcı ve göçer yaşamdan yerleşik yaşama geçiş süreci Orta Anadolu’nun Volkanik Kapadokya Bölgesi’nde Aşıklı Höyük özelinde izlenebilmektedir. Mimarlık tarihinin önemli gelişim ve dönüşüm süreçleri Aşıklı Höyük’te adım adım izlenebilmektedir. Mimaride saz ve ağaç gibi doğadan doğrudan temin edilebilen organik malzemelerin kullanımı, kerpiç üretimi ve kerpicin çeşitli şekillerde inşa malzemesi olarak tercih edilmesi, oval planlı kulübelerden dörtgen planlı konutlara geçiş ve yerleşme düzeninde dönüşüm gibi Yakın Doğu Neolitik Çağ mimarisini karakterize eden önemli dönüm noktaları ve değişim süreçleri Orta Anadolu Neolitiği bağlamında Aşıklı Höyük’te bin yıllık kesintisiz bir iskan sürecine paralel olarak takip edilebilmektedir. Aşıklı Höyük, Orta Anadolu’nun Volkanik Kapadokya bölgesinde bulunan bir höyük yerleşmesidir. Aksaray il merkezinin 25 km doğusunda Kızılkaya Köyü’nde, Melendiz Çayı’nın kenarında yer almaktadır. Yaklaşık 4 hektar büyüklüğünde bir alanı kaplayan Aşıklı Höyük deniz seviyesinden 1119.45 metre yüksekliktedir. Höyüğün özellikle batısı Melendiz Çayı’nın sık sık yatak değiştirmesi nedeniyle aşınmıştır. Yerleşmenin yer aldığı Volkanik Kapadokya Bölgesi ve Melendiz Vadisi, içerdiği farklı ekolojik nişler, su kaynakları, fauna ve florada çeşitlilik ve hammadde kaynakları açısından oldukça verimli bir bölgedir. Aşıklı Höyük, güneyinde Hasandağ ve Melendiz Dağ silsilesinin çevrelediği bir çanak içinde volkanik kayaçlar, tüflü araziler ile tanımlı bir bölgede yer alır. Bugün Karasal iklimin hakim olduğu bölgede ekonomi bağcılık, şarapçılık, buğday tarımı ve hayvan besiciliğine dayanır. İlk kez 1963 yılında Hititolog Edmund Gordon tarafından saptanan Aşıklı Höyük’te ilk kapsamlı çalışma 1964-65’te Ian Todd tarafından gerçekleştirilen yüzey toplaması, kesit çalışması ve tarihlendirme çalışmalarıdır. Höyüğün yamaçlarından topladığı karbon örnekleri ile Ian Todd Aşıklı Höyük’teki yerleşimi günümüzden 9 veya 10 bin yıl öncesine tarihlemiştir. Aşıklı Höyük’teki ilk arkeolojik kazı çalışmaları, 1989 yılında, Mamasun Barajı’nın su düzeyinin yükseltilmesine karar verilmesi dolayısıyla höyüğün olasılıkla su altında kalacağının anlaşılması üzerine İstanbul Üniversitesi Prehistorya Anabilim Dalı tarafından başlatılmıştır. Söz konusu kurtarma kazıları Ufuk Esin başkanlığında gerçekleştirilmiş, ikinci başkanlığı ise Dr. Savaş Harmankaya yapmıştır. 2000-2003 yılları arasında çalışmalar Nur Balkan Atlı başkanlığında devam etmiş; 3 yıllık bir aradan sonra ise 2006 yılında Mihriban Özbaşaran ve Güneş Duru tarafından yeni amaçlar ve yöntemler ile farklı ülkelerden uzmanların da katılımıyla disiplinlerarası araştırmaları kapsayan ikinci dönem kazı ve araştırma çalışmaları başlatılmıştır. Aşıklı Höyük’te ilk yerleşiklik, MÖ 9. bin yılda toprağa yarı-gömük, oval biçimli, kerpiç duvarlı kulübe benzeri binalarda barınan ve aynı zamanda saz örgü kulübeler de kullanan, besin ekonomisi koyun, keçi, sığır, kızıl geyik, tavşan, balık ağırlıklı olmak üzere yabani hayvan avı, hem yabani hem de kültüre alınmış tahıl ve baklagillerin hasadı ve ot, yemiş ve meyve toplayıcılığı ile karakterize olan, ölülerini "hocker" pozisyonunda (cenin pozisyonu, ana karnındaki pozisyon) binaların tabanlarına açılan çukurlara gömen ilk Aşıklılılar ile temsil edilmektedir. Oval biçimli kerpiç binalarda yapı içi öğeler ateş yerleri, direk yerleri, kimileri çatıyı taşıyan direklere ait irili ufaklı çukurlar ve sekilerden oluşur. Öğütme taşları da yapı içi buluntulardandır. Tabanları sıvalı söz konusu yapılarda taban sıvasının kesilerek açıldığı mezar çukurları da mevcuttur. Ölüler yukarıda belirtildiği gibi "hocker" pozisyonunda gömülmektedir ve kimi çukurlarda iskeletler ile birlikte buluntular da mevcuttur. MÖ 9. bin yıl yerleşmesinde toprağa yarı-gömük, oval biçimli kerpiç kulübeler, kullanımları bittikten sonra çöplük olarak kullanılmışlardır. Aşıklılılar’ın ilk yerleşiklik süreçlerinden itibaren yerleşmenin sonuna dek öne çıkan en önemli unsurlardan biri, “süreklilik” olgusudur. MÖ 9. bin yılda bu durumu, yapı için açılan çukurun kullanımı devam ederken gerçekleştirilen duvar ve taban yenilemelerinden yani aynı alanda bina yapım ve kullanımının süreklilik içererek devam etmesinden ve de benzer şekilde ateş yerlerinin de süreklilik içerir şekilde aynı noktada konumlandırılmasından izleyebilmekteyiz. MÖ 9. bin yılda günlük yaşam binaların arasında yer alan açık alanlarda geçmekte; pişirme, deri ve post işleme, obsidyen yongalama, kemik ve boynuz işçiliği, sepet ve boncuk yapımı gibi günlük faaliyetler birkaç direk yardımı ile üstü örtülen veya tamamen açık aktivite alanlarında gerçekleştirilmektedir. Açık alanlarda yer alan büyük pişirme çukurları, yine bu alanlarda bulunan hayvan kemikleri, bitki kalıntıları, bızlar çoğunlukta olmak üzere kemik aletler, obsidyen aletler ve yongalama artıkları günlük faaliyetlere dair bulgulardandır. Yukarıda belirtildiği üzere avcılık ve toplayıcılık temelli besin ekonomisinin yanı sıra, yerleşiklik süreci içerisinde buğday ve arpa tarımı başlar ancak yabani türlerin tüketimi sürmektedir; çok çeşitli türleri içeren yabani hayvan avının yanında ise özellikle dişi koyun ve keçilerin yerleşmede veya yerleşme yakınında tutulmaya başlamasıyla ilk hayvan evcilleştirme uygulamalarından söz edilebilmektedir. MÖ 8. bin yılda Aşıklı sakinleri bitişik planlı, adeta birbirine eklemlenerek çoğalan, çoğunlukla tek veya iki, nadiren ise üç odalı ve girişlerin damdan gerçekleştirildiği dörtgen planlı kerpiç konutlarda yaşamışlardır. Bu konutların oluşturduğu yapı grupları, genellikle dar aralıklarla birbirinden ayrılır. Bu dar aralıkların haricinde ise kimi yapı grupları arasında çöplük ve işlik olarak kullanılmış olan açık alanlar mevcuttur. Sokak veya geçit olarak adlandırılabilecek olan aralıklar, bu çöplüklere açılır. Konutlar, yerleşmenin kuzeyinde yer alır ve yerleşmenin güneyinden çakıllı bir yol ile ayrılır. Yerleşme söz konusu çakıllı yol ile iki ana işlevsel alana bölünmüştür. Çakıllı yolun güneyi “Özel Amaçlı Yapılar Alanı” olarak tanımlanan ve konum, boyut ve plan açısından konutlardan farklılık gösteren iki özel binanın yer aldığı alandır. Konutlar, plan, boyut ve yapı içi öğeler bağlamında neredeyse standarttır ve bu standart Aşıklılılar tarafından neredeyse yüzyıllarca korunmuştur. Yapı içi öğeler ocaklar, sekiler, çukurlar ve direk yerlerinden oluşur. Ocaklar genellikle mekanların güneyinde yer almaktadır. Çukurlardan kimileri yine mezar çukurlarıdır ve ölü gömme geleneği mekan içi taban altı "hocker "pozisyonunda gömütler ile MÖ 9. bin yıldan 8. bin yıla, aynı şekilde devam eder. Taban yenilemeleri ve ocak vb. yapı içi öğelerin konumlandırılması bağlamında süreklilik olgusu MÖ 8. bin yılda da baskındır. MÖ 8. bin yılda günlük faaliyetlerin örüldüğü yaşam alanı, ortak açık alanlardan dam seviyesine taşınır. Girişlerin de aynı zamanda olasılıkla ahşap merdivenler ile damdan gerçekleştirildiği kerpiç konutlarda dam seviyesinde gerçekleştirilen günlük faaliyetlerin artıkları, faaliyet sonrasında yapı aralarındaki dar aralıklara atılmıştır ve bu sayede Aşıklılıların 8. bin yıl günlük faaliyetlerine dair bulgulara ulaşılabilmektedir. MÖ 8. bin yıl yerleşmesinde Aşıklılılar iki özel işlevli yapı inşa etmişlerdir. Bugün söz konusu yapıların yer aldığı alan, bir korugan altında sergilenmektedir. Konutların olduğu alandan bir çakıllı yol ile ayrılmakta olan “Özel Amaçlı Yapılar Alanı” yerleşmenin güneyinde yer alır. Konut alanındaki yapılardan boyut, plan, malzeme ve iç öğeler açısından oldukça farklı olan iki yapı ile söz konusu alanın, Aşıklı topluluğunun sosyal yaşamları ve inançlarıyla ilintili pratikleri bağlamında ortak kullanım gören bir “komünal alan” olduğu düşünülmektedir. Yapılardan biri kuzey duvarı taşla örülü, iç avlulu ve tabanın bir kısmının iri kerpiç bloklarla döşendiği duvarları sıvalı ve kırmızı boyalı bir yapıdır. Alanın daha güneyinde yer alan bir başka özel amaçlı yapının ise planı kareye yakındır. Kerpiç duvarlı, tabanı defalarca yenilenmiş ve her yenilemede kırmızı, sarı gibi renklere boyanmış olan bu yapı kanal, seki vb. iç öğelere sahiptir. Aşıklı topluluğu, tahıl tarımının başlangıcı ve hayvanların yerleşmede tutulmaya başlaması gibi insanlık tarihinde önemli dönüşümlerin yanı sıra Anadolu özelinde birçok gelişmenin de ilklerine imza atmıştır diyebiliriz. Taban ve duvarları kireç sıvalı özel amaçlı bir yapıda görülebileceği üzere, Aşıklılılar kirecin yakılması ve söndürülmesi işlemi olan ilk piroteknoloji uygulamasını gerçekleştirmişlerdir. Bir diğer ilk, iki farklı mezarda ölülerin boyun ve kollarında bulunan bakır boncuklardır. Bakırı hem sıcakken hem de soğukken işleyerek söz konusu boncukları üreten Aşıklılılar, ilk madencilik faaliyetini de gerçekleştirmişlerdir denilebilir. Aşıklılılar, ilk cerrahi müdahale ile birlikte de anılırlar. Yaklaşık 20-25 yaşlarında ölmüş olduğu saptanan bir Aşıklı kadınının kafatasında saptanan delik, bilinen ilk "trepanasyon" uygulamasıdır. Söz konusu müdahale esnasında kadının yaşamakta olduğu, operasyon sonrasında açılan deliğin çevresindeki hücrelerin kendini yenilemeye başladığı tespit edilmiş ve bu tespit kadının ameliyattan sonra bir hafta kadar daha yaşamış olabileceği şeklinde yorumlanmıştır. Aşıklı Höyük’te 1989 yılında Prof. Dr. Ufuk Esin başkanlığında başlayan ve 2000-2003 yılları arasında Prof. Dr. Nur Balkan Atlı tarafından sürdürülen arkeolojik kazıların ardından 2006 yılına dek ara verilen çalışmalara 2006 yılında Prof. Dr. Mihriban Özbaşaran ve Dr. Güneş Duru tarafından yeniden başlanmasıyla devreye giren yeni yaklaşımlar ve yeni araştırma soruları, hem koruma ve sergilemeye yönelik hem de bölge halkıyla etkileşimi öngören uygulamaya dayalı birtakım toplumsal projeleri de içermektedir. Koruma ve sergileme çalışmaları dahilinde, höyüğün girişine yapılan deneysel kerpiç evler, Aşıklı topluluğunun yaşamış olduğu ve arkeolojik kazı çalışmaları ile ortaya çıkarılan MÖ 9. bin yıl ve MÖ 8. bin yıl yapılarının birebir kopyası olarak, tamamen deneysel yöntemler ile inşa edilmişlerdir. Deneysel Aşıklı Köyü’nde MÖ 9. bin yıl yerleşmesinden bilinen toprağa yarı gömük, oval planlı, kerpiç evler ve MÖ 8. bin yıl yerleşmesinden bilinen dörtgen planlı kerpiç yapılar tüm yapı içi öğeleri ile birlikte görülebilmekte ve gezilebilmektedir. Aynı zamanda MÖ 9. bin yıl yerleşmesinden bilinen saz örgü bir yapı da yine deneysel yöntemlerle inşa edilmiş ve ziyarete açılmıştır. Deneysel Tarihöncesi Aşıklı Köyü, höyüğün girişinde ziyaretçileri karşılayarak günümüzden 11 bin yıl önce Aşıklı’daki yaşamı somut bir şekilde tanıtır ve ziyaretçileri höyüğe davet eder. Koruma ve sergileme amacıyla inşa edilen koruyucu çatı yapısı altında, özel amaçlı yapılar alanı ziyaret edilebilmektedir. Gerek kerpiç mimarinin korunması gerekse de en uygun çalışma koşullarının oluşturulması amacıyla inşa edilen koruyucu çatı yapısı içerisinde yer alan yürüme yolları ile ziyaretçiler, Aşıklı Höyük’ün özel amaçlı yapılar alanını yaz-kış ziyaret edebilmektedirler. Proje kapsamında gerçekleştirilen bir başka toplumsal çalışma, Aşıklı Höyük’ün yer aldığı Kızılkaya Köyü’nden kadınlar ve çocuklar ile gerçekleştirilen el sanatları atölyesi ve arkeoloji eğitim atölyesidir. Yerel halkla birlikte gerçekleştirilen atölye projeleriyle, üretilen bilginin paylaşımı, yerel halkın Aşıklı Höyük’te gerçekleştirilen çalışmalara aktif katılımının sağlanması ve Aşıklı Höyük vasıtasıyla kültürel miras ve kültürel bellek kavramlarının tanıtılarak farklı kültürlerin ve geçmişin sahiplenmesinin sağlanması hedeflenmektedir. Aşıklı Höyük Kazı ve Araştırma Projesi ekibi tarafından oluşturulan Kızılkaya Etnografya Merkezi, Kızılkaya Köyü sakinleri ile Aşıklı Höyük ve kazı ekibi arasında karşılıklı bir ilişki ve iletişim ağı kurmak, Kızılkaya Köyü ve bölgedeki geleneksel köy yaşamına dair belleği sergileme yoluyla canlı tutmak amacı ile Gülağaç Kaymakamlığı tarafından hazırlanıp Ahiler Kalkınma Ajansı tarafından finanse edilen “Medeniyet Beşiği Aşıklı Höyük” projesi kapsamında ziyarete açılmıştır. Merkez Kızılkaya Köyü’nde yer almakta olup, yıl boyunca ziyarete açıktır. Abbes, F. – N. Balkan Atlı – D. Binder- M. C. Cauvin 1999: Etude Téchnologique Préliminaire de I’Industrie Lithique d’Aşıklı Höyük, "TÜBA-AR "II: 117-137. Astruc, L. R. Vargiolu – M. Ben Tkaya – N. Balkan-Atlı – M. Özbaşaran – H. Zahouani 2011: Multi-scale tribological analysis of the technique of manufacture of an obsidian bracelet from Aşıklı Höyük (Aceramic Neolithic, Central Anatolia), "Journal of Archaeological Science" vol. 38, issue 12, December 2011, 3415-3424. Balkan Atlı, N. 1992: Aşıklı Höyük: un Asentamiento en Anatolia Central, "Arquelogia Prehistórica del Próximo Oriente, U.A.B. 1989, 1990, 1991" (eds. M. E. Aubet-M Molist) : 43-49. Balkan-Atlı, N. 1993: Aşıklı Höyük (Aksaray) Yontma Taş Endüstrisinin Teknolojik ve Tipolojik Açıdan İncelenmesi, "VIII. Arkeometri Sonuçları Toplantısı" : 213-225. Balkan-Atlı, N. 1994: The Typological Characteristics of Aşıklı Höyük Chipped Stone Industry, "Neolithic Chipped Stone Industries of the Fertile Cresent "(eds. H. G. Gebel-S. K. Kozlowski), "Proceedings of the First Workshop on PPN Chipped Lithic Industries" (1993) : 209-221. Bıçakçı, E. - M. Özbaşaran 1991: Aşıklı Höyük
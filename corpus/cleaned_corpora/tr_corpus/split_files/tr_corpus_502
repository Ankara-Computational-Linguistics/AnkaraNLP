hitap ediyor. Bayan Chase. Polis benim 4x4'ü bildiği için Cody'nin kamyonetini aldık. Radyosu bozuk maalesef. Dün geceyi Bahia Honda plajında geçirdik. Bonnie çaktırmadan Yancy'ye anı dolu bir göz kırptı. Rakunun teki yiyeceklerimizi aşırdı. Peşinden koştum ama yakalayamadım. Yancy iki tabağa yumurtayla jambon koyarak önlerine sürdü. Cody, çörek bulundurup bulundurmadığını sordu. Peynirli mi, reçelli mi. dedi Yancy. Beriki zevkle sırıttı. Yaşa. Bonnie gayet ciddiyetle, Hep sevdim onu, Andrew, dedi. Biliyorsun. Yancy'nin öyle bir şeyden haberi yoktu ya, ses çıkarmadan dümeni düşünmeye koyuldu. Clifford'ın haberi var mı Cody'den. Aman, yok. Seyşeller'e kaçtığımı sanıyor. İzimi bulamasın diye veda notuma öyle yazmıştım. Yok artık, Bonnie. Cody kafasını kaldırdı. Bonnie mi. Kim uydurdu o adı. Yancy içinden Cody'nin üstüne bir şey giymesini diliyordu. Kıllı göğüsleri benlerle dolu ve sarkıktı fenası sol memenin dibinde bir ısırık morluğu vardı. Açık fikirli davranması gittikçe zorlaşıyordu. Cliff'i terk edişimden önceki gece, dedi Bonnie, banyoya bir girdim… Duştan sarkıyordu bir yandan debeleniyor, diğer yandan ufacık şeyini çekiştiriyordu. Üstelik silinmek için Hermès eşarplarımdan birini almıştı. Her şeyin bir sınırı var yani. Kabul edilir gibi değil, dedi Andrew. Cody, jambonla dolu ağzına aldırmadan, Bayan Chase, dedi, Bonnie'ye devam edecekseniz benim adım da Clyde olur ha. Bonnie gülerek Cody'nin tombalak elini tuttu. Yancy dönüp ekmek kızartıcısındaki yanmaya yüz tutmuş çöreği çıkardı ve üstüne Cody'nin talep ettiklerini sürdü. E, nereye gidiyorsunuz peki. Bonnie burada, Yancy'nin evinde kalmayı umduklarını söyledi. Polis peşimizi bırakana kadar… Lütfen. Yancy, ajanın ziyaretini anlattı. Burası güvenli değil, dedi. Ayrıca kız arkadaşımın hoşuna gitmeyecektir. Kimin. Bonnie'nin tek kaşı kalkıvermişti. Çatalını bıraktı ve dişine sıkışan bir susam tanesini yeşile kaçmaya başlamış serçe parmağı tırnağıyla çıkarmaya uğraşan Cody'ye, Andrew'nun yeni bir hatunu varmış, dedi. Bir doktor, dedi Yancy. Ne tür doktor. Cerrah. Uzmanlık alanı yok mu. Genel, dedi Yancy. Yalan değildi otopsi masasında her türden kesim yapıyordu Rosa. İlginç, dedi Bonnie. İnanmadın galiba. Yok. Komik ama. Ben doktoru bırakıyorum, sen doktoru buluyorsun. Yandaki inşaatta kimse yoktu. Yağmur, Yancy'nin müttefikiydi. Bayan Chase kocasının kıçına hortumu nasıl tıkadığını anlattı, dedi Cody. Süper delikanlı işmiş. Yumruk tokuşturmak üzere uzandı. Yancy gencin okul yıllığında nasıl göründüğünü hayal etmeye çalıştı. Şimdiki haliyle herhangi bir yaşında Bonnie'yi tavlaması düşünülemezdi. Belki görünmeyen başka özellikleri vardı. Yirmi küsur santimlik bir… Bir soru sorabilir miyim sana. dedi. Bayan Chase'in mahkemesi hakkında… Okuduğuma göre, tanıklık etmişsin. Annemler zorlamıştı. Bonnie lafı değiştirmeye kalktı ama Cody devam etti Esas önemlisi, yine birlikteyiz… Değil mi. Duyduğuma göre pek ateşli bir günlük tutmuşsun, dedi Yancy. On beşimdeydim yahu. Yazar olmak istediğimi sanıyordum. Bonnie gururla katkı yaptı Portnoy'un Feryadı'na20 bayılıyordu. Eminim öyledir, dedi Yancy. Şimdi günlük tutuyor musun peki, Cody. Kızardı beriki. Hayır. Şey… Niye tutayım. Yakalanırsanız diye… Bonnie içeri tıkılır ve boyalı basın hikayen için sana tonla para döker. Ama tabii, eminim sen öyle bir şey yapmazsın. Daha kahve isteyen. Bonnie ile Cody bir telaş evini terk ettikten sonra Yancy komşu inşaatın müstakbel salonuna bir Santeria21 sunağı kurmaya gitti. Doğaçlamaya girmiş, tahtadan oyma bir savaş tanrısı Chango heykelciği almıştı. Adak babındaysa bir sürü elma, bakır para, Hayvan Kontrol'ün Simonton Sokağı'ndan kaldırdığı bir horoz leşi ve veteriner bir arkadaşından aldığı bir kavanoz kedi kanı getirmişti. Hepsini zemine tebeşirle çizdiği bir pentagramın çevresine dizdi. Ortasına, üzerine 666 yazdığı bir fare kafatası yerleştirdi. Okült meraklılarının sahneyi amatör işi bulacakları kesindi ama Yancy için müşteri kaçırmak, kültürel otantikliği korumaktan çok daha önemliydi. Öğle saatinde atlayıp Stoney'nin Yeri'ne gitti ve Ajan John Wesley Weiderman'ın zehirlenmesindeki sorumluluğunu reddeden Brennan'ın karşısına dikildi. Adamın sülalesinde divertikül iltihabı varmış zaten. diyordu Brennan. Umarım mahkemede donuna kadar alır, dedi Yancy. Otursana, Andrew. Şu istiridyelerin tadına bir bak, sonra konuşursun. Mutfağı görmek istiyorum ben. Ne yapacağını biliyorsun. Yanında vakumlu karafatma yakalama aygıtını getirmişti. Brennan telaşla bonesini giymeye uğraşırken, Geldiğine sevindim aslında, dedi. Geçende seni sordular. Hey. Belindeki tabanca mı yahu. Aynen. Yancy, Eve Stripling'in suç ortağının saldırısından sonra gidip el konan beylik tabancasının aynısından satın almıştı. Aslında çifteyi tercih ederdi ama onlar epey pahalıydı. Heyecanlanmış gibiydi Brennan. Böcek devriyesi emanet taşımaz. dedi. Nilsson'ın çakısı bile yoktu. Mesleğin zorlukları var, malum. Böyle yaparsan çıkar tabii. Taşıma iznin var mı hem. Kimdi beni soran. Şu kız işte, dedi Brennan. Phinney'nin kızı. Madeline mı. Geri mi gelmiş. Bir haftadır buralarda. Haydi, bırak mutfağı da gel, şu istiridyelerden... Nerede kalıyormuş. Kasabada. Sivilceli bir Rus hıyarıyla. E, gidiyor musun. Şanslı gününmüş, dedi Yancy. Brennan meydan okurcasına bonesini çıkararak arkasından bağırdı Saklayacak bir şeyim yok benim. Ne zaman gelirsen gel. Madeline'ı aynı uyduruk tişörtçüde buldu. Pestov gene arka taraftaydı. Dediğine göre, artık polis tarafından şüpheli sayılmadığı için geri dönmüştü Madeline. Saçını iyice kısa kestirip, kılıçbalığı zokalarında pek tutulan açık yeşile boyatmıştı. Ayrıca yeni bir dövmesi vardı Bileğine ölen sevgilisinin baş harflerini yazdırmıştı. Endişem polis değil, dedi Yancy. Buralardan gitmeni istememin nedeni polis değildi. Kimdi peki. Niye biri bana zarar vermek istesin. Çünkü… Dur bir dakika. Yancy dükkanın arka tarafına girip Pestov'u dışarı kovaladıktan sonra Madeline'a, Charlie'yi vuran kişinin kendisini de öldürmeye kalktığını söyledi. Pançolunun paçası tutuşmuş anlayacağın, dedi. İyi ama beni öldürmesi için nedeni yok ki. Hiçbir şey bilmiyorum ki ben. Charlie'nin onca parayı nereden bulduğunu biliyorsun. Korkutmasana beni ya. O tabanca ne hem. Yancy, Madeline'ın kız kardeşinden bahsettiğini hatırlıyordu. Bu rezillik bitene kadar yanına git. Lütfen, Madeline. Millie geçen Ekim'de dine döndü. Ha… Üçüncü defa hem de. Ne zaman gitsem İsa Efendimiz falan, yirmi dört saat vaaz veriyor. Salak sığırlarından birini yıldırım çarpmış Tanrı böyle istedi falan diyor. Hayatta yanında kalmam o delinin ben. İlaçlarımı falan çöpe attı son gittiğimde. Yanına gidebileceğin başka biri vardır, dedi Yancy. Ruslar kollar beni. Pestov'la konuştuk. Pestov gerzeğin teki. Bu işe ihtiyacım var benim. Ciddi misin. Tonla başka tişört dükkanı varken mi. Yeni gelen meme zımbalarından isteyen iki striptizci dükkana girince sustu Yancy. Müşteriler çıktıktan sonra Madeline gülümseyerek, Merak etme beni, dedi. İlgilenmen hoş ama iyiyim burada ben. Big Pine'a döndüğünde yağmur dinmişti ve hava açmaya başlamıştı. Evan Shook yan bahçede, etrafına toplanmış işçilere bir şeyler anlatıyordu. Yancy adamın hareketlerinden işçilere yalvardığını çıkardı. Bazıları sunaktan veya şeytani yıldızın ortasındaki kafatasından korkmuştu anlaşılan. Yancy sahneyi geniş bir batıl inanç yelpazesine hitap edecek şekilde hazırlamıştı. Bir saat sonra müzik dinlerken Evan Shook kapısına dayandı. Pek kızgın duruyordu. Tüttürdüğü cigaralığı sakladı, kulaklığı çıkardı ve lokanta teftişlerinde taktığı parlak lacivert kravatını düzeltti. Kravatın üzerinde mini minnacık kelepçe desenleri vardı. Selam babında, Yaban köpeklerinden haber var mı. dedi. İçeri gel, lütfen. Evan Shook, kabadayılık etmeye alışık küçük adam tavrıyla eşikte dikilmeyi seçti. Yancy'nin boyundan ziyade belindeki tabanca yüzünden tereddüt ettiği açıktı. Ters bir sesle, Gene benim eve mi girdin. dedi. Biri… Evet. Biri… Salonu tahrif etmiş. Aman Tanrım. Ne zaman. Bu sabah. İnanılır gibi değil. Gündüz gözüyle, öyle mi. Kesin çocuklardır. Yancy muhafazakar boyunbağı ve tabancanın lehine çalışacağına güveniyordu. Vandallar kravat takıp tabancayla dolaşmazdı genelde. Ancak yanık ot kokusu, inanılırlığını baltalayacak gibiydi. Sabahtan beri işteydim, dedi. Daha yeni geldim. Hayır, gitmedim diyorsun yani. Yancy'nin yalan söyleyemeyecek denli kafayı tütsüleyip tütsülemediğini merak ediyordu şimdi Evan Shook. Çalmışlar mı bir şey. dedi Yancy. Bir an önce kapı ve pencereleri taktırmalısınız. Sırf hırsızlık değil, kasırga mevsimi yaklaşıyor, malum. Hı-hı. Evan Shook'un daha edecek lafı çoktu ama bakışları tabancaya kayıp duruyordu. Gelirken kurduğu suçlamalar, tehditler, hepsi kafasında kalacaktı. Yancy destek verir pozlarda, Mahalle iyice bozuldu, dedi. Eskiden güvenli ve sakindi buralar. Eğer benim evde bir şey görürsen... Tabii tabii. Yancy kapıdan uzanıp telaşla etrafı kontrol edermiş gibi bakındı. Bundan sonra dikkatim evinizdedir, Bay Shook. Teşekkürler. Eskiden arazinize geyikler gelirdi, biliyor musun. Her akşam, günbatımında. Artık gelmiyorlar. Evan Shook hiçbir şey anlamadan kafa salladı. Sivrisinekler boynuna ve yüzüne, trafiği yoğun havaalanı muamelesi yapıyordu. Buraya taşındığımda, dedi Yancy, hep ufak evler vardı. Bungalov türü… Senin ev gibisi yoktu. Kaç katlı. Dört mü. Kapanmadan, dedi Evan Shook, hırdavatçıya uğramam lazım benim. Yancy koltuğuna çöküp kulaklığını taktıktan sonra bir belgesel kanalı açtı. Joni Mitchell eşliğinde antilop sürüleri… Evan Shook'un çektikleri hoşuna gitmiyordu ama kötü, kötüydü Adamın malikanesi garabetin önde gideniydi. Yancy'nin amacı, tamamlanmasını ve satılmasını engellemekti. Üç adet karameli ve fıstığı bol çikolata yedi ve tartıya çıktı Yetmiş üç kiloluk bir fasulye sırığıydı artık. Eve Stripling'in, yarım kalan işi tamamlaması için Christopher aygırını hâlâ yollamayışına şaşıyordu. Yancy'nin boğulmadığını ve davayı kurcalamaya devam niyeti taşıdığını şimdiye Nick'in kızından öğrenmiş olmalıydı. Kanal değiştirip bir sohbet programı açtı ve kulaklığın tekini çıkarıp dinlemeye koyuldu. Programdan sonra kalkıp mutfak dolaplarında fare izi aramaya başladı. Bazı açılardan böcek devriyesinin polislikten fazla farkı yoktu Failler genelde geceyi tercih ediyor ve illa iz bırakıyordu. Bir süre sonra küveti doldurup cigaralığının kalanını içmeye koyuldu. Derken birden Doktor Rosa Campesino'nun sesini duydu. Cep telefonundan geliyordu ya, klozetin üstüne bıraktığı telefonu ne zaman alıp kulağına götürdüğünü hatırlamıyordu. Andrew, hemen gelmen lazım. Ne-Ne oluyor. İyi misin sen. Ayıl. Dur bir… Kol geri geldi. Ne. Duydun işte. Kol… Şu anda karşımda. Yancy küvetten fırladı. Stripling'in kolu mu. İmkansız. Kaldır kıçını artık. 20 Amerikalı yazar Philip Roth'u şöhrete kavuşturan, ülkemizde müstehcenliği nedeniyle 1999'a kadar yasaklı kalmış 1969 tarihli roman. (ç.n.) 21 Katoliklikten etkilenerek yaratılmış, Batı Afrika ve Küba kökenli yapay din. (ç.n.) On Dört Santeria rahipleriyle üst seviye vudu büyücülerinin talepleri doğrultusunda doğan insan kemiği piyasası yüzünden mezar soygunculuğu, Florida'da sıkça rastlanan bir suçtu. Mezarlıkların çoğu gece bekçisine para harcama hevesi göstermediğinden, mezar soygunculuğu özel bir gizlilik gerektirmemekle birlikte, kas gücü ve sağlam sinir istiyordu. Flaco Chavez ile sokaklarda Delta Force lakabıyla tanınan ortağı hırsızlıkla geçiniyorlardı ve şimdiye dek hiç tabut açmaya kalkışmamışlardı. Hapishanede tanışmış, sonrasındaysa pek dikkatsiz bir şartlı tahliye memuruna düşmüşlerdi. Delta Force, iddiasına göre, eskiden komandoydu arada kapanış saatlerinden sonra spor salonlarına girer, çalışırdı. Flaco Chavez'in uzmanlığı yaşlı bankamatik kullanıcılarını soymaktı ama son dönemlerde zırhlı araçlara terfi etmekten bahsediyordu. Bir gece, bir benzin istasyonunda soyacak araba bakınırken pek çekici bir teklif aldılar Bir mezarı soymak için altı yüz dolar… Paranın yarısı peşin, diğer yarısıysa alınanların Biscayne Bulvarı'ndaki Denny'nin Yeri diye bir lokantada tesliminde ödenecekti. İş iki kafadara kolay göründü derhal hamile bir hemşirenin arabasını çalıp Kuzey Miami'deki St. Lazarus Bahçe ve Su Parkı'na gittiler. Yolda durup bir hırdavatçıyı soyarak iki kürek, bir kazma, eldiven ve fener edindiler. Soygunun en zorlu tarafı, hedeflenen mezarı bulmak çıktı. Delta Force kokain çektiğinden, odaklanma zorluğu yaşıyordu Nicholas Stripling'in, artık her kim idiyse bu hıyar, mezarını bulmak Flaco Chavez'e düştü. Bulunduktan sonra, Flaco Chavez ayağını burktuğu numarası yaparken Delta Force'un derviş hızıyla kazmasıyla tabutun çıkarılması bir saat bile sürmedi. Geri dönerlerken, çalıntı araçları bir devriye polisince fark edildi polis sert bir U dönüşüyle tepe ışığını yakıp peşlerine takıldı. Flaco Chavez sessizce teslim önerdi ama bir sürü şartlı tahliye ihlaliyle karşılaşacak olan Delta Force gaza yüklenmeyi seçti. Her ikisi de emniyet kemeri takma zahmetine girmediğinden, kokainin performans artırıcı özelliklerine bel bağlama yanılgısına düşen Delta Force'un kaçış fikrinin yoldan çıkarak saatte yüz elli kilometre hızla bir ağaca toslamayla sonuçlanmasıyla birlikte kafaları ön camda patladı. Çarpmanın şiddetiyle açılan bagajdan fırlayan golf çantasındansa sopalar, toplar, bir adet zıpkın ve derhal Adli Tıp'a yollanan kopuk, mumyalanmış bir kol çıktı. İşin eğlenceli tarafı kolun, ellerinde çalıntı bir çifteyle (tamamen korunma amaçlı) mezar soyguncularını bekleyen çiftin bulunduğu Denny'nin lokantasının önünden geçmesiydi. Buluşma için kararlaştırılan zamandan bir saat sonra Eve Stripling, Dallamaların üç yüz doları alıp fıydıklarına inanamıyorum, dedi. Artık resmen sevgili makamına çıkmış adam, Nesine inanamıyorsun. diye homurdandı. Teslimatta beş yüz teklif etmeliydik. Ya da kol yoksa para yok demeliydik. Eve sıkıntıyla ofladı. Tamam, şekerim. Kazıklandık. Ne yapacağız şimdi. Pilotu arayacağız. Geliyoruz, diyeceğiz. Arkadaşları Neville'e, aile mülkünün satışından gelen parayı alıp başka bir sahile şahane bir ev dikmemekle aptallık ettiğini söylüyorlardı. Olanca saflıklarıyla bölgeye turist doları yağdıracağına inandıkları Kıvrık Kuyruk Resort'a militanca karşı çıkışını anlayamıyorlardı. Neville'in kelimelerle arası çok iyi değildi ve içini yakan yitmişlik hislerini açıklamakta zorlanıyordu. Üç sevgilisi, Driggs'in her türlü yaramazlığını özletecek ölçüde dırdır ediyor, aptallığına verip veriştiriyordu. Maymun, Rocky Town'da Ejder Kraliçe'nin aile içi evlilik ürünü kuzenleri ve pörtlek gözlü yardım dilenenlerden mamul karman çorman maiyetinin omuzlarında görülüp duruyordu. Bu arada istenmeyen Amerikalı Christopher, herhangi bir vudu etkisi emaresi göstermiyordu. Neville eski arazisinin güzelim ağaçlarının plaja ve inşaata yer açmak adına kesilişine, mahzun köklerinin tutunamamış pençeler misali göğe bakışına çok üzülüyordu. Christopher'ın kiralık zebanisi, elde kriket sopasıyla iğdiş edilen domuzlar gibi böğürerek karavanından fırladığında tam çitin üzerindeydi. Döndü, bisikletine atladı ve öfkeyle yumruğunu sallayarak kaçtı. Aynı öfkeyle Ejder Kraliçe'nin kapısına dayandı ama kapı açılmadı. Yan taraftaki bir pencereden baktığında, masada boş bir rom şişesiyle tümüyle erimiş bir mum gördü. Manzaraya puro ve uzun süre su yüzü görmemiş maymun kokusu eşlik ediyordu. Rıhtıma döndü ve derme çatma bir balık büfesinin gıcırtılı sandalyelerinde, elde içki oturdu. Neville, Bahamalıların pek çoğu gibi, ilerlemeye karşı durmaz ama ilerlemeden endişe duyardı. Andros, Florida'ya yakınlığına rağmen, uygunsuz sığlıkta ve doğal koylardan yoksun batı sahili nedeniyle, Bimini yahut Freeport gibi akın altında kalmamıştı. Adanın orta bölümü çoğunlukla balta girmemiş türden ormandı. Ekonomisi, Bahamalar'ın büyük kısmını besleyen tarlalara ve Rocky Town gibi birkaç balıkçı köyüne bağlıydı. En güçlü kaynaklarından biri tatlı suydu Çoğu Androslu'nun uğramamayı tercih ettiği Morgan's Bluff'ten Nassau'ya günde yedi milyon galon su naklediliyordu. Kıvrık Kuyruk Resort, Neville'in nazarında herhangi bir Bay Street dümeninden farksızdı. Birilerinin (üvey kız kardeşi dahil) satın alındığından emindi. Bu tür büyük çaplı girişimlerin geleneksel sonucuysa elbette iflastı. Christopher, sabrı ve parası tükenene kadar yağlanıp yolunacaktı. Ardından öfkeyle Bahamalar'a veda edecek, inşaatı yarım kalmış turist tuzağıysa, sıradaki dangalak gelene dek çürüyerek bekleyecekti. Neville hızla harekete geçip egemenliği geri almazsa, Yeşil Kıyı'nın kaderi sonsuza dek şantiye kalmaktı. Ejder Kraliçe'yi gördüğünde, üçüncü birası önüne gelmişti. Hareketli taht havası saçan modifiye tekerlekli sandalyesi ve peşinde ahlaktan yoksun maiyetiyle anayoldan geliyordu. Driggs dümene tünemiş, alt bezini tahtın yan aynalarından birine sürtüyordu. Kafasında, rengi Ejder Kraliçe'nin flamingo pembesi kraliyet elbisesine uygun, batik bir bandana vardı. Yaklaştıklarında Neville, kraliçenin kurbağamsı sesiyle şarkı söylediğini duydu. Kadının yüzünü, bir ara Haiti polisinin pek tuttuğu kocaman bir güneş gözlüğü gizliyordu. Madam. Durun. Neville taburesinden fırladığı gibi yaklaşan kafilenin önüne atıldı. Madam, benim. Maymun cıyakladı ve kraliçenin maiyeti derhal, hareketini sürdüren mobil tahtın çevresine kalkan kurdular. Türlü tehdit ve küfür eşliğinde kovalandı Neville bir kez daha seslendiğinde, kraliçenin tek tepkisi elinin tersiyle yaptığı kovma hareketi oldu. Kafile Neville'in yanından geçip gitti. Şaşkına dönen Neville, yolun karşısına geçip gölgede kalmış bir duvarın dibine çöktü. Derken bir golf arabası mırıltıyla geldi. İçinden Kıvrık Kuyruk Resort şantiyesinin kiralık zebanisi çıktı. Neville'e tanıdığını belli edecek denli uzun kaş çatıp, kraliçe ve avenesinin girdiği palmiyeli derme çatma balıkçıya ilerledi. Neville, ızbandudun Ejder Kraliçe'nin önünde diz çöküp heyecanlı alkışları koparacak denli uzun süre elini öpüşünü fal taşı gözlerle izledi. Derken müzik başladı ve kraliçeyle zebani dansa başladılar. Bekçi ayımsı hareketlerle ağzı açık debelenirken, Ejder Kraliçe elektrikli mobilet sandalyenin dümenine asılmış, etrafında dört dönüyordu şimdi. Driggs, aracın tepesinde zevkle cıyaklayan bir posta arabası sürücüsünü andırıyordu. Neville küçük dilini yutacaktı neredeyse. Ne feci bir hata yapmıştı. Aşağılık-şıllık-kahpefahişe Ejder Kraliçe hem parasını hem maymununu almıştı. Ve şimdi beyaz şeytanın kiralık zebanisiyle iş tutuyordu. Dur, sana günümün nasıl geçtiğini anlatayım, dedi Sonny Summers. Düzeltebilmek isterdim ama… Belki düzeltebilirsin, Andrew. Şerifin masasında yenilikler vardı Karısının ağzında şnorkel, elinde baygın bir ıstakozla çekilmiş yeni bir fotoğrafı, ticaret odasından gelme pirinç bir kürdanlık ve Hemingway'in balıkçı teknesi Pilar'ın uyduruk bir maketi… Şeyi… E… Bana bir iyilik yapmıştın, hatırlarsan. Kopuk kola bakıcılığı diyorsun, dedi Yancy. Hah, işte. Dul hanıma teslim etmiştin yanılmıyorsam. Aynen. Dul da uygun bir törenle gömmüştü. Evet, tanığıyım bizzat. Summers öne eğildi. Sabah Dr. Rawlings aradı. Miami Adli Tıp'tan birileri koldan aldığı doku örneklerini talep etmiş. Talep, elbette işini gereğince yapan Doktor Rosa Campesino'dandı. Yancy pek masum pozlarda, Belki aynı bedenin başka bir parçasını bulmuşlardır, dedi. Ben de öyle düşünmüştüm. Açıkçası, öyle ummuştum. Ama az evvel Dr. Rawlings bir daha aradı ve bil bakalım ne dedi. İnanmayacaksın, Andrew. Kolun kendisi Miami'deki Adli Tıp'taymış. Aynı kol. Anam'ın bulduğu. Yancy elbette kolu gidip Miami-Dade morgunda bizzat görmüştü. Cenaze evinin mumyacısı, görev bilinciyle orta parmağı düzeltmişti ama kol saatinin izi hâlâ duruyordu. Polis, boğulmuş bir balık meraklısına ait gömülmüş kolun, cesetleri aynı morgda yatan iki ufak çaplı suçlunun eline nasıl geçebildiğini henüz çözememişti. Yancy, Rosa'ya, Caitlin'in çenesini tutamayıp nacak ve kemik parçalarını Eve'e anlattığını tahmin ettiğini söylemişti. Cinayet soruşturmasından korkan Eve, çıkarıp inceleyebilecek Adli Tıp'tan önce davranarak kolu ortadan kaldırmak için iki dangalak tutmuştu muhtemelen. Bu arada Rosa, cinayet büro dedektifleriyle konuşurken laflarına çok dikkat etmek zorunda kalmıştı. Yetki alanı dışında kalan bir cinayet davasında çaylak bir lokanta müfettişine defalarca yardım ettiğinin ortaya çıkması işine mal olabilirdi. Şerif Summers ellerini yakarırcasına kaldırarak, Ne bu şimdi, Andrew. dedi. İşimi geri ver, halledeyim hepsini. Halledilmesini niye isteyeyim yahu. Bana bulaşmasın istiyorum ben. Şerif, bürosuna sırtında ütülü lacivert ceketle gelmişti. Yakasında Amerikan bayraklı bir iğne vardı. Biraz kilo almış gibiydi. Sıradan bir kaza değil miydi bu. Eleman balığa çıkıyor, tekne yan yatıyor, köpekbalıkları üşüşüyor, falan filan… Sonra kolunu bir turist çekiyor denizden. Oradan bu noktaya neden geldik, hiç anlamıyorum. Kaza olmadığı için geldik, Sonny. Sen hâlâ görevden alınmana bozuksun. Bu mudur mesele. Lağımı mı çomaklıyorsun. Yancy bir kez daha, bürokratik idam mangasının önüne alınabilecek Rosa'yı düşündü. Artık elinde, dosya numarasıyla gerçek bir vaka vardı doktorun. Buna rağmen, Yancy'ye geri durmasını yahut ayakaltından çekilmesini söylememişti. Sağlam kızdı vesselam. Kolun o tarafa gitmesini isteyen sendin, dedi. İstediğin oldu işte. Derdin ne. Kanal 7, Andrew. Yok artık. Kokusunu alacaklardır. Almazlar deme sakın. E. dedi Andrew. Sana ne. Yanlış bir şey yapmadın ya. Herald da atlayacaktır hemen. Karım sonraki seneye eyalet savcılığına adaylığımı koymamı istiyor. Talahassee'deki 22 özel okullara bakmaya başladı bile. Yancy, şerifin büyüklük hayallerinden etkilenmişti. Anlamıyor musun. dedi şerif. Kötü ne varsa dökülecek ortaya. Haftalar önce o rezil kol ortaya çıktığında basına vakayı Miami'nin devraldığını söylemiştim. Rawlings de raporuna öyle yazmıştı. Ama doğru değildi tabii. Kol senin... Buzluğumdaydı. ...kişisel gözetimindeydi. Ve sen artık polis değilsin. Halledebilirsin onu, dedi Yancy. Rozetimi geri vermen yeter. Kolu saklayıp yalan kıvırdığımı söyleyecekler. Delil karartma falan, neye giriyorsa işte… Olay örtbas operasyonu gibi görünecek. Cık. Yetki alanı karışıklığı sadece. Suçu bana atarsın… Yok, dur, atma… Dur bir… Şerif kalemini çıkarmış, ajandasına yetki alanı karışıklığı yazıyordu. Yancy şerifi diken üstünde tutmanın akıllıca olacağına karar verdi. Tabii, dedi, Stripling'in Miami'de değil, burada, Monroe İlçe sınırları dahilinde öldürüldüğünü unutmamak lazım. Sonny Summers kafasını kaldırdı, dışkı yığınına saplanmış kurbağa misali göz kırpıştırdı. Yancy ciddi bir vurguyla, Duck Key'deki apartman dairesinde doğranmış adam, dedi. Sahtekarın tekiymiş ama gene de hoş bir son değil tabii. Cinayetin nasıl işlendiğini biliyorum. Biliyor musun. Karısıyla sevgilisinin işi… Stripling'in cesedini parçalayıp teknesini batırdılar. Summers alt dudağını dişledi. Cesedin kalanı nerede peki. Kim bilir. Peki kadının gömdürdüğü kol Miami-Dade morguna nasıl gitmiş. Boka batan bir mezar soygununun sonucu. Of ya. Şerif, duymak istemezmişçesine kulaklarını kapadı. Yancy hafifçe sesini yükseltti Bahse girerim kolu çıkartmak için iki hıyara para vermişlerdir. Niye be. Bendeniz, dedi Yancy, peşlerindeydi de ondan. Stripling'in duluyla sevgilisinin paçaları tutuşmuştu. Summers arkasına yaslanınca, koltuğu yeni kiloları altında gacırdadı. İyi ama sen cinayet büroda değilsin, Andrew. Böcek devriyesindesin yahu. Yancy pek içten bir vurguyla, Polis, daima polistir, buyurdu. Bulunan bedensel parça sıklığı yüzünden, kopuk bir kol normalde Miami'de yerel basının dikkatini fazla çekmezdi. Ancak söz konusu ceset parçalarının çoğu bir golf çantasında değil, genellikle lağımlarda veya çöp kutularında bulunurdu. Böylesi renkli bir ayrıntının, bir muhabire sızdırılması halinde manşetleri süslemesi işten bile değildi. Sonrasında Nick Stripling'in çevirdiği dolapların ortaya çıkması için azıcık kurcalamak yetecekti. Sahil Güvenlik hazretleri söyledi onu. Sonny, lütfen bırak bitireyim şu işi. Çok yaklaştım çözüme. Hayatta olmaz. Sorana daha ilk günden beni bu davaya atadığını söylersin, ha. Özel görev hesabı. Niye. Çünkü sen, kanun adamlarının hasısın. Daha en baştan kuşkulanmıştın. İçgüdülerin cinayet demişti sana. Ben, Eve Stripling'i taammüden adam öldürmekten tutuklayınca basına bunları söylersin işte. Yıldız olursun yahu. Yavaş gel, Andrew. Bu işi çözebilecek tek adam benim. Summers kolay ikna olacağa benzemiyordu. Ne buna ne de başka davaya bakabilirsin çünkü yediğimin bordrosunda adın yazmıyor artık. Artık dedektif değilsin çünkü kentimizin ileri gelenlerinden birine en işlek meydanda bir temizlik makinesiyle tecavüz ettin. Bütün gazetelere çıktın, arkadaşım. Yancy'nin oynayacak bir kartı daha vardı. Vurulan tayfa vardı hani… Bizim yetki alanımızda. Charles Phinney. Hatırlıyorum tabii. Bar çıkışındaki soygun olayı. Yanlış. Lokanta çıkışı mıydı. Soygun değildi, Sonny. Oğlan, kol hakkında çok şey bildiği için öldürüldü. Migrenimi azdırıyorsun. Stripling'in karısı bitirtti işini. Öldüren, kadının sevgilisiydi. Bak, ne diyeceğim Yeter. Üç cinayet, dedi Yancy. Hatta neredeyse dört… Beni de nallamaya kalktılar. Şerifin sesi yalvarma tonuna bürünüyordu artık. Verimli bir sohbet değil bu… Bırak düzelteyim işte. İzne çık, Andrew. Lombardo'yla konuşurum ben. İzin falan istemiyorum. İşimi geri istiyorum. Sakinleşmeye ihtiyacı vardı gidip Conch Treni'ne atladı ve ağırkanlı bir kent turuna başladı. Karşısına oturan hoş çift, Hemingway Evi'ndeki polidaktil kedilerden 23 bahsediyordu. Söylenene göre, kedilerden birinin tam yirmi altı adet parmağı vardı ve Whitlock çifti, bir anlığına bile olsun görebilmek uğruna ta Ohio'dan gelmişti. Yancy liman yakınlarında trenden inip uyduruk tişört mağazasına uğrayarak Pestov'a, Madeline'ın sağlığının önemini iyice anlattı. Sözlerinin altını, endişeye meyilli şerifin yanına giderken takmadığı tabancasıyla çizdi. Big Pine'a döndüğünde evinin bir kez daha, kendisine artık Plover denmesini isteyen Bonnie&Cody çiftinin işgaline uğradığını gördü. Yaz yağmuru çiftin kamp macerasını çamura bulamıştı Cody, dudak uçuğu ve pirelenmekten mustaripti. Yancy, çifti komşusunun bitemeyen evine götürdü ve salonun ortasına çadır kurmalarına yardım etti. Evin tesisatı döşenmişti ama kapı ve pencerelerin yokluğu yarım porsiyon denebilecek bir kır deneyimi havası sağlıyordu. Rosa Campesino'yla iş çıkışında, sağlıklı raporu yazdığı bir Tayland lokantasında buluştular. Her buluşmalarında, her yemeğe çıkışlarında iştahı açılıyordu. Yemekten sonra Stripling'in Duck Key'deki apartman dairesine gittiler. Apartman görevlisi, Doktor Campesino'nun, lokanta müfettişininkinden çok daha etkili Adli Tıp kimliğini görene kadar kapıyı açmadı. Eve Stripling'in, arama emri korkusuyla evi baştan aşağı temizlemişliğinin barizliği, Yancy'nin Caitlin Cox hakkındaki kuşkusunu doğruluyordu. Yancy saç tutamıyla kemik parçalarını duş giderine, güzelce sildiği nacağı da sapını işini yarım yamalak bilen her olay yeri memurunun kolayca göreceği şekilde çıkararak evyenin altındaki borunun arkasına yerleştirirken, Rosa balkonda bekledi. En iyisini söyleyeyim, dedi Rosa. Kolu nacakla kesmemişler. Ya neyle kesmişler. Ameliyat testeresiyle. Yuh. Anında müteveffa ortopedist Doktor O'Peele gelmişti aklına. Kestikten sonra, testere izini yok etmek için nacağı kullanmışlar. Böylece pervaneye kapılmış gibi görünecekti. Balta yarasıyla pervane yarası hiç benzemez ama bilmiyorlar tabii. Köpekbalığı ısırığı için de aynı durum geçerli Uygun türü bulmakla uğraşmamışlar. Amatörler matinesi. Evet ama neredeyse becereceklerdi sıyrılmayı, dedi Rosa. Bizim şerif feci tırsıyor. Sizin oralar ne alemde. Şimdilik iyi. Artık tamamen bilim kısmına bakacağım davaya dair duyduğum her şeyi söylenti sayacağım. Mesela yasaya aykırı taşıdığımız saç ve kemikleri resmen ne gördüm ne de duydum. Ne saçı. dedi Yancy. Hangi kemikler. Duck Key'deki suç mahallini yeniden kurduktan sonra, peşinde Rosa'yla Big Pine'a döndü. Komşu eve baktığında, Cody ile Bonnie/Plover'a ödünç verdiği gaz lambasının en üst katın penceresinde titreşen ışığını gördü. Geldiğinde Evan Shook'a neler söylemeleri gerektiğini de tembihlemişti ve sahneyi bizzat izleyemeyeceği için üzülüyordu. Rosa'yı eve soktu, müziği açtı ve iki kadeh kırmızı şarap koydu. Ardından zorunlu izninden bahsetti. Sonny şiddetle izne çıkmamı tavsiye ediyor. Stripling'in koluyla ilişkimin sorun yaratacağını düşünüyor ve olası röportaj veya sorgularda yer almamı hiç istemiyor. Eminim nereye gittiğini biliyorsundur, Andrew. Sen birkaç gün izin alamaz mısın. Bu ara mümkün değil. Ölü piyasası patladı. Yancy seyahat çantasını çıkardı içine mayo, don ve balıkçı tişörtlerini doldurdu. Aslında, dedi, çok sapkın bir fantezim var… Otopsi masasından çok daha iyi… Ama korkmayacağına söz vermelisin. Eyvah. Sen, ben ve Biltmore'da kocaman bir yatak. Sapığın önde gideniymişsin meğer. Ödemeli kanaldan porno da açacak mıyız. Yastığa Fransız çikolatası bile bıraktıracağım. Dur, toplanmana yardım edeyim. Ertesi sabah, Rosa işe gitmeden önce odalarında kahvaltı ettiler. Yancy kahvaltıdan kalan isli somon dilimini bir peçeteye sardı, otelden ayrıldı ve dosdoğru zimmetçi polis eskisi Johnny Mendez'in evine gitti. Alçağın tombul Siyam kedisi evin merdivenlerinde güneşlenmekle meşguldü. Lakin hoş kokulu dilimi görür görmez Yancy'nin peşinden arabasına kadar geldi. Venetian Pool'da bir ağaç altına park edip, Mendez'in ev numarasını tuşladı. E, dedi, senin tombalak pire torbası nasıl bakalım. Kimsin ulan sen. Monroe İlçesi'nden Dedektif Andrew Yancy. Haberler iyi, Beyefendi Natasha'yı buldum. Hayvanın adı tasmasında yazıyordu. Zavallıcık, ara sokaklarda sarhoş orospular misali dolanıyordu. Şansına, önüme çıktı. Manyak mısın sen be. Bu yaratığı karından çok sevdiğini hiç inkar etme, Johnny. Cep numaranı ver bakayım. Yancy, parmaklarındaki somon kalıntılarını yalayan Siyam kedisinin fotoğrafını çekip, altına Hiç seni özlemiş görünmüyor yazarak Mendez'in cebine yolladı. Mendez derhal telefon etti. Ruh hastasısın sen, Yancy. Sen de alçağın önde gidenisin. Ama heyhat, yardımına ihtiyacım var. Zimmetine geçirdiğin paraların kefareti sayabilirsin. Ne yardımı. Emekliyim lan ben. Biliyorum, dedi Yancy. Ama eminim bana bir polis rozeti bulabilirsin. Seninki nerede. Ha. Gene kovuldun, değil mi. Natasha'yla gezmeye çıkalım biz o zaman. Hemen mi lazım. Elimde sadece eski rozetim var. O da uyar. Posta kutuna koyup evine gir ve ben üç defa korna çalana kadar çıkma. Üç korna demek, Prenses Natasha eve döndü demek. Polise falan haber verirsen bir daha bu fıstığı göremezsin. Natasha'ya zarar verirsen öldürürüm seni. Kedilere alerjisi olan Yancy şiddetle aksırarak, Böyle bir güzelliğe zarar vermem ben, dedi. Ama tasmasını çıkarıp sen ve Bayan Mendez'den daha insan birilerinin bulmasını sağlayabilirim. Haydi, kımılda. Rozet posta kutusuna. Azıcık müsaade et, bulayım. Yirmi dakikan var, dedi Yancy. Uçağım kaçar yoksa. 22 Florida eyaletinin başkenti. (ç.n.) 23 Polidaktil kedi Genetik anormallik sonucunda bir veya birkaç patisinde normalden fazla parmakla doğmuş kediler. Hemingway'in Kuzey Amerika ve İngiltere'nin güney batı bölgelerinde rastlanan bu kedileri çok sevmesi, ölümünden sonra evinin polidaktil kedilere ayrılmış bir tür barınak/müzeye dönüştürülmesine yol açmıştır. (ç.n.) On beş Aşk meşk işleriyle uğraşacak hali kalmayan Neville, üç sevgilisini aynı öğleden sonra içinde terk etmeye kalktı. Üçü de Neville'e salaksın, hainsin, pissin demesine rağmen, hiçbiri ayrılmaya yanaşmadı. Neville, hâlâ fikrini değiştirip aile arazisinin satışından gelecek para yığınını almayı kabul edeceği umuduna sarıldıklarından kuşkulanıyordu. Eninde sonunda zengin sevgili rolüne ısınacağını zannediyorlardı. Denizaltı üssü yakınlarında balığa çıktı ve akşam yemeği, kahvaltı ve öğleye yetecek kadar balık tuttu. Yaz mevsimini kapalı geçiren Lizard Cay kılçıklı balık lokantasında çalışan bir arkadaşı, avladıklarını pişirebilmesi için mutfağını açtı. Geceyi Yeşil Kıyı açıklarına demirlediği teknesinde geçirdi ve uyurken gelen bir dalga irisi yüzünden epey ıslandı. Şafaktan hemen önce ılımış birayla su içti. Ardından sessizce kıyıya yüzdü ve henüz kesilmemiş birkaç ağacın arkasına saklanıp, mesanesinin iyice şişmesini bekledi. Ancak Neville, Christopher adlı beyaz adamın ilk olayın ardından tüm yıkım makinelerinin mazot depolarına kilitli kapaklar taktırdığından bihaberdi. Dolayısıyla biralı çişle bozmayı planladığı dozere müdahale edemedi. Lanet kapak inatçı mı inatçıydı. Çok geçmeden mesanesi iyice ağrımaya başlayınca aracın operatör mahalline tırmandı ve nesi varsa kontrollerin üzerine saldı. Saldırısının fayda getirmeyeceğinin farkındaydı makine her türlü hava şartında çalışmaya uygun tasarlanmıştı. İçi ve mesanesi ferah aşağı indiği anda, kulakları düşük ceninleri andıran güvenlik ızbandudu tek kelime etmeden üstüne çullanıverdi. Adamın adı Egg'di ya da en azından rıhtımda istiridye temizleyen bir oğlan Neville'e öyle söylemişti. Neville'den rahat on beş kilo fazlası vardı ve teri, bozulmuş ıstakoz kokuyordu. Silahı, balıkçıların güverteye alındıktan sonra tepinmeye devam eden dikenleri zehirli balıkları halletmekte kullandıkları kısa alüminyum sopalardandı. Neville taze kazılmış toprağa yuvarlandı ve kafasını elleri arasına alıp büzülerek her darbede ayrı inledi. Sonunda adam Neville'i yaka paça sahile sürükledi, suya fırlattı ve gülerek uzaklaştı. Neville kusana kadar emekler pozisyonda sığlıkta kaldı. Dermanının sonunu teknesine yüzüp tırmanmaya harcadı. Ertesi sabah, uçuş korkusuna rağmen bir Nassau uçağına binip avukat aramaya gitti. Görüştüklerinin hiçbiri davasını peşinatsız almaya yanaşmadı ki Neville'de öyle bir para yoktu. Avukatlar tazminat değil, sadece üvey kız kardeşince yasalara uygun satılmış aile arazisini geri almak istediğini duyunca hayal kırıklığına uğruyorlardı. Genel kanıya göre mahkemede hiçbir şansı yoktu. Neville geceyi, eğlenmek için Atlantis oteline gitme teklifini reddettiği bir yeğeninde geçirdi. Egg'den yediği dayaktan sonra hem her yanı hem gururu sızlıyordu. Yeğeni sorduğunda, bir kız işi yüzünden kavgaya karıştığını söyledi. Kalbin kırı'mmış senin. Cık. Yok. Tamir edecek bi'ssürü karı biliyo'm. İyiyim ben. Ertesi sabah bir güneş gözlüğü aldı ve posta teknesine atlayarak Andros'a döndü. Yancy, Nassau'da gümrükten kolayca geçti. Yanında sadece çantası ve olta takımı taşıması, para dökmeye gelmiş Amerikalı yanılgısı yaratıyordu. Öyleleri her daim hoş karşılanırdı. Bir taksiyle genel havacılık terminaline gitti ve karşılama bankosundaki pek hoş hanıma bir pilot arkadaşını aradığını söyledi. Uçuş takip sitesinden indirip bastığı fotoğrafı uzatarak, Uçağı bu, dedi. Burada buluşacaktık. Emin misiniz. dedi kadın. İki saat önce gitti bu uçak. Hayda. E, balığa götürecekti beni. Lizard Cay'e gittiler. Her zamanki gibi. Sıpaya bak. Beni bekleyeceğine söz vermişti. Tropical genelde her gün üçte uçuş yapar. Telefonlarını vereyim size. Gülümsedi Yancy. Tatilimi kurtardın, hayatım. Yancy sadece balıkçılık değil, ufak uçak sevdasını da babasından almıştı. Park hizmetleri her sene, Everglades'teki kartal yuvalarının havadan sayımını yapardı ve on sekizinden sonra babası ve görevli pilotun yanında uçma izni çıkmıştı. Her uçuşa mutlaka dürbünüyle çıkardı. Uçağı beklerken Rosa telefon etti ve Gomez O'Peele'i öldüren mermiyi Key West polisine yolladığını söyledi. Yancy, merminin Phinney'yi öldürenle eşleşeceğinden emindi. Rosa, doktorun ölümüyle ilgili ayrıntıları dedektiflere aktarmamıştı. Ama mermilerde eşleşme çıkarsa, dedi, anlatmam gerekecek. Yancy onu bu duruma soktuğu için Rosa'dan özür diledi. Rosa'ysa artık büyüdüğünü ve neyin ne olduğunu bildiğini söyledi. Yancy golf çantasından çıkan kopuk kol konusunda arayan bir muhabir çıkıp çıkmadığını sordu. Şansımız yaver gitti gibi, dedi Rosa. Bizli konuşmana bayılıyorum. Müteveffa muhteşem Dawkins Brophy'ye borçluyuz şansımızı. Mezar soyguncularının Stripling'in kolunu yürüttükleri gece Bay Brophey... Brophy'yi adamın adı sanmıştım ben. Neyse işte, Andrew. Vaka benim değil zaten, dedi Rosa. Ne diyordum. Hah, bizim kopuk kolun ortaya çıktığı gece, bu Bay Dawkins Brophy yahut Bay Brophy Dawkins, bir şişe cinle üç tane ekstazi yuvarlamış. Ardından son model turbo bilmem nesine atlayıp sahil yolundan rıhtıma, rıhtımdan da tam gaz Karayipler Düşesi'nin burnuna dalarak kendini ve adını telaffuz edemediğim Rus manken sevgilisini öldürmüş. Fena. Ne fena hem de. Karayipler Düşesi'yse dünyanın en büyük turistik yolcu gemilerinden biriydi. Sineğin arabaya çarpması gibi bir şey, dedi Rosa. Bay Dawkins'in kafası kopmuş ve haliyle parçalarının bulunup toplanması bir iki gün sürmüş. Sonrasında medya devreye girdi, Andrew. Kudurmuşçasına saldırdılar desem yeri. Birinci kural Bir ünlü her zaman kimin olduğu belirsiz bir kopuk kola ağır basar. Rezillik ama öyle. Bir şey soracaktım… Şu Andros gezisini düşünüyordum… Biletin benden. Lütfen gel. Yok, öyle değil. Şimdi, de ki o cani kadınla sevgilisinin izini buldun. Sonra. Yasal açıdan tutuklama yapamazsın. Risk-kazanç oranı pek güzel değil, Andrew. Herkese yapacak bir şeyler lazım sonuçta. Telefonu kapayınca Google'da neyi arayacağım biliyor musun. Nassau'daki kefalet memurlarını. Yapma yahu. Azıcık inancın olsun. Claspers zamanında önce ot, ardından kokain kaçakçılığı yapmıştı. Hiç yakalanmamıştı ama zenginliği de uzun sürmemişti. Artık bütün boklar ya Meksika üzerinden kamyonlarla ya da havadan, uçmayı daima reddettiği Haiti üzerinden getiriliyordu. Ama yasal ve yasadışı dört bin küsur saatlik uçuştan sonra hâlâ yasal işler bulabiliyordu. Bahamalar, Bimini'den Exumas'a, avucunun içi gibiydi. Bugünlerde ufak uçaklarla, eskiden sadece otomobil farları eşliğinde geceleri DC-6 indirdiği ufak havaalanlarına zengin turist taşıyordu. Durumu fena değildi para içinde yüzmüyordu ama evinin kirasını, arabasının taksitlerini, nafakasını ve kızı yaşındaki bir barmenin ilgi gösterir göründüğü, Lauderdale'deki kulüpte harcadıklarını çıkarabiliyordu. Oyalanmak, görüp alamamak umurunda değildi Kızın muazzam iri, yapma memeleri ve sıkı espri anlayışı vardı. Claspers bir ara geçmişte ne müthiş bir kaçakçı olduğunu anlatmayı düşünmüştü ya, kızı yatağa atma şansına fayda edeceğini hiç zannetmiyordu. Eskiden garantiydi elbette ama kızın nesli, farklı bir nesildi. Kızın, Apple'da çalışan birinden veya bir sörfçüden çok daha etkileneceğinden emindi Claspers. Gene de kıza gereğinden fazla bahşiş bırakıyordu çünkü öylesi hem anılarını canlandırıyor hem geçkin yüreğine iyi geliyordu. Grunion arada bazen Andros Adası ile Florida Keys arasında kaçak uçuş talep ederdi. Bu tür uçuşlara karşılık Claspers'a, elbette uyuşturucu dönemlerindeki gibi değil ama yeterli diyebileceği ve sadakatini sürdürmeye yetecek ilave bir ücret ödüyordu. Bu uçuşların bir başka faydasıysa, yasadışı uçuş numaralarının pasını almasıydı. Grunion'ın kiraladığı uçak, on koltuklu bir Cessna deniz uçağıydı. Claspers, Andros'tan (Congo Town veya Lizard Cay'den) güneye kırar, deniz sahasının Bahamalar'a, hava sahasının ise Küba'ya ait olduğu eşsiz bölgeye inerdi. Burası genel anlamda, polis için bir tarafsız bölgeydi ve Claspers bölgeye girer girmez alçalıp radarlardan çıkarak Florida'ya yönelirdi. Christopher Grunion bu uçuşlar boyunca nadiren konuşur, genellikle kafayı cama dayayıp uyurdu. Böyle yaptığında, Claspers adamın sarhoş, tütsülü veya hasta olup olmadığını merak ederdi. Eve adlı sevgilisiyse, sorularla dolu çalçenenin önde gideniydi. Hâlâ Bahamalar'da mıyız. Şu adanın adı ne. Hızımız kaç. Yeterince yakıt var mı. Sahil Güvenlik bizi görürse ne yapacaksın. Dırdırı Claspers'a, yıldızlı gecelerde, kulaklığındaki nahoş İspanyol ses haricinde tek başına uçtuğu geçmiş güzel günleri daha da fazla özletiyordu. Uçağı indirmek için sakin deniz gerekliydi ve öylesi genellikle adaların rüzgaraltı kuytularında bulunurdu. Günışığı da, özellikle her yanın, kızaklara zarar vererek şahane bir inişi bozabilecek tuzak şamandıralarıyla dolduğu ıstakoz mevsiminde işe yarıyordu. İnişten sonra Eve hemen bir taksi çağırırdı. Ardından kargo diye yanlarında getirdikleri botu şişirir, kıçtan takma ufak motorunu bağlar ve pata pata kıyıya çıkarlardı. Claspers kürek çekmenin balıketini aşmış çifte yarayacağını düşünüyordu ama Grunion'ın kürek çekmek için, sürekli giydiği turuncu pançosunu çıkarması gerekecekti. Plastik örtüsünün altında feci terlediği kesindi ya, Claspers bu durumunun altında garip bir fobinin yahut göze nahoş tıbbi bir sorunun yattığı kanısındaydı. Pilot arkadaşlarından birinin akla ziyan bir çıyan korkusu vardı ve yün çoraplarını yıkanırken bile çıkarmazdı. Garibim sonunda koltuk değneklerine mahkum olmuş, bir daha uçamamıştı. Daha sonraları ayaklarının fotoğrafı resimli mantar enfeksiyonları atlasına alınmıştı. ABD'ye çaktırmadan girip çıkmak hoşuna gidiyordu ya, Grunion hesabına yaptığı rutin uçuşların çoğu Andros-Nassau seferleriydi. Grunion üst kalite bir tatil yeri yaptırıyor, haliyle Claspers sürekli Lizard Cay'e mimarlar, mühendisler, dozer operatörleri ve Grunion'ın projesini ballayıp anlattığı emlakçıları taşıyıp duruyordu. Eve ise haftada bir Miami'ye uçuyordu ama onunkiler pasaportundan gümrüğe, tümüyle yasal uçuşlardı. Claspers bu uçuşları seviyordu çünkü evine uğrayıp dinlenme fırsatı yakalıyordu. Nassau'ya gitmek de ağır iş değildi ya, oradaki kumarhane ve barlarda fena para harcıyordu. İşin en zorlu kısmı, bazen günlerce uçmayıp Grunion veya sevgilisinden haber beklemekti. Rocky Town, şantiyeye en yakın yerleşimdi ve orada bira içip balık yiyerek prostat öküz kurbağası kadar şişene dek pineklemekten başka yapılabilecek bir şey yoktu. Radyolarda sürekli Bob Marley çalması bile bir yerden sonra sıkıyordu adamı. Grunion'la kadın deniz kıyısında bir ev tutmuş ama Claspers'ı bir kerecik bile yemeğe veya içkiye çağırmamışlardı. Balığa ya da zıpkına da çıkamıyordu çünkü Grunion, Moxley'nin Yeri denen ufak havaalanının pistinde duran uçağa her zaman en fazla on beş dakika mesafede bulunması gerektiğinde ısrarcıydı. Nassau'dan gelen ikindi uçağı piste konduğunda Claspers orada, pist yanında oturmuş bira içiyordu. Önce alışveriş torbaları dolu üç Bahamalı kadın, onların ardındansa otuzlarının sonlarında yahut kırklarının başlarında görünen uzun bacaklı bir adam çıktı uçaktan. Olta takımı ve spor çantası vardı. Claspers adamın yanık teninden Amerikalı olduğunu anladı İngiliz ve Kanadalılar uçaktan sütbeyazı iner, uçağa karides pembesi binerlerdi. Amerikalı etrafına bakındı, deniz uçağını görünce Claspers'ın yanına geldi ve uçağın pilotunu tanıyıp tanımadığını sordu. Özel uçak bu, dedi Claspers. Tüh, dedi Amerikalı. Water Cays tarafına inmek istiyordum. Beni götürecek birini arıyorum. Claspers Amerikalıya ümitlenmemesini, buralarda fazla deniz uçağı bulunmadığını söyledi. Yardım etmek isterdim ama gidemem bir yere. Pilot sensin yani. Aynen. Amerikalı elini uzattı. Andrew ben. Claspers. Bir kadeh atacak vaktin var mı. Claspers teşekkür etti işi vardı. Patron bir sefer yapmamı istiyor. O sırada yan tarafı vuruk, lacivert bir minibüs geldi içinden Grunion'ın kiralık zebanisi çıktı. Yumurta kafalı, perişan görünüşlü kulaklara sahip bir azmandı adam. Egg diyorlardı ya, kimliğindeki adı Ecclestone'du. Abanoz tenine tamamen zıt, bembeyaz bir tişört giymişti. Gidelim, dedi Claspers'a. Bir dakika duracaksın. Claspers adamdan ne korkuyor ne de hoşlanıyordu. Bezelye beyinli kas yığınlarından biriydi sonuçta. Çişim var. Git, uçakta bekle. Egg, buharlaşmakla meşgul pistte bekleyen uçağa gitti. Amerikalı, Patrona gel, dedi. Sırıttı Claspers. Yok ya, dedi. Eleman sadece o. Dişi mi ne ağrıyormuş Nassau'da bir dişçiye götüreceğim. Dandik iş işte. Claspers tuvalete gitti ve içerdeki tek pisuara ebediyete yakın gibi gelen bir süre boyunca işedi. Miami'de bir doktor bir takım haplar yazmıştı ya, genellikle unutuyordu içmeyi. Kulüpteki barmen kız bir el atsa, tesisatına özen göstermeye başlayabilirdi aslında. İşerken aklına Amerikalıya ne demeye yazın en sıcak zamanında, tüm balık lokantaları kapalıyken geldiğini sormak düştü. Bu mevsimde buralarda balıkçı turiste nadir rastlanırdı ve gelenler, tekne parasını kırışmak için hep çift gelirdi. İşi bitip dışarı çıkınca, güneşe karşı kasketinin siperliğini iyice indirdi. Egg uçağın gölgesinde oturuyordu. Amerikalı ortalarda yoktu. On Altı Evan Shook, mülkünün önünde park etmiş çamurlu kamyoneti görünce şaşırdı. Oklahoma plakası da garibine gitti Lipscomb çifti Virginia'dan geldiklerini söylemişti. Ayrıca daha gelmelerine kırk beş dakika olması lazımdı. Içerde biri çekici bir sarışın, diğeri daha genç görünüşlü bir tombalak, iki beleşçiyle karşılaştı. Kadın derhal, Lütfen kızmayın, dedi. Polisi çağırmadan defolun. Tombalak genç, Fena dara düştük, birader, dedi. Kalmak istediğimiz yer burası değildi zaten. Daha ziyade kadın konuştu ve cüzdanlarının çalınmasıyla ilgili bir talihsizlik hikayesine daldı. Ne nakitleri ne kredi kartları vardı ve Evan Shook, dinlermiş gibi bile yapmıyordu. Kadın lafı, kederli bir tonla, Üstelik ikinci balayımızdı, diyerek bağladı. Evan Shook son cümleyi kaş kaldırarak duydu Kadın, böylesi bir hıyarla yatamayacak kadar seksiydi. Gerçi aynısının kendisi ve metresi için söylendiğinden haberdar değildi. Kadın son zamanlarda karısından boşanması için epey bastırıyor, dırdırlarını yatak odasının en mühim anlarında zalimce devreye sokuyordu. Evan Shook'un maddi durumu, malikanesini satmadan altı ay daha dayanmaya yetmeyeceği gibi, bol nafakalı bir boşanmayı da kaldıracak gibi değildi. İnşaat kredisi ve ipotek arasında kalmış, yakayı bankaya kaptırmıştı. Kamp yapalım dedik, diye vızıldadı tombalak. Ama sivrisinekler canımıza okudu… Evan Shook etrafa bakındı. Çadır haricinde ev, Lipscomb çiftine gösterilmeye hazır sayılırdı. Zemine çizilmiş hain pentagramın üstünü, saçma sapan Batılı boş inançlara pabuç bırakmayan bir Sih işçiye boyatmıştı. İç ürpertici Santeria malzemelerini çıkaran da, horoz leşini kanala atan da, fare kafatasını zımparayla un ufak eden de aynı işçiydi. Atkuyruklu seksi kadın, Bela çıkarmaya niyetimiz yoktu, dedi. Sadece kuru ve emin bir yer arıyorduk. Bittiğinde çok sıkı olacak burası, diye ekledi tombalak hıyar salatası. Evan Shook başıyla onayladı. Ya. Öyle olacak. Telefonda konuşurken, Lipscomb çifti pek alıcı gibi gelmemişti. Adam, dediğine bakılırsa finans piyasasından emekliydi ve at yetiştiriyordu. Karısı, kendi pırpırları Jackson Hole'daki piste fırlayan bir baba geyiğe çarptığından bu yana uçmayı reddettiği için, Florida'ya karayoluyla geliyorlardı. Hilton Head'de yazlıkları ve Boundary Waters'ta bir dağ evleri vardı. Evan Shook anlatılanları saygıyla dinlemiş ama hevesle karşılık vermemişti. Deneyimleri, ciddi paraya sahip kimselerin, kendilerine mülk satmak için dil dökmeye hazır kişilere mal beyanı vermeye hiç kalkışmadıklarını söylüyordu çünkü. Ama belki yanılıyordu. Belki Lipscomb çifti ciddi alıcıydı. Şansı belki sonunda değişecekti… Yalvarırım, dedi kadın, lütfen polis çağırmayın. Gidecek yerimiz yok. Evan Shook cüzdanını açtı ve iki, üç, dört yüz dolar çıkardı. Toplanın ve gidip bir oda tutun. Evan Shook, yanağına müteşekkir bir öpücük kondurmak için uzanan kadının açılan yakasından içeri baktı. Tanrı sizden razı olsun, dedi kadın. Hangi Tanrı. Evan Shook söylendi içinden. Bir saate kalmadan, parasını ödediğim bir odada şu dingilin altına yatacak. Tombalak çilli hararetle elini sıktı ve ciddiyetle, Sağ ol, baba ya, dedi. Çok sağ ol yani. Acıklı ulan, dedi Evan Shook. Haksızlık resmen. Rosa'nın Doktor O'Peele'in telefonundan bulduğu Christopher Grunion'ın numarası – doktorun arama yaptığı son numara– kullanılmamaktadır mesajı veriyordu. Yancy, adamı durduk yerde arayıp sigorta satıcısı veya Cumhuriyetçi anket görevlisi numarası çekmeyi planlamıştı. Tek istediği, canını almaya kalkışan herifin sesini duymaktı. Lizard Cay'de tuttuğu oda fena değildi kliması pek sıkı üflemiyordu ama safir mavisi kanallarla bezeli bembeyaz kumlu manzarası şahaneydi. Ufuktaki posta teknesi haricinde deniz bomboştu. Deniz uçağının kalktığını duydu ve motelin üzerinden geçip yavaşça Nassau'ya dönüşünü izledi. Pilot fena birine benzemiyordu ama yumurta kafalı yolcusu kötüye işaretti. Herif, Grunion'ın nazarında, diş sorunu için uçak kaldırmaya yetecek denli önem taşıyordu anlaşılan. Telefonuna baktığında Caitlin Cox'un bıraktığı mesajı gördü Bakın, Müfettiş, diyordu Caitlin, Miami'deki yargıç babamı ölü falan ilan etti. Lütfen peşimizi bırakıp sıkıcı hayatınıza dönün yani. Mahkemenin kararı şaşırtıcı değildi. Nick Stripling'in kopuk kolu, ölüm kararı için yeterli delildi. Sonradan mezarından çıkarılıp çalıntı bir araçtan fırlaması, yargıcın vereceği ölüm kararını etkilemezdi. Kaza mı cinayet mi önemi yoktu. Yancy, Caitlin'in sigorta parasından payına düşenle Eve'in diğer söz verdiklerini almasının ne kadar süreceğini merak ediyordu. Motelin paslı koleksiyonundan bir bisiklet seçip Rocky Town'a indi. Eve veya Grunion'a görünmemek elzemdi kuşandığı gerzek zengin balıkçı kıyafetine rağmen Yancy'yi tanıyabilirlerdi. Ama maalesef, sokaklarda dolanan ve yemek yemeye karar verdiği döküntü balıkçı büfesine giren tek beyaz oydu. Tezgahta balık temizleyen kadın pek dostane görününce, şansını deneyip Christopher adlı bir Amerikalı tanıyıp tanımadığını sordu. Kadın göz devirerek meşhur ada kahkahalarından birini attı ve neden sonra Grunion'ın projesi Kıvrık Kuyruk Resort'tan bahsetmeye başladı. Ya ya… Spası, toprak teynis kortu ve bi' de güneydeki beş yıl'lız bi' otelden gelme şefi ol'cakmış. Müthiş görünüyor, dedi Yancy. Mista Grunyon'la Miami'den mi a'kadaşsın sen. Ya ya, tabii. Nerelere takılıyor genelde. Yok ya, takılmıyo' bi' yere. Bazen geçer bur'dan ama çoğunluk Bannister Point'tedir. Hanımıyla şu Gibson Evi'ni tuttula'. Kadın arada gelip yiyecek alır. Adın neydi senin. Bi' rom da'a alsan ya. Yancy bir rom daha aldı. Balıklı salatasıyla ıstırap yüklü bir mücadeleye girişmişti her lokmayı önce didikliyor, böcek parçası arıyordu. Diğer müşterilerin sırıtarak izlemesine aldırmıyordu. Rocky Town, lokanta müfettişi çalıştıracak denli büyük değildi ya, Andros'ta öyle bir mesleğin varlığı da kuşkuluydu. Lokantalığa anca özenebilecek bu büfe, kırık dökük tahta sandalyeleriyle üstü örtülü ufacık bir yerden öte değildi. Menü tahtasının yanında, üstünde veya altında herhangi bir sağlık bakanlığı sertifikası yoktu ama tahta, sarhoş turist karalamalarıyla doluydu. Fakat yemek şahaneydi. Bitirdikten sonra her yanı gacırdayan bisiklete atlayıp zifiri karanlık gecede motelin yolunu tuttu. Tepenin bitişinde tekerleği bir çukura denk gelince devrildi, yuvarlanarak sırtüstü düştü. Bir motor sesi duyduğunda, yolun kenarındaki kaldırıma oturmuş küfrediyordu. Tepeden aşağı yavaşça inen tek bir far vardı. Motosiklet farı denemeyecek kadar ufaktı. Yancy doğrulup bisikletini kaldırdı, yanmayan bir sokak lambasının direğine yasladı. Beyaz ışık sallana sarsıla yaklaştıkça, neyin geldiğini bir türlü kestiremeyen Yancy, gülen ve şarkı söyleyen hışırtılı bir ses duymaya başladı. Mobilet-tekerlekli sandalye karışımı bir araçtı gelen kontrolündeki kadın, ufak lambanın dar ışığı Yancy'nin üstüne iner inmez frene bastı. Pek cafcaflı giyinmişti ve peşinde hafifçe el çırpıp kafa sallayan, baygın bakışlı bir grup vardı. Motorlu sandalyenin gidonuna, tütü giydirilmiş, alt bezi tümden yamulmuş bir maymun tünemişti. Tahtlı kadın, Yaralandın mı. dedi. Yok, dedi Yancy. Bisiklet devrildi ama iyiyim. Beyaz mısın sen. Yalan sö'lleme bak. Ner'den geldin. Kadın pek zayıf, pek zararsız görünüyordu ya, gene de Yancy'nin içinden bir ürperti geçti. Pembe batik türbanlı kadın, yerine tam oturmayan bir bardaktan birkaç yudum aldı. Hava, Yancy'nin kadının tüm yüz hatlarını göremeyeceği denli karanlıktı ama seyrek dişli ağız gözden kaçacak gibi değildi. Maymununda da bir tuhaflık vardı sanki. Bu, Prens Driggs. dedi kadın. Film yıldızıdır. Siz iki yakışıklı, el sık'şın bakalım. Yok, almayayım ben. Maymun hırıldayarak elini uzatmıştı. Sıksan iyi edersin, dedi kadın. Can'na oku' yoksa. Yancy minik nemli eli tuttu ve E, ben gideyim artık, dedi. Benle gel, dedi kadın. Kuca'ana otururum. Yok, yok. Tekerlekli sandalye kıyakmış yalnız. Ne teke'lekli sanda'yyesi be. Sakat mı sandın beni. Kadın ayağa fırladı, takipçileri heyecanla inledi. Bu, dedi, lüks taşıttır. iPod yuvası bile va'. Hoşmuş. Aracın markasını okumak için öne uzandı. Süper Teker… Nick Stripling'in çevirdiği dolapta kullandığı marka… Nereden buldunuz bunu. A'kadaşımdan. Benim gibi kadının a'kadaşı çok olu'. Tekrar oturdu yerine ve eteğini düzeltti. Ben de isterdim böyle bir şey, dedi Yancy. Şanslı günündü' belki. İş konuşalım. Kadın belinden tuttuğu gibi Yancy'yi kendine çekti ve hevesle avuçlamaya başladı. Yancy, kemikli parmakların nereyi yokladığını anlayınca afalladı. Kadının elinden kurtulmak istedi ama maymun üç parmağını kemerine geçirivermişti bile. Anca Yancy'den, kılsız koltukaltına çimdiği yiyince cıyaklayarak bıraktı. Canını yakmasana prensimin. dedi kadın. Şimdi ru'una kara büyü yapaca'm. Ölü karası. Yancy nihayet kadından kurtulmuştu. Kızgın maymun önce tütüsünü, ardından alt bezini çıkarıp Yancy'nin ayaklarının dibine fırlattı. Takipçiler homurdanarak harekete geçtiği anda Yancy, terliklerini fırlatıp tabanları yağladı. Yolculuğun son kısmı biraz sarsıntılı geçince, birkaç yolcu kusmaya başladı. Esinti şiddetlenirken, Neville doğuda biriken bulutları gördü posta teknesinin kaptanı, Hispaniola tarafından tropik fırtına geleceğini söylemişti. Mevsim için normaldi. Dediğine göre, fırtınaya Françoise adı verilmişti ki bu da, kimsenin umursamayacağı anlamına geliyordu. Gene dediğine göre, Miami'deki hava tahmincileri, halkın dikkatini çekmek istediklerinde fırtınalara Brutus veya Thor gibi daha ürkütücü isimler verirlerdi. Neville'in televizyonu yoktu haliyle hava raporlarını denizden alırdı. Genelde güvenilirdi bu yöntem Bazı kılavuz ve balıkçılar, cep telefonlarını Ulusal Okyanus ve Atmosfer Gözlem raporlarını ve radar okumalarını almaya ayarlamışlardı böyleleri teknelerini kuytulara çekmeye başladığı anda, Neville büyük bir şeyin geldiğini anlardı. Kendi kayığı epey dar ve hafifti her türlü sığlığa, kanala ve dereye kolayca kaçabilirdi. Posta teknesi limana yanaştığında, hâlâ fırtınadan endişe etmiyordu. Françoise kuzeye veya güneye dönebilir ya da Andros'a varana dek şiddetini kaybedebilirdi. Neville'in esas endişesi, Yeşil Kıyı'daki aile arazisinde dönenlere yönelikti. Vudu planı işe yaramamıştı ve Kıvrık Kuyruk Resort'u durdurmak için başka bir çare bulmak zorundaydı. Ejder Kraliçe, Christopher'ın zebanisini baştan çıkarmış, şehevi arzularını Neville'e verdiği profesyonel söze yeğ tutmuştu. Beyaz şeytana herhangi bir lanet okunmayacaktı Christopher'ın dünyevi yollardan halli gerekecekti. Bisikletini pistte bıraktığından, Rocky Town'ı yaya ve Egg'e karşı tetikte geçmesi gerekti. Yediği dayaktan hâlâ her yeri sızlıyordu ve kayık yerine gerçek bir yatakta uyumayı iyice özlemişti. Bildiği en yumuşak yatak, üç sevgilisinin en sert mizaçlısı Joyous'un evindeydi. Neville, ucunda adam gibi yatıp uyuyabilmek varsa, biraz daha dırdıra katlanabileceğine karar verdi. Joyous kütük misali uyur ve nadiren horlardı. Joyous, Victoria Creek civarında oturuyordu ve yol Neville'i, Christopher ile kadınının Bannister Point'te tuttukları yerden geçirdi. Neville birden yoldan ayrılıp kıyıya yöneldi. Rüzgar güneydoğudan esiyor, dalgalara beyaz köpükler ekliyordu. Gibson Evi'ni arkadan gören bir mercan kayalığına oturdu. Arkasındaki çalılardan hışırtılar geliyordu iki tombul kertenkele günün son ışıklarında çiftleşiyordu. Posta teknesinin yavaşlığı ve sarsıntısı Neville'i yormuş ve susatmıştı. Seçtiği zorlu yolu düşünürken gözleri kapandı, çenesi sarktı. Herkes, Yeşil Kıyı'dan vazgeçip parayı almamakla delilik ettiğini söylüyordu. Balıkçıda alay edip aptallıkla suçlamaları kanına dokunmuştu. Neville, bela çıkaran yahut arayan biri değildi iyi huyluydu. Hayatında kimseye öfkeyle yumruğu yapıştırmamış, hiçbir yerde olay çıkarmamıştı ama karşısındaki kavga, kaçabileceği türden değildi. Hem zengin olsa, şimdi yapmadığı neyi yapabilecekti. Nereye ve ayrıca niye gidecekti. Zaten akla gelebilecek en güzel yerde yaşıyordu artı, uçmaktan hiç hoşlanmazdı. Posta teknesine o yüzden binmişti denizde yedi saati, havada yirmi dakikaya tercih ederdi. Parayla alabileceği hiçbir şey gelmiyordu aklına. Yaşlı bisikletiyle, bir arabanın gidebileceği her yere zaten gidiyordu ve üstüne üstlük, benzine para vermiyordu. Yeni bir balıkçı teknesine de ihtiyacı yoktu. Elindekinin maşallahı vardı Yamaha 150 motorunun garanti süresi yıllar önce dolmuştu dolmasına ama bir gün dahi teklememişti. Elindekilerle yetinmesi, aklında bir sorun bulunduğu anlamına mı geliyordu acaba. Tekrar gözlerini açtığında, gece kıyıyı örtmüştü. Christopher'ın evinde ışıklar yanıyordu. Neville kayadan kalktı ve evin bolca bahçıvan eli değmiş bahçesine doğru usulca ilerledi. Tenteli verandadaki hoparlörlerden müzik yükseliyordu. Amerikan tarzı rock Koşturmak için doğmuşuz, yavrum. Burnuna konan bir sivrisineği kovaladı. Pencerelere baktı içerde hiçbir hareket göremedi. Evin dış duvarlarından birinin dibinde, Ejder Kraliçe'ye büyüleri için topladığı eşyayı bulduğu plastik çöp kutusu duruyordu. Ayaklarına sürünen yumuşak bir şeyle irkildi. Bir tekir yavrusu… Eğilip okşamaya kalktığında, arkasındaki karanlıktan bir erkek sesi yükseldi Kımıldama zenci. Kafanı patlatırım yoksa. Neville yavaşça doğrularak döndü. Yapma, lütfen. Üzerine doğrultulmuş tüfeğin iki koca namlusu vardı. Kimsin lan sen. Ne dolanıyorsun buralarda. Christopher'ın yüzü karanlıkta pek seçilmiyordu ya, turuncu pançosu kendi ışığını kendi yayar gibi parıldıyordu. Panço yüzünden upuzun, pelerinli ve hayaletimsi görünüyordu. Kedimi arıyo'dum, dedi Neville. Senin kedin değil o. Kus'ra bakmay'n ama benimkine benziyo'. Maalesef, tekirin ayaküstü kıvrılan palavraya destek vermeye niyeti yoktu. Neville kucağına almak için eğilir eğilmez kaçtı. Christopher güldü. Neville, adamın gözaklarını görebiliyor ama burnunu veya ağzını göremiyordu. Christopher'ın, yerel kılavuzların güneş yanığından korunmak için taktıklarına benzer bir maske taşıdığını tahmin etti. Pekala, kıyı zencisi… Adın ne bakalım. Neville Stafford. Nerelisin sen. Yaşın kaç. A'tmış dört. Yok yahu. Bir moruk için gayet sağlam görünüyorsun. Ona bi' şi' diyemem. Neville içinden, keşke atılıp tüfeği elinden kapabilecek denli genç olsaydım, dedi. Öyle yapabilse, namluları adamın alnına dayar ve yıkım makinelerini alıp Florida'ya dönmesini salık verirdi. Ama maalesef tek yapabileceği, canının bağışlanması için yakarmaktan ibaretti. İçinden bir dua okudu, ardından Christopher'dan gitmesine izin vermesini rica etti. Ha, bir dahaki doğum gününü görmek istiyorsun yani. Evet, dedi Neville. Benim memlekette, altmış beşi gördüğün gün bedava sigorta kapsamına alınırsın. Hastalandığında, neredeyse tüm masraflarını hükümet karşılar. Bu adalarda var mı öylesi. Ona bi' şi' diyemem. Hastalanmadım hiç. Christopher bir daha güldü. Aferin lan, marsık. Tüfeği bir daha doğrulttu. Tavuk gibi koşarsın sen şimdi. Neville'in kafasından bir metre yukarı ateş ederek gecede kocaman bir delik açtı. Neville ciğerleri çatlayana kadar koştu. On Yedi Tropik kasırga Françoise, Andros'ta kimseyi endişelendirmemiş gibiydi. Bir gün boyunca Grand Turk'te 24 durmuştu ve şimdi yavaştan kuzey batıya devam etmeye başlamıştı. Ulusal Fırtına Merkezi'ne bakılırsa, atmosfer şartları hortuma dönüşmesine elverişliydi. Bu duyurunun ardından çıkan TV yorumcusu, ölüm konisi teşhisi koyduğu kasırganın Bahamalar'dan Florida'ya izleyebileceği olası yolları harita üzerinde heyecanla göstermişti. Yancy televizyonu, okyanusa bakan bir lokantanın ikinci katında izliyordu. Hava raporunun ardından dikkatini önündeki kıpkırmızı karides çorbasına çevirdi. Böcek parçalarını onca soğan ve kırmızıbiber arasında yakalamak kolay değildi. Kaşığının ucuyla kurcalamaya girişti. Gece boyunca, en büyüğünü alnında gezerken uyanarak yakaladığı toplam yedi adet, erişkinlik safhasına girmiş Alman hamamböceği öldürmüştü. Kır düşmüş atkuyruğu saçlı, Amerikalı lokanta sahibi tepesine dikildi. Ne yapıyorsunuz, Beyefendi. Oyalanıyorum, dedi Yancy. Adanın en nefis çorbasıdır bu. Taze domatesle yapıyorum. Başka çaresi yoktu, bir yudum aldı. Adama başıyla onay vererek, Nefis, dedi. Herhalde. Balıkçılık nasıl buralarda. Sıcağa dayanırsanız şahanedir. Sıcağı severim. Yancy, inişe geçmek için yavaşlayan bir uçak motoru sesi duyar duymaz aceleyle fırladı, ödünç bisikletine atladı ve şiddetlenmeye başlayan rüzgarda nihayet piste vardığında, beyaz uçağı ufak terminal binasının berisinde buldu. Pilot Claspers bir yandan cep telefonuyla konuşurken bir yandan tekerlerin altına takoz sıkıştırıyordu. Yumurta kafalı korumaysa çitin dibinde dikiliyordu. Kahverengi gömleğinin koltukaltlarında ter lekeleri vardı. Yüzünün şiş tarafı, pek neşeli geçmemiş bir dişçi randevusuna işaret ediyordu. Yancy bisikleti terminalin gölgede kalan duvarına yasladı. Çok geçmeden bir taksi geldi zebani bozması oflaya puflaya ön taraftaki yolcu koltuğuna geçti. Yancy atıldı, arka kapıyı açıp arabaya daldı. Bisikletimin lastiği patladı. Kasabaya kadar sizle gelebilir miyim. Ot'rafa gitmiyo'm ben, dedi yarma. Önce seni bırakırız öyleyse. Benim adım, Andrew. Seninki ne. Yanıt şoförden geldi. Egg derler ona. Yarma çenesini ovuşturuyordu. Şoföre Kıvrık Kuyruk tarafına çekmesini söyledi. Yeşil Kıyı mı. dedi şoför. Tabelasında ö'lle yazmıyo'. Siz ner'ye Mista'. Sahildeki balık büfesine, dedi Yancy. Şoför güldü. Yemek saati zaten. Egg cebinden bir hap kutusu çıkardı, üç adet yuvarladı. Bırak yeme'i, yürü. Yancy, Florida'dan geldiğini, Bahamalar'ı pek sevdiğini ve Andros'tan bir yer, belki bir devremülk tutmayı düşündüğünü anlattı. Egg dinlemiyordu. Şantiyeye varınca Egg şoföre parasını ödedi, indi ve uçurumdan yuvarlanmışa benzeyen döküntü bir karavana girdi. Yancy herhangi bir mülkiyet ya da inşaat tabelası görmedi. Kıvrık Kuyruk burası mı. dedi şoföre. Hı-hı. Beş yıldızlı bir tatil köyü yapılacakmış diye duydum. Ö'lle. Yeni başlıyorlar herhalde. Güldü şoför. Miami di'yil bura. Yavaş gider işler. Karnın aç mı. dedi Yancy. Şoförün adı Philip'ti ve adanın kuzey ucundaki Nicholls Town'dandı. Yancy, oturdukları anda tezgahtaki kadınlarla flörte girişen adama kızartma ve bira ısmarladı. Sonrasında şoför Yancy'ye Lizard Cay'i gezdirdi. Yancy yol boyunca, bazı ailelerin pencerelerine tahta çaktıklarını gördü ya, genel havaya telaş hakim değildi. Taksi tekleyip tıksırmaya başlayınca şoför, Victoria Creek'teki feribot limanına çekti. İngiliz anahtarıyla karbüratörü döverken yağmur bastırınca, arabaya kaçtılar. Yağmurun dinmesini beklerlerken, Yancy karşılaştığı motorize tahtlı kadından bahsetti. Şoför kaş çatarak, Yancy'ye dikkatli davranmasını, bahsettiği kadının erkekleri yuttuğunu söyledi. Harbi seks cadısı yani. O ne demek. Amcalarımdan biri onla iş tuttuktan üç ay so'na öldüydü, dedi Philip. Artık yapmıy'cam diyince zeğir içirmiş amcama. Kötü kadın o uzak dur. Maymun ne ayak peki. dedi Yancy. Philip maymunun, şımarıp hır çıkarınca kovulana kadar Johnny Depp'li korsan filmlerinde oynadığını anlattı. Söylenene bakılırsa maymun, kostüm odasında oyuncuların taktığı perukların üstünde mastürbasyon yaparken yakalanmıştı. Sonra bir domino oyununda Neville Stafford adlı bir yerliye geçmişti. Adamcağız maymunla çok uğraşmıştı. Neville'in, maymunu ne demeye vuducu karıya verdiğini bilen yoktu. Ejder Kraliçe diyo'llar ona, diye ekledi Philip. Motorlu sandalyeyi nereden bulmuş. Yeni sevgilisinden. O da dayanmaz ama. Hiçbiri uzun dayanmaz. Yancy, kadının kullandığı Süper Teker'in, Nicholas Stripling'in sigorta dümeninden arta kalan mostralıklardan olduğunu düşündü. Christopher aracı Eve'den alıp Ejder Kraliçe'ye vermiş olabilirdi ya, gözü gören herhangi bir erkeğin büyücüyle gönül ilişkisi kurabileceği akla yatkın görünmediğinden, ihtimal epey zayıftı. Büyücünün sevgilisi ben yaşlarda bir beyaz Amerikalı mı. Kıkırdadı Philip. Yok yav. Tanıştın ya demin. Egg işte. Haydi oradan. Valla ö'lle. Ejder Kraliçe cadı diyorum sana. Tüm çükler te'llikede bur'da. Grunion diye birini tanıyor musun peki. Tabii. Egg'in patron işte. Evini göster bana. Niye. Meraklanmış gibiydi Philip. Çünkü… Arkadaşımdır kendisi. Ö'lle o'ssun. Hayır dersem. Yancy, emekli polis Johnny Mendez'in rozetini çıkardı. Rozette ad yazmaması yararınaydı. Şoför sakince, Bur'da tutuklayamazsın kimseyi, dedi. Dost yardımı alabileceğimi umuyordum. Neyi soruşturduğumu öğrenmek istemez misin en azından. Cık. Florida'da işlenen üç cinayet söz konusu. Philip derin bir iç çekerek, Oy oy, dedi. Yancy, adama para uzattı. Bela aramıyorum, dedi. Silahımı bile getirmedim. Hata. O adam, kötü adam. Christopher, değil mi. Egg de öyle. Dikkat etmen lazım. Dikkat göbek adım zaten. Dönüşte, Christopher'la kadınının oturduğu okyanus kıyısı evin önünden geçerken yavaşladılar. Yancy, girişe park etmiş sarı cipe baktı. Etrafta herhangi bir hareket yoktu. Motele dönünce bel çantasına zoka kutusuyla bir şişe su koydu oltasını aldı, başka bir bisiklete atladı ve Bannister Point'e yollandı. Deniz yükseldiğinden, derinlik gayet iyiydi. Havanın kapalılığına aldırmadan, burnuyla yanaklarını en kalınından beyaz güneş kremine buladı. Kocaman camlı güneş gözlüğünü takıp, üzerine bol alacalı, uzun siperlikli balıkçı kepini geçirdi. Tropik iklime uyarlanmış bu bombacı terörist kılığı sayesinde, bu mesafeden ne Eve ne de sevgilisi tarafından tanınabilirdi. Oltasını çıkardı, makul görünüşlü bir zoka seçip taktı. Arada hayalî balıkları saptamış pozlarda duraklayarak yavaşça kıyıda ilerlemeye başladı. Rüzgar sertti ama nasıl duracağını biliyordu uzaktan bakan herkes, Yancy'yi dangalak turistlerden değil, ciddi balıkçılardan zannederdi. Eve Stripling'in evi görüş alanına girer girmez, kadını gördü. Kırmızı bir kanoyu evin yan tarafındaki korunağa çekiyordu. Yancy tüm dikkati oltasındaymış pozlarında ilerlemeye devam etti. Kadın, işi bitince gözden kayboldu ve çok geçmeden bu sefer tekerlekli bir mangal irisini iterek aynı yere getirdi. Televizyonda hava raporunu izlemişti anlaşılan. Yancy oltasını kolunun altına sıkıştırıp, yeni zoka takıyor numarasına girişti. Grunion'ı görme umuduyla ağırdan alıyordu. Diz kapaklarının üstüne kadar gelen su ılıktı ve rüzgar, sinekleri uzak tutuyordu. Bir yerlerden, sörf müziğine has gitar solosu yükseliyordu. Dalgalar, sığlığın az açığındaki mercanlarda köpürüyordu Yancy, Andros'ta yapmaya kalkışacağı şeyin işe yaramayacağı hissine kapıldı. Derken kara tarafından bir çığlık duydu. Eve Stripling denize uzanan bir kaya çıkıntısının üstünde durmuş, el kol sallıyordu. Yancy'nin ilk dürtüsü kaçmaktı ya, kaçışı ağır çekim kalmaya mahkumdu. İnsanoğlunun dizleri, diz boyunu aşan suda hızla koşmak için yaratılmamıştı. Nasıl tanıdı beni yahu, diye düşündü Yancy. Derken rüzgar kesilince, kadının söylediklerini duyabildi İmdat. Tillie'yi kurtarın. İmdat. Gözlerini kısarak bakınca, kadınla kendisi arasında bir şeyin kımıldadığını gördü. Yok artık, diye homurdandı. Avuç içi kadar bir köpek yavrusu, elektriğe kapılmışçasına debelenerek Yancy'ye doğru yüzüyordu. Tipik kent miniklerindendi kalem incesi kuyruğu, ardında incecik bir iz bırakıyordu. Baraküdalar. diye cırlıyordu Eve. Yardım edin. Tamam, tamam. Köpekbalıkları. Duyduk, iyi, diye mırıldandı Yancy. Kaz adımlarıyla ilerleyip yavru köpeği yakaladı. E, ne yapacağım şimdi, diye düşündü. Hayvancığı Eve'e kadar götürmeye kalksa, onca savaş boyası ve gözlüğe rağmen kuşkusuz tanınır, akabinde orada bulunma nedeni hemen anlaşılırdı. Sağ olun, bayım. Sağ olun. diye haykırdı Eve. Yancy alçakgönüllü pozlarda el salladı. Köpeği suya bırakıp Eve'e doğru çevirdi. Haydi bakalım, anneciğe yüz şimdi. Ama yavrunun gitmeye niyeti yoktu. Döndü, Yancy'nin şortuna tutunmaya çalıştı. Yancy bir daha hayvanı yollamayı denedi. Sonuç değişmedi. Küçük Tillie'nin yüzecek takati kalmamıştı. Çare yoktu. Ne köpekçiği boğulmaya terk edebilir ne de karaya dönüp kimliğini ortaya çıkarma riskini alabilirdi. Döndü ve bir elinde olta, diğerinde Tillie, aksi yönde, sığlıklara ilerlemeye başladı. Hey. diye bağırdı Eve. Nereye. Hey. Rüzgar bir daha bastırınca, kadının sesi yitip gitti. Yancy dönüp baktığında, turuncu pançosuyla liman şamandırası misali parlayan Christopher'ın Eve'in yanına geldiğini gördü. İkili, Yancy'ye paralel kalmaya gayret ederek kayalıklardan geliyorlardı şimdi. Yetişmeleri zor değildi çünkü Yancy artık beline kadar sudaydı. Balıkçı botları deniz kabuklarını çıtırdatıyordu. Birden altında bir kum bulutu yükseldi ve ufak bir vatoz hızla derinlere kaçtı. Grunion kumsalın başladığı yere erişir erişmez Eve'den ayrılıp koşmaya başladı. Pançosu, fırtınada fermuarı açık kalmış çadır misali savruluyordu. Yancy başına geleceği hemen kavradı. Christopher doksan derecelik bir dönüşle suya girdi ve Yancy'nin yolunu kesecek hızla ilerlemeye başladı. Yancy'nin iki kaçış yolu da sorunluydu Aksi yöne dönmesi, Eve'in evine ilerlemesi demekti. Diğer istikametse açık denizdi. İşin komikliğinin de farkındaydı Ufak köpekleri hiç mi hiç sevmezdi. Bir diğer konuysa, evcil hayvan kaçırmanın Bahamalar'da ağır suç sayılıp sayılmadığı sorusuydu. Yancy yerinde kalmayı seçti. Köpeği bel çantasına tıkıştırdı ve oltasını savurma pozisyonunda tutarak, yakalaşan Grunion'a ağdalı İrlanda aksanıyla bağırdı Yaklaşma len, dümbelek. Ardından oltayı art arda ve hızla fırlatıp çekmeye başladı. Uzaktan bakanın aklına, babasının en sevdiği film olan Bizi Ayıran Nehir'deki balık tutma sahnesi gelirdi. Tabii Yancy'nin buradaki hedefi alabalık değildi. Grunion küfrederek geriledi. Sonraki hamle tıraşsız yanağa denk geldi bir sonrakiyse adamın gözünü sıyırıp geçti. Yancy'yi tanımamış görünen Grunion, korunma derdine düşmüştü artık. Arı saldırısına uğramışçasına, koluyla yüzünü kapamaya çabalıyordu. Yancy kolun bitimindeki bilekte, daha önce Big Pine'da saldıran adamın bileğinde gördüğü saat irisini gördü. Nick Stripling'in bileğindeki izin sahibi aynı saatti emindi artık. Çağır itini gelsin. diye bağırdı. Ne. Aynen öyle, angut. Çağır len itini. Oltayı sallamaya ara vermeden, dönenlerden habersiz köpekçiği sol eliyle bel çantasından çıkarıp suya bırakarak Grunion'a doğru iteledi. Eve, yüz metre kadar ötelerinde telaşla kıyıyı arşınlıyordu. Tillie, gel. buyurdu Grunion. Yavru köpek telaşla daireler çiziyordu şimdi. Tillie. Buraya. Gel kızım. Yazık valla, diye düşündü Yancy. Olta savurmayı bıraktı ve kamışın ucuyla hayvanı dürtükledi. Islık çal len, dingildek. Grunion ıslık çalınca Tillie'nin minik kulakları dikildi. El çırp. dedi Yancy. Beriki el çırpmak yerine bir kez daha ıslık çaldı. Yavru köpek bu sefer sese döndü ve zikzaklar çizerek yüzmeye başladı. Aferin kızıma. diye seslendi Grunion. Birkaç dakika sonra Tillie kucağındaydı. Yancy, Grunion'ın iki kaşının arasını nişanlayarak olta sallamaya tekrar başladı. Adam eğile kalka, Eve'in beklediği kumluğa ulaştı. Yancy rüzgar hızını dikkate almadan pançoyu yakalamaya kalkınca, zoka Grunion'ın kulağına isabet etti. Köpeği Eve'e veren Christopher, kanayan kulağını tutarak eve koşturdu. Eve adamın peşinden, kıymetli prensesini kaçırmaya kalkan alçağa bakarak gitti. Yancy misinayı sararak kuzeye ilerledi. Dedektiflik kariyerini diriltmesini umduğu cinayet soruşturması, kör talih ve planlama eksikliği yüzünden tepe üstü çakılacak gibi görünüyordu. İntikam peşindeki Grunion'ın, yanında muhtemelen Yancy'nin evinden yürüttüğü çifteyle direksiyonunda oturduğu sarı cipin sahil yolunda belirmesini bekliyordu. Açık hedef konumundaydı. Olta, ne denli maharetle kullanılırsa kullanılsın, çifte karşısında işe yaramazdı. Ama gelmedi Grunion. Hiçbir müdahaleye uğramadan karaya dönebildiğine göre, Eve de polisi aramaya kalkmamıştı. Serpiştirmeye başlayan yağmur altında Rocky Town'a doğru pedal basarken, çiftin, balıkların kaçmasına sinirlenen ruh hastası bir balıkçı olduğuna karar verdikleri sonucuna vardı. Motele varmasına az kala kopan gök gürültüsüyle birlikte, yol kenarındaki terk edilmiş bir evin yanındaki önü ve arkası açık, tavanı beton garaja sığınmayı seçti. Zemindeki bira şişesi kırıkları bisikletinin lastiklerini tehdit ediyordu ama en azından yağmurdan kurtulacaktı ve ötesi, yıldırımlı tropik fırtınaların tehlikesini çocukluğunda öğrenmişti. Babasıyla kamp yaptıkları bir gün, dallarına akbabalar tünemiş yaşlı bir çama yıldırımın düşüşünü, ağacın kıvılcımlar saçarak yarılışını bizzat görmüştü. Gökyüzü hızla karardı ve sağanak indi. Önünden birkaç dakikada bir arabalar geçiyor, birikintilerde yavaşlıyor ve devam ediyorlardı. Ama hiçbiri sarı cip değildi. Yancy oltasını duvara dayadı ve bisikletinin üstünde, ne yapacağını düşünmeye başladı. Makul seçenek, Keys'e geri dönüp cinayet davasını eski usul, adli tıbbından tanığına araştırarak kurmaktı. Andros'ta kalmak, Eve ile Grunion'ı ürkütme riskine girmekti ki o zaman soruşturma, kurtarılamayacak ölçüde batağa saplanabilirdi. Sağanak iyice şiddetlenmişti ve Yancy artık dışarda, arada çakan şimşekler haricinde hiçbir şey göremiyordu. Kirişlerden damlaların indiğini görünce, ayağıyla cam kırıklarını temizleyerek yer değiştirdi. Evin içinden gelen mutsuz ciyaklama ve pıtırtıları farelerin çıkardığını tahmin etti. Baharatlı tütün dumanının kokusu burnuna eriştiğinde dikleşti. Çürümüş kapıdan kafayı uzatınca, hiç beklemediği bir sığınak ortağıyla karşılaştı Büyücü kadının maymunu, sırılsıklam ve alt bezsiz, bir köşeye sinmiş, minik parmaklarıyla tuttuğu bir lületaşından oyma pipoyu tüttürüyordu. Piponun deseni, eski kadırgaların önlerindeki göğüsleri meydanda şehvetli melek figürlerindendi. Taksicinin anlattıkları doğruysa –maymun sahiden Karayip Korsanları filmlerinde oynamışsa– hayvancağızın şöhret merdiveninden tepetaklak düştüğü kesindi. Yancy ufaklığın, attığı çimdiği hatırlamayacağını umdu. Pipoyu emercesine tüttüren maymunun yüzünde hiçbir ifade yoktu. Derken gök gürledi ve hayvan –ya da belki Yancy'nin yüzünü gördüğü için– kahverengi lekelerle kaplı dişlerini göstererek çığlığı bastı. Sakin ol, koçum, dedi Yancy. Maymun pipoyu fırlattığı gibi Yancy'ye saldırdı çıplak bacaklarını, bileklerini tırmalamaya başladı. Yancy, bisiklet yüksekliğinin avantajıyla, yürüyüş botlarının ucunu nihayet hayvanın çenesine isabet ettirip, onu geri, kırık pencereden dışarı tepetaklak savurana kadar tekmeleriyle kendini savunmaya çalıştı. Bacaklarından kanlar süzülürken pedallara yüklenip yola çıktı. Sağanak yüzünden göz gözü görmediğinden, bitmek tükenmek bilmez yol çukurlarından kaçamadı ve nihayet motele vardığında alt dudağını tümden dişlemişti. Alelacele içeri daldıktan sonra Celia'nın yıllar önce doğum gününde hediye ettiği oltayı terk edilmiş evde bıraktığını fark etti. Omuzlar çökük, bataklığa dönüşmüş çimden odasına doğru ilerlerken kapının aralık olduğunu fark ederek durakladı. Bir süre yağmur altında öylece dikildi. Grunion bizzat mı geldi yoksa işi Egg'e mi havale etti. Yanıtı çarçabuk verdi Ne fark edecek. Kenara dizili bambu meşalelerden birini kaptı ve var gücüyle savurarak içeri daldı. Bambu kırılana kadar, iki başucu lambasıyla dekorasyon amaçlı bir manzara resmini parçaladı. Derken Doktor Rosa Campesino, iç çamaşırları ve endişeli bakışlarıyla banyodan çıktı. Ne yapıyorsun yahu. Ha… Şey, başkasısın sandım. Sürpriz yapacaktım… Kırmızı orospu ruju bile getirdim yanımda. Harika görünüyorsun. Son uçağa yetiştim. Mum yakalım, dur. Kasırgadan önceki son uçağa. Ne. Çıkarsana üstünü. Her yeri sırılsıklam ettin. 24 Turks&Caicos Adaları'nı oluşturan Turk adalarının en büyüğü. Adaların adı, fes veya kavuğu andıran biçimi nedeniyle Türk Başlığı/Kepi/Şapkası Kaktüsü adıyla bilinen Melocactus intortus'tan gelmektedir. (ç.n.) On Sekiz Yatırım fonu alıyor musun. Ford Lipscomb kafasını kaldırmadan sormuştu. Yok, dedi Evan Shook. Lipscomb'un çeki yazışını eşit ölçüde coşku ve inanamazlıkla seyrediyordu. Elli bin yeter mi diyorsun. İyi niyet işareti sayalım daha birkaç pürüz var çünkü. Elli yeter. Yeter ne, harikuladeydi. Avukatının adını bir daha söyle bakayım... Üçüncü taraf hesabı. Evan Shook tekrar söyledi. Güney Miami'de kendisi. Tüm emlak işime o bakar. Yatırım fonlarından uzak dur, arkadaşım. Güzel günler geride kaldı, dedi Lipscomb. Kaymağını yedim ve son anda sıyrılmayı başardım ben. Jayne nereye gitti. Üst katta. Manzara seyrediyor. Olay altında şimdi. Glenn Beck'i25 dinliyor musun. Herifin birkaç tahtası eksik belki ama altın meselesinde
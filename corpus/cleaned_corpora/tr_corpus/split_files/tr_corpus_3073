ki başka. Bu benim kaçış filmim. Yeri büyük. Filmin en güzel sözlerinden bir tanesiyle de bitiriyorum böylece. “Günaydın. Ve olurda sizi bir daha göremeyecek olursam, iyi günler, iyi akşamlar ve iyi geceler…” Rengim Özokutgen 21302555 ME Ege Pürtük Memleket Aşkı Âşık olma duygusu her birimiz için farklılık gösteren bir soyutluk olarak tanımlanabilir. Her birimizin hayatta farklı amaçları, farklı hisleri vardır ve bu farklılıktır belki de insanların hayattan bu kadar keyif almasını sağlayan. Kimimiz sevdiği insana duyar aşkını, kimimiz ailesiyle birlikte olmasına, kimimiz işine âşıktır, kimimiz okuluna âşıktır. Bahsedilmesi gereken bir aşk daha vardır ki o da insanın şehrine, ait olduğu yere duyduğu aşktır. Günlük hayatımızda böyle insanlara birçok kez rastlamış olabilirsiniz. Vedat Türkali’nin eserini okurken de bende uyanan en önemli duygu memleketime duyduğum aşk oldu. Hayatımın her zamanında her insanın ait olduğu bir yer olduğunu düşünmüşümdür. Her ne kadar dünyanın her yerini çeşitli sebepler nedeniyle gezmek zorunda olan insanlar olsa da her birimizin sonunda dönüp dolaşıp geri geleceğimiz ait olduğumuz bir şehrimiz, bir evimiz vardır. Her ne kadar bazı insanlar yaşadıkları yerden hoşlanmadıklarını da belirtseler de çok eminim ki memleketinin, ait olduğun yerin önemi oradan uzaklaştığımız zaman aklımıza düşer. Yani demek istediğim şu ki dünyanın en sevgisiz, duygusuz insanının bile içinde memleket aşkı vardır. Belki bizim beslediğimiz kadar büyük bir aşk olmayabilir ama o insanların farkında olmadıkları memleket aşkından bir parça da olsa kalbinin derinliklerinde yatmaktadır. Bu noktada aklımıza takılan çok önemli bir soru olduğunu düşünüyorum ki o da bizi bu kadar kendine bağlayan şehrimizin ne gibi bir özelliği olduğuydu. Âşık olduğumuz insanı birini hayal edelim örneğin. Onda kendimize yakın hissettiğimiz pek çok özellik vardır. Ancak onunla olan birlikteliğimizde zaman faktörü devreye girdiğinde bu özellikler bir süre sonra sizin çok farklı hissetmenize neden olmaz yani rutine dönen her şey normaldir. Bu yüzden şehrimize olan aşkımızın farkında olmayız. Fakat oradan uzaklaştığımız zaman fark ederiz ki meğer ne kadar oraya aitmişiz. Tıpkı sevgilimizden ayrıldıktan sonra kıymetini anlamamız gibi. Şehrimizin bizi kendine aşık eden en önemli özelliklerden birisi de yaşanmışlıklarımızdır. Evimizin önünde çocukken oynadığımız oyunlar; ilk kez bacağımızın, kolumuzun kırıldığı park, bahçesinde top oynadığımız ilkokul bize yaşanmışlıklarımız hatırlatır. İyi veya kötü anılarımızı gözümüzde canlandırır. Bu yaşanmışlıklar ait olduğumuz mahalleye, sokağa, şehre olan bağlılığımızı sağlayan önemli özelliklerden sadece birisidir. Bizi kendine aşık eden memleketimizin bir diğer önemli özelliği de sevdiklerimizdir. Hedeflerimizin değişmesiyle hayatta hepimiz farklı alanlara, farklı yerlere dağılırız ve o ana kadar birlikte hayatı paylaştığımız sevdiklerimizin dönüp dolaşıp tekrar birlikte oldukları yer aşık olduğumuz şehrimizdir. Ait olduğum yerden farklı bir şehirde öğrenim gören biri olarak bunun öneminin farkındayım. Her daim lise yıllarımdaki arkadaşlarımla görüşür ve memleketimizde buluşmanın planlarını yaparız. Nihayetinde buluşma gerçekleşir ve biz yine memleketimizde, çocukluğumuzda gezip dolaştığımız mahallelerde, lokantalarda oluruz. Şimdi size sormak istiyorum, insana bu imkânları sağlayan, bunları yaşatan, onu sevdikleriyle buluşturan memleketine bir aşk duymamak mümkün olabilir mi? Bana hak verdiğinizi şimdiden duyar gibiyim. Çünkü bu hatıralarımızı, yaşanmışlıklarımızı unutmamızın, aklımızdan silmenin bir yolu yoktur. Bu güzel anılar biz kaç yaşına gelirsek, nerede olursak olalım bizimle beraber geliyor olacaktır ve biz ne zaman memleketimize gitsek önünden geçtiğimiz mahallemiz, evimiz, sokağımız bize yaşadıklarımı fısıldayacaktır. Hayatta pek çok aşk tanımlayabiliriz. Farkında olduğumuz veya olmadığımız bir aşktır memleketimize duyduğumuz aşk. Sizi bilemem ama benim hatıralarım, sevdiklerim, yaşanmışlıklarımın çoğu memleketimin sokaklarında, mahallelerinde geçti ve ne zaman olursa olsun oradan kopamayacağım ve ona olan aşkım da sonuna kadar sürmeye devam edecek. Onur Sönmez DERSİMİZ İNSANLIK Bilen bilir 19. yüzyılın sonları tarihin karanlık sayfası olarak kabul edilir. Özellikle cumhuriyet, laiklik, eşitlik anlayışının yeni yeni yayılmaya başlamasıyla beraber entrikalar, başkaldırılar, olaylar hiç eksik olmamış insan hayatından. Bunun en yoğun yaşandığı yerlerden biri kuşkusuz Fransa. Her ne kadar bunun sebebi milliyetçilik olarak görülse de milliyetçiliğin şovenizm altında boyut değiştirmiş halidir aslında. İşte bu ortam içerisinde bulunduğu döneme damga vurmuş, düşüncelerini tüm kararlılığıyla yansıtabilmiş ender yazarlardan biridir Emile Zola. Özellikle üzerinde incelemelerde bulunacağım Suçlusun! adlı açık mektup dönemin en önemli siyasi metni olarak kabul edilir. Eserde daha sonradan Hitler Almanyasında doruk noktasına ulaşacak Yahudi ırkçılığının belki de ilk ve en şiddetli örneklerinden biri gözler önüne serilmiş. Suçlusun! eserinin temelini oluşturan olaylar zinciri basit bir mektupla başlar temeli dayanağı olmayan bir mektup. O dönemde gündemi meşgul eden Fransa-Almanya gerilimi farklı bir boyut almış, ortaya çıkan bu mektupla Fransız askeri düzeni hakkında detaylı bilgiler içeren casusluk raporu tüm ülkede yankı bulmuştur. Hiçbir kanıt olmadan olayın suçlusu ülkenin başarılı subaylarından Yahudi kökenli Alfred Dreyfus ilan edilmiştir. Burada Yahudi kökenini vurgulamamın sebebi bu sürecin kişisel bir saldırı değil daha çok toplumsal, ırka yönelik bir saldırı olduğunu göstermektir. İşte burada Emile Zola’nın sık sık söz ettiği Albay Du Paty de Clam her ne kadar baş sorumlu olsa da asıl sorumlular sözde siyaseçti kurgucular ve gözünün önünde olanları göremeyen halk olmuştur. Belki günümüzün de en büyük sorunu bu değil mi? Baştakileroynuyor, bizler izliyoruz. Oh ne güzel senaryo!.. Tabii ki olayın ana karakterlerinden daha fazla bahsetmeliyiz ki aslında belli bir kitleyi temsil eden bu zihniyeti daha iyi anlayabilelim. Her suçta olduğu gibi bir kurbanımız var tabii, sesini çıkarmaya çalışsa da başarılı olamayan, düştüğü bataklıktan kurtulamayan birisi: Alfred Dreyfus. Ama asıl konuşulması gerekenler göz önünde olanlar değil de oyunu perde arkasından yönetenler. Esterhazy bunlardan en önemlisi, olayın tetikçisi, asıl yargılanması gereken kişi. Az önce de bahsettiğim Albay Du Paty de Clam var birde. Türlü türlü oyunlarla olayı örtbas ediyor ve Emile tarafından eleştiri oklarının asıl hedefi haline geliyor. Mevkii sebebiyle Esterhazy ve Albay Du Paty de Clam birer piyon olarak görülebilir çünkü asıl suç suçluyu yargılamayanda. O yüzden asıl üzerinde durmak istediğim Georges Pickuart ve Savaş Kurulu. Pickuart yargılama süreci başladıktan sonra olayın aslını öğrenen, Dreyfus’un suçsuzluğunu kanıtlamaya çalışan bir subayımız. “Bir yahudi şeytan adasında kalmış,kalmamış bundan sana ne?” Savaş kurulunun bu tutumu belki de tüm olayların özeti niteliğinde. Irkçılık, canilik ya da aşırı milliyetçilik, hiçbir kavram açıklayamaz bu tutumu.Yoksa insalık ölmüş de bizim mi haberimiz yok !.. Biraz da vatan haini ilan edilen hatta zehirlenerek katledilmesine sebep olan açık mektubun sahibinden bahsedelim. “Benim görevim konuşmak, suç ortağı olmak istemiyorum. Yoksa gecelerim orada, işkencelerin en korkuncu içinde, işlemediği bir suçun cezasını çekmekte olan suçsuzun hayaletiyle dolup taşacak.”* Emile Zola burada olanlara göz yuman herkesin suç ortağı olacağını ve sessiz kalırsa en büyük işkenceyi kendisinin göreceğinden bahsetmiş. Birçok insana ders niteliğinde olmuş yazısının belki de en tüyler ürpertici bölümü burası. Kendi hayatını tehlikeye atmış “Yahudilere ölüm!” sloganının yanına “Emileye ölüm!” sloganını da eklemiştir ama en azından hayaletlerden, karanlıklar arkasındaki gölgelerden kurtulmuş; huzurlu gecelere yelken açmıştır. İşte tüm bu çabaları toplumsal bilincin oluşmasına, kısa sürede olayın perde arkasının ortaya çıkmasına sebep olmuştur ve 1899 yılında Dreyfus ulusal mahkeme önünde suçsuz ilan edilmiştir. Ama ne yazıkki ordunun onuru ve çıkarı uğruna asıl suçlular sorgulanmamış, yüzlerce Yahudi’nin ölmesine sebep olan bu akımın sorumluları cezalandırılmamıştır. Davasında ısrar etmesinin sebebini de ilerideki gerçek cinayetlerin, Fransa’yı hasta eden tüyler ürpertici adaletsizliğin çıkacağı yumurtanın kaynağını bu olaya dayandırarak açıklamıştır. Nitekim her ne kadar Fransa’daki düzeni eleştirse de ölümünden, katledilmesinden sonra olacaklara o dönemden ışık tutmuştur aslında. Tüm dünyada yayılan Yahudi ırkçılığı o dönemden sonra giderek artmış Nazi Almanyasında doruk noktasına ulaşmıştır. Hazır Hitler Almanyasından bahsetmişken sözlerimi o dönemi çok iyi yansıtan bir filmin repliğiyle tamamlamak istedim. “Daha fazla insanı kurtarabilirdim. Bu araba. Satsam, Goeth bu arabayı alırdı. Arabayı neden satmadım ki? On kişi ederdi. On kişi. On kişi daha. Bu iğne, iki kişi. Bu altın, iki kişi. Buna karşılık bana iki kişi verirdi. En azından bir. Bana bir kişi verirdi, bir kişi daha .Bir insan daha. Bir insan, Stern. Bunun için… Daha fazlasını kurtarabilirdim. Kurtarmadım! Kurtarmadım!” Evet tahmin edilebileceği gibi Alman Oskar Schindler’den başkası değil bu sözlerin sahibi. Haksızlığa göz yummak, bir insan hayatını tehlikeye atmak bu kadar kolay mı? Tarihi göz önünde bulundurduğumuz zaman o kadar zor değilmiş demek ki. Kendi çıkarımız uğruna başkalarına zarar verebilirmişiz, bir insanı öldürmenin, suçlamanın haklı sebepleri olabilirmiş. Evet evet biz insanlar dünyanın en acımasız varlıklarıyız her ne kadar üç beş altın yürekli insan çıksa bile. Kaynakça *Cümle kitaptan doğrudan alıntıdır. Merve Türkdeniz Bir Kaçış Döngüsü Kimi zaman keyfimiz yerine geldiğinde "Oh be dünya varmış!" desek de aslında hiç samimi değildir bu söylem. Nitekim hepimiz bu dünyaya mahkumuzdur; ne dışarıdan bir ziyaretçiyi kolay kolay kabul eder bu gezegen ne de bizi rahat bırakır isteyince çekip gidebilmemiz için. Yer çekiminden midir bilinmez lâkin seyirci kalamayız içinde hapsolduğumuz gezegenin aksiyonlarına. Bir girdap gibi içine çeker sakinlerini ve sakin olamayanlarını. Hele ki bir insan topluluğu gördü mü merak dolu adımlarla onların yanına giderken ansızın ışınlanıveririz zaman zaman olay örgüsünün tam ortasına. Figüranı bile olmadığımız bir senaryonun başrol oyuncusunun kostümlerini üzerimizde görmemiz an meselesidir sürprizlerle dolu hayatta. Hayat bazen şaşırtmanın sınırlarını öylesine zorlar ki kaçacak delik bulamayız. Hayatımızın felaketi olduğunu sandığımız olaylardan kaçıp da sakin bir koya sığınmaya çalışırken o koyda hayatımızın tsunamisi ile karşılaşmak kulaklara çok uzak bir ihtimal gibi gelse de maalesef hayatın içindendir. Adını bile okuyucudan saklayan gizemli müfettişimizin hayatını yoluna koyma umuduyla gittiği adada her anının gitgide hayalindekinden millerce uzaklaşması gibi. Harun Candan'ın Yağmur Dinecek Kimse Bilmeyecek adlı kitabında kısacık bir zamanda insanın ne kadar da zıt ve çalkantılı duygular tadabileceği derin bir kazanda adeta fokur fokur kaynatılarak satırlara servis edilmiştir. Hepimizin hayatında o kazandan bir kepçe yok mudur zaten? Bağlandığımızı zannedip yanımızdaki kişiyle en doruktaki duyguları paylaşırken onu hep bu güzel hatıralarla ve kendimizle aynı fotoğraf karesinde düşleriz. Lâkin riyakardır çoğu zaman bu duygular; yanımızdaki sevgi dolu insanın ne zaman karşımızdaki düşman saflarında yer alıp bizi hedef alacağı muammadır. Ölümcül yaralar almamak adına gözümüzü dört açıp nöbet tutmak gerekir kalbimizin zayıf anlarında. Fakat müfettiş gibi o esaslı hata yapılır her seferinde: Karşımızdakinin kim olduğunu bile tam bilmiyorken sorgusuz sualsiz hayatımıza almak... İnsanız hepimiz, irili ufaklı hatalar yaparız ki doğruları bulalım. Bu bulmaca safhası kimi zaman orta zorlukta iken sınırlarımızı aştığını düşünüp ısrarla bir sonraki sayfayı çevirdiğimizde hakikî zorlukta bir bulmaca ile karşı karşıya gelince fark ederiz ki bebek oyuncağıdır geride bıraktığımız. Fakat hayatta sayfaları geriye doğru çevirmek çok büyük maharet ister. Prangalanıp kalır insanoğlu sığınak sandığı işkence odasına. Ne bir adım ileriye ne de geriye gitmek mümkündür artık, ta ki şansı yaver gidene dek. Kapalı bir kutu olan Merve Türkdeniz müfettişimiz de hayat arkadaşından vazgeçip hayatının asıl aşkı olduğunu sandığı Aslı’nın karanlık bir kişilik olduğunu fark edince yaşananlardan paçasını kurtarabilmesi adeta bir çileye dönüşmüştür. Sanki dönme dolabın turundaki en üst noktaya çıktığında mekanizma bozulup da o anda eğlence ve haz duygusunun yerini tamemen korkuya bırakması gibi. Fakat her benmerkezci kişi gibi müfettiş de olayları çözümleyip herkesin başını yastığa rahatlıkla koymasını sağlamak yerine her şeyi arkasında bırakıp çok değil daha birkaç gün önce kaçtığı hayatına geri dönmek için can atmıştır. Ne eşini bırakıp adaya kaçışında ne de adayı bırakıp şehre kaçışında her şeyi umarsızca arkasında bırakabilmesi bir nevî şanslılık göstergesidir. Dünya fanusuna hapsolmuş ve her nefes alışverişinde atmosferden daha da tiksinen sayısız insan varken daima kaçamak yaşayabilen bencil insanların hayatı hep parmakla gösterilir. Lâkin bu kaçamakların perde arkasında sanılanın aksine tatmin olmuş ruhlar değil, korkak ve buz tutmuş kalpler yer alır. Zira kolay değildir hayatı bir maraton koşusu gibi yaşamak; günün sonunda huzurlu bir kucak ister insanoğlu. Hem kaçtıkça ulaşılan tek yer yeni bir başlangıç çizgisidir bitişi görünmeyen. Neden mi? Çünkü kaçan kovalanır... Zeynep ElmalıdağKonuşmanın İmkansızlığı Üzerine Bir Diyalog Hemen hemen her gün en basit yolla nasıl iletişim kuruyoruz? Konuşarak… Peki nedir konuşmak? Konuşmak belirli bir dili kullanarak kurulan sesli iletişim şeklidir. Her gün fark etmeden, defalarca kelimeyi yan yana getirerek cümleler kuruyoruz ve bu alışılmış içgüdüye sahip varlıklar olarak aslında konuşmanın temelleri hakkında pek de fazla ﬁkrimiz yok. Konuşmak bir iletişim kurma biçimi evet, ama sadece bundan ibaret de değil. Bir günde kaç insanla konuştuğunuzu düşünün, neler dediğinizi, hangileriyle düşünerek konuştuğunuzu… Konuşurken unuttuğumuz o kadar çok şey var ki, empatiye önem veren ve empati kurduğumuzu iddia eden bir toplum olarak, aslında kendimizle çelişen davranışlarda bulunuyoruz. Bazen sadece karşımızdakine ﬁkrimizi empoze etmek, insanları ikna etmek uğruna konuşuyoruz. Ama aslında ‘empati’ kurma dediğimiz kavram tam olarak burada devreye giriyor. Halbuki bazen sadece karşımızdakini dinlemek, kendimizi onun yerine koymak ve onu anlayışla karşılamamız gerekiyor. Oysa toplum olarak hep kendi düşüncemizin doğru olduğu kanısındayız, ama bu o kadar yanlış ki. Elbette iki insan birbirini asla tam olarak anlayamaz. Karşımızdaki insan bize bir şey anlattığında ‘Seni anlıyorum.’ desek de onu tam olarak anlamadığımızı biz de biliyoruz. Bunun sebebi ise bilindiği gibi insanlar arasındaki farklılıklar. Kimse kimseyle aynı değil ya da aynı düşünmüyor. Bunun yanı sıra kendimizi en yakın hissettiğimiz insanlar bizi en iyi anlayanlar değil midir? Benzerliklerimizin çok olduğu kişilerle iletişim kurmakta daha rahatızdır, farklılıklar ise bize hep uzak gelir. İnsanlardaki konuşma içgüdüsü gerçekten konuşabildikleri anlamına gelmez. Ya da çok konuşmak her söylediğimizin bir anlamı olduğunu ifade etmez. İnsanların günümüzde zorluk çektiği şey, konuşmanın dinlemeyi de içerdiğini kavrayamamaları. Doğru konuşmak bir yetenek olduğu gibi dinlemeyi de içinde barındırmalıdır. Konuşma eylemini gerçekleştirirken eğer karşılıklı konuştuğun kişiyi dinleyerek ondan bir şeyler almazsan aynı şekilde sen de konuşmanla ona bir şeyler katamazsın. Hayatımıza girip çıkan insanları düşündüğümüzde, hepsinin bize kattığı ve katamadığı şeyler vardır. Bunların hepsinin temeli konuştuğumuz konular ve paylaştıklarımızdır. Ama eğer sırf karşımızdakinden bir konuda onay almak, ona Zeynep Elmalıdağkendimizi kabul ettirmek veya konuşmada baskın taraf olmak adına iletişim kurarsak bu ne bize ne de iletişim içinde olduğumuz kişiye yarar sağlar. İnsanların günlük konuşmalarını ele alıcak olursak. Hayatın aceleciliğinin insanların konuşmalarına da yansıdığını görebiliriz. Konuşmalarımız artık hep bir acelecilik içinde ve sonuç odaklı. En son ne zaman gerçekten karşınızdaki insanın gününün nasıl geçtiğini önemseyerek bunu ona sordunuz? Aslında her gün sadece nezaketten insanlara sorular sormuyor muyuz? Bunun asıl sebebi ise konuşma ve dinleme eksikliği yaşadığımız bu insanları hayatımızın içinde tutma çabamız. Yani sosyal yaşamımızda sahte de olsa yalnız kalmamak için yanımızda insanları tutuyoruz. İşin ilginç yani bunun sahte değil sahici bir arkadaşlık olduğunu düşünmemiz. Çünkü günümüzdeki arkadaşlık kavramı konuşma ve dinleme yetimizin eksikliği sayesinde farklı bir hal aldı. Yani bütün bunlarla asıl anlatmak istediğim şu, günümüzde herkes hayatını hızla yaşıyor. Kimsenin kimseye ayırıcak vakti yok ayırdığında da sadece ben odaklı düşünüp öyle düşünüyor. Konuşmak bazen rahatlamak bazen iç dökmek olduğundan konuşma eyleminde bulunan iki tarafında konuşurken aynı zamanda birbirlerini dinlemesi de gerekiyor. Dinlemek bazen yetmiyor da empati kurmak da bazen devreye girmek durumunda kalabiliyor. Eğer insanlar birbirleriyle iletişim kurarken baskın taraf olmaya, kendilerini karşı tarafa kabul ettirmeye çalışmazlarsa hem doğru etkileşimi sağlayabilirler hem de daha etkin bir iletişim kurmuş olurlar. Sonuç olarak doğru konuşmak için gerekli olan şeyler aslında çok basit dinlemek ve empati kurmak. KAYNAKÇA ‘’Konuşmanın İmkânsızlığı Üzerine Bir Diyalog’’, Osman Çakmakçı, Babil Yayıncılık, 2015.Fotoğraf: https://secure.static.tumblr.com/bb36c0f44ea1a9cb359e8c0cd1531743/pfus4n5/nDEn2m6kg/tumblr_static_artofcom-white.png Ecenur DedeÇaresiz Olmak Sizce Tesadüf Mü ? Bir insan olarak bana hayatında hangi duyguyu ya da hissi hiç yaşamak istemezdin diye sorsalar buna çaresizlik diye cevap verirdim herhalde.Hayatımda hiç bu kadar nefret ettiğim, hiç bu kadar hiçlik duygusunu hissettiğim bir duygu daha hatırlamıyorum ben.Üzgün olduğunuzda ya da sinirli hissettiğinizde bu duyguları bir şekilde aşabiliyorsunuz fakat çaresizlik hissi öyle bir şey ki, insanın elini kolunu bağlayıp sizi olduğunuz yere kilitliyor.Bir hasta yakınının, hastanın 1 hafta içinde öleceğini öğrenmesi gibi mesela .Bu durumda ne yardım eli isteyeceğiniz birileri oluyor ne de o çok sevdiğiniz biri için yapacak bir şey.O yüzden hayatta en sevmediğim hislerden biri bu herhalde.Stefan Zweig’ı hemen hemen hepinizin duyduğunu düşünüyorum.Adam o kadar kısa cümlelerle söylemek istediklerini o kadar iyi aktarıyor ki hayran olmamak elde değil açıkçası .Bir Kadının Yaşamından Yirmi Dört Saat kitabında da çaresizliğin insanları ne gibi çıkmazlara sürükleyebileceğini çok başarılı bir şekilde biz okuyuculara aktardığını düşünüyorum .Kitapta Mrs C. eşini kaybettikten sonra büyük bir boşluğa düşüyor ve ne yapacağını bilmez halde, çaresizliğin vermiş olduğu hiçlik içerisinde yaşamını sürdürürken, yolu bir o kadar çaresiz 24 yaşında genç bir adamla kesişiyor.Bu genç adam hatrı sayılır bir diplomatken, önce at yarışlarıyla başlayan kazanma isteği daha sonra kumarda her şeyini kaybetmesiyle son buluyor.Kadın kocasının ölümüyle, genç adamda kumarda her şeyini kaybediyor ve ikisi de hayatlarında çıkmaz bir yola giriyor.Birinin çaresizliğinin nedeni, sevdiği bir insanı artık bir daha göremeyeceği, onunla bir şeyler konuşamayıp, bir şeyler paylaşamayacak olmanın verdiği boşluk hissi iken, genç adamın sebebi ise uğruna yıllarını, emeklerini verdiği alanda ilerlerken kumar gibi dünyevi bir zevkin büyüsüne kapılıp ,her şeyini bir gecede kaybetmenin vermiş olduğu bir hiçlik yaşaması.Evet, bir şekilde hayat bununla da yaşamayı öğretiyor bize fakat o an yaşadığımız ruhsal çöküş, artık hayatta hiçbir vasfının olmadığı, elinden hiçbir şeyin gelmediği hissinin, bir ömre bedel olduğunu düşünüyorum açıkçası.Ama bir yandan da hayatta vermiş olduğumuz sınavın elbette zor kısımlarının da olduğunu ve eğer daha önce konu ile ilgili tecrübe edindiysek bu kısmı bir şekilde aşabileceğimizi de düşünüyorum ben.Hayatta yaşadığımız, tecrübe edindiğimiz her şeyin bir sebebi var ve kötü olaylardan her birinden çıkarabileceğimiz derslerde var.Kitaptaki kadın için evet, belki bu biraz daha zor çünkü ölüm gibi hayatta belkide en çaresiz kaldığımız durum ile karşı karşıya fakat bu durumdan sonra da dünyevi zevklerin, uğraşların ya da o gün canımızı sıkan olayların aslında ne kadar da yersiz olduğunu ve hayatla ilgili şeylere daha az önem verip, manevi dünyaya daha fazla önem vermemiz gerektiğinin de bir kez daha hatırlatıldığını düşünüyorum.Adam için ise durum biraz daha kolay, bir hiç uğruna her şeyini bir gecede kaybetmek önce onun için akıl almaz gelecektir fakat daha sonra bu durumu aştıktan sonra aslında ne kadar da saçma bir yola kapıldığını anlaması ve bundan bir ders çıkarması da uzun sürmeyecektir kanımca.Çünkü bizi yaratan her şeyi kusursuz yaratsaydı, hayatımızda zaten kötülükler olmazdı.Tabii hala çaresizlik hissinin dünyadaki en kötü hislerden biri olduğu ﬁkrimin arkasındayım.İnsanı en aciz hissettiren duygu herhalde.Elin kolun bağlı ve hayatında hiç o kadar işe yaramaz hissetmiyorsun kanımca.Fakat konuya şu açıdan da bakarsak en çaresiz hissettiğimiz anlar bizi yaratana en yaklaştıran anlar bence.Ondan başka sığınacak kimsemiz kalmıyor ve o zaman her şeyin bizi aslında sınamak için yapıldığına ya da bir olayı gerçekten tecrübe edişimizin bir sebebi olduğuna inanıyorum. Madenden Notlar Ben bir paragöz adamım. Parayı hayatta karşı karşıya kalacağın her zorluğu aşmamda yardımcı olabilecek tek araç olarak görürüm. Paranın bana mutluluk ya da huzur getirdiğine inanırım. Yaptığı her işte kendini, çıkarlarını korumaya çalışan, karşı tarafın göreceği herhangi bir zararı düşünmeyen, işin sadece ileriye dönük karlı mı olacağını önemseyen zengin, kapitalist bir yatırımcıyım. Bu özelliklerimi nasıl kazandım diye de hiç düşünme gereği görmedim. Tahminimce de günümüz şartları bunu gerektiriyor. Aynı zaman da hazıra konmuş bir yapım da vardır. Çünkü babamın kurup büyüttüğü şirketin başına geçtim, patron koltuğuna oturdum. Her ne kadar siz insanlar bunu yani işin başına geçmeyi bir saltanat değişimi olarak görseniz de. Ama benim de şirkete katkılarım dokundu. Bu zamana kadar hayli karlı işlere büyük çaplı projelere imza attım. Siz bunu anlayamazsınız. Zaten ne önemi var ki ben anlam veriyorum ya o bana yeter. Uzun bir süredir böyleyim yani para seven biriyim ama asla cimri biri olmadım. Kazandığımı ailemle paylaştım. Çocuklarıma sorun isterseniz. Daha geçen gün kızıma yaklaşık bir milyon liralık bir araba aldım. Kızımın o günkü sevinci yere göğe sığamazdı. Zaten sevinmeyip de ne yapacak? Sonuçta babası ona parasına kıyıp araba almış. Ama oğlumu bu aralar dertli görüyordum. Ben de geçen hanıma sordum bu çocuğun nesi var diye o da bilmiyorum dedi. Ertesi gün hemen ülkedeki en iyi psikoloğu tuttum ve çocuğumun sorununu çözerse ona daha da çok para vereceğimi söyledim. Zaten bu benim görevim değil mi çocuklarımın sorununu çözmek? Ayrıca işçilerimin maaşlarını hep düzenli olarak yatırdım, onlara günlük yemek verdim, sigortaları bile yapılı. Aynı zamanda hayır işleri yapan kurumlarla, derneklerle paramı bolca paylaştım. Hatta geçen gün bir kurumdan yılın bağışçısı ödülü aldım. Bu ödülü hemen ofisimin başköşesine koydum ve bir de yeri gelmişken söyleyeyim kendi adıma okul bile açtım ülkemizin çocukları yetişsin sebebiyle. İşte ben ayrıca duyarlı bir iş adamıyım da. Rahatsız olduğum konulardan biri ise işlerimin aksaması. Geçenlerde bizim Rafet’le bir inşaat işine kalkışalım dedik. O zamanlarda bir arsa beğendik. Büyükçe de bir arsaydı. Tamam dedim burası inşaat için uygun fakat sahibi biraz değerini abarttı. Neyse zaten parası önemli değil dedik. Sonuçta karlı bir yatırım yapacaktık. Planımız oraya alışveriş merkezi yapmaktı. Fakat sıra imar izni almaya geldiğinde bir türlü izin alamadık. Ben de öyle boş bir adam değilimdir. Çoğu üst düzey bürokratı tanırım. Hemen onları araya soktuk. Bir iki kuruş da belediye parklar yapsın, çocukların yeni oyun alanları olsun diye bir iki kuruş da belediyeye verince elleri mahkûm izni verdiler. Çok şükür şu an alışveriş merkezi bitmek üzere. İçinde satılmadık dükkân da kalmadı zaten. Umarım ben ölünce yerime oğlum geçecek ve babasının yolundan giderek sahip olduğum işleri daha da ileri bir noktaya getirecek. Yukarıda size parayı seven, zengin bir iş adamı olduğumu aktardım ya, yalan! Bir sebepten ötürü böyle bir yaşama sahip olduğumu size inandırayım dedim. Aksine ben bir işçiyim; kömür madeninde çalışan, her gün eve is içinde giden, çocuklarına bir ayakkabı alacak kadar parası olmayan, eve bir yıldır et alamayacak kadar fakir olan sıradan bir işçiyim. Ama asla sanmayın ki benim hayalimin yukarıdakiler olduğunu. Onları sadece bir yandan benim gibi hayatlar yaşayan diğer taraftan da yukarıdaki gibi insanların da bu dünyada benimle beraber yaşadığını bilin diye yazdım. Sağlıcakla kalın… (Okuduğum kitapta etkilendiğim bir sayfanın bende bıraktığı duyguların yansıması) Mustafa Turan 21302404 Türkçe 101-3 Ali Turan Görgü UMUTSUZ BİR YAZ MEVSİMİ HİKAYESİ / Tuğra Pulatoğlu Çiçek kokuları, ağustos böceklerinin cırlamalarına karışan dalga sesleri... Güzel bir yaz sabahıydı... Güzel olmasının sebebi zaten yaz sabahı olmasıydı. Çünkü yaz sabahları her daim güzeldir. Bir yaz sabahına kötü diyen birisi bulunabilir mi şu koca dünyada? Sanmam... O güzel sabaha rağmen içim buruk uyanmıştım. Penceremden odama esen yaz kokusu bile içimi aydınlatmaya yetmemişti. Sanki tüm organlarımı içten içe kemiren bir zifiri karanlık mevcuttu ve ben onu bu güzel sabaha karşın söküp atamıyordum. Bunun sebebi neydi? Kahvaltı yapasım yoktu ama açtım. Bir şeyler yememin şart olduğu aşikardı. Ayrıca sağlığıma da zarar vermek istemiyor, içimdeki bu karanlığa teslim olmayı reddediyordum. Bu yüzden beni zinde tutabilecek bir şeyler atıştırıp evden çıktım. Saat sabahın 10’u olmasına rağmen hava fazlasıyla sıcaktı. Bir kaç adım sonrasında bile iyiden iyiye bunaldığımı hissettim. Dışarı çıkmak iyi değil kötü gelmişti. yürüyerek sahile indim. Bir süre hiçbir şey düşünmeden denizi izledim, insanların sesleri artık birbirine karışmıştı. Burası küçük bir site olduğundan herkes birbirini tanıyordu. Ama şimdi ben sanki her birini ilk kez görmüş gibi tanıyamıyordum. Bayılır gibi oldum, denize düşmek üzereyken acele bir hamleyle kendimi geri çektim. Fakat bu bir düşüş değildi. Deniz bir mıknatıs gibi kendine çekiyordu beni . Karşı koymaya çabaladıkça gücümün tükendiğini hissettim. Denizdeydim. Kollarımı hareket ettiremiyor, ettirmek de istemiyordum. Denizin yüzeyine yatıp ağır ağır yüzdüm. Açılmak, insanlardan uzaklaşmak istiyordum. Yüzdükçe huzur buldum, huzur buldukça da karanlığın terk edişini hissettim. Mutluydum. Yeterince açıldığımda durdum. Hala yorgundum. Ölmek için ideal bir yer olduğuna kanaat getirdim. Elbet ölecektim. Peki bunun için buradan daha güzel nereyi bulabilirdim? Kendimle yüzleştim, soruları bizzat kendime yöneltiyor zihinsel bir diyalog kuruyordum. Hiçbir sorunun cevabı yoktu. Belirsizlik, en kötü ihtimalden daha kötüdür dememiş miydi Dostoyevski? Bir anda daldım. En dibine doğru yüzüyordum fakat dibi görünmüyordu denizin. Bir yandan açık maviden laciverte dönen renk değişimlerini izliyor diğer yandan da tüm gücümle dalmaya devam ediyordum. Kulaklarımın bir anda felaket derecede acıdığını hissettim. Durdum. Dönüp yüzeye baktım. Gökyüzü bembeyaz görünüyordu. Ya da beyaza dönük bir mavi. Mükemmel bir manzaraydı. Demek diye düşündüm, huzuru bulabileceğim tek nokta en başından beri burasıydı. Yüzeye arkamı dönüp dalmaya devam ettim. Kulağımda ince bir ıslık sesi vardı büyük ihtimalle sağır olmak üzereydim fakat umurumda değildi. Tuttuğum nefesimin son demlerindeydim. Benden yüzeye son bir parçamı götürebilecek, vücudumdaki tek hava baloncuğunu da yüzeye bıraktım. Süzülüşünü izledim. Yüzeye varması bir hayli zaman almıştı. Gözlerim buğulandığı için artık göremiyordum onu. ama herhalde varmış olmalıydı. Havaya karışmıştı son nefesim. Gözlerimi kapattım, kollarımı açtım. suda hiç bir ağırlığım yokmuşçasına yavaşça dibe süzülüyordum. Herhalde kalp atışlarımı ilk kez o zaman bu kadar net ve güçlü hissedebilmiştim. Can havliyle atıyordu, onun da son çırpınışıydı ve birazdan duracaktı. Bir kayaya çarpıp durdum. kayanın üstünde yatıyordum. Ölürken denizin derinliklerini izlemek için, gözümü açtım. bu güzelliği kaçırmak istemezdim. Gözü, 4 derece miyop biri gibi görebiliyordum. görebildiğim kadarıyla ise, rengarenk balıklar etrafımda bir halka oluşturmuş durmadan yüzüyorlardı. Onların arasından tam kestiremediğim bir şeyin bana doğru hızlıca yüzdüğünü gördüm. Bu kimdi, neydi? Beni kurtarmaya gelen bir dalgıç mı? Eğer öyleyse defolup gitmeliydi, çünkü ben uzun zamandır olmadığım kadar mutlu hissediyordum kendimi. Gelen güzel bir kızdı, en azından üst kısmı. Uzun kahverengi saçları vardı. Belinden altı ise devasa bir balığın kuyruğuna benziyordu. Birbirine montelenmiş gibi duruyordu, kahkaha attım. Tanrım? Bir çocuğun ölürken bile, ona espri yapmayı çok iyi beceriyorsun. Teşekkür ederim... Denizkızı ya da kendisine her ne diyorsa, gelip elimden tuttu. Bir şeyler söylüyordu ama benim tek duyduğum bir kaç fısıltıydı. Sanırım kısmen sağır olmuştum. Yüzü korkmuş gibiydi. Bense ona gülümseyerek bakıyordum. Beni çekiştirmeye başladı. Tuhaf sesler çıkarmaya başlamasından bir kaç saniye sonra kendisine benzeyen bir güruh etrafımızı sardı. Hepsi bana endişeyle bakıyor birbirlerine bir şeyler diyor, sanki çığlık atarak iletişim kuruyorlardı. Bense onlara bakıp kahkaha atmamak için zor tutuyordum kendimi. Azrail? Nerede kalmıştı. Ya da bunların hepsi birer Azrail miydi? Benimle dalga mı geçiyorlardı? Gülmek isterken gözümden denize yaşların karıştığını fark ettim. Neden ölemiyordum? Yanıma ilk gelene döndürdüm başımı hala ellerimi tutuyordu. Ben ona bakınca bir kaç hareket yapmaya başladı sanırım ağzımı açmamı istiyordu. Anlamaz gibi baktım. Amacı neydi? Neden başıma bunca yaratığı toplamıştı. Yapmazsam gideceğe benzemiyordu. Ama defolup gitse ve beni en azından ölürken yalnız bıraksa ne de güzel olurdu. Sırf başımdan def etmek için ağzımı açtım. Hala telaşlı telaşlı bir şeyler anlatmaya çalışıyordu. Güldüm. Hatta kahkaha attım. İçinde bulunduğum durum bayağı komikti. Kahkaha atarken doğama tamamıyla aykırı bir şeyler olduğunu fark ettim. Kusursuz intiharımda yolunda gitmeyen bir şey vardı. Çünkü nefes alıyordum! Şaşırıp birden çırpınmaya başladım boğazımı tutuyor etrafıma anlamsızca bakıyordum. Derin derin nefes almaya tuhaf sesler çıkarmaya başladığımda etrafımdaki yaratık güruhu gülümsedi. Napmışlardı bana? Neydi bu, rüya mı? Ölüm sonrası hayat mı? Ne saçma şeydi. Güruh dağılmaya başlamıştı, ilk gelen ise hala elimi tutuyordu. Elindeki sıcaklığı henüz fark edebiliyordum. Denizin bu derinliği buz gibiyken onun bu kadar sıcak oluşu beni ürkütmüştü ama elimi çekmeyi aklımın ucundan bile geçirmedim. Şimdi ne yapacaktık? Bilmiyordum. Ölmememe rağmen hala huzurluydum. İçimdeki karanlık uçup gitmişti, içim bomboştu. Yüz elli kilo olan birisinin yüz kiloyu birden verip hafifleyişinin mutluluğuydu. Eğer içimin en ücra köşesinde, minik ama tehlikeli bir karanlık zerresi ben ölmek üzereyken hala saklanabilmişse bile, daha önce ömrümde hiç görmediğim bu ilginç yaratığın elimi tutmasıyla ölmüştü. Sonsuz ve ebedi karanlığına kendisi gömülmüş, denizin en derinliklerine çökmüştü. Bir daha asla yüzeye çıkmamak üzere, bu tatlı yaratıkla deniz denilen ikinci dünyanın en derin yerlerine yüzüyordum... Güneşin tek bir ışınının bile ulaşamadığı bu derinlikte gerçek aydınlığı bulmak şaşırtıcıydı ilk zamanlar benim için. Ama şimdi alışmış olmalıyım ki, bunları yazıyorum bile... Her neyse, gitmem gerek. Daha derinlere... Görüşmek üzere! Deniz Nasır Başkasında Kaybolma, Kendinde Kal! İnsan toplumsal bir varlık mıdır yoksa bireysel mi yaşar? Eğer felsefeyle ilgileniyorsanız ya da zamanında felsefe temalı bir kitap okuduysanız bu soruyu çok büyük ihtimalle duymuşsunuzdur. Ben bu soruyla ilk defa lisedeyken katıldığım bir açık oturumda karşılaştım ve ilk başta çoğunluk gibi ben de insanın toplumsal bir varlık olduğunu düşündüm. Çok mantıklı bir cevap öyle değil mi? Ne de olsa hepimiz bir toplumun üyesiyiz; bu toplum için çalışıyor, bu topluma fayda sağlıyoruz. Ancak yeni yeni farkına varıyorum ki insanlar toplumsal bir varlık olarak hayatlarını sürdürebilmek için daha önemli bir özellik olan bireysellikten vazgeçiyorlar ve olmadıkları biri gibi davranmaya çalışıyorlar. Bu düşünceyi S.J. Watson’un İkinci Hayat adlı romanını okuduktan sonra benimsedim. Romanın odak figürü Julia, annesinin ölümüyle birlikte çocukluğunu yaşayamadan anne rolü üstleniyor ve kardeşi Kate’i kardeşten ziyade kızı gibi görüyor. Kendinizi onun yerine koymanızı istiyorum, daha kendiniz çocukken bir çocuğa bakabilir miydiniz? Nasıl hissederdiniz? Belki çaresiz, belki korkmuş… Ancak ayakta durmalısınız, topluma ayak uydurmalısınız. Çünkü toplumun yazılı olmayan bazı kuralları vardır ve annenin olmadığı bir ailede en büyük kız çocuğunun o rolü üstlenmesi bunlardan biridir. Bu hepimizin mutlaka duymuş olduğu bir klişe öyle değil mi? Julia arzularını ve hayallerini bir kenara bıraktı ve hayatını mantık çerçevesi etrafında şekillendiren, dik başlı bir kadına dönüştü. Ancak bir insan kendi benliğini, duygularını ve arzularını gerçekten terk edebilir mi? Bu kitabı okuyanların aksine ben, Julia’nın Kate’in ölümünden ötürü delirdiğini düşünmüyorum, benim fikrimce Julia kendi benliğiyle toplumun kendisine biçtiği rol arasında kayboldu. Bunun üzerine çok önemli bir şeyin farkına vardım, ne olursa olsun hayatımızı bir kişi ya da başka herhangi bir şey etrafında şekillendirmemeliyiz. Sizinle bir fikrimi paylaşmak istiyorum, hepimiz birer bireyiz ve benim gözümde insan toplumsal olduğu kadar aynı zamanda bireysel yaşaması gereken bir varlıktır. Hayatta kendiniz gibi davranın çünkü bu hayat size bir defa verildi ve zamanınız sizin en pahalı harcamanızdır. Bu konuya daha önce yazdığım bir yazımda da değinmiştim. Zaman bizim en değerli hazinemiz ve bu hazineyi bir başkası gibi davranarak harcamayalım. Yüzünüze toplumun kurallarının biçimlendirdiği maskeyi takıp günlerinizi geçirmeyin çünkü o maskeyi tutan ipler bir gün çözülürse gülümsemeyi bile unutmuş bir hale gelebilirsiniz. Hepimizin hayatında değer verdiğimiz, mutluluğunu her şeyden çok istediğimiz insanlar vardır mutlaka. Kim olduğu fark etmez çünkü bu insanlar içimizdeki fedakârlık duygusunu uyandırırlar. Fedakârlık öyle bir duygudur ki size güç verip hayata tutunmanızı sağlayabilir, öte yandan tüm hayat enerjinizi sömürüp benliğinizi unutmanıza da yol açabilir. Kısacası benim gözümde fedakâr insanlar ya hayata dört elle tutunmuştur, ya da hayata tutunmaya çalışan başka bir insanın elleri olmuştur. Bu ikinci tip insanlar hayata bağlamaya çalıştıkları o kişiyi kaybettiklerinde ne yapacaklarını bilemezler çünkü hiç kendileri için yaşamamışlardır. Bunu düşündüğümde gözümün önünde ortaokulda sınıfça izlediğimiz bir kısa film canlanıyor. Filmde bir kadın bir uçurumun dibinde örgü örüyordu ve uçurumun altında biri örgüsünü çekiyordu. Kadın ise örgüsü çekildikçe örmeye devam ediyordu, ipleri bitse bile saçıyla örmeye devam etmişti. En sonunda verdiği mücadeleyi kaybetmişti ve örgüsünü kaybedip uçurumun kenarında sessizce oturup etrafına bakınmaya başlamıştı. Sonuç olarak benim size tavsiyem, hayatınızı kendiniz dışında başka bir kişinin etrafında şekillendirmeyin. Çünkü eğer hayatınızı etrafında şekillendirdiğiniz kişiyi kaybederseniz bir boşluğa düşersiniz, kaybolursunuz. Julia’nın yaptığı hatayı yapmayalım, hayatımızı keyfimizce ve olması gerektiği gibi yaşayalım. Sahip olmadığımız rolleri, sahip olduğumuz rolü feda ederek üstlenmeye çalışmayalım. Belki bir toplum içinde yaşıyor olabiliriz ancak hepimizin kendimize ait istekleri, hayalleri, en önemlisi hayatları var. Hayatınızı gönlünüzce kendiniz için yaşayın, başkaları için değil. Kaynakça: Watson, S.J. İkinci Hayat. Çev. Sabri Gürses. Ankara: Doğan Yayıncılık, Şubat 2017. Baskı Alper Kağan Kayalı Akıllıdır Aslında Herkes Şu an anlatacağım şeyler bazı insanların hoşuna gitmeyebilir. Hatta bazıları bana “ Tamam bu sistemi beğenmiyorsun ama daha iyisini bulabilir misin?” diye sorabilirler. Cevabımı yazının sonuna saklayacağım ama eminim ki o “bazı” insanlar da bu yazıyı okuduktan sonra fikir değişikliğine gidecekler. Öncelikle bu hayatta insanları sınıflandırmak ne kadar doğrudur? Kimisi gerçekten diğerlerinden üstün müdür? Mesela matematiği çok iyi olan bir insan diğer insanlardan daha mı üstündür ? Mühendisler ve doktorlar daha saygın mı olmalıdır? Bunlar kafamda her gün oluşan sorular çünkü şu anda maddiyata önem veren bir dünyada yaşıyoruz ve ne kadar para kazandığımız veya hangi işle uğraştığımız bizi sınıflandırıyor. Hiçbir insan maalesef bundan kaçamıyor. Hayatımızın başlangıcından beridir kategorize ediliyoruz. Önce doğuyoruz, ailemizin maddi durumuna göre arkadaşlarımız olmaya başlıyor. Sonra derslerdeki başarılarımızdan dolayı kategorize ediliyoruz, o başarılara göre liseye veya üniversiteye giriyoruz. Yetmiyor iş alanında da derslerimizin yanı sıra sosyal becerilerimizden dolayı sınıflandırılıyoruz ve hayat bunu yaşamımız sonlanana kadar bize yapıyor. Bazı insanlar aileleri varlıklı olmadığı için kötü bir ilkokulda okuyor. Bu okuduğu ilkokul yüzünden bu insanların çoğu iyi bir liseye veya üniversiteye giremiyor ve sonunda o kötü çevre denilen topluma karışıyorlar. Ne bu çocukların günahı var, ne de ailelerinin. Bir de olaya varlıklı ailenin çocuğunun gözünden bakalım. Varlıklı ailenin çocuğu da eğer Matematik, Türkçe gibi derslerde başarılı olmazsa aile onu özel okula gönderiyor ve bir şekilde kötü çevreye karışmasını engelliyor fakat bu çocukların ikisi de zeki ve başarılı çocukların yanında eziliyor ve sönük kalıyorlar. Belki de müzikte başarılı olup okuyamamış fakir çocuk da, sporda başarılı olup ailesinin baskısı yüzünden okuyamayan zengin çocuk da. İkisi de sevdikleri işleri yapmak istiyorlar ama dünyadaki her ülkede bulunan kategorize eden eğitim sistemi yüzünden ikisi de istediği mesleğe ulaşamıyor. Bir de başarılı arkadaşları düşünelim. Bir öğrenci Matematik, Türkçe, Sosyal ve Fen Bilgisi derslerinin hepsinde başarılı olup çok güzel okullara girmeye hak kazanıyor. Ama bu insanlardan bazıları üniversitede başarılı olamıyorlar. Çünkü bu insanların istediği şey mühendis, doktor veya avukat olmak değil, aktör, polis veya futbolcu olmak. Fakat bazıları aile baskısından dolayı istediği mesleği yapamazken, bazıları da ailelerini kurtarmak için istemediği bölümleri tercih etmek zorunda kalıyor. Bence bu durum insanların psikolojilerini ve üniversiteden sonraki iş hayatlarını çok kötü derecede etkiliyor. Çünkü bir insanın bir işte başarılı olması için o işi severek yapması lazım. Bu şekilde aile baskısıyla bölüm tercih eden çocuklar ise bölümünü sevmemekle kalmayıp iş hayatlarını da kendilerine zindan ediyorlar. Raju ve Farhan’ın başarısızlığını gördükten sonra aklıma bu düşünceler tekrar gelmeye başladı. Sonra aklımdan geçirdim. Ya insanlar istedikleri bölümleri okuyabilselerdi? Hiç kimsenin isteğini düşünmeden istedikleri bölümü seçselerdi? Eminim ki bizim ülkemizde daha çok ressam, aktör olurdu. Yönetmenler gerçekten işi bilen kişiler arasından seçim yapardı, Türkiye güzellik veya yakışıklılık yarışmalarına katılmış insanlardan seçimler yapmazdı. Eminim ki pek çok ülkede böyle şeyler olurdu ve ülkeler daha çok yaşanılabilir hale gelirdi. Raju ve Farhan’ın da başından benzeri bir olay geçtiğinden emindim ve onların bir an önce bu eğitim sisteminden kurtulmalarını ümit ettim. Filmin sonunda anladım ki Farhan fotoğrafçı olmak istiyormuş. Raju da iyi bir işe girip ailesine yardım etmek istiyormuş ve işe giremeyeceğim korkusu yüzünden başarısızmış. Rancho ise bunların en başından beri farkındaymış. Film bittiğinde ise aynı düşüncelere geri döndüm. Bu eğitim sistemi Hindistan’da olduğu gibi Türkiye’deki çocukları da kötü etkiliyordu. Peki bu konuda ne yapılabilirdi? Bana göre cevap çok karmaşıktı. Çünkü bu sistem yıllardan beridir bütün ülkelerde olan bir sistem. Büyük balıksan, her şeyi yersin; küçük balıksan, yok olursun. Ülkelerin neredeyse tamamında bu sistem geçerliydi. Bana göre ise bunun en güzel çözümü şöyle idi: Çocuklara anasınıfından başlayarak bir eğitim verilmeli ve bu eğitim sadece temel bilimleri kapsamamalı, aynı zamanda sanat, dil eğitimi gibi alanlar barındırmalı. Liselerin seviyeleri eşit tutulmalı ve pozitif bilimler için ayrı bir lise, sanat için ayrı, dil için ayrı bir lise türü oluşturulmalı. Öğrencilere de liseye geçerken hangi tür lisede okumak istediği sorulmalı. Fakat her şeyden önemlisi, çocuklarıyla hangi işte çalışırsa çalışsın gurur duyan ve onun kararlarını değiştirmeyen ebeveynler oluşturmak için onlara eğitim verilmeli. Belki de benim çözümüm tamamen doğru değildir ki tamamen doğru da olamaz. Bu çözümü uygulamayacaklar olacaktır. Çözümü beğenmeyen ve yukarıda bahsedilen şekildeki aileler olacaktır. Bu çözüme rağmen çocuğuna zorla bölüm seçtirecek aileler mutlaka olacaktır. Fakat en azından ülkelerde mutlu çocuk sayısının artacağından eminim ve bu çocukların girecekleri işlerde de çok başarılı olacaklarına eminim. Farhan ve Raju istediği işe girdi ve çalışmaya başladılar. Darısı gelecek nesillere! İlknur Şafak Demirel HAK ETTİĞİ DEĞERİ GÖRÜYOR MU AN? Geçen hafta arkadaşlarımla Suriyeli bir aileye ziyarete gittik. Ailede bir adam, eşi ve beş çocuğu ayrıca da şehit edilen abisinin eşi ve üç çocuğu vardı. Eve girip bu tabloyla karşılaşınca ilk olarak insanlığımdan utandım. Sonrasındaysa kendi hayatımı gözden geçirdiğim dakikalar oldu. Savaştan kaçıp, umutlarını sırtlarına alarak gelmişler ve zar zor bir ev bulup yaşamlarını tekrar düzene sokmaya çalışıyorlar. Evin en büyük çocuğu ise on altı yaşında bir kız ve yaşadıkları mahallede güvenliklerinden endişe ettikleri için kızı nişanlamışlar. Hayır, şahit olduğum ve dinlediğim onca şeyi anlatıp yazıyı drama boğmayacağım. Fakat tüm bunları dinlerken bir yandan da düşünüyordum. Ne hayatlar var, biz ödev yetiştirme derdindeyken onlar hayatta kalma mücadelesi içindeler. Acaba hayatı çok mu ciddiye alıyoruz? Hayat enerjimizi gereksiz şeyler üstünde mi harcıyoruz? Birkaç yıl öncesine kadar yaşantılarımız arasında belki de pek bir fark olmayan o insanlar, canlarını zor kurtarmış birer mülteci hayatı yaşıyorlar şimdi. Muhtemelen onlar da böyle bir yaşamı hayal etmezlerdi o zamanlar. Başka hayalleri, başka dertleri vardı çünkü: okullarını bitirmek, güzel bir meslek sahibi olmak, sevdikleri insanla evlenmek, daha büyük bir evde yaşamak, üst model bir telefon almak… Tıpkı şu an birçoğumuzun hayallerini kurduğu ya da dert edindiği şeyler gibi basit. Tüm bunları düşününce aslında ne kadar gereksizmiş onca dert edindiğimiz şey diyorum, ne kadar da küçük şeyler için üzülüyormuşuz? Gelecek kaygısıyla yaşayıp giderken içinde bulunduğumuz an hak ettiği değeri buluyor mu peki? Sohbetimiz esnasında evin hanımı, Suriye’deki son zamanlarında roket seslerine, havada uçuşan pervanelere ve düşen bombalara ne kadar alıştıklarını anlatıyordu. Bir uçak gördüklerinde evin içlerine kaçıp kulaklarını kapatarak bombanın düşmesini beklerlermiş. “Çok şükür bugün de ölmedik!” dedirten bir rutin olmuş bu durum. Gece yataklarına kıyafetleriyle giriyorlarmış. Anlamsız geliyor değil mi? Belki de son gecesini yaşayacağını düşünerek uyumak, rüzgâra ıslık çalan havan topunun evine düşmesiyle ruhunu teslim ettiğinde enkazın altında kendisini çıplak değil de giyinik bulsunlar diye düşünmek… Düşünce suyunda beni daha da derine daldıran şeylerden biri de misafirperverlikleri oldu. Beraberimizde çeşitli yiyecekler de götürmüştük ve aldığımız ikramların birçoğunu bize servis ettiler. Onların ardından ise meyve ikram ettiler. Arkadaşlarımla çoğu kez göz göze geldik; yesek mi yemesek mi? İkramdır, yemezsek ayıp olur. Peki ya yersek? Acaba gerisi var mıydı diye düşünmeye korktum. Bu denli cömertlik, kaybedecekleri bir şeyleri olmadıklarından mı kaynaklanıyordu acaba? Zorluk dağında zirveyi görmüşlerdi, dile kolay, savaşı yaşamışlardı. Ondandı belki de. Uğrunda yakınlarını kaybettikleri vatanlarını terk edip, farklı bir ülkede sıfırdan yaşamaya başlamışlardı. Yaşamak denirse eğer. Hayata bakış açıları değişmiş olmalıydı. Ana verdikleri değer artmıştı belli ki. Bizim dert saydığımız birçok şey dert değildi artık. Keşke dünya üzerindeki her insan, rüya görürmüşçesine, bir gün için böyle bir durumu tecrübe etse de geçirdikleri her anın ve içlerine çektikleri havanın materyalist ve sonlu şeyler üstüne harcanamayacak kadar kutsal olduğunun farkına varabilseler. Her şey bu denli pamuk ipliğine bağlıyken hayata bakış açımızı tekrar sorgulamamız gerekmiyor mu artık? Ey insan, düşün! Değer yargılarımızın merkezinde insan ve insani şeyler olması gerekirken neden hala hırs körükleyici somut ve materyalist şeyler var? Neden etrafımızda olanlardan ders çıkartmak yerine illa tecrübe etmeyi bekliyoruz? Açalım artık gözümüzü, biz bu gezegene bir şeylerin hep daha iyisini kazanmak için at gibi koşturmaya gelmedik. Günümüzün bu modern(!) şartları kimi zaman hayatımızı rüzgârda bir yaprakmışçasına savursa da, neyi nasıl yaptığımızı sorgulayarak ana hak ettiği değeri veren direksiyonun hâkimiyetini kaybedemeyiz. KENDİMİ BULDUĞUM SATIRLAR Dürüst olacağım. Eskiden şiir okumayı pek tercih etmezdim. Varsa yoksa roman. Çünkü şiir okurken kendimden bir parça bulmam gerekirdi mutlaka. Yıllarca bu parçayı bulmaya çalıştıysam da bulamadığım için şiirin üzerinde pek durmamıştım. Fakat şiir okumak son birkaç senedir hoşuma giden bir etkinlik hâline geldi. Artık okurken kendimi bulduğumu hissettiğim, içimde bir sıcaklık duygusu uyandıran ve beni oldukça heyecanlandıran bir uğraş oldu şiir. Bir şiir kitabını okurken çoğu insan gibi gerçekten ilgimi çeken şiirler sayılı oluyor, dahası içinde yaşanmışlıklarımı veya hislerimi bulamadığım satırları gerçek anlamda özümseyemediğimi düşünüyorum. Kaldı ki tüm şiirlerde kendimi bulmam veyahut kendi hayatımdan benzer bir duyguya rastlamam olanaksız. Bu yüzden de okuduklarımın etkisini hissetmem için öncelikle kendi izimi sürmeliyim kitabın yapraklarında. Bilge Karasu’nun ‘Şiir Çevirileri’ adlı kitabını okuduğumda tahmin ettiğim gibi içinde kendimi bulduğum satırlar vardı. Kitapta daha çok aşk üzerine olan ve renklerin kullanıldığı canlı şiirler dikkatimi çekti. Üst üste birkaç kez okuma ihtiyacı hissettiren dizelerdi bunlar. Hemen çeviremedim sayfaları. Bazı satırlarıysa hemen kısa kısa alıntılar yazdığım defterime geçirdim ki ara sıra açıp okuyabileyim. Kitapta şiirlerde kullanılan renkler oldukça dikkat çekici. Renklerin çoğu sevgiliyi betimlemek için ki bu da beni en çok etkileyen kısım. Mesela Rimas’ta şu şekilde geçiyor: “-Şiir ne ki? -diyorsun, mavi gözlerini gözlerime mıhlarken. Şiir ne mi? Soracak mıydın sen de? Şiir… sensin ya! …“ (Becquer, 21) Bu kitaptaki en sevdiğim satırlardan. ”Şiir sensin ya!”. Ne müthiş bir iltifat. Her kadının duymayı isteyeceği türden kelimeler bunlar. Buradaki renk mavi, şiirlere en yakışan renklerden birisi. Öyle ki mavinin şiire kattığı ahenk kırmızı ve siyahla yarışır benim için. Bana göre iletişim en başta gözler arasında olur. Mavi renk burada sevilen kadının göz rengi. Bu sayede okurken o gözlerin yazarda uyandırdığı etkiyi hayal edebiliyorum ve şiir biraz daha kişisel hale gelmiş oluyor. Çünkü gözler mavi renkle kısıtlandı ki bu da bu şiirde hayal etmemiz gereken sevgili betimlemesini açıklığa kavuşturuyor. Huzurun rengidir mavi fakat daha birçok duyguyu ve düşünceyi taşıyabilir. Bazen bir annenin gözyaşı olur, bazen bir çocuktaki mutluluk, bazen de dingin ve alabildiğine uzanan deniz. Belki de sevgilinin gözleri olur, sözleri olur veyahut saçları… Yeşilin satırlarıysa bunlar: “…Teni yeşil, yeşil saçı, Gözü soğuk, gümüşten. Yeşil istedim seni…”(Lorca,25) “…Gözleri yeşil, Menekşe sesi...” (Lorca,35) Yeşil temiz renk, hep doğayı getirir aklıma. Ağaçlar ve bitkiler sayesinde doğanın yarısından çoğudur yeşil. İnsanların üzerine de yansır bu yeşil enerjisi. Belki yazar da bu yüzden kadının tenini, saçlarını ve gözlerini yeşil olarak betimlemiş. Saflığı ve doğallığı temsil ettiği için. Menekşe sesi tamlamasını okuyunca da kadının sesindeki zarafet ve yumuşaklığı hissediyorum. Bir çiçeğin adıyla özdeşleşmiş olduğundan dolayı sesinin doğallığı için kullanıldığını düşünüyorum. Belki menekşelerin sahip olduğu farklı renklere de gönderme yapmıştır şair. Mor dingin ve yorgun bir sesi, beyaz umutlu ve huzurlu bir sesi, sarıysa canlı ve mutlu bir sesi temsil edebilir. Özellikte ilk şiirde yeşile bir ısrar var. Diğer yeşil nesnelere de gönderme yaparak şiirin güzelliğini pekiştirmiş. Okurken ferahladığımı hissettim ister istemez ve bu renklerin şiirdeki gücünü kanıtlıyor. Şiir okumak kendimi yeniden tanımamı sağlıyor. Farklı yanlarımı keşfediyorum çoğu zaman satırların içinde. Şiirde en güçlü temanın da aşk olduğuna inanıyorum. Daha çok okutuyor kendini çünkü. İçinde kendi ateşini ve tutkusunu barındırıyor ve kaçınılmaz bir şekilde satırlara da yansıyor bu tutku. Ben de bu duyguları bulabilmek için şiir okuyorum ve ruhumun şiire karşı büyük bir açlığı var. Sima ALKAN KAYNAKÇA Şiir Çevirileri. Çev. Bilge Karasu. Haz. Tunç Tayanç. İstanbul. Metis Yayınları. 2014 Nükleer Rönesans ve Kıyamet Makinesi Yarım asırdan fazla bir süre önce, Hiroşima ve Nagasaki’ye atılan nükleer bombalardan sonra dünya nükleer kapıların aralanışına tanıklık etti. Aslında kanımca bu bombaları bu kadar korkutucu yapan şey yarattığı yıkım gücü değil, yaydığı radyasyondur. Japonya’da bu bombaların etkileri artık pek görülemeyebilir fakat kesinlikle göreceğiniz şeylerden biri 6 yıl önceki Fukuşima nükleer santral kazasının etkileridir. Bu tür kazaların etkilerine okuduğum kitapta birçok kez değinilmiş. Kıyamet Makinesi isimli kitap Martin Cohen ve Andrew Mckillop tarafından yazılmış, Fukushima veya Çernobil nükleer kazaları gibi kazaların etkilerini, radyoaktif santrallerin maliyetini ve hükûmetlerin nükleer piyasaya karşı olan tutumunu tartışan bir inceleme. Kitapta birçok sayısal veri var ve bunlara hakkında konuşmaya gerek yok denebilir normalde fakat herkesin nükleer piyasa hakkında bilgi edinmesi gerektiğini düşünüyorum. Şimdiden okuduğunuz için teşekkür eder, içinizde oluşabilecek korkutucu düşünceler için de özür dilemek isterim. Kitabı okudukça biraz daha fazla endişelendim. Sonuçta, nükleer çağ, nükleer silahlarla başlamıştı neden nükleer silahlarla son bulmasın, değil mi? Soğuk Savaş döneminde nükleer güce sahip olma potansiyeli olan bütün ülkeler bir anda korkutucu bir yarışa girdiler. Soğuk Savaş ile ilgili metinleri okudukça “Ya gerçekten bir nükleer savaş çıksaydı” diye düşünmeden edemiyorum. Şimdiki durumumuz çok farklı değil, tabii soğuk savaş içinde değiliz. Ama gizli üretilen silahlar dışında olan daha su üstüne çıkmış bir sorun var o da nükleer enerji. Yazarlar aslında bu konunun daha çok ekonomik boyutuna önem vermiş ve hiçbir ülkenin, zaman geçtikçe, tam olarak nükleer enerji kullanımına geçemeyeceği fikrinde gibiler. Verilen sayısal bilgilere baktıkça gerçekten de öyle olduğu rahatça anlaşılabiliyor. Türkiye gibi gelişmekte olan ülkeler ve en gelişmiş olan Amerika veya Almanya gibi ülkelerin (Fransa dışında) yıllık enerji ihtiyacı belli ama maliyetine kıyasla çok küçük bir bölümü nükleer enerjiden karşılanıyor fakat bu ülkelerin ekonomilerinin artan nükleer enerji fiyatlarını kaldırabileceğinin mümkün olmadığını düşünüyorum. Örneğin Fransa, tüm ülkeler arasında en yüksek nükleer enerji payına sahip ve bu durum uzun bir süreden beridir böyle. Ama Fransa’nın nükleer piyasası, kitabı okumadan önce böyle bir olaydan haberim yoktu açıkcası, son zamanlarda çatlaklar vermeye başlamış. Fransız toplumunda bunun önde gelen konulardan bir olması düşüncesindeyim fakat nedense hükûmet bunun hakkında halka açıklama yapmıyor. Hükûmetler konusuna gelmişken ortaya şöyle sinir bozucu bir sorun çıkıyor: Tarihte çok fazla nükleer kaza oldu ve insanlar, en azından çoğu, bu tarz kazaların tehlikelerinin farkında. Ama nükleer rönesans yanlıları bunları kabul etmelerine rağmen hâlâ nükleer enerjinin en iyi yol olduğunu düşünüyor. Ve hükûmetlerin büyük bir bölümü de nükleer reaktörler ve santraller için ekonomik destek veriyor. Bir kaza olursa halkın suçlayacağı tarafın devlet olduğunu bilmelerine rağmen böyle bir durumun oluşması benim çok garibime gidiyor. Yazarların korkutucu bir biçimde belirttiği üzere, nükleer enerji ekonomik olarak altından kalkılabilecek bir şey değil ve eğer hükûmetler, oluşabilecek sıkıntıları umursamadan (İnsan ölümleri, kazalar gibi), nükleer piyasaya destek vermeye devam ederse oluşacak en büyük sıkıntı (Oluşabilecek felaketleri göz ardı ediyoruz) küresel ekonomik çöküş olacaktır. Fikrimce daha da korkutucu olan bir sıkıntı da nükleer silahların yarattığı tehlikeler. İncelemenin yazarları bu konuda çok fazla açıklama yapmamış, tabii nükleer silahların yol açacağı yıkımın herkes farkındadır. Sonuçta hepimiz II. Dünya Savaşı’ndan sonra yapılan nükleer silah testlerinden haberdarız. Nükleer silahların tehlikeleri bir yana, bir de bu tür testlerin bazılarının, denetim ve araştırma eksikliğinden kaynaklı olsa gerek, yaşayan insanların bulunduğu yerlerde yapılmış olmaları da dikkatimi çekiyor. Gerek nükleer santrallerin yarattığı felaketler gerek ekonomik sıkıntıları olsun, hiçbiri nükleer silahlar kadar korkutucu olamaz herhalde. Ve dünyada o kadar nükleer silah karşıtı yaptırım olmasına rağmen çoğu ülkenin bunu umursamaması ve diğer ülkelerinde buna göz yumması tüm dünyayı yok oluşuna sürükleyebilecek nedenlerden çünkü nükleer silahların, bırakın insanları, doğanın altından kalkamayacağı etkileri var. Bu konuyla alakalı çok ilgimi çeken bir hikâyeye yer verilmiş kitapta, onun hakkında konuşmak isterim. Mordechai Vanunu isimli İsrail asıllı bir teknisyen hakkında bu hikâye. Kendisi İsrail’de Dimona adlı bir nükleer santralde çalışmış. Görev yaptığı hayatı boyunca siyasi fikri çok değişmiş ve bir süre sonra ne olursa olsun barış yanlısı biri olmuş. Bir süre sonra, çalıştığı santralde gizli bir bölümün olduğunu öğrenmiş. Teknik terimlere değinmeyeceğim fakat şöyle korkutucu bir gerçeği görmüş: Dimona reaktörünün altında 200 nükleer savaş başlığı hatta belki de daha fazla yapmaya yetecek kadar malzeme olduğu. Bu kadar silahın bir nükleer soykırıma yol açabileceği korkusuyla fotoğraflarını çekerek İran’dan ayrılmış ve İngiltere’deki gazetelerle iletişime geçmiş. Daha sonra bu fotoğraflar yayınlanmış ve bundan bir süre sonra ABD’nin bundan haberi olduğu ortaya çıkmış. Daha sonra İsrail ajanları tarafından kaçırılmış ve uzun bir süre hapis cezasına çarptırılmış. Şu an hala İsrail’de cezalı, pasaport izni yok. İsrail halkı tarafından vatan haini olarak görülüyor. Bundan sonra bir çok kez barış ödüllerine layık görülmüş kendisi. Açıkcası trajik denebilecek bir durum çünkü sonuçta kendi vatanı İsrail’e ihanet etti. Ama doğruyu söylemek gerekirse konuya öyle bakmak zor. Sonuçta işin ucunda tüm insanlık var, nükleer bir savaş çıksa olacakları tahmin etmek pek zor değil. Tabii bir de konu yine ekonomiye geliyor kitapta da değinildiği gibi. Çünkü savaşlar da pahalıdır. Nükleer teknolojinin geleceği pek umut verici gibi gözükmüyor. Neslihan Doğan Saklı Acıların Penceresi Kadın olmak. Bazı toplumlar tarafından söylenmesi bile zor olan bu iki kelime aslında ne kadar da zorluklar barındırıyor. İkinci planda, ikinci bir tercih olarak tutulmak. Aslında ne kadar da basit bir şekilde hayata geçiriliyor. Zaman ve mekan kavramı devreye girdiği zaman zorluk derecesi de ona göre değişiklik gösterebiliyor. Anaerkil bir toplumda kadınlar hak ettikleri değeri rahat bir şekilde yaşarken, uzaklarda ama bir gözyaşı seli kadar yakın yerlerde kadınlar değersizleşebiliyor. Hayattaki tek amacı bir erkek çocuk doğurmak olarak düşünülen bu insanlar acıyı en iyi bilen insanlardır. Yalnızlıklarını ve acılarını bir araya getirip, dışarıya göstermemek için uğraşırlarken yıpranışlarını saklayamazlar. Sayamayacağımız kadar olumsuzlukların içerisinde bile bir nefeslik gülümsemeler yakalamak için uğraşırlarken, biz onlara sadece tanıklık ederiz. Aklımdan geçen bu düşüncelerle, günlerimi birkaç küçük pürüz dışında hak ettiğim şekilde geçirirken, karşıma adını sıkça duyduğum Bin Muhteşem Güneş isimli roman çıktı. Hani bazen bazı yazarlar vardır, satırlarında size hiç görmediğiniz hayatları, hiç hissetmediğiniz duyguları sanki oradaymışsınız ve her bir hücrenize kadar hissediyormuşsunuz gibi yansıtırlar. İşte benim için Khaled Hosseini o yazarlardan birisidir. Bu romanı dahil olmak üzere kalemini sergilediği her satırı okurken gerçek dünyadan uzaklaşıyorum ve adeta olayın içerisinde, ana karakterin yanındaki bir silüet olarak yeniden ortaya çıkıyorum. Romanın satırlarında savaşın ortasında kalmış, doğuştan şansız iki kadının hayatına eşlik ediyorum. Birbirlerinden çok ayrı çevrelerde yetişip, çocukluklarını farklı zamanlarda, değişik zorluklarla yaşayan iki güçlü kadın. Yaşayan dediğime bakmayın belki de sadece içlerinde kaybettikleri duygularıyla temel yaşam belirtilerini sergiliyorlar. Benliklerini öylesine unutmuşlar ki iki küçük gülümseme bile onlara umut ışığı gibi geliyor. Leyla’nın küçüklüğü, bulunduğu toplum için şanslı sayılabilecek nitelikteydi ta ki her şeyini alıp götüren bir bombaya kadar ama Meryem’in hayatı hiçbir zaman güzel olmadı. Baba sevgisini yaşayan birisi olarak, onun babası tarafından reddedilmesi kitabı gözyaşları ile açmama sebep oldu. Hiçliğin ortasında kalan küçük bir kızın, kötülüklerle dolu bir varlığa atılıp, bırakılması ‘Afganistan’da kadın olmak’ sözünün ilk aşamasıdır. Okuduğum her bir sayfada hüzünle karışık öfkenin yoğun halini hücrelerimin en derinlerine kadar hissettim. Yalnızlığın mesken tuttuğu sayfalar beni içerisi zifiri karanlık bir boşluğa çekerken, bu hayatı gerçekten de yaşayan insanların olduğunu düşünmek daha da üzülmeme sebep oldu. Elimden bir şey gelmezken ‘iyi ki’ demek bile bana bencilce gelmeye başladı. Bir zaman sonra yer yer atlamak istediğim sayfaları bile belki de güzel şeyler olur umuduyla hızlıca okuyordum. Kitaptaki bir silüet oldum ya, küçük bir umut ışığı yakalasam sevineceğim adeta. Yaşadıkları her şeye sessizce katlanıp, hiçbir tepki vermeden durdukları zaman umutlarım yavaşça tükenmeye başlamıştı. Acı bir iç geçirdikleri zaman bile sessiz sedasız havaya karışıyordu adeta. “Aklına Nana’nın bir keresinde söylediği şey geldi; her bir kar tanesinin, dünyanın bir yerinde haksızlığa uğrayan bir kadının ağzından dökülen bir ah olduğunu.’’ (Hosseini, 2008, s.95). Acıları ve isyanları birer birer toplanıyor ve sessizce aşağıya süzülüyor. Kitabı bitirdiğim zaman üzüntülerimin ve dertlerimin aslında ne kadar da yersiz olduğunun farkına vardım. Okulda kötü geçen bir sınavımın acısını yüksek sesle dile getirirken, yaşamak için ağlayan kalpleri duymuyormuşum bile. Artık karşılaştığım her zorluğu ‘ölümden başka her şeye çare var’ düşüncesi ile geriye atarken, aklımın bir köşesinde sevdiklerini ve en önemlisi yaşayamadıkları çocukluklarını kaybeden Leyla ve Meryem her daim duracak. Yaşadıkları olaylar, gördükleri, tanık oldukları durumlar gelip geçebilir ama hissettikleri ve hissettirdikleri duygular her zaman derinlerde bile olsa yerlerini korumaya devam edecek. Kaynakça: Khaled Hosseini, Bin Muhteşem Güneş, Çev. Püren Özgören, Everest Yayınları, 2008. Beyza Kurtulmuş 21502981 Kişisel Tarihinizdeki En Önemli Figür Günlük hayatımızda her ne kadar ben olgusu bize tek bir varlığı anlatsa da benlik dediğimiz olgu tek bir varlıktan oluşmaz. Eğer kendi içinize yolculuğa çıktığınız zamanlar olduysa bunun böyle olmadığını zaten anlamışsınızdır. Çünkü bu iç yolculuğunuzda şahsınızı temsil edip kimliğinizi oluşturan üst benliğinizin yanında sizi gündüz ışığında ya da gece karanlığında hiç rahat bırakmayan ve Türker’in değindiği gibi bazen tek besini sizin beyniniz olan, alt benliğinizle mutlaka tanışmışsınızdır. İç yolculuğunuzda toplum dayatmalarıyla beyninizi kemiren, içsel karmaşalarınızda Benim Bütün Günahlarım romanındaki gibi Sorum’a ( alt benliğinize) mı hak veriyorsunuz yoksa Toros’a (üst benliğinize) mı? Ya da bir karar veremeyenlerdenseniz alt benliğinizin yedi günahkârlar toplumu içerisinde sandığınız kadar pasif, üst benliğinizinse sandığınız kadar baskın olmadığını ve tüm bu karmaşadan kurtulmayı etrafınızı okumayı öğrendiğinizde fark edeceksiniz. Sorum (alt benliğiniz) aslında sandığınız kadar masum olmayıp, Toros’un (üst benliğinizin) yanında sönük kalmış ve en gizli sırlarınızı barındıran bir olgu değildir zira siz farkında bile olmadan tüm karanlık sırlarınızı ortaya döken bir yapıya sahiptir. Neyi anlatmak istediğimi kendinizi toplumun içinde hatta en deriliklerinde bulunduğunuz günlerinizden birini anımsayarak daha kolay anlayabilirsiniz. Çünkü en derinlerde sakladığınız karanlık günahlarınızın, en temelini oluşturan yedi büyük günah, kibir, şehvet, kıskançlık, açgözlülük, öfke, tembellik ve oburluk toplumun özünde mevcuttur. Mesela siz böylesine bir yedi günahkârlar toplumunda öylesine günlük işlerinizle uğraşırken birden yüksek topuklularıyla her şeye yüksekten bakan, sarı saçlı, tavşan kürklü Kibir gelip karşınıza dikiliverir. Fakat bazen, soğuk, ukala gözlerinde sanki daha iyi giyinseymişsiniz, saçınızı daha güzel tarasaymışsınız sizinle ileri gidebileceğini saklamaya çalıştığı bir şehvet gizlidir. Tam odağınızı bu yüzlerden önünüzdeki işinize çevirecekken, elindeki hiçbir şeyle yetinmeyip elinizde olabilecek her şeye gözünü diken kıskançlar sizi süzmekle meşguldür. Bunun da ötesi, kıskançlardan bir adım daha cesaretli olan açgözlüler elinizdekileri almak için size musallat olur. Tam ne olduğunu anlayamadan öfkeden gözü dönenlerin sağa sola haykırışlarıyla irkilirsiniz. Bu karmaşanın içinde birden yanınızdan geçerken mırıldanan birisi size bunlarla uğraşmaya hiç gerek olmadığını hatta sadece bunlarla değil hiçbir şeye kafa yormanıza gerek olmadığından bahseder. Böylece gerçekten bu karmaşadan çok yorulduğunuzu ve hiçbir şeyle uğraşamayacak kadar miskin ve tembel olduğunuzu düşünürsünüz. Tam zar zor, itiş kakış toplumun içinde kendinize bir yer bulduğunuzu düşünürken obur mu obur birisi gelip o da yer bulmaya çalışırken, sizi toplum ve onun tüm batıl değerleri arasına sıkıştırarak bir klostrofobiye neden olur. Bu saydıklarımızın hepsi size tanıdık geliyor çünkü genelde hiç hatırlamadığınız zamanın birinde siz de bazen Kibir’diniz, bazen kıskançlık ya da öfke… Çünkü bunlar aslında toplumdan size yansıyan sizsiniz, yani tüm bunlar toplumun şekillendirdiği sizin öz mü öz alt benliğiniz. Lakin kişisel tarihinizdeki en önemli ve en masum figür, böylesine bir toplumun içinde sizi temsil etmek zorunda kaldığı için Toros değil midir? Üst benliğiniz genelde sizi alt benliğinizin ve toplumun neden olduğu tüm bu karmaşadan ve gürültülerden sıyıracak, çekip çıkaracak yollar arar. Bunlardan sıyrılabilmek için, mekânları, objeleri, özellikle de insanları okumak ustalık gerektiren bir sanat olup, gelişen olaylar konusunda geride ve ileride olmuş ve olabilecekleri öngörebilme kabiliyeti kazandırır. Türker’in romanında tüm günahlarını didik didik sorgularken değindiği gibi aslında siz toplum içinde bu günahların ve günahkârların nerden gelip nereye gittiğini okumayı öğrenirsiniz. Bu kabiliyete sahip olmak, dışarıda üstün ahlak timsali, içeride beş para etmez bir toplum içinde üst benliğinizi koruyabilmenizi sağlayarak sizi karmaşadan çeker çıkarır. Tüm bu karmaşadan sıyrılmayı öğrendiğinizde kimliğinizi, alt ve üst benliğinizi sorgulayan hatta gelenekleriyle, dayatmalarıyla yıkmaya çalışan toplum gerçekliklerinden kişisel sağlığınızı korumuş olursunuz. İçinde, alt benliğinde barındırdığı toplumsal olguların farkında olup, onun tüm dayatmalarına kişisel tarihinin en önemli figürüyle, üst benliğiyle, karşı savaşabilen, kendi ayakları üzerinde durabilen bireyler olursunuz. Toplum içinde kendi ayaklarınız üzerinde durup, onun karmaşasına ve dayatmalarına rağmen hayata sıkı sıkı tutunmanızın önündeki engelleri toplumun en dip en köşe yerlerinde aramanıza gerek yok. Çünkü tüm problemlerinizin çözümü Sorum’unuz ve Toros’unuz yani alt benliğiniz ve üst benliğiniz arasındaki ince çizgide yatıyor. Toplumun yedi günahları sizi rahatsız ettiği kadar da size çok tanıdık geliyor ve içinde yer aldığınız sürece siz ne olduğunu bile anlamadan sizi sarıp sarmalıyor çünkü aslında etrafınızı saran bu sargılar dışınızdakilerin değil, içinize işlenmiş olanların sargıları. Ancak bunu idrak etmeye başladığınızda yani toplum kavramının ve onun dayatmalarının sizin benliğinizi oluşturan çok önemli bir parça olduğunu anlamaya başladığınızda etrafınızdakileri okumayı öğrenebiliyorsunuz. Böylece olayların, insanların, dayatmaların nereden gelip nereye gideceğini çözmeye başlayarak tüm bunların içinde üst benliğinize bir yer ediniyorsunuz. Aslında içindeki günahkârlarından korkup yaklaşmaya çekindiğiniz toplumun sadece Sorum’unuzla değil Toros’unuzla da bir parçası olabilmek sizin elinizde. Kaynakça: Türker, Sibel. Benim Bütün Günahlarım. İstanbul: Can Yayınları, 2017. BÜYÜK REKABET: RONALDO MU MESSİ Mİ? Eğer sokağa çıkıp gördüğünüz ilk kişiye futbolu en iyi kim oynar diye sorarsanız genellikle iki cevap alırsınız: Barcelona’lı Lionel Messi ve Juventus’taki taze kan Cristiano Ronaldo. Tüm dünya bu iki top ustasını kıyaslar durur sürekli. Ama şöyle bir gerçek var ki bu iki oyuncu kıyaslanamaz bile. Çünkü bu iki oyuncunun alanları, saha içindeki görevleri kısacası birçok şeyi birbirinden tamamen farklı olduğundan karşılaştıramayız. Ama şu bir gerçektir ki ikisi de kendi alanlarında zirveye oturmuş durumda olup yukarıdan bizi izlemektedirler. Bu yazıyı okuyanlardan onları yeterince tanımayanlar vardır. En iyisi onları biraz daha yakından tanıyalım. Messi deyince aklıma ilk gelen şey takımla oluşturduğu sinerjidir. Barcelona’ya yeni bir oyuncu geldiğinde ilk onunla tanıştığından da olabilir bu. Messi sanki yıllardır bu oyuncuyla oynar gibi oynuyor bu futbolu. Bence bu özellik çoğu insanın hayalinin Barcelona olmasını açıklıyor. Bir başka özelliği olan top sürmesi beni benden alıyor izlerken kendisini. Karşısında ona karşı savunma yapmak isteyen topçunun yerinde olmak istemem. Boyundan dolayı sahip olduğu çevikliği çok iyi kullanıyor. Yaptığı akıl oyunlarıyla hem topu en zor yerden çıkartıyor hem de biz futbolseverleri şaşkına çeviriyor. Bu ismin iyi yaptığı başka bir şey de var ise o da gereken pozisyonda oynayabiliyor. Örnek verecek olursak; kendisinin asıl pozisyonu sağ kanat olmasına rağmen hücum oyuncusu arkasında tam bir on numara gibi de oynayabiliyor. Pasını da atıyor, hücum oyuncusu için alan da açıyor. Bu bence takımı için çok işlevli kılıyor onu. Diğer takım ise ona karşı ne yapacağını bilemiyor. İşini de iyi yaptığı için izlerken uykum varsa açılıyor, moralim bozuksa düzeliyor kısacası insanı mutlu ediyor oyunuyla. Bazen de orta sahanın gerisine kadar gelip topu savunmacısından alıp oyunu kendisi kuruyor. Tam bir lider, işte bu yüzden kendisi Barcelona gibi başarılı bir takımda. Attığı golleri ve güzelim pasları da işin cabası. Bu sebeplerden dolayı bence Messi sanatını konuşturma konusunda bir numara. Ronaldo ise kendi işini layıkıyla yerine getiren ve 34 yaşına gelmesine rağmen sağlığına önem verdiği için formunu koruyan birisi. Şahsen bu özelliğiyle saygı duyulması gerek. Sporunu hiç aksatmadığı için özellikle bacak kasları sıradan bir futbolcuya göre çok güçlü olduğundan kafa toplarında rakipsiz. Kafa topuna yükseldiği zaman acaba kim kazanacak diyemiyorum içimden, Ronaldo buna izin vermiyor ve zorlanmadan alıyor topu rakibinden. Ayrıca kendisi fizik olarak tam bir şaheser benim gözümde. Sanki heykeltıraşlar heykel yapmış, sonra heykel de canlanıvermiş. Ona bu yüzden makine deniyor. Ronaldo’nun asıl özelliği ise gol atmak. Ronaldo ve top aynı cümlede geçiyorsa o cümlede emin olunki gol kelimesi de geçiyordur. Ronaldo istediği zaman, istediği yerde, istediği şekilde gol atabilen birisidir. Dakika doksan ve Ronaldo bir topun başında mı? Karşı takımı destekliyorsanız üzülmeye hazır olabilirsiniz. Çünkü Ronaldo golünü atar, sevincini yapar ve siz sadece bakakalırsınız ve gördüğünüz şeyin gerçekliğini sorgularsınız. Çünkü Ronaldo imkânsızların adamıdır bence, ortada imkânsız bir durum varsa Ronaldo işin içine dâhil olduğunda imkânlı olmuştur artık. Bunu geçmişte çok kez gördük ve halen de görmeye devam edeceğiz. Yukarıda açıkladığım gerekçeler neden Ronaldo’nun benim gözümde bir numaralı bitirici olduğunu açıklıyor. Bu iki oyuncu anlattığım üzere çok başarılı iki futbolcu. Özetle, bu sporun en iyisi onlar, her ne kadar işlevleri farklı olsa da. Bazı insanlar bu futbolcuların kariyerleri boyunca birini sevip diğerini rakip olarak gördü. Şunu söyleyebilirim ki iki futbolcuda otuz yaşını geçti. Yani fazla bir zamanları kalmadı yeşil sahalarda. Maçları mı var? Alın elinize mısırınızı ve kolanızı, geçin koltuğunuza, arkanıza yaslanın ve anın tadını çıkarın. Emir YAVUZ YAMAN AYRILIK İnsanlar için olmazsa olmazlardandır sevgi. Bir kilit taşıdır insanlığın yıkılmaz devasa sütunlarında. Kutsal bir sudur kana kana içtiğimiz. Sevmek, sevilmek, sevindirmek yücedir bizim için. Lakin, yere göğe sığdıramadığımız bu kavram mızmız bir çocuk gibidir aynı zamanda. Dediği, istediği yapılmazsa bağırır, çağırır, kızgın bir kor gibi yakar geçer her yeri. Saçar en acı tohumlarını yüreğimizin en verimli bahçelerine. Nasıl ki elinden şekeri alınan bir çocuk saldırganlaşır, kırar, dağıtır her yeri; aynı şekilde ayrılığa maruz kalan sevgi de yakar, mahveder yüreği. Yerimize oturmuş, konser biletleri haftalar öncesinden tükenmiş olan Model grubunun sahneye çıkmasını bekliyorduk. Eğlenmek ve yarına güzel bir anı bırakmak için gitmiştim arkadaşlarımla bu konsere. Bu etkinlik, bizleri stresli ve yoğun öğrencilik hayatımızdan birkaç saatliğine de olsa kurtarıp, deşarj edecekti. Kısa bir süre sonra alkışlarımızla beraber grup sahnede yerini aldı. Şov başlıyordu. En sevdiğim müzik grubu karşımdaydı. Sırayla birbirinden güzel şarkılarını seslendirmeye başladılar: ‘’Kuğunun Ağıtı’’, ‘’Pembe Mezarlık’’, ‘’Değmesin Ellerimiz’’... Sıradaki parçanın beni dertli dertli düşündüreceğini, arkadaşlarım ayakta coşkulu bir şekilde konseri takip ederken benim bir ara oturarak devam etmemi gerektireceğini, heyecanımı, mutluluğumu zedeleyeceğini nereden bilebilirdim ki? ‘Ayrılık, ayrılık, yaman ayrılık...’ demişti sadece Fatma Turgut. Oysa ben bu sözcükleri asıl sahibinden, Ali Selimi’den de dinlemiştim. Barış Manço’dan, Leman Sam’dan da dinlemiştim. Yıllardır bildiğim bir şarkıydı bu parça. Fakat işte o an dokunmuştu bu sözcükler kalbimin bam teline. Bu hissiyatı yaşamamı sağlayan, Fatma Turgut’un muazzam sesi miydi, yoksa konser salonunun eşsiz atmosferi miydi bilemiyorum. Fakat bana soracak olursanız, büyümenin etkisiydi bu. Her geçen gün bir beyaz telin siyahlarımın arasına karışmasındandı bu hissiyat. Olgunlaşıyordum git gide. Ayrılık kavramını kalbimin en derinliklerinde hissetmem bu yüzdendi. Üzülmem, dertlenmem, kalbimi besleyen damarlarda ayrılık zehrinin acısını tatmamın sebebi buydu işte.Ayrılıkla tanışmam çok eskiye dayanıyor aslında. Ben 5-6 yaşlarındayken yazın annemle memlekete giderdik. Babam gelemezdi maalesef. İş, güç işte, bilirsiniz, çalışanların tatilleri öğrenciler kadar uzun olmuyor. Neredeyse 1-1,5 ay ayrı kalırdım babamdan. Telefonda sesim kısılır, boğazım düğümlenir, hiçbir şey söyleyemeyecek olur ve ağlardım babamın sesini duyunca. Babamı çok sevdiğimdendi bu çaresiz hâlim. Hani dedim ya; sevgi, ayrılığa maruz kalırsa parçalar yüreği, diye. Benimki de böyle bir durummuş meğer. Bir diğer ayrılık mevzu da öğrencilik hayatım başlayınca yaşandı. Artık başrolde olan bendim. Esas oğlan okula gidecekti. Bu durum çok can sıkıcıydı. Çünkü doğduğumdan beri her daim yanımda olan annemden ayrılmak demekti bu. Televizyonumdan, çizgi filmlerimden, gündüz uykumdan, evimden ayrılmak demekti bu. Okulun ilk günü ağlamamız, annemizi istememiz ayrılığın sert tokadını yediğimizden dolayıdır işte. Düşe kalka, güle ağlaya fena götürmemiştim ayrılıkla olan hırçın ilişkimi. Ta ki en büyük, en üzücü, en harap edici ayrılıkla tanışana kadar: ÖLÜM. Çok sevdiğim, her zaman üzerime titreyen, yaz tatillerimi şenlendiren, her isteğimi elinden geldiğince yerine getiren, saygıdeğer dedemi kaybetmiştim. Ondan ayrılmış ve kopmuştum artık. Hiç beklemediğim bir anda, hiç beklemediğim bir şekilde vurmuştu ayrılık. Hani der ya şair ‘’O bizim kavuşmalarımız mahşere kaldı’’ , işte ölüm öyle zor ve öyle ağır bir ayrılık. Kavuşmanın elimizde olmadığı bir ayrılık . Yaman bir ayrılık. Sonraki yıllarda yine peşimdeydi ayrılık. Hangimiz kurtulabilmişizdir ki ondan. Kimisi vatanından, kimisi evladından ayrıdır. Bana ise bu sefer şehrimden ayrılmak düştü. Doğduğum, büyüdüğüm, denizine ve tarihine âşık olduğum şehre ‘’Hoşça kal’’ demek düştü. Ailemden, arkadaşlarımdan ayrılmak düştü. Fakat, ayrılıkların en büyüğünü yaşayan biri için bu çok zor olmadı. Ayrılıklarla dolu bir hayatta onun beni artık incitemeyeceğini düşünüp, küçümsedim ayrılığı. Ne zaman solistin ağzından o sihirli sözcükler döküldü, ben işte o zaman anladım hüsrana uğradığımı. Meğer ben hep kaybeden taraftaymışım. Hayatın zorla dayattığı ayrılıkları kapalı kapılar ardında saklayıp, içine atan, kara kutusuna gömen kalbimi hep görmezden gelmişim. Hani insanlar ölüme yaklaştıklarında bütün bir hayatları film şeridi gibi geçermiş ya gözlerinin önünden. Benim de bütün ayrılıklarım belirdi bir anda, solist ayrılık diye haykırınca. Ayrı kaldıklarım geldi gözümün önüne. Uzak kaldıklarım, sevdiklerim, sevgisine doyamadıklarım geldi.Harika bir konser bitmişti artık. Yerlerde içecek, yiyecek çöpleri, bir de konser biletleri... Bu Model grubundan ayrıldığımızın işaretiydi. Biz de çıktık salondan, yine bir ayrılık vaktiydi. Evlerimize, yurtlarımıza dağılacaktık. Her sarıldığım arkadaşımda hissettim ayrılığı, bir daha görüşebilcek miyiz acaba diye düşündüm. Eğlenmeye, kafa dağıtmaya gitmiştim konsere. Lakin daha karmaşık bir şekilde dönmüştüm eve. Artık ayrılığı daha çok hissediyordum. Her çıktığım mekân, her kullandığım eşya, her ‘Hoşçakal’ deyişim hatırlatıyordu bana onu. Hatta bu yazıyı noktalamak zorunda olmak bile sizden ayrılmayı getirdi bana. Ne diyebilirim ki? Bu seferki ayrılığıma siz de şahit olmuş
kıyıdan tüm şehre en büyüğün kim olduğunu haykırmaktır. Her gol sevincinde tanımadığın insanlara en içten duygularla sarılmak, hep beraber sevinip hep beraber üzülmektir. Kalabalığın içinde alkolün etkisiyle soyunup donduran soğukta bağıran genç ile rakip takım her hücum yaptığında dua etmeye başlayan hacı amca bir aradadır, kenetlenmiştir. Aynı şekilde seksenlerde pek çok kez görüldüğü üzere dünya görüşleri apayrı olan, birbirlerine günlük hayatta nefretle bakan gençler her gol sevincinde sarılmış, her şeyden uzaklaşmış, birlik olmuşlardır. Çarşı ruhu işte tam olarak budur. Seneler boyu deplasman otobüslerinde ömür geçmiş yaş ilerlemiştir. Akrabalar “Beşiktaş karın doyurmaz” deyip durmuş kulak asılmamıştır. Aile kalmamış, evlenip çoluk çocuğa karışmak zor gelmiş, cepte para, elde mal kalmamıştır. Hepsi sağda solda bitmiştir. Ama bu yola bunların hepsi bilinerek çıkılmıştır. Kimse pişman değildir. Beşiktaş sevgisi her şeyini almış ama işin sonunda herkese ailem denecek güzel insanlar, imrenilecek dostluklar kazandırmıştır. Bazen bu aile hem öksüz hem yetim çocuklara sahip çıkmış bazen sokak kenarlarında dilenen tinerci çocukları adam etmiştir. Günü gelmiştir bu taraftar grubu ve dolaylı yoldan Beşiktaş çok sevdiği sevgilisinden ayrılmış genç için sığınacak bir liman olmuş, günü gelmiş çok sevdiği bir insanı kaybetmiş biri için derdini paylaşacak bir dost olmuştur. Beşiktaş kimseyi zengin etmemiş ama zengini kıskandıracak kadar mutlu etmiştir. “Bir taraftar grubu maçta bağırmaktan başka ne işe yarayabilir ki” diye soranların yüzünü kızartmış; büyüklere saygıyı, küçüklere sevgiyi öğretmiştir. Edepli insan olmayı en edepsiz insanlara benimsetmiştir. Çarşı aynı şekilde insanların dünya görüşlerini de etkilemiş, onlara hiçbir baskıyı, hiçbir yasağı tanımamayı öğretmiştir. “Çarşı her şeye karşı!” sloganını Dolmabahçe’den tüm dünyaya duyurmuştur. Bunu yaparken kimseyi incitmemiş, kimsenin değerlerine saygısızlık yapmamış, kimseyi ayırmamıştır. Yazar Orhan Pamuk Nobel Ödülü’nü aldığında Türkiye’den farklı sesler çıkarken onu ilk kutlayanlar olmuş, Nükleer Enerjiyi Türkiye’de ilk protesto eden grup olmuştur. İşin en ilginç tarafı ise bu duyarlılığı ve yasak tanımazlığı yaratanın muhafazakarı, solcusu, milliyetçisiyle her görüşten insanın olmasıdır. Çarşı bu özelliğiyle aslında Türkiye’nin aynası olmayı da becerebilmiştir. Bir lise öğrencisinin, nam-ı diğer Optik Başkan’ın, mahalledeki arkadaşlarıyla kurduğu ve Beşiktaş aşkından öğretmenliği bırakıp deplasman otobüslerinde Dünyayı 4 kez dolaşacak kadar yol yaptığı, son nefesini de bu yolda verdiği o tarif edilemez ruh bugün Çarşı adıyla tüm semtlerin sokak duvarlarında, tüm dünya taraftarlarının aklındadır ve her maç öncesi Boğaz’a haykırdıkları gibi “Kazan’ın önünde Çarşı, Çarşı alayına karşıdır.” Mustafa Emre YİĞİT Kadın OlmakSin City izlemeyi çok istediğim ama bir türlü fırsat bulamadığım ﬁlmlerden biriydi. Sonunda fırsat bulduğumda ﬁlmi adeta bir solukta bitirdim. Sin City kadın ve erkek arasındaki çekişmeyi çok farklı bir kurguyla ve aynı şekilde, farklı bir gösterim şekliyle gözler önüne seriyor. Belki de hiç birimizin kabullenemediği sorunları suratımıza adeta çarpan ve aslında çok daha derinler anlamlar içeren bir ﬁlm. Tabii ki bu anlamları ﬁlmden çıkarabilmek tahmin edildiği kadar kolay değil. Bu derin anlamları kavrayabilmek için daha önceden bir bilgi birikimine sahip olmak gerekiyor ve hatta biraz da feminist olmak gerekiyor diyebilirim.Ataerkil bir toplumda yaşayan kadınlar olarak erkeklerin “üstünlüğünü” her an ve her yerde görmek mümkün. Dilimize yerleşmiş “erkek gibi kadın” deyimi bile bu “üstünlüğü” gözler önüne seriyor. Bu kadar kalıplaşmış ve yerleşmiş olan bu ataerkillik yüzünden kadın her zaman hor görülüyor ve gözden çıkarılıyor. Toplum bu haldeyken kadınların seslerini çıkarabilmeleri ve düşüncelerini dile getirmeleri de kolay olmuyor. Hatta, erkeklerin kadınları hor görmeleri bir gurur ifadesiymiş gibi yorumlanıyor ve takdir görüyor. Sin City, bu tür örnekleri yaratıcı olay örgüsüyle gözler önüne seriyor ve insanın suratına adeta bir tokat gibi çarpıyor. Filmdeki kadın ﬁgür, her şeyin nedeni olan adamı vurduğunda gözlerimden adeta yaşlar aktı. Haklı sebebleri yüzünden adamı öldürdüğünde, aslında kadınların gerektiğinde ne kadar güçlü karakterler olabileceğini öğrendim. Kendi hayatıma da baktığımda, günlük yaşamda kadın olmanın zorluklarını yaşıyorum. Filmi izledikten sonra şunu anladım ki, bu tarz davranışlara karşı sessiz kalmamalı ve harekete geçmeliyiz. Kadınlar bu tür örneklerde harekete geçmeyip sessiz kaldıkları için erkek toplumu çığrından çıkmış durumda. Kadın cinayetleri, kadınlara şiddet ve hatta bu şiddetin ﬁzikselden, psikolojik şiddete geçmiş olması kabul edilemez. Filmden etkileyici bulduğum başka bir sahne de sadece kadınlara tahsis edilmiş olan mahalleydi. Bu mahalleye polisler dahi giremiyor ve mahallenin tüm işleri kadınlar tarafından yürütülüyor. Adeta birer süper kahraman gibi gözüken kadın çetesi ise kadın gücünü simgeliyor. Ellerinde çeşitli silah olan kadınlar mahalleye izinsiz giren erkekleri cezalandırıyor ve düzene sokuyor. Toplumumuz gelişmek ve ilerlemek istiyorsa, belki de bu tarz yasalar ve kurallar getirilmeli. Kadınlara şiddet gösteren erkekler devlet tarafından cezalandırılmalı ve belki de idam cezası bile uygulanmalı. Film, yüzeysel bir bakış açısıyla izlendiğinde feminist anlamlardan hiçbiri çıkarılamayacakken, bir kadın bakış açısıyla izlendiğinde benim çıkardığım anlamlar kolayca anlaşılabilecektir. Hatta aynısı, bu yazı için de geçerli. Bir erkek yazdıklarımı belki de mantıksız bulacakken, bir kadın ise kendinden, hayatından parçalar bulacaktır.Özetlemek gerekirse, “üstün” görülmesi gereken bir cins varsa bu da kadın olmalıdır. Kadınlar her anlamda daha detaycı, daha ileri görüşlü ve daha mantıklı olmuştur. Yöneticilerimizin bile kadın olmasını savunurken, halkımızda kadına verilen değerin bu kadar az olması beni gerçekten çok üzüyor. Kadınlara değer verdiğini söyleyen erkekler bile yanlarında güçsüz, sessiz ve resmen kişiliği olmayan kadınlar istiyor. Erkekleri bu kadar yücelten, tek bir cinse kanalize olunmuş toplum yaşamı, biz kadınlar için pek de kolay değil. Kadınlar için “yaratılan” tek olgunun kapitalizm oluşu ise içler acısı bir gerçek. Bu yargı ayrıca kadınların tüm dünya tarafından nasıl kullanıldığının su götürmez bir örneği. Feminizm düşüncesine daha önce bu kadar yakın olmamama rağmen ﬁlm gözlerimi açmama sebep oldu. Artık dünyaya, kadına ve hatta kendime çok daha farklı bir bakış açısıyla yaklaşacağım.Kaynakça:Rodriguez R. Sin City 2, 2014.İrem Değirmencioğlu "Bir köpek kuyruğunu neden sallar? Çünkü köpek kuyruğundan daha akıllıdır.Eğer kuyruk daha akıllı olsaydı, kuyruk köpeği sallardı." Başkanın Adamları Medyanın Gücü Medya nasıl ortaya çıktı da hayatımızı bu kadar etkiler oldu? Uyandığınız an elinize telefonunuzu alıyor, sosyal medyaya bakıyorsunuz. Diyelim ki sosyal medya hesabınız yok. Sabah haberleri için ya gazete okuyorsunuz ya da televizyon izliyorsunuz. Onlar da mı yok? O zaman evden çıktığınız anda medya bombardımanına tutuluyorsunuz. Ya afişlerde, sokaklarda, metroda, ya da insanlar kendi aralarında konuşuyor. Bir şekilde haberiniz oluyor. Kaçarınız yok. Peki ya bu kadar maruz kaldığımız medyaya daha önce hiç şüpheyle yaklaştınız mı? Ya o haberlerin hepsi birer yalansa? Hepsi birer kurmaca veya senaryodan ibaretse? Hiçbir şeye güvenemez olduk. İnsanı en çok sinirlendiren şey bence aptal yerine konmak. Ama bir düşünsenize, medya sadece bir oyuncak, halkı oyalamak veya bir fikre çekmek için sadece bir araç. Uğruna tartışıp savunduğunuz o siyasi görüşünüzde veya tuttuğunuz takımda bilmediğiniz neler dönüyordur kim bilir? Bir zamanlar "Fenerbahçe şike yaptı." haberi yayılmıştı. Futbolla alakası olmayan, bir kere açıp spor kanalı izlememiş biri olarak ben bile bu haberi duymuştum. Bu da medyanın ne kadar güçlü ve yaygın olduğunun bir kanıtı. Asıl demek istediğim, ya bu haber bir asparagassa? Gizli kapalı kapılar ardında bu ayarlanmışsa? Bunu herkes biliyor ve sadece o yetkililerle bağlantısı olmayan halk bilmiyorsa? Bunun üzerinde çok düşünmek insanı yormakla kalmıyor, umutsuzluğa ve güvensizliğe de sürüklüyor. Wag The Dog yani Başkanın Adamları filminde de medyayı kullanarak insanları manipüle etme, onların fikirlerini yönlendirme konusu ele alınmış. Tam da seçimler sırasında başkanın çocuk istismarına adı karışıyor ve işinde iyi medya uzmanlarını ona yardım etmesi için çağırıyor. Bu uzmanlarsa ülkenin aslında var olmayan bir savaş içinde olduğu süsünü veriyorlar ve halkın odağı "çocuk istismarı "ndan "savaş"a kayıyor. Halkın tüm soruları, bekledikleri cevaplar savaş odaklı. Zaten savaş gerçekte olmadığı için de işin içinden sıyrılmaları çok kolaylaşıyor. Ben oldum olası insanların medyayı kendi emelleri için kullandıklarını düşünmüştüm. Bu kadar güçlü bir araç hem yaşanan bir olayı kolayca unutturmak için hem de unutulmasının istenmediği bir olayı sürekli hatırlatmak için kullanılabilir. Bu şekilde insanları manipüle edip düşüncelerini kontrol edebiliyorlar. Bunu özellikle siyasi güçler kullanıyor çünkü medya o kadar büyük ve etkili bir güç ki ancak siyasilerin lafı geçebiliyor. Gezi Parkı zamanında televizyon kanallarına yasak gelmesi, Taksim'de, Beşiktaş'ta ve Akaretler' de saldırıların olduğu sırada televizyonda penguen belgesellerinin verilmesi... O zaman eleştirilen tüm kanallar bugün hala reyting rekorları kırıyorlar. Ne kadar kolay unutuldu her şey! Ama bugüne bakıldığında darbe girişimi mevzusu hala konuşuluyor. Bir haftada ya da on günde unutulmadı çünkü unutulması istenmedi. Darbe tabi ki büyük bir olay ancak siyasi söylemlerde, sokaklarda, metrolarda hala dün gibi hatırlatılıyor. Kendi fikrimiz olduğunu düşündüğümüz daha kaç şey manipülasyona uğradı kim bilir? İnsan bunları düşündükçe kendinden de şüphe ediyor. En çok güvenmesi gereken kendinden bile... Ben çözümü televizyon izlememede buldum. Diziler dahil. Dizilerin asıl çıkış sebebi zaten halkı günlük sıkıntılardan, ülke dertlerinden uzaklaştırmak ve onları oyalamak. Maksat olabildiğince halkı oyalayıp uyutmak, uyuşturmak. Bazen aklıma geliyor neden onca önemli düşünür çok eskilerde çıkmış da bu son zamanlarda öyle dahiler çıkmıyor? Örneğin Beethoven, Platon, Nietzsche ve daha niceleri. Onların zamanlarında telefon, bilgisayar olmadığından bence. Dikkatlerini dağıtacak, onları uyutmayı amaçlayan bir teknoloji henüz gelişmemişti. Kitaplar vardı o zamanlar. Gazete de vardı belki ama o bile ileride ne kadar güçlü bir medya aracı olacağının farkında değildi. İşin özü okumakta. Aslında her şeyden, herkesten kaçıp bir dağın tepesinde gelmiş geçmiş tüm kitapları okumalı insan. Bu sistemde sizi tutan şeyler ne? Kendim için bu soruyu sorduğumda aklıma ailem ve arkadaşlarımdan başka cevap gelmiyor. En iyisi dağın tepesine ben değil de bizi manipüle etmeye çalışanlar çıksın. Sorun da böylelikle çözülsün. Ecem Başak Albayrak, 1 BELİRSİZ VARLIĞIN DUYULAN ÇIĞLIĞI Gün geçtikçe teknolojinin gelişmesiyle artan bitkisel hayattan tutun da asırlardır yaptıklarından ders çıkaramayan insanoğlunun bir kez daha birbirini nasıl birçok şekilde katlettiğini büyük tablolar halinde görseniz nasıl hissederdiniz? Herhâlde cevabınız utanmış, mutsuz belki de kalbinize bir bıçak saplanmış gibi olabilir mi? İşte, Banksy'nin sergisine giden insanlar da sizden çok da farklı düşünmemekte. 28 Ocak - 29 Şubat 2016 tarihleri arasında İstanbul'da gerçekleşen The Art Of Banksy Sergisi sanatseverlerle buluşmaktan ziyade insanlığını haykırmak isteyenler ile buluştu. Gerek sergilenen grafittiler gerek ise sergi alanının ambiyansı hepimizi büyülemekle beraber oldukça da sorgulattı. Sokakların bilinmeyen direnişçisi olan Banksy'nin grafitti çalışmalarına baktığımız zaman günümüz dünyasının acı gerçeklerini yüzümüze vuran bir tarzı olması gözümüze çarpan ilk unsur. İnsanoğlunun sevgisizliğini, teknoloji ve özellikle güç bağımlılığını, doğadan kopuşunu, dini nasıl sömürdüğünü, vicdanını bir kenara bırakıp kapitalist unsurlara nasıl kendini teslim ettiğini güçlü görsellerle anlatıyor. “Media”, The Art of Banksy, 30.01.2016 tarihinde benim tarafımdan çekilmiştir. Banksy'nin "Media" adlı bu eserinde dikkatimi çeken ilk unsur elinde oyuncak ayısıyla duran üzgün ve yaralı kız. Onun masumiyeti beni çocukluğuma geri götürdü ve kendi küçük dünyamda yaşadıklarımla beraber tablodaki bu kız ile bağlantı kurabildim. Sanki onun gözyaşları benim gözyaşlarım gibiydi. Bu kızın etrafında duran insanlar onu kendi gözleriyle değil de kameralarının gözleriyle "anlamaya" çalışıyorlar. Sanıyorum ki bu medya çalışanları hem kendilerini hem de onlardan bilgi almak için bekleyen milyonlarca insanı kandırmak için özverili bir şekilde çalışmakta. Keşke kazançlarını bir tarafa bırakıp insaniyetin önemini hatırlasalar. Bunu kanıtlayan bir diğer unsur ise tablodaki kızın arkadan Ecem Başak Albayrak, 2 fotoğrafının çekilmesi. Bu bana gerçeklerin saklanmaya çalışıldığı günümüz dünyasını bir kez daha hatırlatıyor; çünkü kız önünü kameraya döndüğü an yüzündeki kan ve vahşet gözükebilecek. Bu da insanların vicdanını sarsacak yegâne unsur olacak. O yüzden bu tablo bana sahte bir dünyayı ve çaresizlerin kendi hayat mücadelesinin yarattığı hüznü çağrıştırdı.“Napalm”,The Art of Banksy, 30.01.2016 tarihinde benim tarafımdan çekilmiştir. Kapitalist sistemin yarattığı simgelerin olduğu "Napalm" isimli bu çalışma sanki benim düşüncelerimi ve hislerimi haykırıyor. Ne demek istediğimi size bazı ipuçlarıyla anlatmaya çalışayım. Öncelikle napalm; katran, motor yağları vb. yanıcı sıvıların katılaşmış benzin ile karışmasıyla oluşan ve aynı zamanda Vietnam Savaşı'nda fotoğrafçı olarak çalışan Nick Ut'un söylemiyle görüp görülebilecek en korkunç silahtır. Vietnam Savaşı'nda kullanılan bu silahın isminin neden bu tabloya verildiğini tablonun ortasında duran çocuktan anlayabilirsiniz. Evet, gözlerinizi dikkatlice açın ve iyice bakın! Bu tabloda gördüğünüz çocuk Vietnam Savaşı'nın simgesi olan Kim Phuc'un ta kendisi. Tek güç olma uğruna insanları yakıp küle çeviren Amerika Birleşik Devletleri attığı bu silah ile bu küçük kız çocuğunun vücudunda yanıklar ve kalıcı hasarlar bıraktı. Aslında vicdansızlığın somut izlerini bıraktı. Bir taraftan da bu devlet çocukları türlerce masallara götürdü, en lezzetli abur cuburlar ile tanıştırdı. O yüzden çocuklar mutlu ve geleceğe umutla bakıyorlar öyle mi? Size tavsiyem Kim Phuc'un gözlerine daha iyi bakın. Hayatı sadece Disney'in ve Ronald Amca'nın kör gözlerinden görmeyin. Bazen hayatın gerçek taraflarını görmekte fayda olduğunu bu tablo bana öğretti. İçimdeki siniri ve haykırışıbu tablo yansıttı. O yüzden bu tabloya baktıkça kendi bir parçamı hisseder gibiyim. Hayatın gerçekleriyle insanın kendini özdeşleştirmesi için görülmeye değer. Ecem Başak Albayrak, 3 Banksy'nin bu tablolarla gösterdiği haykırışın arkasında durmam benim için zor olmadı; çünkü inanıyorum ki hiçbir insanın kalbi bu gerçeklere sessiz kalamaz, kalamayacaktır. En azından öyle umuyorum. Umarım canınız çok yanmıştır; çünkü pembe gözlüklerden sonra böylesine bir etki bırakması hepimiz için iyi olacaktır. Bu şekilde güzel günlere yelken açabiliriz. Artık bu dünyayı daha güzel hale getirmek mi istiyorsunuz? Birbirimizi sevmekle başlayabiliriz. Egolarınız bir kenara bırakın ve sarılın insanlara, insanlığa... Eren Asan ŞİŞMANA SORDUN MU? Şişmanlık her çağda statü farkının önemli bir göstergesi olmuştur. Orta Çağ’da zengin insanları temsil ediyorken, modern çağa baktığımızda tam tersi olduğunu görebiliyoruz. Günümüzde, obezite ve benzeri kilo ile ilgili rahatsızlıklar, maddi olanaklarla ilgili olmaksızın her kesimde baş gösteriyor. Hepimizin ailesinde sağlık açısından şişmanlığın zararlı olduğunu kabullenmiş yahut halen kilonun sağlıklı olmanın göstergesi olduğuna inanlar vardır. Her yöreye özgü çeşit çesit iştah açan Türk yemekleri, adeta kültürümüzün yapı taşı olmuştur. Bu sebepten çoğumuzun yemek yemeye düşkünlüğü vardır. Her gün aynaya baktığımızda görünüşümüzle ilgili yorumlar yapmıyor muyuz? Bazen kilomuzun fazlalığından bazen de azlığından dert yanıyoruz. Kendi içimizdeki ikilemlere ek olarak bulunduğumuz sosyal çevrelerde de kilomuz, tartışılan yegane konulardan biri olmuyor mu? Kimileri “Bir dirhem et bin ayıp örter” der, kimileri “Kilo en büyük hastalıkların anası” der. Bu karmaşalar yüzünden çoğumuz yanlış beslenme alışkanlarına sahibiz. Çocukluk dönemlerinde ailelerin yanlış yönlendirmesiyle oluşan beslenme alışkanlıkları, çoğu çocuğun şişmanlamasına ve bu sebepten toplumdan soyutlanmasına sebep olmuştur. Özellikle ergenlik döneminde artan şişmanlık takıntısı, henüz gelişme çağında olan gençlerde özgüven eksikliğine ve ağır karakter bunalımlarına zemin hazırlar. Kendimden örnek verecek olursam, fazla kilolarım çocukluğumun kabusu olmuştu. Olması gerekenden az kiloda doğduğum için , çocukluğumda ebeveynlerim tarafından sürekli yemek yemeye zorlandım. Okula başladıktan sonra, 6-7 yaşlarında, hızlı bir şekilde kilo almaya başlayıp, sınıfın en’lerine tosun olarak yerleşmiştim. Hatta mahallede yaptığımız futbol maçlarında bile hep kaleci ben oluyordum. O günlere baktığımda, en yıpratıcı olanı da sınıfımızdan Dilay’ın ,aşık olduğum kızın, benim için “Eren çok tatlı ama çok şişko” deyip Kemal’in elini tutmasıydı. Şimdi gülüp geçtiğim bu anılar ergenlik döneminde, bende ağır psikolojik bunalımlar yaratmıştı. Daha sonrasında lisede, boyumun uzamasıyla ve artık kilolu bir birey olmak istemeyeşimden dolayı hırslı bir şekilde kilo vermemle başlayan toplumsal statü mücadelem başarıya ulaşmıştır. Bu hikayede Dilay istemeyerek de olsa tetikleyici unsur olmuştur ve yaşamımı dolaylı yoldan değiştirmiştir. Peki neden insanlar diğer insanların yaşam biçimini bu kadar kolay değiştirebiliyor sorusu, bizi toplumsal baskının insan hayatına müdahalesinin etikliğini sorgulamaya itiyor. Georges Vigarello’nun Ortaçağ’dan 20. Yüzyıla Şişmanlığın Tarihi kitabında da bahsettiği gibi, Batı medeniyetlerinde saygın kabul edilen şişmanlar, zamanla toplumda eleştirilmeye ve ayıplanmaya başlamıştır. Bundan kaynaklı toplumda çatışmalar, ayrıştırmalar süregelmiştir. Kendi aşk ve hayal kırıklığı meseleme dönecek olursam, 18.yüzyılda yaşıyor olsaydım, o gün Dilay, Kemal’in yerine beni seçerbilirdi. O gün ben de, çoğumuz gibi toplumun günümüz bakış açısına göre, kilolu bireyleri ayrıştırmasının kurbanı oldum.Evet, kendimi “kurban” olarak nitelendiriyorum çünkü, toplumsal normların sürekli olarak değişime uğrayıp insanları biçimlendirmesi insanı, bu değer yargılarını sorgulamaya itiyor.Zamanın değişimine bağlı olarak değişen bu kilo kavramı da kimine göre günümüzde basit bir sorun olarak görülse de aslında tıpkı bende yarattığı gibi köklü değişikliklere sebep olabiliyor. Sonuç olarak, geçmişten beri süregelen ve değişime uğrayan toplumsal bakış açıları hep bir kesimi dışlayıcı bir tavır sergiliyor. Zaten karmaşık olan hayatımız bu tip yargılarla iyice karmaşık bir hal almaya başlıyor. Şişmanlık kavramı da bu düzenden nasibini almış, şişman insanlarda yeri gelince övülüp yeri gelince de kötülenmiştir. Peki şişmana soruyor muyuz hiç mutlu musun mutsuz musun diye? “Su içsem yarıyor” bahanesine sığınanları ya da gerçekten az yemesine karşın kilo veremeyenleri yargılamadan anlamaya çalışıyor muyuz? Empati kuralım ve bizlerin de onlardan biri olabileceğini unutmayalım. HER ŞEY PARAYLA BAŞLAR http://az.a9.com.tr/oku/199746/Makaleler/Brezilya-burokratik-otoriter-modeli-terk-etmeli Sizlere herkesin içten içe farkında olduğu, kimisinin zaman zaman sorguladığı ama hemen ardından unutup sisteme ayak uydurmaya devam ettiği, günümüzde eğer izole bir kabilede yaşamıyorsanız parayla dönen dünyadan bahsedeceğim. Ailenizin sigortası yoksa veya özel hastanede doğmanız gerektiyse doğumunuz için belli bir miktarda ücret ödenir ve bu sadece başlangıç yani en kolay kısmıdır. Doğduğunuz andan itibaren mamanız, beziniz, kıyafetiniz kısacası her şeyiniz para sayesinde sağlanır. Vurgulamam gereken en önemli noktada bir çocuğun en masrafsız olduğu dönem bebeklik dönemidir çünkü büyüdükçe eğitim ile birlikte masraflar katlanır. Unutmamalıyız ki her aile çocuğunun en iyi şartlarda büyümesini ve en iyi eğitimi almasını ister. Okurken kulağa hoş gelen bu bilgiler gerçeği ne kadar karşılıyor hiç düşündünüz mü? Günümüzde dünya nüfusunun %11’i yetersiz besleniyor ve eğitimi bir kenara koyalım, beş yaşın altında hayatını kaybeden çocukların yarısının bu dünyadan çok erken yaşta göç etme sebebi açlık... Ama biz bu insanları ne kadar anlıyoruz, onları ne kadar tanıyoruz, bizleri sayısız güçlüklerle boğuşturan ve meşgul eden bu dünyada onlara hiç vakit ayırmayı denedik mi? Bir topluluğu anlamanın en iyi yolu onların arasına karışmaktır. George Orwell’de romanında tam olarak bunu gerçekleştiriyor, onlardan birisi haline geliyor ve bizleri hiç tanık olmadığımız bir serüvenin diplerine sürüklüyor. Margarin-ekmek yemekten bunalan hatta bazen onu bile bulamayan, günlerce hiç yemek yemeden duran ve aylarca duş alamayan insanların içindeyken kendisi de onlardan oluyor ve fakirliğin en uç noktalarına kadar geliyor. ‘‘Kimse senin dalgalarla nasıl boğuştuğuna bakmaz. Gemiyi limana getirip getirmediğine bakar.’’ demiştir Victor Hugo. Buradan azıcık bir düşünmeyle bile çıkartabileceğimiz gibi kimse sizin hangi şartlarda yaşadığınızı, nasıl geçindiğinizi umursamaz. Çünkü özünde hayatta kalabiliyorsunuzdur ve olur da başaramazsanız, şanslıysanız haberlere çıkarsınız ki günümüzde artık bu bile gerçekleşmiyor. Orwell sayesinde yaşama dürtüsünün getirdiği hayatta kalma arzusuyla sadece ve sadece beslenebilmek için gününün uyku dışında neredeyse tamamını çalışmakla geçiren bu insanların en ucuz, en rezil otellerde kalıp en ağır işlerde çalışmasına tanık oluyoruz ve onlar uzakta değiller. En gelişmiş şehirlerde, medeniyetlerin kalplerinde bile sayıları azımsanamayacak kadar çok. Bazı günleri açlıktan düşünemeyecek kadar kötü ve miskin bir şekilde yatarak geçiyor. Pek çoğumuz lüks sayılabilecek otellere ve restoranlara gittiğimizde işin arka planını, bizlere tüm hizmeti getirenleri hiç düşünmüyoruz. Oysa onlar çok ucuz fiyatlara durmaksızın adeta yeni dünya düzeninin köleleri olarak çalışıyorlar ve işin içinde olmadığımız için bir an bile aklımıza getirmiyoruz. Bu durumun en üzücü yanıysa hepimiz aynı dünyalarda, aynı şehirlerde yaşamamıza rağmen onları görmezden gelmemiz, yanlarından geçiyorsak birkaç saniyeliğine üzülmemiz ve her şeyin bununla sınırlı olması. Zengin ile fakirin arasındaki farkın her geçen gün arttığı, zenginin daha da zenginleştiği, fakirin gitgide fakirleştiği günümüz dünyasında, zengin kesim tarafından gösteriş maksatlı bağış ya da yardımlar yapılıyor ve hemen arkasından sistem aynı şekilde işlemeye, çark dönmeye devam ediyor. Bu durum toplumun bağlarını zayıflatıyor, Orwell’in de bahsettiği gibi yapılan ve devamında teşekkür beklenen her yardım sonrası fakirlerin nefreti artıyor. Kurulu düzen ve hiyerarşi bizleri her geçen gün birbirimizden uzaklaştırıyor. Kapitalizmin iliklerimize kadar işlediği günümüzde her geçen gün duyarsızlaşma yolunda ilerlerken, varlığından haberdar olmadığımız bu insanların gerçek yaşamlarını görmek, neler yaşadıklarını hissetmek, nasıl koşullarda çalıştığını görmek için okunabilecek en iyi kitaplardan birisi Paris ve Londra’da Beş Parasız. Bu hatıratı okuduktan sonra bu insanların ne kadar dibimizde olduklarını, aslında ne kadar bizden olduklarını anlayacak ve onlara karşı tavrınızı değiştirecek, gerçek dünyayı çok yakından tanıma fırsatı bulacaksınız ve bu insanların hayatının göz ardı edilmemesi gerektiğini anlayacaksınız. Çünkü unutulmamalıdır ki kendinizi en tepede görürken birden en diplerde bulan bir gün siz de olabilirsiniz. Berkay ACİR Kaynakça: Orwell, George. Paris ve Londra'da Beş Parasız. İstanbul: Can Yayınevi. 2015 https://www.wfp.org/hunger/stats Şarkı: Fiddler on the roof – If I were a rich man Muammer Gündüzalp KAHRAMAN 21102340 Değdi mi ki izlediğime? Kitap filmleri benim için bir türlü kalitesine güvenemediğim eserler olmuşlardır; Özellikle de filmi yapılan kitabı daha önceden okumuşsam. Filmi izleyinceye kadar filmin orijinal esere duyulan bir sevdanın ürünü mü yoksa kolay yoldan para kazanma kaygısı mı olduğunu anlamak çoğu zaman mümkün olmaz çünkü. Bunun yanında, kendisini bir platformda kanıtlamış bir eseri başka bir platformda yeniden tecrübe etme fırsatını geçerli bir sebebe sahip olmadan kaçırmak da söz konusu dahi olamaz elbette. Bu sebeple sevdiğim bir kitabın film yapıldığı her seferde kendimi bir ikilemin içinde bulurum: "Filme gitmeli miyim yoksa gitmemeli miyim? Gittiğime mi daha çok pişman olurum yoksa gitmediğime mi?" Bu ikilem film hakkında duyup okuduğum yorumların birbiriyle çeliştiği zamanlar özellikle çekilmez olur. Kime güveneyim, kime inanayım bilemem bir türlü. Kimisi için filmin rezalet olma ihtimaline rağmen gidip izlemek böyle bir işkenceye katlanmaktan daha mantıklı geliyordur. Sonuçta kaybedeceğim şeyler bir bilet ücreti ve iki saatlik boş vakitten ibaretmiş gibi görünüyor. Ancak ne yazık ki gerçekte durum daha farklı. Çünkü istemeden de olsa bir beklentiyle giderim o filme, kafamın içinde dolaşan ve her geçen saniye çoğalan ihtimallerle. Ve bu istemeden filme yüklediğim beklentiler hayal kırıklığına dönüştüklerinde başlar gerçek işkence. Bu sefer bir sinema filmiyle yapılabilecekler değil, yönetmenin filmin bu hale gelmesini engelleyebilmek için yapmış olabileceği keşkeler döner kafamın içinde, bazen haftalarca bazen aylarca hatta yıllarca. Ancak elbette boşadır bu kafa patlatmalar. Film gösterime girmiştir bir kere. O saatten sonra yapılacak küçük değişikliklerin de bir filmi kurtardığı görülmemiştir hemen hiçbir zaman. Sonuçta unutulsalar dahi aynı kitabın yeni bir filmi yapılana kadar kalır hayal kırıklıkları içimde. O yeni filmin aynı hataları tekrarlamayacağına güvenmek de mümkün olmaz doğal olarak. Her zaman böyle olmaz ama her şey. Bazen film kitabı aratmaz. Elbette farklı ortamlara ait eserler olmalarından dolayı kaybolan şeyler olur hikaye kitaptan filme geçerken. Fakat yalnızca bir filmin sahip olabileceği nitelikler kazanır hikaye bu kayıplarına karşılık. Bu sayede de kaybolanlara olan üzüntüm müzik gibi, oyunculuk gibi, filmin esere kazandırdığı değerlerle diner. Bu filmlerin çok nadir çıktığı gerçeğini asla unutmam ama. Asla güvenimi tam olarak kazanamaz kitap filmleri. Okumadığım kitapların filmleri için ise durum bambaşkadır. Orijinal kaynağın ne derece iyi olduğunu bilmediğimden bir beklentiye sahip olmadan gitmeyi başarabilirim onlara. Beklenti olmayınca da hayal kırıklığı olmaz haliyle. Hatta kitabını okumuş olsam beğenmeyeceğim filmleri beğenip orijinal esere ilgi duymaya bile başlarım bazen. Bu ilgi çoğu zaman hikayenin içinde geçtiği dünyanın ve arka plandaki hikayesinin potansiyelinin olduğunu ancak filmde verilmesi gerektiği şekilde verilmediğini hissettiğim için doğar. Ancak, eğer eserin kendisi daha çok hikayeye odaklanıyorsa, arka plandaki hikaye önemsizse yahut verilmesi gerektiği şekilde verilmişse ve hikayenin geçtiği dünyanın bir çekiciliği yoksa kitabı okumak da gereksiz gelir artık. Bazense bu ilgi sadece eserin güzelliğiyle büyülendiğim için doğar içimde. Eserle ilgili her detayı bilmek isterim o zaman. Kitaplarını okur, yazarını araştırırım. Ancak bu filmler çoğunlukla kitabın hakkını veren filmlerdir ve, yukarıda da bahsettiğim üzere, çok nadir gelirler beyaz ekrana. Bu yüzden de üzerine konuşmak gereksizdir biraz. Ne yazık ki O (Orijinal adıyla: It) bu gruplar arasından okumamın gereksiz olduğunu düşündüğüm kısma düştü. Hem de bir çok sahnenin bir kitapta çok daha iyi işleyeceğine inanmama rağmen. Zaten kanımca hikayelerin kitaptan filme uyarlanırken ödediği en büyük bedel o hikayeyi kendi hayal gücümüzle değil de teknolojinin el verdiği kadarıyla yönetmenin ya da yapımcının, yani bir başkasının hayal gücüyle izliyor olmamız. Bu sebepten rüya gibi anlatılan çayırların ya da gören herkesi büyüleyen güzellerin beyaz ekranda sıradan durması. O filminin durumunda bu sorun gördüğümüz canavarın göremediğimiz canavar kadar korkunç olmaması şeklinde çıkar karşımıza. Sonuç olarak kitaplardan uyarlanan filmleri izlerken hayallerimizi feda ederiz bir yerde. Ve ne yazık ki nadiren değerler buna. Ece ŞenkalAcımasız Bir Konsept Olarak Zaman Sıkılınca yavaş geçer, sayılı gün olunca da yavaş geçer, çok eğlenirsen hızlı geçer, yolculukta bir yere giderken de hızlı fakat dönerken yine yavaş geçer… Kendimizi düzene sokmak ve evcilleştirmek üzerine kurduğumuz kaotik düzenlerden birisi işte. Duygularımızı, hormonlarımızı, uykumuzu, işimizi, gücümüzü tamamiyle aynılaştıran korkunç bir sistem. Aslında insanlığın kendi kendine oluşturduğu en karmaşık konsept: Zaman. Pişmanlıklarımızın kahramanı, “keşke” dediğimiz her şeyin ana kaynağı… Bir iş kadınının, bilim insanının veya herhangi bir saatçinin zamana olan tutkusunu anlaşılabilir buluyorum fakat doğrusunu söylemek gerekirse ben her zaman “zaman” kavramını silmek ve hatta daha da ileri giderek yok etmek isteyenlerden olmuşumdur. Aynı benim gibi “zaman” kavramına acımasızca yaklaşan bir film var: Zamana Karşı. Zaman, herkes için çok acımasız bir konsepttir. Kimisine yıllardır çalıştığı sınav saatini kıl payı kaçırtarak umutlarını yitirtmiştir, kimisinin elinden sevdiğinin elini son kez tutma şansını almıştır ve kimisine de adil davranmamıştır. Ben zamanın bana adil davranmadığını düşünenlerdenim. Çocukluğumu ve hayallerimi çaldığını, bana kendim olma hakkını tanımadığını düşünüyorum. Ata binen, bale yapan ve kendiyle barışık bir çocuğu kendine ve çevresine küstürdüğünü savunuyorum. Ve bunda zamanı suçlu görmekten başka hiçbir çarem yok. Çünkü yaşanılanları ne geri alabiliyor, ne de telafi edebiliyorum. Arafta kalmanın böylesi. Annemle babamın boşanmasının ardından yakalayamadığım, hatta Müslüm Gürses’in deyimiyle tutamadığım zamandan bahsetmek istiyorum. Yaşıtlarımın çevrelerini keşfettiği, okuma-yazmayı öğrendiği, ilk çocukluk aşkıyla el ele tutuştuğu, yarınlar hiç olmayacakmış gibi umarsızca eğlendiği fakat benim kendimi tüm bunlardan soyutladığım zamanlardan bahsetmek istiyorum. Bağırış çağırışları duymamak için iki elimle kulaklarımı sıkıca kapadığım o zamanlardan, pek de inançlı bir aileden gelmememe rağmen bir umut olur diye ettiğim dualardan, yalnız kalmaktan usandığım için hayalini kurduğum dostlarımdan bahsetmek istiyorum. Kısaca, zamanın konuşmama hiçbir zaman izin vermediği kırgınlıklarımdan bahsetmek istiyorum. Sancılı boşanma süreci, terapistlerle görüşmeler, kutu kutu ilaçlar ve yüzünü daha önceden hiç görmediğim insanların hayatıma girdiği o dönem gerçekten her şeye çok yabancıydım. Artık evim yoktu, ailem yoktu, odam yoktu, ben yoktum. Yaşıtlarım bisiklet sürmeyi öğrenmişken pedala dahi basamamıştım, ilkokula başladığım ilk gün doğru düzgün bir kahvaltı bile yapamamıştım, ileride “O da benim çocukluk arkadaşım.” diye bahsedebileceğim kimseyle tanışamamıştım. Zaman hızlıca akmıştı ve ben yakalayamamıştım. Annemin teselli olmasını izlemiş ve sadece üzülerek geçmişti çocukluğum. Şimdi geriye bakıyorum da suçlusu bana zaman tanımayan “zaman”. Zaman, sancılı geçen çocukluğumda bile o kadar hızlı geçmişti ki… Eğlenmiyordum bile üstelik! Ece Şenkalİsyan ettiğim zaman kavramının bu acı yüzüne fantastik bir yorumla değinen Zamana Karşı, benim gibi zamana isyan edenleri konu alıyor aslında. İnsanların para yerine kalan zamanlarıyla yaşamını sürdürdüğü bir distopya. Harcadıkları şey zamanları, paraları değil. Ve ne kadar şuanki yaşamımızdan bağımsız gözükse de hayatımızı yansıtan bir film. Filmde beni en çok etkileyen sahne ise şu: Kıt kanaat yaşayan bir anne ve oğlunun kalan son vakitlerini de birbirlerini görebilmek için otobüs biletine harcamalarından dolayı, son bir kez birbirlerine sarılamadan öldükleri sahne. Bu sahne gerçekten zamanın çok adi ve yanıltıcı olduğunu bir kez daha anlattı bana. Hiçbirimiz zamanın bize tanımadığı bu şansları hak etmiyoruz. Upuzun olan hayatımızı dakika ve saat kavramıyla boğarak yaşamımızı kısıtlıyoruz. Tam da bu nedenle hatalarımı telafi edemediğimi, kaybettiğim anılarımı dolduracak anılar yaratamadığımı düşünüyorum çünkü zaman 24 saat kadar kısa birkaç günden oluşuyor. Aslında zaman olmasa insanlar ölümsüzdür. Son anları olmaz, yetişemedikleri önemli yerler olmaz ve kaybettikleri de olmaz. İşte o zaman, zaman yolculuğundan bahsedilebilir ve işte o zaman hayatın acımasız yanı yüzünü daha az gösterir. Zamana Karşı’nın da benim gibi savunduğu konu aynı: Zaman insanların yararı için yaratılmış gibi gözükse de bizleri sömürmekten başka hiçbir işe yaramayan, bizleri sürekli yaşlandırarak öldüren bir konsept. Ece ŞenkalKAYNAKÇA: New Regency Pictures, Niccol, Andrew ve Marc Abraham. 2011. Zamana Karşı. Ayşe Bilgehan Başpınar SHAKESPEARE JUDİTH KADAR ZORDA MI? Kadın, ta ilkel çağlardan günümüze değin ev işlerinden muzdarip olan, çocuğuna bakan, evine ekmek getiren "bey"ini bekleyen bir hizmetkâr yaftası yemiştir. Tarihin elinin uzanabildiği her noktada kadın pasiftir, kadın erkeksiz eksiktir; çünkü o eksik etektir. Hatta o prenses masallarında bile böyle değil midir? Kadının bu masallardaki neredeyse tek işlevi - tabii buna işlev denebilirse- güzel olmak ve prensini beklemektir; çünkü o, prensi olmadan bir hiçtir. Gördüğünüz gibi edilgen ve eksik kadın kavramı zihinlerimize öyle bir yerleşmiş ki, bunun etkisini bu masum metinlerde dahi görmek mümkün. Lütfen yanlış anlamayın beni; kadının böyle bir varlık olarak doğduğunu anlatmaya çalışmak değil niyetim, sadece erkeğin baskınlığı ile zihinlerimizde böyle bir "kadın" kavramının oluşturulduğundan bahsediyorum. Burada, bu fikrin aşılanmaya devam etmesi hâlinde kadının kendini erkek egemenliği altında ezilmeye mahkûm, güçsüz bir varlık olarak görmeye devam edeceği gerçeğini dillendirecek kadar ileri gitmek zorunda hissediyorum kendimi. İşte tüm bunları İlham Yazar'ın yönettiği "Shakespeare Zorda" adlı oyunu izledikten sonra düşünme imkânı buldum. Çünkü oyun, kadın olduğu için o dönemde yasal anlamda oyuncu olma şansına sahip olmayan, fakat bunu çok istediği için erkek kılığında oyunculuk yapmaya çalışan Shakespeare'in kız kardeşi, yani Judith etrafında dönüyordu. Hatta oyunu izlerken kahramanımızın meşrulaşmış ilk kadın sahne oyuncusu olacağını, tarihte -nihayetinde bir oyun da olsa- bir ilke tanıklık edeceğimi düşünmüştüm. Ne var ki, İngilizceye kattığı yeni sözcükleri düşünürsek hiç de değişime kapalı olmadığı çıkarımında bulunabileceğimiz Shakespeare'in bile kız kardeşine bu konuda tam olarak arka çıktığı söylenemezdi. İşte orada, oyunda tek kadın olan Judith aslında dünya üzerindeki tüm kadınların vekili, onun yaşadıkları ise kadının yapmak istediklerinin fakat yapamadıklarının bir göstergesiydi. Neyse ki kadınlar Judith'in çektiğini çekmiyor günümüzde, "Şu mesleğe sahip olamazsınız!" şeklinde bir yasal sınırlama yok önümüzde en azından. Anlayacağınız, yakın tarihimizde bu "hizmetkâr kadın" ya da "güçsüz kadın" kavramı biraz da olsa kırıldı. Artık istediğimiz mesleği seçebiliyor, bir erkeğe bağımlı olmadan hayatımızı sürdürebilecek, ayaklarımızın üstünde durabilecek kadar para kazanabiliyor, yetebiliyoruz kendimize. Tabii bu söylediklerimin belirli coğrafi bölgeler için geçerli olduğu aşikâr, yoksa ülkemizin doğu kesimlerinde hâlâ "çocuk" gelinler "dede" damatların varlığı altında eziliyor, Afrika'da çoğu kız çocuğu eğitim göremiyor maalesef. Ben ise şanslı tabakadan sayıyorum kendimi, önümde düzgün bir eğitim fırsatı olduğu için, istediğim mesleği seçebildiğim, kararlarımı kendim verebildiğim için. Dünya üzerindeki her kadın benim sahip olduğum fırsat ve imkânlara sahip olamasa da bu "etkin" kadın oranının en azından giderek arttığını söylemek mümkün. Bu noktada şunu belirtmeliyim ki günümüz kadınları için kullandığım "etkin kadın" sadece geçmişle kıyaslama yapmak amacıyla tercih ettiğim bir kavram. Hâlâ erkekle aynı derecede hak ve özgürlükleri olan; erkekle aynı ölçüde sosyal, ekonomik ya da politik anlamda saygı gören bir kadın profili oluşturulmuş değil çünkü. Tamam, meslek sahibi olan kadın sayısı arttı ama kadınlar hangi oranda mesleklerini gerçekten kendi ilgi alanları doğrultusunda, baskı altında kalmadan seçiyor? Bunu dillendirme ihtiyacı hissediyorum, çünkü üniversitesini yeni seçmiş biri olarak bizzat bu ortamın içinde bulundum. Çevremde ailesinin yaptırımıyla istemediği bölümlere giden pek çok kız arkadaşım oldu. Şanslı addettiğim kendim bile "Hangi alanı istiyorsan onu seç." laflarının arkasından bayan mühendislerin kullanacakları doğum izinleri nedeniyle şirketler tarafından tercih edilmediği imalarına maruz kaldım tercih dönemimde. Demem o ki, hizmet etmeye mahkûm yaftasından kurtulmuşlarımızın bile hâlâ geçmemesi gereken, toplumun belirlediği birtakım sınırlar var. Sınırlarımızdan, zincirlerimizden kurtulmak ise bizim elimizde. Ancak bizim çabamız ile kadın, erkek ile eşit derecede hak ve özgürlüklere sahip olabilir. Ne var ki, dünya üzerindeki her kadın benim gibi düşünmüyor. Birçoğu artık bu durumu kanıksamış ve özgürlük arayışına girmeyi gereksiz buluyor, hatta "feminist" damgası yemekten korkuyor. Çünkü eşitsizliklerin ortadan kaldırılmasını amaçlayan feminizm düşüncesi "erkek düşmanlığı" ile karıştırılıyor ve sevilmiyor günümüzde. Ancak ne feminizmin böyle bir tarafı var ne de feministlerin böyle bir algısı. Bu sadece, her akımda olduğu gibi, konuyu abartan ve başka yönlere çeken taraftarların varlığının bir sonucu. Şunu unutmamak lazım ki, bu kavrama olan önyargınızdan kurtulamıyorsanız diye söylüyorum, önemli olan "feminizm" kavramı değil, bu sözcüğün altında yatan fikir ve tutku. Bu fikre bu tutkuyla sahip çıkabilirsek hayallerimizdeki kadın profilini oluşturamamamız için hiçbir neden yok gibi görünüyor. Görsel Kaynakçası Devlet Tiyatroları.(t.y.).http://www.devtiyatro.gov.tr/programlar-sehirler-ankara-detay-bolum_oyunekibi-shakespeare-zorda.html adresinden elde edildi. Nakay, Z. (2011, 1 Aralık). Feminizm Fobisi. Milliyet http://sizdensize.milliyet.com.tr/Ya%C5%9Fam/Feminizm_Fobisi/HaberDetay/7390 adresinden elde edildi. Nesibe AYHAN PALTO’NUN İÇİNDEKİ GERÇEK Canlıların temel faaliyetlerinin arkasındaki gerçek, yaşamlarını sürdürmektir. Bunun için gerekli bazı temel ihtiyaçlarını karşılayabilmek amacıyla sürekli devam eden bir koşuşturmanın içerisindedirler. Bu koşuşturma insanda diğer canlılardan farklı olarak biraz daha zorlu geçer. Bu fark, insanın hayatını daha iyi şartlarda geçirme isteğinden kaynaklanmaktadır. Diğer canlılar ihtiyaçlarını karşılamada doğada buldukları ile yetinirken, insan sürekli daha iyisini arama ve geliştirme içerisindedir. En basitinden beslenme ihtiyacı örnek olarak gösterilebilir. İnsan dışındaki canlı varlıklar kendileri için gerekli besini bulduklarında herhangi bir ek işleme tabi tutmadan tüketirler. İnsan ise bu ihtiyacını geçmişten bu yana yeni fikir ve buluşlarla geliştirerek gidermektedir. Bu durum, insanın diğer canlılardan farklı olarak sahip olduğu aklın, onun daha iyi bir yaşam sürebilmesinde oldukça etkili olduğunu göstermektedir. Fakat bu etken, bazı insanların hayatlarını daha iyi şartlarda devam etmesini sağlarken bazılarının ise bu daha iyi şartlardan feragat etmesine sebep olabilmektedir. Daha iyi şartlar aranmamaya başlanıldığında ise insanın diğer canlılardan herhangi bir farkı kalmamış olmaktadır. Böylelikle insan, arayışı bir kenara bırakıp bulduğuyla idare etmeyi, temel ihtiyaçlarını tam olarak karşılayamadan yaşamına devam edebilmeyi öğrenmek zorunda kalır. ABD’li bir psikolog olan Abraham Maslow, insanın ihtiyaç duyduğu gereksinimleri kategorize etmiş ve bireyin bir kategorideki ihtiyaçlarını tam olarak gideremeden bir üst düzeydeki ihtiyaç kategorisini gidermeye geçemeyeceğini iddia etmiştir. Bazı insanlar söz konusu durumun doğru olmadığını, insanın bütün basamaklardaki ihtiyaçlarını aynı anda hissedebilme gücüne sahip olduğunu ileri sürmektedirler. Bazı istisnâi durumlarda bu görüş haklı olsa da bu hiyerarşinin doğru olduğunu gösteren pek çok örnek bulunmaktadır elimizde. En güçlü örneklerden biri olarak Gogol’un Palto isimli öyküsünü gösterebiliriz. Öyküde Akakiy Akakiyeviç isimli bir devlet memurun yıllardır aynı görevini aynı kurumda, hiçbir ilerleme kaydetmeden nasıl yerine getirdiği ele alınmıştır. Çalıştığı ortamda birçok hakârete maruz kalmasına rağmen buna sesini çıkarmadan sadece işine odaklanarak günlerini geçirmiştir. Hak ettiğinden çok daha az bir miktar olan maaşıyla anca karnını doyuracak bir iki lokma yiyecek ve işini görecek bir iki parça kıyafet alabilmekteydi. Bu sıradan hayatının, yıllardır kullandığı paltosunun parçalanmasıyla az da olsa değiştiğini söyleyebilmekteyiz. Akakiy’in temel bir ihtiyacı olan giyinme gereksinimini karşılayabilmek için başka bir temel gereksinim olan beslenmeden taviz verdiği bir durumda saygı ihtiyacını da hesaba kattığı düşünülebilir mi? Her insan hayatta bazı izler bırakmak ister. Kimse varlığından bile habersiz bir toplumda yaşayıp gitmek istemez. Ama bazen diğer insanlar tarafından fark edilmek bir tarafa, kendileri bile yaşadıklarını tam anlamıyla hissedemedikleri bir duruma düşerler. Her ne kadar ruhsal çöküş söz konusu olsa da, fiziksel olarak ayakta kalabilmek onlar için yeterli bir başarıdır. Ruhsal doyumluluk olmayınca da insanın canlı ve aktif olması beklenilemez. Böyle bir durumda da insanın kendini gerçekleştirebilmesi mümkün olamaz. Akakiy Akakiyeviç’in temel ihtiyaçlarını bile karşılamakta güçlük çektiği göz önüne alındığında, başkasını sevip onunla bir hayat kurması sahip olduğu zorlukların üzerine daha da yüklenmek olmaz mı? İçinde bulunduğu durumdan dolayı kendini suçladığını varsayarsak, kendisine duymadığı saygıyı başkasından göreceğine inanması beklenilebilir mi? Maslow’un teorisi tamamen doğru olmasa bile bu gerçekleri göz ardı edemeyiz. İnsan denen varlık sahip olduğu akıl ile diğer insanlardan ayrılır. Bu akıl ile bazı insanlar belirli bir güce sahip olabilirler. Bu gücü diğer insanların üzerinde kullanmak, onların çoğu gereksinimlerinden vazgeçerek yaşamasına sebep olur. Bu şekilde bir yaşam sürdüren insanların da ardı sıra tavizler vermesi ve bu yaşam şekline alışması olağan bir durumdur. Bu hayatta en temel hakkı olan yaşama hakkını bile zar zor yerine getiren bir bireyin yaşamında iz bırakmasını beklemek ona karşı yapılan en büyük haksızlıklardan biri olmaz mı? Bırakın saygı duymayı, aralarından ayrıldığını fark etselerdi şayet, o bile Akakiy’e yetecekti belki de… “Ölümünden birkaç gün sonra, Akakiy Akakiyeviç’in evine çalıştığı daireden bir odacı gönderildi; şefi hemen işinin başına dönmesini emrediyordu. Odacı daireye geri döndüğünde, Akakiy Akakiyeviç’in artık işe gelemeyeceğini bildirdi. Kendisine ‘Neden?’ diye sorulunca da, ‘Şey, gelemez çünkü ölmüş; dört gün önce toprağa vermişler.’ diye cevap verdi. Akakiy Akakiyeviç’in ölümünden dairedekiler bu şekilde haberdar oldu; ertesi gün ise yerinde başka bir memur oturuyordu” (Gogol 64). KAYNAKÇA Gogol, N. (2015). Palto. (A. Takanay, Çev.) İstanbul: Ayrıntı. Maslow’un Teorisi hakkındaki teorik bilgiler https://tr.wikipedia.org/wiki/Maslow_teorisi elde edildi. Kullanılan görsel http://kubrakose.blogspot.com ‘dan alınmıştır. Ne Tuhaf, Çay İçelim mi? Değer verdiğimiz sözcüklere neye göre o değeri vermeyi uygun görürüz ya da bir sözcüğün bizim için gerçekteki karşılığından daha fazla şey ifade ettiği olmamış mıdır hiç; aynı sözcük başkaları için sadece sıradan bir şeyken. Bazen de tam tersine tanık olmanın kaçınılmaz olduğunu görürüz, hayatımızda isimleriyle yer alan şeylerin artık bir boşluğa hükmediyor olması ve öylece bildiğimiz bir sözcük olarak zihnimizde kalıp gitmesi, unutulmaya yüz tutmuş olmasına da gerek yok, bu her gün kullandığımız ama ne olduğundan bir haber olduğumuz, varlığının bizim için hiçbir öneminin olmadığı herhangi bir sözcük de olabilir, tıpkı her gün arasında yürüdüğümüz, karşılaştığımız insanların yüzüne gülümsemeye bile tenezzül etmediğimiz insanlar gibi. Bunlar hep aklımıza düşüp beliriveren sorulardır bazı günlerin ortasında, aslında hep duyduğumuz o kelimenin bir an da gerçekte neyi ifade ettiğini unuttuğumuz anlarda. Sabahattin Kudret Aksal sanki bir şiiriyle öyle bir cevap veriyor ki bu sorularımıza sonrasında tatlı sıcak bir yaz gününde serin dalgaların hâkim olduğu bir denize atlamaktan farklı hissettirmiyor bize, zaten bunu yapabilmek bu insanları şair yapmıyor mu diye de azarlıyorsunuz kendinizi bu yargılarınızdan sonra. Bir kelimenin bizim için farkında olmasak da neleri ifade ettiğini ve ne kadar değerlenmiş olduğunu görünce “Ne tuhaf!” diyoruz ya bu o şiirin adı oluyor. Sonra şair şaşırmaya devam ediyor, biz de ona inanarak, güvenerek okumaya devam ediyoruz şiiri, “...ömrümün sonuna kadar Kelimelerle yaşamam Ağaçtan çok ağaç sözünü Denizden çok deniz sözünü sevmem” Fark ediyoruz ki hayatımızda ağaçlardan çok ‘ağaç’ sözcüğü, denizden çok ‘deniz’ sözcüğü yer alır olmuş. Belki bir ağaca, bir denize bakınca hissetmediğimiz şeyleri, ağaç sözcüğünü, deniz sözcüğünü duyunca hissediyoruz, özellikle bu bir şiirin içerisindeyse nasıl da kelimelerin kendisini aşıp gittiğini daha açık bir şekilde görebiliyoruz. Bunda bir yanlışlık mı var yoksa diye düşünmeden edemiyoruz, kelimelere yüklediğimiz anlamların gerçekleri böyle açık ara farkla geçtiğini görünce. Sonra, “Hâlbuki bir sabah erken uyanınca, Balkona çıkmak da güzel” diyor şair, biz de sanki o sabahtan, o balkonda içimize bir oh çekmiş gibi, bir huzur kaplıyor içimizi, sanki öncesinde hiçbir soruyla boğuşmamış gibi hissedip bunun yaşam olduğunu keşfediyoruz. Kelimelere verdiğimiz o değer hep yaşıyor olmaktan geliyor. Mesela bir arkadaşımıza “Çay içelim mi?” diye soruyoruz, burada asıl yapmak istediğimiz şeyin çay içmek değil de, onunla muhabbet etmek veya zaman geçirmek istediğimiz olduğunu hiç söylemesek de çoğu kişi bunu bilir. Bu yüzden “Çay içelim mi?” sorusunun değeri gerçekten büyük bir kitle için özünden farklıdır. Sözcüklere verdiğimiz değer çoğu zaman o sözcükle yaşamın ne kadar çok mutlu anını yakalamışsak o kadar artıyor, örneğin çaya verdiğimiz değer birlikte içtiğimiz arkadaşımızla geçirdiğimiz zamandaki hoşnutluğumuz ve mutluluğumuz ile doğru orantıda değişiyor belki de, bir süre sonra da çayın kendisi değil çay sözcüğünü daha değerli bulup seviyoruz. Ve yine aynı şekilde sevdiğimiz insanların isimlerini değerli buluşumuz, her duyuşumuzda mutlu oluşumuz o insanlarla birlikte paylaştığımız mutlu güzel anlardan gelirken, sevmediğimiz kişilerin isimlerinden hoşlanmayışımız, anlam yüklemek istemeyişimiz onlarla geçirmiş olduğumuz kötü ve mutsuz anlardan gelir. Sevdiğimiz arkadaşlarımızı seçmemiz gibi yaşamımızı paylaştığımız sözcükleri de biz seçiyoruz. Sevdiğimiz bir hissi ve anı bulunca o an ne kadar mutluysak hemen o mutluluğumuzu yaptığımız şeye bizi sürüklemiş olan sözcüklere yüklüyoruz ve o sözcükler bizim için değerleniyorlar. Ve bazı şairler onlardan şiir yapıyor, e biz de okuyup, hâlbuki hep hayatımızdaki sözcüklere “Ne tuhaf!” diyoruz. Damla İrem Kılınç Çınar 1Enes ÇINAR 21300682 TURK 102-17 Ebru Onay 21 Ekim 2014 Aldığım geri bildirimler, "içimizdeki çocuğun sesini dinleyerek başladığımız bu çılgın yolculuğu" hepsinin desteklediğini gösteriyor... Çınar 2GÖNÜLLÜLÜK ADINA 16.000 KM Hayatın monotonluğundan sıkılmış iki kafadar bir çılgınlık yaparak yüz kırk öğrencinin burs alıp üniversite hayatlarını kolaylaştırabilmeleri için yollara düşer. Düzenlenen organizasyona daha önce isteyip katılamayan çılgın sürücülerimiz ellerine bir şans daha geçince Toplum Gönülleri Vakfı ve birçok önemli sponsor ile uzun, meşakkatli bir maceraya atılmaya karar verirler. Kitabın ve organizasyonun en can alıcı noktası bu hayli uzun yolcuğun klasik arabalarla gerçekleştirilecek olması. Otuz beşli yılların güzel, nadide arabalarının yanına Ahmet Öngün ve Erdal Tokcan çifti hepimizin gönlünde ayrı bir yere sahip olan Anadol türü arabayla katılıyorlar ve Pekin'den Paris'e olan yolculuğu Anadol ile Pekin'den Paris'e 16.000 km kitabıyla bize aktarıyorlar. İki maceraperestin başından geçenleri sürücülerden biri olan Ahmet Öngün kaleme almış. Kitap bir deneme, günlük havasında. Sayfaları bölüm bölüm geçtiği için bir blog takip ediyormuş gibi hissediyorsunuz. Gobi Çölünde onlarla beraber tozu soluyup, geceyi onlarla birlikte uyku tulumunda geçiriyorsunuz. Bu hissin iki önemli temel noktası var. İlki yazarın içten, sohbet havasında kullanmış olduğu dili. Sizinle anısını paylaşan bir arkadaş gibi... İkinci temel nokta ise yazarın yaşadıklarını, başından geçen iyi veya kötü her şeyi gezi sırasında fotoğraflayıp sizinle kitapta paylaşması. Ne anlatırsa anlatsın sizi anında olayın içine çekiyor ve yolculuğu sanki Anadol'un arkasında onlarla beraber yapıyormuş hissine kapılıyorsunuz. Çınar 3 Başka devletlerden birçok katılımcı da gezi sırasında sürücülerimize eşlik ediyor ve hırstan, kazanma isteğinden çok yardımseverliğin, geçirilen hoş vaktin önem taşıdığı yarışta kendilerine yer buluyor. Birçok yarışmacının başına gelen aksilikler beraber tartışılıyor, çözüme kavuşturuluyor. Bu çözüm sürecinde ise Türk misafirperverliği ve yardımseverliğinin en güzel kanıtı olarak bu iki ince düşünceli adamı gösterebilirsiniz. Yazar gezdiği,gördüğü ülkeler hakkında birçok bilgi veriyor ve biraz o yörelerin insanı, kültürü hakkında bilgi sahibi oluyorsunuz. Yoğun bir programda oldukları ve her gün dinlenme, şehirleri gezme fırsatları olmadığı için bazı yerleri sadece coğrafî olarak değerlendiriyor ve sizde gezme görme isteği uyandırarak sorumluluğu size bırakıyor. Farklı bölgeleri tanıma farklı insan tipleriyle karşılaşma arzusu içinde kalıyorsunuz. Kitabın son sayfasından sonra bir düşler alemi sizi bekliyor. Kendinizin başrolde olduğu bir gezi, macera aklınızda tasarlıyorsunuz. Tabii bu kurguda okuduğumuz kitabın iki kahramanıyla kendinizi kıyaslayıp onlardan da etkileniyorsunuz. En azından bu durum kendi açımdan böyle gerçekleşti. Kendimi klasik araba tutkunu olmama rağmen böylesine bir uzun yolculukta herhangi bir klasik arabada hayal edemedim. Gerçekten rahatlık anlamında çok zor bir durum. Gittiğiniz yolu iki katına çıkarabilir klasik arabalar... Bir de her ne kadar Çınar 4 sonunda sosyal sorumluluk projesi gibi bir çok takdir ettiğim amaç olsa da böyle organizasyonlar kişisel veya gezi amacı dışında bir şey gütmeden yapılmalı. En azından yaklaşık yüz on kişinin katıldığı yarış konseptli bir etkinlik olmaması gerekir diye düşünüyorum, çünkü diğer türlü hem yorucu ve tehlikeli hem de keyifli bir yolculuk olabilir. Tam bir şeyleri merak edip keşfedecekken ertesi gün yarış nedeniyle sabah beş buçukta kalkacak olma duygusu... Bu nedenle tüm araç ve gereçlerin olduğu, yaşamımı kolaylıkla sürdürebilmem de bana destek olacak malzemelerin bulunduğu bir cipte kendimi hayal ettim. Yalnız asla ama asla bu yolculukta tek olamam diye düşündüm. Aynı kitaptaki gibi bir kafa dengi, uyumlu olduğum bir insana ihtiyaç duyacağım kesin. Hem gezimdeki kaçırdığım noktalarda beni uyarması, hem maddi manevi her türlü anlamda destek olması için. Bir yolculuğun nasıl zorlu ama aynı zamanda nasıl keyifli olduğunu, bir gezide en büyük önemi yol arkadaşınızın taşıdığını bu kitap sonunda algılayabilirsiniz. Gezilen yerler hakkında meraklara düşüp görmem gerekiyor diye de bir kurt düşecek aklınıza şüphesiz. En güzeli ise kafanızda kendi yolculuğunuzu yapıp gezi yazınızı şekillendireceksiniz ve tatlı bir heyecana kapılacaksınız. KAYNAKÇA Öngün,Ahmet.Anadol ile Pekin'den Paris'e 16.000 km.İstanbul: Doğan Kitap, Aralık 2013. Okan Terzi UFUK ÇİZGİSİ Uzun zamandır yalnızlık hakkında düşünüyorum. Yalnızlık sonradan mı ortaya çıkar yoksa her zaman insanla beraber olan bir şey midir diye düşünüyorum. Bunun gibi düşünceler kafamda gezinmekteyken yalnızlığı da fazlasıyla hissediyorum ruhumda. Sabah uyandığımda, yeni bir güne başlamış olmanın heyecanını yaşamak yerine o günü bitirmeyi iple çekiyorum. Gece olup tüm aydınlıklar karanlığa döndüğünde biraz olsun huzur bulduğumu hissediyorum. Hayata karşı bu denli büyük bir yalnızlığa sahipken Casper David Friedrich’in Deniz Kenarında Keşiş adlı eseri çıktı karşıma. İçimdeki karamsar ruh halinin resmedilmiş bir hali gibiydi bu resim. Sadece ruh halimin resmedilmiş hali olmayıp aynı zamanda yalnızlığım ve hayalimin kanlı canlı örneğiydi benim için. Resmin sadeliğinin içindeki o büyük karmaşa, benim sessizliğimin içindeki o bitmek bilmeyen büyük gürültüleri yansıtıyordu. Resimdeki denizin çırpınışı benim içimde yaşadığım dalgalanmaları yansıtıyordu. Resmin renk geçişleri bile sanki benim kalemimden çıkmışçasına tanıdık geliyordu bana. En önemlisi de resimde, kayalıkların üzerinde duran kişi yalnızlığımdan başkası değildi. İnsanların hayatlarına şöyle bir dönüp baktığımda hep aynı şeyi görüyorum: Sürekli daha fazlasını isteyen ve hayatlarından memnun olmayan insanlar… Hayatlarından memnun olmayan insanları oldum olası anlayamamışımdır. Hayatıma dönüp baktığımda yalnızlık ile sıkı ilişkilere sahip olduğumu görüyorum ve yalnızlığın getirdiği karamsarlık hissine rağmen hayatımdan fazlasıyla memnunum. Yalnızlık benim yalnızlığım ve bununla beraber hayatta herkes mutlu olacak diye de bir şey yok. Tüm bunların farkındayken hayatımda şikayet edeceğim bir şey göremiyorum. En önemlisi de mutluluğun herhangi bir insanın hayatında daimi olacağını düşünmüyorum. Mutluluk, anlık bir iyi hissetme hali dışında nasıl tanımlanabilir ki? Mutlu insan yoktur çünkü mutluluk daimi bir şey değildir ve olamaz da. Bugün mutlu olduğunu hissedersin ancak yarın o mutluluğun uçar gider. Mutluluk bu kadar pamuk ipliğine bağlı bir şey iken yalnızlığımdan şikayet edip mutluluğun peşinden koşmak ne kadar mantıklı anlayamıyorum. Bu kadar kolay bozulabildiğini bildiğim için de mutluluğu istemiyorum. Daha sonra kaybedeceği bir şeye insan neden sahip olmak ister ki? Ben de doğumumdan beri yanımda benimle birlikte olan yalnızlığımdan ve buna bağlı olarak hayatımdan memnunum. Resim de aynı zamanda yalnızlığımla beraber bu memnuniyetimi ve hayalimi simgeliyor. Resimdeki gibi kararmakta olan bir havada, kayalıkların ucunda deniz dalgalarıyla olmak istiyorum. Resim benim sadece yalnızlığımı değil aynı zamanda olmak istediğim yeri de gösteriyor. Huzuru simgeliyor benim için, yalnızlığımın ortaya koyduğu huzuru… Bu resme benim bu kadar çok bağlanmama neden olan bir diğer öge ise gökyüzündeki renk geçişlerinin uyumu. Denizin derinliklerine doğru gökyüzünün rengi de kararıyor, insanın içinin yavaş yavaş kararması gibi… Gökyüzünün bu renk değişimi benim için yalnızlık ile beraber ortaya çıkan karamsarlığın bir simgesi aynı zamanda. Yalnızlıkla beraber içim de yavaş yavaş gökyüzü gibi kararmaya başladı ve hâla da kararmaya devam ediyor. Belki de içimdeki duyguların dışa vurumu bu gökyüzüdür benim için. Aydınlıktan karanlığa dönüşüyor ruhum yavaş yavaş. Her gün benim için sonun başlangıcı anlamını taşıyor. Her yeni gün, diğer tüm insanların aksine umutsuzluğu simgeliyor benim için. Resimdeki denizle gökyüzünün birleştiği o ufuk çizgisi gününü bekliyorum, içten içe farkındayım bunun. Benim ufuk çizgim de tüm dertlerin çaresi, sınırsızlıkların sınırı, ölümle hayat arasındaki o ince çizgi gibi… En önemlisi de ufuk çizgisinin yeryüzündeki gece ile gündüzü ayırdığı gibi benim ufuk çizgim de ruhumun gecesini ve gündüzünü ayırıyor. Gece mi olacak yoksa gündüz mü, bilemiyorum… KONUŞ!Okulların açılmasıyla, çocukların sesleriyle dolup taşan sokaklar, yerini sessizliğe bıraktı. Uzun bir aradan sonra tekrar başlayan okullar, toplumumuzun birçok sorununu da her zaman olduğu gibi yine gün yüzüne çıkardı; trafik, okul masrafları, öğretmen sıkıntıları bir yana benim ve çoğumuzun da farkında olduğu ve düzeltilmeye muhtaç büyüklü küçüklü sorunlar var. Bugünlerde çoğu ilkokul öğrencisi masa başında saatlerce oturup güzel yazı namına alıştırma yapıyor, var güçleriyle öğretmenlerine yazılarını beğendirmeye çalışıyorlar. Peki ama ne için? Gerçekten güzel yazmak bu kadar önemli mi gündelik hayatta? Mesela, ben ilkokula başladığımda güzel yazı, diğer bir adıyla eğik/bitişik yazı, müfredatımızda yoktu. Her ilkokul öğrencisi gibi harfleri bitiştirmeden yazarak yazmayı öğrendim ben de. Daha sonraları ilkokul 3. sınıftayken müfredat değişti ve güzel yazı dersi programımızda yerini aldı. Çok kereler öğretmenimin beni yazım eğik değil diye uyardığını ve bu sorunu düzeltmek için saatlerce çalıştığımı hatırlamak bile zor geliyor şimdi. İyi veya kötü ben eğik yazıyı öğrendim ama “Ortaokul ve lise yıllarında eğik yazı kullandın mı?” diye sorarsanız hiç kullanmadım, nitekim öğretmenlerim de gerek görmedi. Hatta normal yazımın kötü olduğunu söyleyenler dahi var ama hiçbir zaman benim hayatımda önemli bir aksaklık meydana getirmedi. Ben en büyük sorunu topluluk önünde konuşurken ya da kendimi anlatmaya çalışırken yaşadım hep. Günümüz toplumuna baktığımız zaman belki de en önemli sorunlarımızdan biri de konuşma bozukluğu ve kendini ifade etmede yaşanan zorluklar bana sorarsanız. Okullarda çocuklara bu konuda yeterince destek verilmediğinden çoğu çocuk, kendini ifade edebilme konusunda başarısız ve içine kapanık. Hatta, bu eksiklik özellikle çocukların ergenlik dönemlerindeki psikolojik rahatsızlıkları da beraberinde getiriyor. Lise zamanları benim açımdan bu bağlamda sıkıntılı geçti diyebilirim. Ortaokulun verdiği rahatlıkla geçen 8 seneden sonra, lisede karşılaştığım sert tutum ile birlikte, eksik olan konuşma becerimin gelişmesi gerektiğinin önemini görmeye başlamam, gerçekleri adeta yüzüme vurdu diyebilirim. Bu durumu fark ettikten sonra bütün sunumlarımda o veya bu şekilde gerginlikler yaşadım: “Acaba ters bir şey mi söyledim?”, “Ses tonum iyi miydi?” vb. bir sürü soru geçerdi aklımdan. Lise 2. sınıfta hitabet dersini programımda görünce sevinmiştim bir an, ta ki hitabet dersinde öğretmeninin: “Bu derste de Türk edebiyatı işleyeceğiz çocuklar.” demesine kadar. Özeleştiri yapmam gerekirse, şu anda da durumumda pek bir değişiklik yok. Yine aynı sorunla karşı karşıyayım ama üniversitede durum daha bir farklı tabii. Her şeyden önce bölümüm, topluluk önünde konuşmayı gerektiren bir bölüm. Burada kaçış yok, lisede öğretmenleriniz size müsamaha gösterebiliyor, bir şekilde halledebiliyorsunuz ama şu an bulunduğum yerde derste konuşmamanız demek puan kaybetmeniz demek. İşte bu yüzden, ben de kendimi geliştirmek ve herhangi bir durumda karşıma çıkan topluluğa hitap etmek için uzman kişilerden yardım alıyorum ve benim gibi aynı durumda olan bir sürü insanın da olduğunu buradan belirtmek istiyorum. Konuşurken çekinmenin, kızarmanın veya heyecanlanmanın bir zayıflık olarak görüldüğü ülkemizde, hâlâ bu konu hakkında yeterli bilince sahip insanlar yetiştirilemediği düşüncesindeyim. Bu konu bir sorun olarak görülmediğinden, çoğu çocuk küçük yaşlardan itibaren başlayan bu sorunun acısını çekmekte ve aileler de bu soruna çözüm bulmak yerine, onları kısıtlayarak veyahut göz ardı ederek sorunu daha da büyütüyorlar. Sonuç: Kendini ifade edemeyen, başkalarının kendisi hakkında karar vermesine, seçim yapmasına boyun eğen bir millet. Konuşmanın insan hayatında bu denli önemli olduğu, hayatta bir adım öne çıkartan ve diğer insanlardan ayıran bir nokta olduğu ülkemizde, hâlâ konuşma ve hitabet için gerekli eğitimin verilmemesi durumun ciddiyetini tekrar gözler önüne seriyor.Gelişmekte olan ülkemizin refahını daha yükseklere çıkarmak bizim elimizde ama peki ya bizim gelişimimiz? İşte orası kafalarda soru işareti bırakan kısım çünkü bu konuda gerekli bilinç sağlanmadan bu sorun çözüme kavuşacağa benzemiyor.Bu konu hakkında politiksel açıdan bizi temsil eden milletvekillerimizin konunun ciddiyetine parmak basması ve eğitim alanında alacakları yeni kararlarla insanları konuşmaya teşvik etmeleri belki bir çözüm olabilir ama bence önemli olan sadece ilk adımı atmayı başarabilmektir. Simgenur ÖZDEMİR Tutkularımızın Esiriyiz Bir Kadını(cid:374) Yaşa(cid:373)ından 24 Saat, Stefa(cid:374) Z(cid:449)eig'i(cid:374) sihirli doku(cid:374)uşuyla (cid:373)uhteşe(cid:373) bir esere dö(cid:374)üşe(cid:374) bir hikaye. İlk başta çağrıştırdığı şeyler gü(cid:374)ü(cid:373)üz dü(cid:374)yasının yüzeysel mizah anlayışıyla paralel hareket etse de; kapağıyla, ismiyle, yazarıyla ba(cid:373)başka bir şaheser. Kısacık bir öykü olsa da, zamanı bir süreliğine donduran hikayesiyle oldukça derin, sarsıcı ve bir o kadar da tatlı bir hikaye. Tatlı diyorum çünkü oldukça akıcı, içi(cid:373)i yu(cid:373)uşak içkileri(cid:374) bıraktığı o his gibi pürüssüz. Aroması tutku olan bir kitaptı bu. E haliyle de beni oldukça sıradışı noktalarımdan vurmasını da bildi. Çoğu zaman okuduğum kitaplardan benden birkaç parça alıp götürmesini beklerim. Çünkü bende bıraktığı izlerden ziyade alıp götürdükleriyle aklımda kalır. Eski şarkılar gibi, duyunca sizden alıp götürdükleri(cid:374)i gözü(cid:374)üzü(cid:374) ö(cid:374)ü(cid:374)e getire(cid:374) o şarkılar gibi. Bu kitaptan da aynılarını bekle(cid:373)işti(cid:373). Be(cid:374)i alsın, kendi diyarlarına götürüp benden koparabildiği kadar şey koparsın. Ama tam tersi oldu. Gerçekten tersi. Bu sefer hiçbir kitabın katmadığı şeyleri kattı bana. Kadınları anlamak yerine onların gözünden bakmamı sağladı. Tutkularımıza nasıl esir düştüğü(cid:373)üzü, aşkın aslında emek istemeden, zaman istemeden de sizi alıp götürebileceğini gösterdi. Aldatmanın sadece fiziksel olmadığını ve her aldatmanın aslında aldatmak kadar kötü olmayabileceğini gösterdi. Biliyorum biraz karışık, a(cid:373)a bu kitap ba(cid:374)a çok şey katıp, ağzımda pa(cid:373)uk şeker tadı bırakarak gitti. Ba(cid:374)a tutkuyu, aşkı başkasının kalbinden hissettirerek gitti. Başkasının gözünden hiç tanımadığı(cid:373) biri(cid:374)i se(cid:448)dirdi biraz, başkasını(cid:374) gözü(cid:374)de(cid:374), başkasının sevgisi için acı çektirdi biraz. Sonuna geldiğimdeyse biraz buruk bıraktı beni, tutkularımla başbaşa, a(cid:374)ılarımı karşımda bırakıp çekip gitti. Açtığı o kapıyı sert bir şekilde kapatarak, be(cid:374)i ürkütek a(cid:374)ide(cid:374) gitti sahide(cid:374). O(cid:374)u(cid:374) gidişi gibi, başkalarını(cid:374) gidişi gibi. Tutku, aşk... Bu ka(cid:448)ra(cid:373)lar bizi biz yapa(cid:374), diğer herkesten ayıran en keskin detaylar benim görüşü(cid:373)e göre. Dü(cid:374)ya üzeri(cid:374)deki diğer her şey gibi bir evrenselliğe sahip olup ortak noktalarda buluşturabilse de bizi baze(cid:374), keski(cid:374) farkları sahip olmaya devam ediyor, edecek de. Bizeyse bu büyük okyanusta yapbozumuzun son parçasını bulmak kalıyor. Bütün o tutkulu, derin ve uğruna destanlar yazıla(cid:374) aşklardaki gibi. Kulağa her za(cid:373)a(cid:374) güzel gele(cid:374) şeyler bu(cid:374)lar; aşk, se(cid:448)gi, tutku. Dediği(cid:373) gibi, bizi biz yapa(cid:374) yega(cid:374)e şeyler bu(cid:374)lar. Zayıflıklarımız gibi. Aşkın, sevginin, tutkunun yanlarında getirdikleri zayıflıklarımız gibi. İşte bu yüzde(cid:374) esiri oluyoruz aşklarımızın, tutkularımızın. Vermem dediğimiz tavizleri veriyoruz, tutkularımızın arkasında aylar, yıllar boyunca sürükleniyoruz. Arada bir nefeslenmek için durduğu(cid:373)uzdaysa her za(cid:373)a(cid:374) ilk aşkımızı, tutkularımızı(cid:374) o hoş tınılı seslerini hatırlıyoruz. Tıpkı o geç(cid:373)iş koka(cid:374) eski şarkılar gibi. Bugü(cid:374)e, şu a(cid:374)a, şi(cid:373)diye odakla(cid:374)a(cid:373)ıyouz çü(cid:374)kü yorul(cid:373)uş oluyoruz. Belki de tutkularımızın bizi ne hale getirdiğini görmekten korkuyoruz. Tehlikeli olduklarını kabul etmekten, onlarsız yapamadığımızı bildiğimizden çekiniyoruz. Hala içi(cid:373)i yakar, hala deri(cid:374) deri(cid:374) (cid:374)efes al(cid:373)a(cid:373)a sebep olur işte bahsettiğim bu tutkular, tutkuları(cid:373). Aşk keli(cid:373)esi(cid:374)i kulla(cid:374)(cid:373)akta(cid:374) çeki(cid:374)iyoru(cid:373) a(cid:373)a aşk da diyebiliriz bu duruma elbette. Tanıdık e(cid:374) küçük şey bile be(cid:374)i bir a(cid:374)da tutup dört yıl öncesine savurabiliyor. Bu kadar güçlü işte bu duygular. Bu kadar güçsüzüz o(cid:374)lar karşısı(cid:374)da işte. Bu kadar esiriz. Geç(cid:373)işte(cid:374) hala kopa(cid:373)a(cid:373)ışız, geç(cid:373)işte(cid:374) kaça(cid:373)a(cid:373)ışız işte. Biz hala dört yıl, on yıl, yirmi yıl, elli yıl öncesindeyiz. Onu ilk gördüğü(cid:373)üz o Te(cid:373)(cid:373)uz akşa(cid:373)ındayız, onu ilk öptüğümüz o Hazira(cid:374) akşa(cid:373)ındayız, onu son gördüğümüz o Eylül sabahındayız. Anılarımız eski ancak tutkularımız taze. İ(cid:374)sa(cid:374)lar yaşla(cid:374)ır, tutkularsa her zaman aynı yaşta kalır çünkü. Ulaş Sel Şeyhoğlu 21600840 DAVA Hayal edin, bir sabah uyandığınızda kendinizi hiç görmediğiniz bambaşka bir dünyada ve farklı bir topluluğun içinde bulduğunuzu. Üstelik sizi gözlerinizi açar açmaz yatağınızın karşısında ayakta duran iki ciddi polis suçlayıcı bir yüz ifadesi ile karşılıyor. Bu yeni dünyada ilk gününüz pek iyi geçmeyecek, nitekim asla kesin olarak öğrenemeyeceğiniz bir sebepten dolayı suçlu bulundunuz; gerçi çevreden duyduklarınıza göre suçunuz bir çeşit “soyut” suç, sizin itaatsizliğinizle ilgili. Hukuka dayalı bir devletin gereği olarak hemen bir davanın ortasında bulacaksınız kendinizi, kendinizi savunmaya çalışacaksınız ancak kısa sürede fark edeceksiniz ki bu girişim anlamsız nitekim çevrenizdeki insanların sağduyuları garip bir şekilde eğrilmiş, bükülmüş, çarpıtılmış ve adalet sisteminin içi boşaltılmış. Sadece suçlu olduğunuzu söyleyecekler size, ancak isterseniz bir dilekçe ile itiraz edebileceksiniz, gerçi büyük ihtimalle bu kâğıt parçası asla okunmayacak. Ancak bir dilekçe daha yazma hakkınız her zaman var, ne de olsa özgür bir ülkedesiniz; ve bir dilekçe daha, aklanacağınız o gün gelir umuduyla. Tabii ki bir işe yaramayacak bunların hiçbiri, mahkemenin “yüce” üyeleri sizin suçlu olduğunuza çoktan karar vermiş ve bu dünyada bu üyeler doğruyu belirleyen tek kurum. Yalnız değilsiniz, bu dünyada sizin kaderinizi paylaşan insan kitleleri var, ancak bu sayının fazlalığı sizin de bir köşede çaresizce var olmayan bir adaleti bulma çabaları içinde çürüyeceğiniz gerçeğini değiştirmeyecek. Bu hayal, ister istemez bilimkurguya kayan insanlık olarak geleceğimize dair karamsar öngörüleri çağrıştırıyor. Ancak bu, Franz Kafka’nın Dava adlı romanından esinlenerek çekilmiş Orson Welles’in filminin giriş sahnesini andıran bir durum daha ziyade. Bu film, ne kıtalara yayılmış bir teknolojik diktatörlük ve istihbarat rejiminden bahsediyor ne de insanlığı hâkimiyeti altına alan robotlardan. Hafif bir “rüya mantığı” içermesinin dışında ele aldığı kurgusal insan topluluğu korkutucu derecede gerçek ve mümkün gözüküyor. Bu yüzden filmi izlerken adalet sisteminin, yaşamımızın ve bireysel varlığımızın temel belirleyicisi olduğunu ve halka erişilmez kılınan bir adalet sisteminin ne kadar yıkıcı olabileceğini kuvvetli bir tecrübeyle bir kere daha fark edeceksiniz. Adalet sorunu, en az insanlık tarihi kadar eski gibi. İnsanlar, binlerce yıl önce küçük topluluklar halinde yaşamaya başladığında bireylerin toplum içinde kaybolup kalabalıklar içinde yalnızlık hissedebileceğini fark etmiş olmalılar. Böylece ortak bir adalet anlayışı doğmuş olmalı; bu şekilde bireyin çevresini paylaştığı insanlar içinde yalnızlığını önleyecek, her durumda haklı olanın derdine çare bulacak ve onu elinden tutacak adalet kurumlarının temelleri atılmış. Ancak bu kurumların ortaya çıkışından sonra aradan geçen yüzlerce yıl her zaman olumlu yönde değiştirmemiş bu düzeni. Belki de mükemmeliyete ve pürüzsüz nesnelliğe ulaşma çabasının etkisiyle düzen karmaşıklaştırılmış, giderek adaletten çok bürokrasi ön plana çıkmış. İşte film bu durumun hafif bir abartıyla, ancak durumun ciddiyetine zarar vermeden sunulmuş hâli; bize adalet sistemimizin bu yönde gelişimini ve âdeta kendisine yem olmasını anlatıyor. Kurduğumuz adalet sistemi kendi parçası olan dilekçeler, kanunlar, kurallar, kalın kitaplar ve avukatların elinde boğuluyor. Bürokrasi o kadar ön plana çıkıyor ki adalet içerikten yoksun hâle geliyor; insanların dertlerine çare bulmak amacıyla yazdığı dilekçeler sayfalarca anlamsız harf dizilerine indirgeniyor, adaletin temel amacı olması gereken kanunlar unutuluyor, adalet halka değil avukatlara ve yargıçlara hizmet ediyor, masum olup olmadığın değil bir kere suçlanmış olduğun gerçeği ön plana çıkartılıyor ve tüm bu karmaşanın içinde insan hakları âdeta bir köşede nefessiz bırakılıyor. Sanki film 21. yüzyılda kanun kitaplarından, dilekçe kâğıtlarından ve karar tutanaklarından inşa edilmiş “adalet” kalesinin içindeki insanları yapraklar içinde boğarak çöküşünü ve kalan kâğıt enkazının üstünde adalet görevlilerinin bir çeşit ilkel oligarşi kurmasını anlatıyor. Filmi güçlü kılan da bu... Film bu durumu bir miktar absürtlüğün içine sararak olabilecek en boğucu şekilde sunuyor. İzlerken Joseph’in sayısız sahnede ortalığa öylece bırakılmış birkaç metrelik kâğıt yığınlarına tırmanmasını, kimi zaman bunların üzerinde uzanmasını ayrıca mahkeme binasına sayısız kitabın ve koridorlar boyunca devam eden dosya dolaplarının hâkim olmasını gözden kaçırmak mümkün değil. Atılmış tonlarca kâğıt içinde her sayfanın bir başka insanın hayatına ve çaresizliğine denk geldiğinin korkunçluğunu hayal etmeye çalışın, âdeta bu sahneler birer toplu mezarlığı temsil ediyor, üstelik bir savaş suçlusunun ürünü değil bunlar, bizim kurduğumuz resmi kurumların bir sonucu. Ayrıca avukatın müşterisini bir çeşit köle gibi evinde beslemesi ve elini öptürmesi, boş gözlerle oldukları yerde hareketsiz ve bekleyen hayaletlere benzeyen adalet mağduru insan kitleleri sizi bu “distopya” tecrübesinin içine sokuyor. Ve filmde sık sık çarpılarak kapanan kapılar, her seferinde bana en başta anlatılan köylü ve muhafız hikâyesini hatırlattı, her kapanan kapı adaletten ve sağduyudan uzaklaşmayı ve acı gerçeklere gözlerimizi kapamayı temsil ediyor gibi. İşte Joseph, böyle bir ortamda toplum içinde bir deli gibi gözünüze çarpacak. Büyük ihtimalle sizin adalet anlayışınızı paylaşan bu figürün toplum içinde bir uzaylı gibi kalmasına tanık olacaksınız. Filmi izlerken fark edeceğiniz bir önemli nokta da filmin anlattıklarının sadece kurgu veya kötü bir rüya olmadığı, anlatılanlar doğrudan günümüze hitap edecek kadar gerçek. Aslında günümüzde neredeyse her toplumda görülen –en medeni sayılabilecek olanlarda bile- devletin adalet düzenine güvensizlik böyle bir geleceğin habercisi gibi. Eğer bir topluluktaki bireyler tamamen haklı oldukları ve gerçek anlamda hiçbir suçları olmadıkları durumda bile adalet sistemi ile ilişkiden çekiniyorlarsa, bu topluluğun filmde anlatılandan çok da uzak olduğu söylenemez. Nitekim filmin eleştirdiği tam olarak bu adalete erişememe durumu… Ve tedirgin edici bir şekilde bireyi toplum içinde savunma sorumluluğunu verdiğimiz ve bu sırada birçok yetki ve güçle donattığımız devlet, tüm dünyada giderek onu oluşturan bireylerden uzaklaşıyor sanki. Doğduğumuzdan beri vazgeçilmez birer parçamız olarak görmeye alıştığımız ve pek çoğumuzun yokluğunu düşünemediğimiz insan haklarının ve bir birey olarak varlığımızın doğrudan adaletimizin güvenirliliğine bağlı olduğunu düşünürsek, aslında modern dünyanın yanılsaması içinde ne kadar yalnız olabileceğimizi düşünmek bile yeterince korkutucu. Öyle ki birer vatandaş olarak bireysel “adalet kapımızın” varlığından haberdarız, ancak işimiz düştüğünde bu kapının açık olacağından veya kapıdaki muhafızın bizi içeri alacağından emin olmanın yolu yok gibi; adalet sistemimizi sınamanın gerçek anlamda tek yolu bir haksızlığa uğradığımızda ona çağrıda bulunmak, elbette bu da çok geç olabilir. Aslında bürokrasinin karmaşası içinde, binlerce yıl önce bu düzenin kurulmasındaki amacı unutuyoruz. Nitekim hukuk düzeninin ve onu çevreleyen devletin ve siyasetin modern zamanda tek bir amacı olabilir: Onu oluşturan topluma hizmet etmek. Ancak bu temel amaç çelişkili bir şekilde en kolay unutulan nokta. Dünyanın dört bir yanında adalet sistemleri farklı şekillerde bunu gözden kaçırıyor. Kimi zaman adalet kavramı yönetimlerin “yumruğu” haline gelip toplumsallıktan uzaklaşıyor ve tek bir tarafın veya fikrin emrine giriyor, kimi zaman hukuk ulaşılmazlığının etkisi ile toplumdan uzaklaşıp bir memnuniyet yanılsaması içinde topluma sırtını çeviriyor, kimi zaman ise mahkûmların insan olduğu unutulup onları ıslah etme girişimindense onları halk düşmanı ilan etmek tercih ediliyor. Ayrıca tarihin bize gösterdiği üzere, en küçük bir sosyal istikrarsızlık ilk olarak adalet sistemini hırpalıyor. Yani adalet yapılarını çevreleyen sayısız görünmez tuzak ve tehlike var… Adaletin toplumsal bir konu, hatta belki de “toplum” kavramının temelinde yatan fikir olması sebebiyle bu hatalar çoğunlukla ölçülemez hasarlar veriyor bize, binlerce insanın mağduriyeti ile sonuçlanıyor, her biri en az Joseph kadar haklı olan. Günümüzde en büyük demokrasilerin bile benzer sorunları olduğunu düşünürsek, durumun zorluğunu anlayabiliriz, film de bu yönde bir haberci gibi izleyiciye. Kısaca Kafka’nın eserini yorumlayan film adalet sistemimizdeki bu tehlikeli aksaklıkları görsel bir tecrübeyle bir arada sunması bakımından etkileyiciydi. Neyse ki Joseph’e göre çok daha şanslıyız ve daha insancıl bir adalet sistemimiz var. Ancak filmdeki senaryonun çok da uzak olmadığı gerçeği tedirgin edici… İREM HAZAL UĞUR 21402031 TURK101- 31 DEVRİLEN SADECE BİR KAVAK MI? Adını sıklıkla duyduğum Yenişehir’de Bir Öğle Vakti romanını okuma isteğim ilk olarak Sevgi Soysal’ın bu eseri yazarken siyasal nedenlerden dolayı hapishanede olduğunu öğrenmemle başladı. Daha sonra bu roman hakkında birkaç araştırmada bulundum; böylece, geçmişte toplumumuzun içinde bulunduğu sosyal yapıyı farklı bir kurguyla okuyucuya aktardığını öğrendim ve en kısa zamanda bu eşsiz eseri okumaya karar verdim. Sevgi Soysal’ın 1970’li yılların Türkiye’sinin toplumsal değişim sürecini bir kavağın büyük bir gürültüyle sallanmaya başlayıp devrilmesine kadar geçen zaman içerisinde orada bulunan çeşitli karakterlerin hayatları üzerinden başarılı bir şekilde irdelediği Yenişehir’de Bir Öğle Vakti romanı yaptığım araştırmaların da etkisiyle başta kurgusu yönünden ilgimi çekmişti. Ancak, romanı okuduğum süreç içerisinde kavağın devrilmesinin aslında toplumdaki değişimi, farklı kültürlerin toplumumuzun gerçek kimliğini o dönemde nasıl farklılaştırdığını gösteren bir laytmotif olduğunun; karakterlerin ise toplumdaki sınıfları sembolize ettiğinin farkına vardıktan sonra konusu yönünden de beni oldukça etkiledi. Yenişehir’de Bir Öğle Vakti romanının birbirleriyle bağlantılı kısa bölümlerden oluşması da beni okumaya iten diğer unsurlardan biri niteliğindeydi çünkü her bölümde yeni bir karakterin okuyucuya tanıtılıyor olması ve her karakterin toplumda farklı bir sınıfı temsil etmesi merak unsurunu sürekli canlı tutan bir ayrıntıydı. Sevgi Soysal, toplumdaki değişimi göstermek için kültürel öğelerden yararlanmıştır. Güngör karakterinin Amerikalılara paskalya yumurtaları boyayıp satması Amerikan kültürünün toplum üstündeki etkisinin arttığını hissettiren bir unsurdu. Bu bölümde paskalya yumurtalarından farklı olarak Güngör beye ikram edilen “bira” da romanın geri kalan kısmında her kullanıldığında bana Amerikan kültürünü anımsatan bir sembol haline geldi. Romanın sonraki bölümlerinde bu değişimin daha çok göze çarpması benim o dönemdeki 1 İREM HAZAL UĞUR 21402031 TURK101- 31 batıya yönelişin giderek ciddi bir boyut kazandığını anlamamı sağladı. İlerleyen bölümlerde karşımıza çıkan Ali ise toplumun geldiği o noktada kurtarılması gerektiğini okuyucuya fark ettiren bir karakterdir. Tekrar içeceklerden örnek vermek gerekirse Amerikalılar ve onun etkisindeki karakterlerin bira içerken Ali’nin çay içiyor olması Anadolu kültürünün devam ettiğini gösteren bir işarettir. Günümüz toplumuna baktığımızda da benzer durumlar söz konusudur; ancak, sosyal yapının artık değişen kültüre ayak uyduruyor olması nedeniyle bu unsurlar toplum üzerinde Sevgi Soysal’ın romanında belirttiği kadar büyük bir etkiye sahip değildir. Romana dahil olan Ali karakterinden sonra sadece kültür çatışması değil, sınıf farklılıkları da gözüme çarpmaya başladı. Üst sınıfı temsil eden Mevhibe hanımın kızı Olcay’ın erkek arkadaşı olması bana günümüzde de hâlâ etkisini devam ettiren zengin kız fakir oğlan algısını hatırlattı. Olcay her ne kadar olay örgüsünde üst sınıfa mensup görünse aslında bakış açısı Ali’ye yakındır. Ali’nin hukuk fakültesinde okuyor olması, siyasal etkinliklerde yer alması ve kendine güveninin yüksek olması onun sisteme karşı olan devrimci bir gencin özelliklerine sahip olduğunun gösteren ayrıntılardır. Doğan’ın da daha sonra Ali’yi Olcay’dan kıskandığını gördüğümde Ali’nin romandaki etkisinin oldukça fazla olduğunu anladım. Romanda toplumdaki yoksul kesimi temsil eden tek karakter Ali değildi, son bölümlere doğru olay örgüsüne dahil olan Mevlüt, Mevhibe hanımların apartmanlarının kapıcısı, karısının kavak ağacına gerdiği çamaşır ipini çıkarmaya çalışırken devrilen ağacın altında ezilerek hayatını kaybeden ve yoksul kesimin değişen sistemde nasıl ezildiğini gösteren işçi sınıfını
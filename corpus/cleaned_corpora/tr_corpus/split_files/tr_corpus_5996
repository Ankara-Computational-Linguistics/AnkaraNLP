bir bakıma filmi saygınlaştırdı. Bunun bir zaman makinesiyle o döneme gidip çekmiş gibi tarihteki bu anın kusursuz bir canlandırması olmasını istiyordum." Cameron "Titanic"in batışının "gerçekten yaşanmış büyük bir roman gibi" olduğunu; ama olayın bir moralite oyunundan ibaret hale geldiğini ve filmin izleyiciye tarihi yaşama fırsatını vereceğini düşünüyordu. Hazine avcısı Brock Lovett trajedinin insancıl yönüne hiçbir zaman ilgi duymayanları temsil ederken Cameron'a göre Jack ve Rose'un gelişen aşkı hikâyenin en çekici kısmı olacak ve aşkları sonunda yok olduğunda izleyici bu kaybın yasını tutacaktı. Cameron konuyla ilgili olarak "Tüm filmlerim aşk hikâyeleridir; ama "Titanik"te nihayet dengeyi doğru biçimde sağlayabildim. Bu bir felaket filmi değil. Bu detaylı gerçek tarihle kaplı bir aşk hikâyesi," demiştir. Cameron daha sonra aradaki yılları hissedilir ve dokunaklı yapmak için aşkı yaşlı Rose ile çerçeveledi. Ona göre filmin sonu yaşlı Rose'un bilinçli bir rüyada mı olduğu, yoksa uykusunda öldüğü mü sorusunu cevapsız bırakıyor. RMS "Titanic"i inşa eden Harland and Wolff özel arşivlerini ekibe açtı ve kayıp olduğu düşünülen planları paylaştı. Geminin içi için üretim tasarımcısı Peter Lamont ve ekibi o dönemden kalma eşyalar aradı. Ancak geminin yeni olması bütün sahne malzemelerinin sıfırdan hazırlanması gerektiği anlamına geliyordu. Fox Meksika'daki Rosarito Beach'te deniz kıyısında 40 akrelik bir arazi satın aldı ve 31 Mayıs 1996 tarihinde yeni bir stüdyo inşa etmeye başladı. Geminin dışı için 17 milyon galonluk bir ufuk tankı inşa edildi ve bu 270 derecelik bir okyanus görüntüsü sağladı. Gemi tam ölçekli olarak inşa edildi; ama Lamont geminin tanka sığması için üstyapıdaki gereksiz bölümlerle ön havuz güvertesini kaldırdı, bu bölümler dijital modellerle dolduruldu. Filikalar ve bacalar yüzde on oranında küçültüldü. Filika güvertesi ve A güvertesi çalışan setler olsa da geminin geri kalanı çelik kaplamadan ibaretti. Ayrıca batış sahnelerinde geminin eğilmesi için elli fit yüksekliğinde bir kaldırma platformu kuruldu. Maketin üzerinde hem inşaat, hem ışıklandırma, hem de görüntüleme amacıyla kullanılan 180 metrelik bir demiryolu üzerine kurulmuş 49 metre yüksekliğinde bir kule vinç bulunmaktaydı. "Titanic"in içerisini temsil eden setler gemiyi inşa edenlerin planları ve o dönemde kalan fotoğraflar kullanılarak orijinalleriyle tamamen aynı biçimde inşa edildi. Senaryo açısından önem taşıyan geminin birinci sınıf merdiveni gerçek tahtadan inşa edildi ve batış sahnesinde gerçekten de tahrip edildi. Odalar, halılar, tasarım ve renkler, mobilyalar, dekorlar, sandalyeler, duvar kaplamaları, çatal-bıçak ve üzerinde White Star Line arması taşıyan tabak takımları, tavanlar ve kostümler orijinallarine sadık kalınarak hazırlanmış tasarımlar arasındaydı. Cameron buna ek olarak filmdeki tarihsel detayları onaylamak üzere iki "Titanic" tarihçisi olan Don Lynch ve Ken Marschall'ı tuttu. 1996 yılında geçen keşif gezisi sahneleri 1996 yılının temmuz ayında "Akademik Mstislav Keldış" gemisinde çekildi. "Titanik" için asıl çekimler Eylül 1996'da yeni inşa edilmiş olan Fox Baja Stüdyoları'nda başladı. Kıç güvertesi geminin batışı sırasında kıçı yükselirken birkaç saniyede sıfırdan doksan derecelik bir eğime çıkabilecek bir dayanak üzerine inşa edildi. Dublörlerin güvenliği için sahne malzemelerinin çoğu süngerden yapıldı. 15 Kasım günü itibarıyla gemiye biniş sahneleri çekiliyordu. Hava durumu verileri kuzeyden güneye esen rüzgârın bacalardan çıkan dumanı kıç tarafına doğru üflediği için Cameron RMS "Titanic"in maketini sancak tarafına inşa etmeyi uygun görmüştü. Gemi Southampton'dan ayrılırken iskele tarafı rıhtıma dönük olduğu için bu da o sahnenin çekimlerinde soruna yol açtı. Sahne malzemeleri ve kostümler üzerine yazılan her şey tersine çevrildi ve senaryoya göre sağa doğru yürümesi gereken kişiler çekimler sırasında sola doğru yürümek zorunda kaldı. Yapım sonrasında film doğru yöne çevrildi. Oyuncuları 1912'deki üst sınıf soylularının davranış biçimleri üzerine eğitmek üzere tam mesai çalışan bir görgü kuralları uzmanı tutuldu. Buna rağmen bazı eleştirmenler özellikle ana karakterlerde hatalar tespit etti. Cameron, senaryoda Jack'in çizdiği Rose'un çıplak resmini Rose'un maruz kaldığı baskının zemin hazırladığını düşündüğü bir sahne için çizdi. Konuyla ilgili olarak görüşlerini "Onun için bunun ne anlama geldiğini, hissetmekte olduğu özgürlüğü biliyorsunuz. Bu nedenle keyiflendirici," şeklinde ifade etmiştir. Çıplak resim sahnesi DiCaprio ve Winslet'in birlikte çektiği ilk sahneydi. Cameron, "bu herhangi bir biçimde planlanmış olmasa da daha iyi planamazdı. İkisinde de bir tedirginlik, bir enerji ve bir tereddüt var," demiştir. "Birlikte prova yapmışlardı; ama henüz birlikte hiçbir şey çekmemişlerdi. Eğer o dönemde bir seçme şansım olsaydı muhtemelen sahneyi çekimlerin ilerleyen zamanlarında çekerdim." Büyük set henüz hazır olmadığı için Cameron'a göre kendisiyle ekibi "çekecek bir şeyler bulmayla meşguldü". "Aylarca hazırlanması tamamlanamadı, bu nedenle biz de çekebileceğimiz her şeyi halletmeye çalışıyorduk." Filmde sahneyi görünce Cameron bunun sonunucunun oldukça iyi olduğuna karar verdi. Buna rağmen bazı diğer zamanlarda set bu kadar sorunsuz değildi. Çekimler Cameron'un "başkası tarafından elinden alınması zor 'Hollywood'daki en korkutucu adam' unvanını sağlamlaştıran" zorlu bir süreçti. Cameron "inatçı, baskıcı bir mükemmeliyetçi" ve "162 fitlik bir vincin üzerinden insanların yüzlerine çullanan, bir megafon ve telsiz taşıyan, 300 desibellik çığlıklar atan modern bir Kaptan Bligh" olarak anılmaya başladı. Winslet çekimler sırasında dirseğindeki bir kemiği çatlattı ve geminin batırıldığı 17 milyon galonluk su tankında boğulmaktan korktu. Konuyla ilgili olarak "Ondan gerçekten korktuğum zamanlar oldu. Jim inanamayacağınız bir öfkeye sahip," demiştir. "Ekibin zavallı bir çalışanına 'Allah kahretsin! Bu tam da istemediğim şey!' diye bağırırdı." Filmde rol alan bir diğer oyuncu olan Bill Paxton ise Cameron'la daha önce yaşadığı tecrübelerden onun iş ahlakına alışıktı. Görüşlerini "Sette çok sayıda insan vardı. Jim kalpleri ve ruhları kazanmak için zamanı olan insanlardan değil," şeklinde ifade etmiştir. Ekip Cameron'ın kötü bir ikinci kişiliğe sahip olduğunu düşünüyordu ve bu ikinci alternatif kişiliğe "Mij" ("Jim"in tersten yazılışı) adını vermişti. Cameron eleştirilere "Film yapımı bir savaştır. İş ve estetik arasındaki büyük bir savaş," diye cevap vermiştir. "Akademik Mstislav Keldış"taki çekimler sırasında ekibin öfkeli bir çalışanı Cameron ile bazı diğer kişilerin yediği çorbaya dissosiyatif bir kimyasal olan fensiklidin koydu ve bu nedenle elliden fazla kişi hastaneye kaldırıldı. Oyuncu Lewis Abernathy'ye göre "Etrafta yuvarlanan, tamamen kendi dünyalarındaki insanlar vardı. Bazıları parlaklıklar ve halisünasyonlar gördüklerini söyledi." Cameron kimyasal tam etkisini göstermeden öce kusabildi. Abernathy baktığı bir gözden dolayı şok olmuştu. "Bir göz Terminatör'ün gözü gibi tamamen kırmızıydı. Bir tek göz bebeği vardı, iris yoktu ve pancar gibi kırmızıydı. Diğer gözü de dört yaşından beridir tutkal kokluyormuş gibi duruyordu." Olaydan sorumlu olan kişi tespit edilemedi. Çekimlerin 138 gün sürmesi tahmin edilmiş olsa da 160 güne kadar uzadı. Winslet de dahil olmak üzere çok sayıda oyuncu soğuk suda saatler geçirdikten sonra soğuk algınlığına, gribe ve böbrek enfeksiyonlarına yakalandı. En sonunda, Winslet "çok para kazanmadıkça" bir daha Cameron ile çalışmamaya karar verdi. Çok sayıda çalışan setten ayrıldı ve üç dublör kemiklerine kırdı; ama konuyla ilgili inceleme yapan Screen Actors Guild sette güvenlik tehlikesi oluşturan herhangi bir durum olmadığına karar verdi. Buna ek olarak DiCaprio çekimler sırasında asla kendini tehlikede hissetmediğini belirtti. Tutkulu bir iş ahlakına inanan Cameron setleri yönetme biçiminden dolayı özür dilemedi; ama aşağıdaki biçimde kabullenmelerde bulundu: Talepkarım, ve ekibimden çok şey beklerim. Az çok askeri bir disipline sahip olmama gelince, binlerce figüran ve büyük lojistiklerle başa çıkmakta ve insanları güvende tutmakta onun da payı olduğunu düşünüyorum. Binlerce insanı idare etmek için makul bir biçimde sıkı yöntemlere sahip olmanız gerektiğini düşünüyorum. En sonunda "Titanik"in çekim masrafları tırmanmaya başladı ve 200 milyon dolara ulaştı. Fox yöneticileri paniğe kapılarak üç saatlik filmden toplamda bir saat tutan belirli sahnelerin çıkarılmasını önerdi. Uzun epikler yönetmenlerin Oscar alma şansını yükseltse de uzunluğun fazla olmasının daha az gösterim anlamına geleceğini, bunun da daha az para kazanılmasına yol açacağı savunuldu. Cameron bunu reddetti ve Fox'a şunları söyledi: "Filmimi kesmek mi istiyorsunuz? Beni kovmak zorunda kalacaksınız! Beni kovmak mı istiyorsunuz? O zaman beni öldürmek zorunda kalacaksınız!" Yöneticiler tüm yatırımlarının kaybı anlamına geleceği için başa dönmek istemedi ve ilk başta Cameron'ın kârdaki payından vazgeçme teklifini boş bir jest olarak yorumlayıp reddetti, kâr edilmesine ihtimal vermiyorlardı. Cameron payından vazgeçme sürecini "karmâşık" olarak niteledi ve şunları söyledi: "...kısaca film orantısal olarak "" ve "Gerçek Yalanlar"dan daha fazlaya mal oldu. Bu filmler bütçelerini yüzde yedi veya sekiz oranında aştı. "Titanik" de başlangıçta büyük bir bütçeye sahipti; ama çok daha büyük bir miktarda bütçesini aştı. Yapımcı ve yönetmen olarak çekleri yazan stüdyonun sorumluluğunu üzerime alırım, bu nedenle de onların işini biraz kolaylaştırdım. Bunu iki kerede yaptım. Yapmam için beni zorlamadılar; ama yaptığım için memnundular." Cameron filmiyle özel efektleri ileriye taşımak istiyordu ve "The Abyss" ile "" filmlerinde öncülüğünü yaptığı dijital efektler için Digital Domain'e başvurdu. Daha önce RMS "Titanic" hakkında çekilmiş filmlerin çoğunda su ağır çekimle çekilmişti ve bu da tam olarak inandırıcı durmuyordu. Şirketten kendilerine ait olan 14 metre uzunluğundaki gemi maketini "White Star Line adına bir reklam çekermiş gibi" çekmelerini istedi. Bunun ardından "motion capture" yöntemiyle elde edilen figüranların yanı sıra dijital su ve duman eklendi. Görsel efekt süpervizörü Rob Legato, dijital ekstralar ve figüranlar için kendisi ve çocukları da dahil olmak üzere çok sayıda kişinin yüzünü taradı. Ayrıca geminin kıçının 20 m uzunluğunda, ikiye ayrılabilen bir maketi de bulunmaktaydı ve bu ana maket dışında suda kullanılan tek maketti. Geminin makine dairesinde geçen sahneler için SS "Jeremiah O'Brien"'in motorlarının görüntüleri küçük destek şasileriyle ve oyuncuların "greenscreen" önünde çekilen görüntüleriyle birleştirildi. Tasarruf amacıyla birinci sınıf salonu için greenscreen arka planına sahip olan küçük bir set kullanıldı. Gemi maketinin içerisini su altında bırakmak için 19 milyon litrelik (5 milyon galon) bir su kullanıldı ve bu sırada tüm set yan yatma tehlikesi geçirdi. Büyük Merdiven'i batırmak için 340 bin litrelik su suya indirildikçe setin içerisine boşaltıldı. Beklenmeyen bir biçimde suyun akışı merdivenleri çelikle desteklenen temellerinden söktü; ama kimse yaralanmadı. RMS "Titanic"in 227 metre uzunluğundaki dışının ilk yarısı suya batırıldı; ama geminin en ağır sebebi olması sebebiyle suya karşı amörtisör görevi gördü ve seti batırabilmek için Cameron içerisinin büyük bölümünü boşalttı ve güverte pencerelerinden bazılarını kendisi kırdı. Yemek salonu batırıldıktan sonra Lovett'in uzaktan kumandalı aracının geminin enkazını ziyaret ettiği sahnenin çekilmesi için üç gün harcandı. Dondurucu soğukluktaki Atlas Okyanusu'nda geminin batışından sonra geçen sahneler 1.3 milyon litrelik bir su tankında çekildi. Donmuş ceset görüntüleri oyuncuların üzerine suyla temas edince kristalleşen bir toz ve saçlarıyla giysilerine balmumu sürülmesiyle elde edildi. Filmin zirve noktası olan geminin batmadan hemen önce ikiye ayrılmasını ve Atlas Okyanusu'nun derinliklerine gömülmesini gösteren sahnenin çekimi için tam boyutlu bir setin döndürülmesinin yanı sıra 150 figüran ve 100 dublör gerektirdi. Cameron "Titanic" hakkında daha önce yapılmış filmleri geminin son batışını suyun altına zarif bir şekilde kayması biçiminde gösterdikleri için eleştirdi ve olayı "gerçekte de olduğu gibi korkutucu derecede kaotik bir biçimde tasvir etmek" istedi. Sahnede yolcuların gittikçe yukarı kalkan güverteden aşağı düşmeleri, onlarca metre derinliğe dalmaları ve aşağı inerken parmaklıklara veya pervanelere çarpmaları gerekiyordu. Sahnenin dublör kullanılarak çekimi için yapılan birkaç denemede küçük yaralanmalar meydana gelince Cameron daha da tehlikeli hareketlerin yapılmasının önüne geçti. Riskler en sonunda "tehlikeli düşüşler için bilgisayar ürünü insanlar kullanılarak" en aza indirgendi. Cameron'ın filme dahil etmemeyi seçtiği "çok önemli bir tarihsel gerçek" vardı: "Titanic"e yakın olan; ama o geceliğine radyosunu kapatmış olması nedeniyle SOS sinyallerini almayan gemi. Cameron konuyla ilgili olarak "Evet, [SS] "Californian". Filmin temelinden verilmiş bir ödün değildi. Bu daha çok vurgulama, filmde duygusal bir gerçek yaratma hakkındaydı," demiştir. Yapım öncesi ve sonrasında geminin batışının hikâyesini anlatmak açısından önemli görünen; ama film geliştikçe daha önemsiz olduğu ortaya çıkan detaylar olduğunu ifade etmiştir. Şunları söylemiştir: ""Californian"ın hikâyesi de oradaydı, hatta Marconi marka radyo alıcılarını kapattıkları bir sahne bile çektik. Ama çıkardım. Kolay bir karardı; çünkü sizi o dünyaya geri odaklıyor. Eğer "Titanik" bir metafor gibi güçlüyse, bir anlamda dünyanın sonunun küçük bir versiyonuysa, o zaman o dünya bağlantısız olmalı." İlk toplu kesimde Cameron Brock Lovett'in hikâyesini sonlandıran filmin planlanmış sonunu değiştirdi. Bitimin orijinal halinde Brock ve Lizzy yaşlı Rose'u geminin kıçında görüp intihar etmesinden korkuyorlardı ve Rose "Okyanusun Kalbi"ne tüm bu zamandır sahip olduğunu; ama Cal'ın parası olmadan yaşamını sürdürebilmek için satmadığını açıklıyordu. Brock'a hayatın paha biçilemez olduğunu söyleyen Rose Brock'un kolyeyi elinde tutmasına izin verdikten sonra denize atıyordu. Daha sonra hazinenin değersiz olduğunu kabul eden Brock aptallığına gülüyor, bunun ardından Rose yatak odasına uyumaya gidiyor ve film yayınlandığı biçimindeki gibi bitiyordu. Kurgu odasında Cameron bu noktada izleyicinin Brock Lovett ile ilgilenmeyeceğine karar verdi ve filmin sonunu Rose kolyeyi atarken tek başına olacak biçimde değiştirdi. Aynı zamanda geminin batışının ardından izleyicinin hissettiği melankoliyi de bozmak istemedi. İlk test gösterimi için kullanılan versiyonda Jack ve Rose'un sular altındaki yemek salonuna kaçmasının ardından Jack ile Lovejoy arasında gerçekleşen bir dövüş sahnesi de bulunmaktaydı; ama izleyiciler sahneyi beğenmedi. Sahne filme heyecan katmak için yazılmıştı ve Cal'ın samimiyetsiz bir biçimde Lovejoy'a eğer Jack ile Rose'dan geri almayı başarabilirse Okyanusun Kalbi'ni vereceğine ilişkin söz vermesini içeriyordu. Lovejoy bunun ardından ikiliyi takip ederek batmakta olan yemek salonuna iniyordu. Tam da ikili kurtulacakken Rose'un eli arkasında saklandığı masadan kayıp suya düşüyor ve Lovejoy da bunu duyuyordu. Daha sonra Jack ona kolyeyi çaldığı yönünde iftira atılmasını sağladığı için intikam almak adına Lovejoy'a saldırıyor ve kafasını pencerelerden birine çarptırıyordu, bu daha sonra öldüğü sahnede Lovejoy'un kafasındaki yarayı açıklamaktadır. Sahneye ilişkin görüşlerinde izleyiciler bir insanın para için hayatını riske atmasının gerçekçi olmayacağını söyledi ve Cameron bunun yanı sıra zaman ve filmin ilerleyiş hızı gibi nedenlerden sahneyi filmden çıkardı. Benzer sebeplerden dolayı çok sayıda diğer sahne de filmden çıkarıldı. "Titanik"in müzik albümü James Horner tarafından bestelendi. Film boyunca yer alan ve "The Wall Street Journal"dan Earle Hitchner tarafından "çarpıcı" olarak nitelenen vokaller için Cameron "Sissel" adıyla bilinen Norveçli şarkıcı Sissel Kyrkjebø'yü seçti. Horner Sissel'i "Innerst i sjelen" albümünden dolayı tanıyordu ve özellikle "Eg veit i himmerik ei borg" ("Cennette bir kale olduğunu biliyorum") şarkısını söyleyiş biçimini beğeniyordu. Yirmi beş veya otuz şarkıcı denediktten sonra Sissel'i filmde belirli duyguları yaratacak ses olarak seçti. Horner bunun yanı sıra Will Jennings ile "My Heart Will Go On" şarkısını yazdı; ama Cameron filmde herhangi bir şarkı istemediğinden bunu gizlice gerçekleştirdi. Céline Dion kocası René Angélil'in iknasıyla şarkı için bir demo kaydetmeyi kabul etti. Horner şarkıyı Cameron'a sunmak için onun uygun ruh halinde olduğu zamanı bulana kadar bekledi. Defalarca dinledikten sonra Cameron şarkıya onay verdi; ama buna rağmen "filmin sonunda işi ticarete dönüştürdüğü" iddiasıyla suçlanmaktan korkuyordu. Cameron aynı zamanda gergin stüdyo yöneticilerini rahatlatmak istiyordu ve "filmine ait hit bir şarkının filmin tamamlanmasını garanti etmede sadece olumlu bir faktör olabileceğini" fark etti. 20th Century Fox ve Paramount Pictures "Titanik"i birlikte finanse ettiler. Paramount filmin Kuzey Amerika'daki dağıtımını yürütürken Fox dünyanın geri kalanındaki yayımını üstlendi. Cameron'ın filmi 2 Temmuz 1997 tarihinde yayınlanacak bir şekilde bitirmesini bekliyorlardı. Filmin "genelde gişe rekorları kıran filmlerin daha iyi performans gösterdiği kazançlı yaz dönemi bilet satışlarından yararlanmak için" bu tarihte vizyona girmesi planlanmıştı. Nisan ayında Cameron filmin görsel efektlerinin yapımının çok zor olduğunu ve filmin yazın gösterime giremeyeceğini bildirdi. Yapımdaki gecikmeler nedeniyle Paramount yayın tarihini 19 Aralık 1997'ye çekti. "Bu filmin felaket olduğu yönünde bazı söylentilere yol açtı." Ancak 14 Temmuz tarihinde yapılan bir özel gösterim olumlu tepkilerle karşılaştı ve "internetteki konuşmalar film için daha iyi söylentilerin yayılmasına neden oldu." Bu da filme basının daha olumlu bir şekilde yaklaşmasıyla sonuçlandı. Filmin prömiyeri 1 Kasım 1997 tarihinde Tokyo Uluslararası Film Festivali'nde yapıldı. Buradaki tepkiler "The New York Times" tarafından "soğuk" olarak nitelendi. Buna rağmen ABD'den olumlu yorumlar gelmeye başladı ve filmin resmî Hollywood prömiyeri 14 Aralık 1997 tarihinde gerçekleşti. Burada "açılışa katılan büyük film yıldızları dünya medyasına filme duydukları hayranlığı coşkulu bir şekilde anlatıyordu." 2012 yılında yeniden yayınlanmasından elde edilen gelir de dahil olmak üzere "Titanik" 658,672,302 $, diğer ülkelerde 1,526,700,000 $, yani toplamda 2,185,372,302 $ elde etti. 1998 yılında gelmiş geçmiş en çok hasılat yapan film haline geldi ve 2010 yılında yine Cameron tarafından yazılan ve yönetilen "Avatar" tarafından geçilene kadar bu unvanını korudu. 1 Mart 1998 tarihinde dünya çapında 1 milyar dolardan fazla para kazanan ilk film olma unvanını elde etti ve geminin batışından tam yüz yıl sonra, üç boyutlu olarak yeniden gösterimi sırasında, 13-15 Nisan 2012 tarihlerinde 2 milyar dolar sınırını geçen ikinci film oldu. Box Office Mojo bilet fiyatları enflasyona göre yeniden düzenlendiği takdirde "Titanik"in Kuzey Amerika'da tarihte beşinci en fazla hasılat yapan film olduğunu tahmin etmektedir. Film Kuzey Amerika'da 19 Aralık 1997 Cuma günü gösterime girdikten sonra istikrarlı izleyici sayılarıyla karşılaştı. Aynı hafta sonunun sonunda sinemalar ellerindeki tüm biletleri satmaya başlamıştı. Film gösterime girdiği gün 8,658,814 $, ilk hafta sonunun sonuna kadar 2674 sinemadan 28,638,131 $ kazandı, sinema başına 10,710 $ düşmektedir. Film sinemalarda en fazla izlenen film oldu ve on sekizinci James Bond filmi olan "Yarın Asla Ölmez"i geçti. Yılbaşına kadar "Titanik" 120 milyon dolarlık gelir getirmişti, popülerliği artmıştı ve sinemalar ellerindeki tüm biletleri satmaya devam etmekteydi. Filmin tek bir günde elde ettiği en büyük gelir 13,048,711 $ ile filmin Kuzey Amerika'da vizyona girmesinden altı hafta sonra, Sevgililer Günü olan 14 Şubat 1998 Cumartesi gününde gerçekleşti. Kuzey Amerika'da on beş hafta boyunca bir numarada kaldı ve bu alanda hâlen rekoru elinde bulundurmaktadır. Film Kuzey Amerika'da neredeyse on ay boyunca gösterimde kaldı, 1 Ekim 1998 Perşembe günü gösterimden kalktığında Kuzey Amerika'da 600,788,188 $ elde etmişti. 1,242,413,080 dolarlık dış hasılatı Kuzey Amerika'daki hasılatını ikiye katladı ve ilk gösteriminde toplamda 1,843,201,268 $ elde etti. Yayınlanmasından önce değişik film eleştirmenleri filmin özellikle o dönem için yapım masrafları gelmiş geçmiş en fazla olan film olması nedeniyle gişede büyük bir hayal kırıklığı olacağını tahmin etmekteydi. 1997 sonbaharında filmin basına gösterilmesi "nihayetinde iki stüdyonun bir araya gelip büyük masraflarını karşılamak zorunda kaldıkları bir filmin ağır yükünden dolayı yapımı yönetenlerin işlerini kaybetmek üzere olduklarını düşünmeleri" nedeniyle "çok büyük kötü önsezilerle" gerçekleşti. Cameron da çekimler sırasında bir dönem "felakete yürüdüğünü" düşündü. Konuyla ilgili olarak ""Titanik" üzerine son altı ay stüdyonun 100 milyon dolar kaybedeceğini bilerek çalıştık. Bu kesindi," demiştir. Filmin gösterime girmesi yaklaştıkça "özellikle Cameron'a kibri ve devasa boyutlardaki müsrifliği olarak algılanan şeyler için kin kusulmaya" başlandı. "Los Angeles Times"dan bir film eleştirmeni "Cameron'ın aşırı gururunun projeyi mahvetme noktasına yaklaştığını" ve filmin "tamamen eski Hollywood aşk filmlerinin basmakalıp bir kopyası" olduğunu yazdı. Film gişede daha önce eşi görülmemiş bir performans gösterip büyük bir başarı haline gelince "dünyanın kalbini çalan aşk hikâyesi" olarak adlandırılmaya başlandı. "Filmi gören ilk insanlar yapımın boyutları ve izleyiciye yakınlığından dolayı şoke olmuşlardı. Sinemadan gözleri yaşlı ve duygusal açıdan afallamış olarak çıktılar." Film gösterime girmesinden tam on hafta sonra 3200 sinemada gösterimdeydi ve dokuzuncu haftasında toplam bilet satışlarının %43'üne ulaştı. İlk on haftası boyuncva her hafta 20 milyon dolardan fazla gelir getirdi ve on dördüncü haftasında bile haftada 1 milyon dolardan fazla para getiriyordu. Filmi defalarca izleyen ve "Leo Çılgınlığı"na yol açan genç kadınlar filmi gişe rekoruna ulaştırmaktan sorumlu tutulsa da bazı kaynaklar filmin başarısını aşk hikâyesiyle birleşen çığır açan görsel efektlerden kaynaklanan "olumlu söylentiler ve tekrar izlemelere" bağlamaktadır. Filmin erkekler üzerindeki etkisine de sıkça atıfta bulunulmuştur. Günümüzde "erkekleri ağlatan" filmlerden biri olarak nitelenen film hakkında MSNBC'den Ian Hodder erkeklerin Jack'in macera anlayışına ve Amerika'ya giden bir gemiye kaçan olarak binmesine hayran kaldığı yorumunda bulunmuştur. Konuyla ilgili olarak, "Kendi ayarında olmayan bir kıza kur yaptıkça neşeleniyoruz. Çıplak resmi soyunmak için nasıl bir bahane olarak kullandığını gıptayla izliyoruz. Bu nedenle [trajik son gerçekleşince] kendimize hakim olamayarak bir gözyaşı seline kapılıyoruz," ifadelerinde bulunmuştur. "Titanik"in erkekleri ağlatma özelliğinin Woody Harrelson tarafından canlandırılan Tallahassee karakterinin oğlunun ölümünü hatırlayarak ""Titanik"ten beri öyle ağlamamıştım" dediği "Zombieland" filminde parodisi yapılmıştır. DVDActive.com'dan Benjamin Willcock 14 yaşındaki bir erkek olarak "Yıldız Gemisi Askerleri"ni izlemek istediğini; ama amcalarından biri ve arkadaşları tarafından "Titanik"e gitmek üzere ikna edildiğini söylemiştir. Konuyla ilgili olarak "Tarihin en büyük, en başarılı filmi olacak bir filmi izlediğimden pek haberim yoktu. Ayrıca 'bir epik aşk hikâyesi'nden çok daha fazla şey olacağı hakkında da en ufak bir fikrim yoktu," demiştir. 2010 yılında BBC erkeklerin "Titanik"te ve genel olarak filmlerde ağlamasının ayıplanması konusunu inceledi. Sitede çalışan Finlo Rohrer "orta yaşlı erkeklerin filmler sırasında ağlanmaması bekleniyor" diyerek "Titanik"in sonunun bu tür gözyaşlarının dökülmesine yol açtığını ve "erkekler film sırasında ağlamaklı olsalar bile bunu gizlemeye çalıştıklarını" belirtti. Pensilvanya Eyalet Üniversitesi'nden Profesör Mary Beth Oliver konuyla ilgili şunları söyledi: "Çoğu erkek üzerinde üzüntü veya korku gibi 'kadınsı' duyguları yansıtmamaları için büyük bir baskı var. Çok genç yaşlardan itibaren erkekleri ağlamalarının uygunsuz olduğu öğretiliyor ve kendilerine verilen bu derslere uygun hareket etmediklerinde sıkça alayla karşılaşıyorlar. Gerçekten de "Titanik" sırasında ağlamak ile alay eden erkeklerin bazıları "Er Ryan'ı Kurtarmak" veya "Müfreze"de nutuklarının tutulmasını kolayca kabul edecektir." Erkekler için genel olarak bir "kardeşin" kurban edilmesi daha uygun bir duygulanma kaynağıdır. "Titanik"te geçen bir söz olan "Ben dünyanın kralıyım!" film endüstrisinin en popüler sözlerinden biri haline geldi. Filmlere günlük hayatta neden gönderme yapıldığını araştıran Kansas Devlet Üniversitesi'nde psikoloji profesörü olan Richard Harris'e göre gündelik konuşmada filmlerden alıntı yapmak şaka yapmaya benziyor ve diğer insanlarla beraberlik kurmanın bir yolu olarak kullanılıyor. "İnsanlar bunu kendilerini iyi hissetirmek için, diğer insanları ve de kendilerini güldürmek için yapıyor." Cameron filmin başarısında izleyicilerinden paylaşımından önemli bir faktör olduğunu ifade etmiştir. Konuyla ilgili olarak "Sinemada çok güçlü bir film gören insanlar gidip bunu paylaşmak istiyor. Arkadaşlarını alıp getirmek ve onların da zevk almasını sağlamak istiyorlar. Onlara bunun yapmaya değer bir şey olduğunu söyleyen ilk kişi olmak istiyorlar. "Titanik" böyle başarılı oldu," demiştir. Medya Farkındalık Ağı bulgularını "Çok başarılı bir film için tekrar izleme oranı yaklâşık %5'tir. "Titanik" için bu oran %20'ydi," şeklinde açıklamıştır. Gişedeki başarı "günde dört kez gösterilen normal filmlerin aksine filmin günde sadece üç kere gösterilebileceği anlamına gelen 3 saat 14 dakikalık uzunluğu" da hesaba katıldığında "daha da etkileyiciydi". Filmin uzunluğu nedeniyle "çok sayıda sinema gece yarısı gösterimleri başlattı ve neredeyse gece 3:30'a kadar salonlar doluluğunu korudu." "Titanik" gişede hasılat rekorunu on iki yıl boyunca korudu. Bu rekoru kırma şansı gerçekten olan ilk film olarak gösterilen ve yine bir Cameron filmi olan "Avatar" 2010 yılında bunu başardı. Filmin "Titanik"i geçme şansının varlığı çeşitli nedenlerle açıklanmıştır. ""Titanik"in başarısının üçte ikisi denizaşırı ülkelerden geldi ve "Avatar" da benzer bir yol izledi... "Avatar" dünya çapında 106 ülkede sinemaya girdi ve hepsinde birinci sıraya yerleşti." Bunun yanı sıra ""Titanik"in 1997 ve 1998'de nispeten az gelir elde ettiği" Rusya gibi pazarlar "günümüzde [2010'da] geçmişte hiç olmadığı kadar sinemanın ve izleyicinin olduğu çok sıcak pazarlar haline gelmiş bulunuyor." Box Office Mojo'nun başkanı Brandon Gray "Avatar"ın "Titanik"i elde ettiği gelir açısından geçme ihtimali olsa bile izleme sayısı açısından geçme ihtimalinin bulunmadığını söyledi. "1990'ların sonlarında bilet fiyatları 3 dolar daha azdı." 2009 yılının aralık ayında Cameron ""Titanik"i koltuğundan indirmeyi denemenin gerçekçi olduğunu düşünmüyorum. Geçtiğimiz yıllarda bazı oldukça iyi filmler çıktı. "Titanik" sadece duygulandırmayı başardı," dedi. Ancak "Avatar"ın performansının daha tahmin edilebilir bir hale geldiği Ocak 2010'da yapılan bir röportajda farklı bir görüş belirtti ve "Olacak. Bu bir zaman meselesi," dedi. "Titanik" film eleştirmenlerinden çoğunluğu olumlu yönde olan yorumlar aldı. Rotten Tomatoes sitesinde 163 incelemenin %88'inde filme "taze" onay verildi ve film ortalama olarak 10'da 7.8 puan aldı. Sitenin genel fikir birliği filmin "şaşaalı görseller ile modası geçmiş bir melodramı karıştıran Cameron için büyük ölçüde vasıfsız bir zafer" olduğu yönündeydi. Filmlere eleştirileri baz alarak 0-100 aralığında bir puan veren Metacritic'teyse filme 34 incelemeye dayanılarak 74 puan verildi, bu genel olarak tatmin edici bir film olarak sınıflandırıldığı anlamına gelmektedir. Filmin genel tasarımıyla ilgili olarak Roger Ebert "Kusursuz bir biçimde işlenmiş, zeki bir biçimde düzenlenmiş, güçlü bir biçimde canlandırılmış ve büyüleyici... Böyle filmler yapmak hiç de zor değil; ama iyi yapmak neredeyse imkansız," dedi. "Teknik zorluklar" hakkında "o kadar yıldırıcı ki yapımcıların dram ile tarih arasındaki doğru oranı sağlayacak zamanı nasıl bulduğunu merak ettiğini" ve "hem hikâyeyi hem de üzücü destanı inandırıcı bulduğunu" söyledi. "Titanik"i 1997'nin en iyi dokuzuncu filmi olarak gösterdi. "Sissel & Ebert" programında film "iki takdir" aldı. Ebert filmi "iyi işlenmiş, bekleyişe kesinlikle değen görkemli bir Hollywood destanı" olarak tarif etti, Gene Siskel ise Leonardo DiCaprio'yu "büyüleyici" buldu. James Berardinelli konu hakkında "Detay açısından çok titiz, buna rağmen odak ve amaç açısından çok geniş olan "Titanik" naidr bir epik film türünün üyesi. "Titanik"i sadece izlemiyorsunuz, onu tecrübe ediyorsunuz," ifadesinde bulunmuş ve "Titanik"in kendisine göre 1997'nin ikinci en iyi filmi olduğunu belirtti. BBC'den Almar Haflidason film hakkında "büyük geminin batışı bir sır değil; ama yine de çok sayıda kişi için boyutlar ve trajedi açısından beklentileri aştı" ve "filmin popo uyuşturan üç saatlik bir uzunluğunun olduğunu göz önünde bulundurunca Cameron'ın başarısının ne kadar etkileyici olduğunu anlıyorsunuz," ifadelerinde bulundu. "Boxoffice Magazine"den Joseph McBride ""Titanik"i gelmiş geçmiş en iyi felaket filmi olarak nitelemek onu küçümsemektir. James Cameron'ın 'batmayan' geminin 1912 yılındaki batışını canlandırması Hollywood'dan çıkmış ve çıkacak en muhteşem popüler eğlence kaynaklarından biridir," dedi. Filmin romantik ve duygu yüklü yönlerinden eşit derecede övgüyle bahsedildi. "Urban Cinefile"dan Andrew L. Urban film hakkında ""Titanik"ten çıktığınızda filmin bütçesi veya süresi hakkında değil; geminin motorları kadar büyük, pervaneleri kalbinizi delermişçesine büyük ve itici bir gücü olan aşk hikâyesi kadar uzun süren duygusal gücü hakkında konuşuyor olacaksınız," dedi. "Entertainment Weekly"den Owen Gleiberman film hakkında "zevkli ve korkunç bir romantik kader gösterisi. Senarist-yönetmen James Cameron 20. yüzyılın başındaki felaketlerin dönüm noktası olan felaketi özlem ve korkuyla dolu öylesi bir insani boyutta canlandırmış ki popüler film yapımcılığının en derin seviyelerine iniyor," yorumunda bulundu. "The New York Times"dan Janet Maslin Cameron'ın "muhteşem" "Titanik"inin onyıllardır "Rüzgâr Gibi Geçti"yle karşılaştırılabilecek ilk film olduğunu savundu. Öte yandan "Time" dergisinden Richard Corliss yaptığı incelemede genel olarak olumsuz yönde yorumlarda bulundu ve filmde ilgi çekici duygusal unsurların bulunmadığını belirtti. Bazı yorumcular görsellerin muhteşem olmasına karşın hikâye ve diyalogların zayıf olduğu görüşünü dillendirdi. Kenneth Turan'in "The Los Angeles Times"daki yorumu özellikle sertti. Filmin duygusal unsurlarını kötüleyen yorumunda Turan "Asıl gözyaşı döktüren şey Cameron'ın böyle bir film yazabileceği konusunda ısrar etmesi. Hayır, bunu yapamaz, yaklaşamaz bile," ifadelerinde bulundu. Turan bunun dışında filmin Oscar kazanmasının tek sebebinin gişede kazandığı para miktarı olduğunu iddia etti. "The San Francisco Examiner"dan Barbara Shulgasser filme dört üzerinden bir yıldız verdi ve bir arkadaşının "Bu inanılmaz derecede kötü yazılmış senaryoda ikilinin [ana karakterler] birbirlerine isimleriyle hitap etmelerinin sayısı bile senaryoda oyuncuların söyleyeceği daha ilginç şeylerin eksikliğinin boyutunun göstergesi," dediğini belirtti. Yapımcı Robert Altman da filmi "hayatımda gördüğüm en korkunç eser" olarak niteledi. 2012 yılında "Titanic"in yolcularının hayatlarına ilişkin bir araştırmasında Richard Davenport-Hines "Cameron'ın filmi zengin Amerikalıları ve eğitimli insanların konuştuğu İngilizceyi şeytanlaştırdı ve yaşadıkları duygusal kısıtlamaları, iyi giysilerini, özenli davranışlarını ve gramer alanındaki hassasiyetlerini lanetledi; ama fakir İrlandalılar ve eğitimsizlerden romantik kahramanlar yarattı," yorumunu yaptı. "Titanik" başarısının yanı sıra ters tepkilerle de karşılaştı. 2003 yılında film "en iyi film sonları" alanında yapılan bir ankette birinci sırada yer alırken yine aynı yıl yapılan bir diğer ankette gelmiş geçmiş en kötü film seçildi. Britanya'da yayınlanan film dergisi "Empire" okuyucularının kendilerinin filmi aşırı tanıtımının ve birden fazla gösterime katılanlar gibi hayranlarının faaliyetlerinin dışında tutma yönünde olan isteklerinden dolayı filme verdiği beş üzerinden beş puanlık notu dörde indirdi ve yorumlarının üslubunu daha olumsuz olacak bir şekilde değiştirdi. Bunun yanı sıra filmin olumlu ve olumsuz parodileri internette yayınlandı ve sıkça filme ilişkin değişik görüşleri savunanlardan hararetli yorumlara neden oldu. DVDActive.com'dan Benjamin Willcock filme olan sert olumsuz tepkileri veya ateşli bir biçimde savunulan kişisel nefreti anlamadığını belirtti. Konuyla ilgili olarak şu ifadelerde bulundu: "Beni gerçekten üzen filmi sevenlere ağır laflar atanlar. "Titanik"i sevmeyenlerle herhangi bir alıp veremediğim yok; ama sevdiğiniz için sizi küçümseyen ve zavallı gibi gören azınlık (böyleleri var, bana güvenin) anlayışımın ve sempatimin çok ötesinde." Cameron olumsuz tepkilere, özellikle de Kenneth Turan'ın yorumlarına yanıt verdi. Konuyla ilgili olarak ""Titanik" insanları cafcaflı reklamlarla çekip daha sonra onlara hayal kırıklığı ve kazıklanma hissi yaşattıran bir film değil. Hayatlarından 3 saat ve 14 dakikalık bir bölüm koparan bir tecrübeyi yeniden yaşamak üzere tekrar ve tekrar izliyorlar, ve bu duyguları paylaşmak için diğerlerini de yanlarında götürüyorlar," dedi. Cameron ayrıca her yaştan, her kökenden izleyicinin filmi izleyerek "temel insanlıklarını ön plana çıkarıdıkları"nı vurguladı ve filmin böylece arketiplerle başa çıkarak başarılı olduğunu belirtti. Senaryoyu içten ve anlaşılır olarak niteledi ve kasıtlı olarak "zamanla ilgisi olmayan ve temel duygusal yapı taşlarımızı yansıttığı için bilindik olan evrensel insani tecrübeleri ve duyguları dahil ettiğini" belirtti. Bunu duygu sömürüsü olarak görmeyen Cameron, "Turan arketipi klişeyle karıştırıyor. En iyi senaryoların insan tecrübesinin uçlarında dolaşanlar veya esprili ve iyiliğe inanmayan diyaloglarını beğenmemiz için göz alıcı biçimde sunanlar olduğu yönündeki görüşüne katılmıyorum," dedi. "Empire" daha sonra filme ilk başta verdiği beş puanlık notu geri getirdi ve şu yorumda bulundu: "James Cameron'ın "Titanik"inin yerden yere vurulmasının dünyanın en sevdiği film olduğunun iyice belirginleştiği dönemde moda olması rastlantı değil. ["Titanik"] gelmiş geçmiş [en sevilen film]. Gerçek bu." "Titanik" ödül toplayışına Altın Küre Ödülleri'nde başladı; film En İyi Sinema Filmi - Drama, En İyi Yönetmen, En İyi Müzik ve En İyi Şarkı dallarında olmak üzere toplamda dört ödül aldı. Kate Winslet ve Gloria Stuart da aday gösterilseler de ödül kazanamadılar. Film ACE "Eddie Ödülü, ASC Ödülü, Art Directors Guild Ödülü, Cinema Audio Society Ödülleri, Screen Actors Guild Ödülleri'in Gloria Stuart'a verdiği En İyi Yardımcı Kadın Oyuncu Ödülü, Directors Guild of America Ödülü, Producers Guild of America Ödülü ve Broadcast Film Critics Association'ın James Cameron'a verdiği En İyi Yönetmen Ödülü'nü kazandı. Bunların yanı sıra En İyi Film ve En İyi Yönetmen de dahil olmak üzere on BAFTA ödülüne aday gösterildi; ama hiçbirini kazanamadı. Film Joseph L. Mankiewicz'in 1950 yılındaki "Perde Açılıyor" filminin rekorunu egale ederek on dört Akademi Ödülü'ne aday gösterildi ve En İyi Film ile En İyi Yönetmen de dahil olmak üzere on birini kazandı. Filmin bunların yanı sıra En İyi Sinematografi, En İyi Kostüm Tasarımı, En İyi Görsel Efekt, En İyi Ses Miksajı (Gary Rydstrom, Tom Johnson, Gary Summers, Mark Ulano), En İyi Ses Kurgusu, En İyi Film Müziği, En İyi Film Kurgusu, En İyi Özgün Şarkı ve En İyi Sanat Yönetmeni dallarında da Akademi Ödülü kazandı. Kate Winslet, Gloria Stuart ve makyaj da aday gösterildi; ama kazanamadı. James Cameron'ın senaryosu ve Leonardo DiCaprio aday gösterilmedi. "Titanik" 1959 yılındaki "Ben-Hur"dan sonra on bir Akademi Ödülü kazanan ikinci filmdi. 2003 yılında "" de on bir adaylığın on birini de kazanarak bu rakama ulaştı. En İyi Özgün Şarkı dalında Akademi Ödülü kazanan "Titanik"in "My Heart Will Go On" şarkısı, Yılın Kaydı, Yılın Şarkısı ve Film veya Televizyon için Yazılan En İyi Şarkı dallarında Grammy Ödülü de aldı. Filmin müziği dünya çapında başarılı oldu ve gelmiş geçmiş en fazla satan orkestra soundtrack'ı haline gedi. Soundtrack ABD'de on altı hafta boyunca bir numarada kaldı ve sadece ABD'de on bir milyon kopya satıldığı için elmas sertifika verildi. Soundtrack albümü 1998 yılında ABD'de en fazla satılan albüm oldu. Film bunların yanı sıra MTV Film Ödülleri'nde Leonardo DiCaprio'ya verilen En İyi Erkek Oyuncu ve En İyi Film ödüllerini, People's Choice Ödülleri'nde En İyi Film ödülünü ve 1998 Kids' Choice Ödülleri'nde En Sevilen Film ödülünü kazandı. ABD dışında da çeşitli ödüller kazanan film, Japon Akademi Ödülü'nün En İyi Yabancı Film Ödülü'ne layık görüldü. "Titanik" toplamda doksana yakın ödül kazandı ve bunlara ek olarak kırk yedi kez de başarısız biçimde aday gösterildi. Bunlara ek olarak filmin yapımına ilişkin kitap haftalarca "The New York Times"in çok satanlar listesinin birinci sırasında kaldı ve "bu başarıya ulaşan ve başka bir eserle böylesine bağlantılı ilk kitap" oldu. Yayınlanışından beridir "Titanik" Amerikan Film Enstitüsü'nün AFI 100 Yıl serisinde yer almıştır. Günümüze kadar aşağıdaki listelerde kendisine yer bulmuştur: "Titanik" 1 Eylül 1998 tarihinde dünya çapında VHS ve laserdisc'te geniş ekran ile pan and scan formatlarında yayınlandı. VHS sürümü ayrıca üzerinde bir film şeridi ve altı tane baskı resim bulunan kutulu bir hediye seti halinde de piyasaya sürüldü. DVD sürümü de 31 Ağustos 1999 tarihinde satışa sunuldu. Bu sürüm geniş ekran formatındaydı (anamorfik değildi), tek diskten oluşmaktaydı ve fragman dışında herhangi bir özel eklenti içermemekteydi. Cameron DVD'nin yayınlandığı dönemde daha fazla eklentiye sahip olan özel bir versiyonu daha sonra piyasaya sürme niyetinde olduğunu belirtti. 1999 yılının ve 2000'in ilk aylarının en fazla satan DVD'si olan bu DVD, aynı zamanda bir milyondan fazla satan ilk DVD oldu. Bu dönemde ABD'deki evlerin yüzde beşinden azında DVD oynatıcı mevcuttu. Paramount'un yurt içi ev eğlence bölümü müdürü Meagan Burrows, "orijinal "Titanik" DVD'sini yayınladığımızda pazar çok daha küçüktü ve bonus özellikler günümüzdeki gibi standart değildi," demiş ve bunun DVD'nin başarısını daha da etkileyici kıldığını belirtmiştir. "Titanik" DVD'sinin üç diskli "Özel Koleksiyoncu Edisyonu" 25 Ekim 2005'te ABD ve Kanada'da satışa sunuldu. Bu edisyonda filmin üzerine bir takım düzenlemeler yapılmış bir sürümü ve çeşitli özellikler bulunmaktaydı. Uluslararası iki ve dört diskli bir set de 7 Kasım 2005 tarihinde piyasaya sürüldü. İki diskli olan "Özel Edisyon" adı altında satıldı, üç diskin ilk ikisini içermekte ve sadece PAL ile çalışmaktaydı. Dört diskli olanıysa ""Deluxe" Koleksiyoncu Edisyonu" olarak adlandırılmıştı. Bunların yanı sıra Birleşik Krallık'ta filmin sadece on bin kopyası üretilen ve ""Deluxe" Sınırlı Edisyon" olarak adlandırlan bir DVD edisyonu da satışa sürüldü. Beşinci disk Cameron'ın Walt Disney Pictures tarafından dağıtılan "Ghosts of the Abyss" belgeselini de içermektedir. "Ghosts of the Abyss"in tek başına satışında iki disk verilmesine karşın bu edisyona sadece birinci disk dahil edildi. Televizyon yayını olarak ise film arada bir TNT gibi Amerikan kanallarında yayınlanmaktadır. Jack'in Rose'un nü resmini çizdiği sahnenin kanallarda yayınlanmasını mümkün kılmak için bazı bölümlerin kesilmesinin yanı sıra Winslet'in giydiği saydam giysi dijital ortamda siyaha boyandı. Turner Classic Movies de özellikle 82. Akademi Ödülleri'nden önceki günlerde filmi yayınladı. 2012 yılında filmin özgün çözünürlüğü 4K çözünürlüğü olacak biçimde yeniden düzenlenerek ve stereoskopik üç boyutlu formata dönüştürülerek üretilen üç boyutlu bir versiyonu yayınlandı. Üç boyutlu formata dönüştürülme süreci çözünürlük düzenleme de dahil olmak üzere 60 hafta ve 18 milyon dolara mal oldu. Filmin üç boyutluya dönüştürülüşü Stereo D ve film müziğini yeniden düzenleyen Sony ile Slam Content'e ait Panther Records tarafından gerçekleştirildi. Dijital iki boyutlu ve iki boyutlu IMAX versiyonlar da bu süreçte ortaya çıkan 4K sürüm baz alınarak üretildi. Bu yeniden düzenleme sırasında tamamen değiştirilen tek sahne Rose'un 15 Nisan 1912 sabahı denizden gökyüzüne baktığı sahneydi. Sahne Kuzey Atlantik Okyanusu'ndaki konumda Nisan 1912'de gece gökyüzünün görünüşüne göre değiştirilerek Samanyolu'nun da dahil olduğu doğru bir görüntü elde edildi. Değişiklik filmi gerçekle bağdaşmayan yıldız konumlarını sergilediği için eleştiren, daha sonraysa Cameron'la yıldızların doğru konumlarını göndermek üzere anlaşan astrofizikçi Neil deGrasse Tyson sayesinde gerçekleştirildi. Yeni sahne Tyson'ın gönderdiği görüntü temel alınarak oluşturuldu. "Titanik"in üç boyutlu versiyonunun prömiyeri 27 Mart 2012 tarihinde, Londra'daki Royal Albert Hall'da James Cameron ve Kate Winslet'in katılımıyla gerçekleştirildi. Gösterime girişiyse "Titanic"in yola çıkışının yüzüncü yıl dönümünden altı gün önce olan 4 Nisan 2012 tarihinde gerçekleşti. "Rolling Stone"dan filmin üç boyutlu versiyonuna "son derece göz kamaştırıcı" bulduğunu söylerek 4 üzerinden 3.5 puan verdi. Konuyla ilgili olarak "Üç boyutlu olması "Titanik"i yoğunlaştırıyor. Oradasınız. Daha önce hiç olmamış bir şekilde size çok yakın bir epiğin ortasındasınız," dedi. "Entertainment Weekly"de yazan Owen Gleiberman filme A notu verdi. "Bu kez üç boyutlu bir filmdeki görseller kararmış veya dikkat dağıtıcı değil. Duygusal bakımdan taze ve canlı duruyorlar," ifadesini kullandı. 1997'de de filme eleştirel açıdan yaklaşan "Time" yazarı Richard Corliss 2012'de de benzer yorumlarda bulundu. "Genel olarak tepkim aynı oldu, sadece arada bir dehşete düştüm, film genelde sulandırılmış." Filmin üç boyutlu olmasına ilişkin ise "üç boyutluya yapılan dikkatli dönüştürülme işlemi bazı anlara hacim ve etki ekliyor ... [ama] sahnelerin ön planlarıyla arka planlarını ayrılırken görüş alanı organik değil, ayrık tabakalara ayrılmış," yorumunu yaptı. "The Washington Post" yazarı Ann Hornaday "kendi kendine filmin insanlık ve manzara değerlerine üç boyutluya çevrilmesiyle herhangi bir şey katılıp katılmadığını sordu. Cevap şu: Hayır." Buna ek olarak "Üç boyutluya çevrilmesi yakınlığın olması gereken yerde araya mesafe koyuyor, çerçeveleme ve kompozisyonda ara sıra gözlemlenebilen tuhaflıkları da unutmamak gerek," dedi. Film Kuzey Amerika'da yeniden gösterime girişinin ilk gününde geceyarısı özel gösterimleri de dahil olmak üzere 4.7 milyon dolar elde etti. Hafta sonu boyunca 17.3 milyon dolar elde eden film hafta sonunu üçüncü sırada tamamladı. Kuzey Amerika dışındaysa 35.2 milyon $ kazanarak ikinci sırada yer aldı ve ertesi hafta sonu 98.9 milyon $ ile birinci sıraya yerleşerek performansında yükseliş gösterdi. Çin filmin en başarılı olduğu pazar oldu. Filmin gösterime girdiği gün 11.6 milyon $ elde ettiği ülkede ilk haftasında rekor bir miktar olan 67 milyon $ kazandı ve böylece orijinal gösteriminin tamamından daha büyük bir kazanç elde etti. Filmin yeniden gösterimi Kuzey Amerika'da 57.7 milyon $, diğer ülkelerden (100 milyonundan fazla Çin'den gelen) 284.3 milyon $, yani toplamda 342 milyon $ elde etmiştir. Ganzfeld uyarımı Ganzfeld uyarımı (ganzfeld stimulation), parapsikoloji alanında, deneklerin bir duyular-dışı algılamaya sahip olup olmadığını test etmek için kullanılan tekniktir. Deneklerin, beş duyu organından gelen uyarılar minimum düzeye indirildiğinde, duyular-dışı algılamaya açık hale geleceği düşünülür. Önceleri vizüel süreç testlerinde kullanılan terim, 1973 yılından itibaren psi testlerindeki uygulamalar için kullanılmaya başlanmıştır. Bu uyarım sayesinde, beş duyusunu kullanamayan deneğe paranormal algılamalar için bir çeşit fırsat ortamı yaratıldığı ve deneğin zorunlu olarak duyular-dışı algılama alanına itildiği düşünülmektedir. Fakat beklenen paranormal algılamalardan hangisinin oluşacağı bilinmez; yani denekte bir telepati fenomeni de oluşabilir, durugörü de, prekognisyon da. Parapsikologlar ganzfeld uyarımını sağlamak üzere, “yüzme kabini” veya “izolasyon kabini” denilen,ısısı beden ısısına ayarlı, tuzlu suyla dolu, gürültü ve diğer uyaranlardan yalıtılmış çeşitli kabinler hazırlamışlardır. Siddhi Siddhi ya da siddhi’ler paranormal yeteneklerin yoga terminolojisindeki adıdır. "Sidh" sözcüğünden türetilen terim, Sanskrit dilinde "mükemmel yetenekler", "mucizevi güçler" anlamına gelir. Hindu yogilere göre ruhsal gelişmeyle edinilebilecek bu yetenekler şunlardır: Durugörü, telepati, zihin okuma, levitasyon, materyalizasyon, demateryalizasyon, ideoplasti (kriyashakti, zihinsel yolla maddeyi etkileyebilme), insanüstü dayanıklılık, ölüm anını bilme. Terimin Pali dilindeki karşılığı "harikulade yetenekler" anlamında kullanılan iddhi’dir (iddhis). Bu paranormal yeteneklerin geçmişte "erenler" adı verilen sufi dervişlerde de görüldüğü rivayet edilir. Ruhsati Ruhsati, asıl adı Mehmet olan köy şairi. Sivas'ın Deliktaş bucağında 1835 yılında doğmuş ve ömrünün hemen hemen tamamını burada geçirmiştir. Babasının adı Mehmet'tir. Eflatun Cem Güney, annesinin adının Safiye olduğunu savunur. Ruhsati, 12 yaşında öksüz ve yetim kalmış, bu nedenle kuvvetli bir tahsil görememiştir. Şiirlerindeki ifadelerinde dört kez evlendiğini ve bu evliliklerinden 23 çocuğu olduğu anlaşılıyor. Ruhsati, uzun müddet Deliktaş ağalarından Ali Ağa'nın yanında azap durmuştur. Bazen değirmendeki su işlerinde, bazen rençberlik, çobanlık işlerinde çalışmıştır. Zaman zaman gurbete çıkan Ruhsati, ömrünün sonlarında köyünde imamlık yapmıştır. Bazı deyişleri nedeniyle tutuklanmıştır. Ruhsati, badeli bir aşıktır. Şiirlerinde Ruhsat Baba, Aşık Ruhsat, Ruhsat ve çogunlukla Ruhsati mahlaslarını kullanmıştır. Ruhsati, saz çalamayan bir aşıktır. Ömrü boyunca birçok aşıkla karşılaşmış ve atışmıştır. Ruhsati, şiirlerinin çoğunu hece vezni ile yazmıştır. Ömer, Dertli, Emrah, Seyrani gibi aşıklara uyarak Aruz vezni ile yazdığı da olmuştur. Aruz vezni ile yazdığı şiirlerinde olaylara ve mistik düşüncelere yer vermiştir. Ancak Ruhsati asıl başarısını hece vezni ile göstermiştir. Şiirlerinde genellikle yarım kafiyeyi kullanmıştır. Ruhsati'nin dili sadedir ve şiirlerinde zorlama yoktur. Hece, durak, kafiye ve rediflerde titiz davranmış, anlam bütünlüğüne dikkat ederek daha akıcı ve güçlü şiirler söylemiştir. Şiirinde aynı kelimeleri kullanmamaya özen göstermiş tekrara düşmemiştir. Sadece ifadeye kuvvet vermek isterken bu yolu kullanmıştır. Şiirlerinde tasvire oldukça fazla yer verir. Köy şairi olduğu için ağız özelliklerine oldukça bağlı kalmış fazlaca mahalli kelime kullanmıştır. Şiirinin başlıca konuları; halkın duyguları, inançları, düşünceleri, dertleri, istekleri gibi toplumsal ve ferdi konulardır. Şiirleri genellikle köy hayatının özelliklerini yansıtmışlardır. Duygu ve düşünce alemi köydeki intibalarıyla doludur. Aşkı beşeri ve ilahi olmak üzere ikiye ayrılır. İki aşkı da konu alan şiirler yazmıştır. Taşlama ve tenkide dayalı şiirleri oldukça fazladır. Şiirlerinde tabiat da önemli bir yer tutar. Din ve ahlak konusunda da bir şeyler söylemeyi unutmamıştır. Ruhsati'nin mezarı doğduğu yer olan Deliktaş'tadır. Yanında da kendisinde önce vefat eden oğlu Aşık Minhaci yatmaktadır. TÃ¼nel Tünel, uluslararası literatürde mutabakat sağlanmış bir tanımı olmamakla birlikte; genel anlamıyla yer altından kazı yapılmak suretiyle oluşturulan geçitlerdir. Ana kullanım amaçları motorlu taşıt ulaşımı, metro ve demiryolu ulaşımı ve su taşımaktır. Bunların yanı sıra yaya–bisiklet geçişleri, vahşi hayvan geçişleri ya da derivasyon amaçlı daha spesifik amaçlara hizmet eden tünellere de rastlanmaktadır. Türkiye'nin en uzun motorlu taşıt tüneli Ordu'daki Nefise Akçelik (Hapan) tünelidir. 29 Aralık 2006 tarihinde karayolu ulaşımına hizmet vermek üzere açılan bu tünel 3825 metre boyundadır. Tünel iki tüpten oluşmakta olup Karadeniz Otoyolu'nun Bolaman - Ordu arasındaki en zor coğrafyasında, Bolaman - Ordu karayolu üzerindedir. Tünel 2 gidiş 2 geliş 1 er emniyet şeritine sahiptir. Tünel, Siemens firması tarafından dünya standartlarında en üst güvenlik seviyesinde geçiş sağlayan elektrik, elektronik ve elektromekanik sistemlerle donatılmıştır. Günümüzde tünel inşaatlarında TBM (Tunnel Boring Machine) adı verilen gelişmiş ekipmanlar da kullanılmaktadır. Açılışı 29 Nisan 2011 tarihinde yapılarak çalışmalarına başlanan Ankara İçme Suyu Gerede Sistemi su iletim tüneli Türkiye'nin en uzun su iletim tünelidir. TBM ile açılacak tünel toplam 31.580 metredir. Tünelin yapımı 2019'da tamamlanmıştır. Dünyanın en eski su altı tünelinin Türkiye'de Durağan'ın az güneyinde, Kızılırmak altından geçen (şimdi baraj gölü altında) "Terelek kaya tüneli" olduğu iddia edilmektedir. Tünelin yakınındaki kaya mezarlarını yapan ve belki antik maden ocağını kurup çalıştıran uygarlıklarla bir ilgisi olabileceği ihtimali yüksektir. Amacının savunma olduğu tahmin edilmektedir. Kawasaki Ninja ZX-6R Kawasaki Ninja ZX-6R, Kawasaki yapımı orta ağırlıkta spor motosiklet. 1995 yılında Honda, Suzuki ve Yamaha'nın aynı sınıftaki yeni modellerine karşılık olarak üretildi ve günümüze dek sürekli güncellendi. ZX serileri Kawasaki'nin 1980'lerdeki Ninja serisinin devamıdır. Ninja ismi Kuzey Amerika'da halen kullanılmaktadır. Kawasaki ZX-6R'yi 1995'te tanıttığında, model piyasadaki ilk alüminyum şasili orta sınıf spor motosikletiydi. Kuru ağırlığı 182 kg, tüm sıvılarla ağırlığı 207 kg'dı ve 0–100 km/sa ivmelenmesi sadece 3,6 saniye sürüyordu. Tüm özellikleri üreticinin verdiği bilgilerdir. Michael Moorcock Michael John Moorcock (d. 18 Aralık 1939), İngilizler yazar. Michael John Moorcock, sıradan bir orta sınıf ailenin çocuğu olarak 18 Aralık 1939 yılında Londra’da dünyaya geldi. II. Dünya Savaşının yıkıntıları arasında büyüdü. Pek parlak bir öğrenci değildi. Daha küçükken bile gazeteci olmak istiyordu. Onlu yaşlarına geldiğinde fanzinler çıkartmaya başladı. Birkaç yıl sonra öykülerini ve yazılarını satmaya başladı. 1956 yılında, sadece on altı yaşındayken, Tarzan Dergisinin (Tarzan Adventures) editörü oldu. Ancak bu dergide fazla çalışamadı. Bir çizgi roman olan Tarzan Dergisinde daha fazla yazı bulunmasını istediği için dergiden ayrılmak zorunda kaldı. Ardından Sexton Blake Kütüphanesi (Sexton Blake Library) adlı dergide editörlük yaptı. Bu yıllarda yazarlığın yanı sıra diğer bir tutkusu olan gitar çalmaya da yöneldi. Soho’da kafelerde ve hatta bir genelevde bile çaldı. Fleetwood Mac grubundan Peter Green ile tanışıklığı bu günlere dayanır. Sonraları Paris’de de müzisyenlik yaptı. Avrupa’da bir süre dolaştıktan sonra tekrar İngiltere’ye döndü. Bu dönemde yazmaya başladığı Elric kitapları ile tanınan bir yazar oldu. 1964 yılında İngiliz bilimkurgu dergisi Yeni Dünyalar (New Worlds) dergisinin editörü oldu. Sıradan sayılabilecek bir bilimkurgu dergisi olan Yeni Dünyalar’ı, altmışların alternatif kültürün bir aracı yaptığı gibi, çağdaş roman anlayışının da önünü açtı. Bu başarısında J.G. Ballard ve Brian Aldiss gibi yazarların hikâyelerini yayınlamasının önemli etkisi oldu. Yetmişlerde tekrar müzik ile ilgilenmeye başladı. İsmini Dorian Hawkmoon adlı karakterinden alan Hawkwind adlı bir grupta çaldı. Grubun The Black Corridor (Kara Koridor) adlı albümünde, Moorcock’un aynı adlı kitabından bire bir alıntılar vardır. 1975'te kaydettiği ve Hawkwind grubunun üyelerinin de çaldığı The New Worlds Fair (Yeni Dünyalar Panayırı) adlı albümü 1981’de yayınlandı. Ayrıca Black Blade (Kara Kılıç) adlı Blue Oyster Cult albümünün sözlerini yazdı. Bu albüm ismini Melnibone’lu Elric’in kılıcı Fırtına Koparan’dan (Stormbringer) almaktaydı. Günümüze kadar Blind Guardian, Summoning, Domine ve Cirith Ungol müzik grupları Moorcock’tan esinlendikleri şarkılar yazmışlardır. Seksenlerden sonra Moorcock daha “saygın” sayılabilecek Londra Ana (Mother London) ve Bizans Dayanıyor (Byzantium Endures) gibi kitaplar yazdı. Tarzındaki değişmeye rağmen yeni kitaplarında eski karakterlerine sürekli göndermeler yaptı. Bu karakterler hakkında yeni hikâyeler de yazdı. Moorcock yazmış olduğu fantezi hikâyelerinde, yaratmış olduğu Ebedi Kahraman (Eternal Champion) ve Çoğulevren (Multiverse) kavramlarını sıkça kullanmıştır. Birçok paralel boyut ya da gerçeklikten oluşan çoğulevrende kimlikleri değişen, ancak aynı özden oluşan ya da seçilen Ebedi Şampiyonlar sadece iyilik ve kötülük arasındaki dengeyi sağlamak için değil, aynı zamanda düzen ve kaos arasındaki dengeyi sağlamak için de mücadele ederler. Kullanılan bu iyi-kötü ve düzen-kaos kavramları “Zindanlar ve Ejderhalar” (Dungeons & Dragons) kitaplarında yönelim (alignment) için kullanılmıştır. Kimlikleri değişen bu kahramanların yolları çeşitli hikâyelerde kesişir. Ebedi Şampiyonların muhtemelen en ünlüsü, altmışlı yılların sonunda yazmaya başladığı Melnibone’lu Elric’dir. Elric sıra dışı bir kahraman olarak dikkat çeker. Hükümdarı olduğu, yüzyıllardır insan diyarlarına hükmeden efsanevi imparatorluğun, sevdiği kadın için yağmalanıp yıkılmasına göz yummuş bir imparatordur. Sevdiğini kurtarabilmek için kaosun hizmetkarı bir iblis ile antlaşma yapar ve kana susamış kılıç “Fırtına Koparan’ı” taşımaya başlar. Bu kılıç ile albino ortak bir yaşam sürerler. Elric kılıç için kıyım yaratırken, kılıç da ona yoksun olduğu gücü sağlar. Diğer fantezi hikâyelerindeki kahramanların aksine iyilik için savaşmaz. Burnunun dikine gider, işine geleni yapar. Elric’in hemen hemen yapmış olduğu kahramanca ya da kahramanca sayılabilecek işler, tamamen şartları onu o noktaya getirmesi ile olur. Belki de buna çoğulevrende bir Ebedi Kahraman da olması neden olur. Onu çoğu zaman şartlar zorlar. Birçok boyutun kesişimindeki ortak bir noktada yer alan efsanevi şehir Tanelorn için savaşması da benzer bir şekilde gelişir. Aşağıda biraz daha ayrıntılı değineceğim gibi Moorcock’un yarattığı karakterlerin kahramanlıklarını şartlar belirler. Köln Dükü Dorian Hawkmoon başka bir Ebedi Kahraman olarak karşımıza çıkar. Günümüzden yaklaşık bin yıl sonra geçen hikâyede, büyük savaşlar ve yıkımdan sonra geride kalan dünya anlatılır. Hikâyelerdeki kötü adamlar olan Grenbretan yani Büyük Britanya, Moorcok’un İngiltere ve birçok ülke için yaptığı eleştirileri bünyesinde barındırır. Yazarın da daha sonra açıkça belirteceği gibi kitaplardaki göndermeler bilinçli olarak gayet net ve belirgin olarak yapılmıştır. Elric gibi şartların kurbanı olan Dorian Hawkmoon kaos ve düzen, iyilik ve kötlük arasındaki mücadele de yerini alır. Moorcock ayrıca yıllar içerisinde İsa Mesih’e göndermelerde bulunmaktan geri kalmaz. James Colvin adı altında yazdığı hikâyeler ve sevilen karakteri Jerry Cornelius’un baş harleri JC İsa Mesih (Jesus Christ) ile örtüşür. Moorcock politik görüşlerini açıklamakdan çekinmez. Kendin açıkça “Kraliyet Karşıtı” olarak tanımlar. Konu bilimkurgu ve fantezi olunca, tutucu politik düşüncelerini eserleri ile insanlara empoze ettiklerini düşündüğü yazarları sert ve kendine has bir üslup ile eleştirmekten geri kalmaz. Ktulhu öykülerinin yaratıcısı H.P Lovecraft’ı kadın ve Yahudi düşmanı, ırkçı; I. Asimov ve A.C. Clarke ile bilimkurgunun en önemli yazarlarından biri olarak kabul edilen Robert Heinlein’ı militarist, sağcı olarak niteler ve yazıklarını Adolf Hitler’in Kavgam (Mein Kampf) ile eşleştirir; kapitalizm, rasyonel bencillik ve bireycilik üzerine çalışmaları olan, Rusya doğumlu Amerikalı yazar ve düşünür Ayn Rand’ı “kuduz bir işçi sendikası ve sol karşıtı” olarak eleştirir. J.R.R. Tolkien’in yazdıklarını, hikâyelerdeki mutlu, kırsal İngiltere manzaralarından dolayı A.A. Milne tarafından yazılan Winnie the Pooh öyküsüne benzetirken, Tolkien için “orta sınıf, hristiyan yobaz” kelimelerini kullanır. Bu yazarların öykülerinde çalışan sınıfı kontrol edilmesi, doğru kişiler tarafından yönetilmesi gereken bir yaratık gibi göstererek herkes için dinsel ve ototirer bir düzen içerisinde tek bir doğruyu savunmalarını, her türlü düzen karşıtılığını “kötülük” olarak nitelemelerini ve savaşın tek yol olduğunu savunmalarını eleştirir. Yazarlar hakkındaki birçok eleştirisinin yanı sıra H.G Wells, Joanna Russ, Philip K. Dick, John Sladek, Thomas M.Disch, gibi yazarları ise yazdıkları eserleri ve duruşları için över. bugünlerde Moorcok dostları Mervyn ve Maeye Peake hakkındaki biyografi üzerine çalışmaktadır. Son kitabı The Metatemporal Detective 2007 yılında basılması planlanmaktadır. 1967 yılında yazmış olduğu İşte O Adam (Behold the Man) ile Nebula ödülü kazanan Moorcock, bu kitapta zamanda geriye giderek aslında zeka özürlü olan Nasıralı İsa’nın yerine geçerek İsa Mesih olan zaman gezgini Karl Glauger’i anlatır. Glauger organik bir zaman makinesi ile geçmişe, Roma hakimiyetindeki Kudüs ve eşrafına yolculuk yapar. Kullandığı zaman makinesinin bir rahim biçimindedir. Bu onun yeniden doğuşunu simgeler. Ne kadar kaçarsa kaçsın, direnirse dirensin sonunda İsa Mesih rolünde çarmıha gerilir. Belki de mevcut Hristiyan inancı ile dindar hatta dinsiz sayılabilecek biri olan Glauger İsa’nın şahadetini taklit eder. Moorcock’un İşte O Adam’ın Türkçe baskısının önsözünde yazdığı gibi, onun karakterlerinin kahramanlıkları zorlu şartlar ve baskı nedeni ile ortaya çıkar. · 1967 Nebula Ödülü (Kısa Roman): Behold the Man (İşte O Adam – Phoenix 2002) · 1972 August Derleth Fantezi Ödülü (En İyi Roman): The Knight of the Swords · 1973 August Derleth Fantezi Ödülü (En İyi Roman): The King of the Swords · 1974 Britanya Fantezi Ödülü (En İyi Kısa Öykü): The Jade Man's Eyes · 1975 August Derleth Fantezi Ödülü (En İyi Roman): The Sword and the Stallion · 1976 August Derleth Fantezi Ödülü (En İyi Roman): The Hollow Lands · 1977 Guardian Kurmaca Yazın Ödülü : The Condition of Muzak · 1977 Dünya Fantezi Ödülü (En İyi Roman Adayı) : The Sailor on the Seas of Fate (Kader Denizlerindeki Denizci – Altıkırkbeş 2000) · 1978 John W. Campbell Anısal Ödülü: Gloriana · 1979 Dünya Fantezi Ödülü (En İyi Roman): Gloriana · 1982 Dünya Fantezi Ödülü (En İyi Roman Adayı) : The Warhound and the World's Pain · 1993 Britanya Fantezi Ödülü (Komite Ödülü) · 1993 Bram Stoker Ödülü (En İyi Kısa Öykü Adayı) : Colour · 2000 Dünya Fantezi Ödülü (Ömür Boyu Başarı Ödülü) · 2002 Bilimkurgu Yazarları Onur Ödülü · 2004 Prix Utopiales Ömür Boyu Başarı Ödülü · 2004 Bram Stoker Ömür Boyu Başarı Ödülü The Stealer of Souls - 1963 Stormbringer - 1965 Elric of Melniboné - 1972 (Melnibone’li Elric - Altıkırkbeş 1999) The Sailor On The Seas Of Fate – 1976 (Kader Denizlerindeki Denizci – Altıkırkbeş 2000) Weird Of The White Wolf - 1977 (Beyaz Kurdun Kaderi – Altıkırkbeş 2000) Vanishing Tower - 1970 (Kaybolan Kule – Altıkırkbeş 2001) Bane Of The Black Sword – 1977 (Kara Kılıcın Laneti – Altıkırkbeş 2002) Stormbringer – 1977 (Fırtına Yaratan – Altıkırkbeş 2003) The Jewel In The Skull – 1967 (Kafatasındaki Mücevher – Altıkırkbeş 2001) The Mad God’s Amulet – 1968 (Çılgın Tanrının Tılsımı – Altıkırkbeş 2002) The Sword Of Dawn – 1968 (Şafak Kılıcı – Altıkırkbeş 2002) The Runestaff – 1969 (Rünlü Asa – Altıkırkbeş 2003) The Jewel In The Skull – 1967 (Kafatasındaki Mücevher – Altıkırkbeş 2001) The Mad God’s Amulet – 1968 (Çılgın Tanrının Tılsımı – Altıkırkbeş 2002) Behold the Man -1966 (İşte O Adam - Phoenix 2002) The Black Corridor (1969) The Ice Schooner (1969) The Warlord of the Air (1971) The Dancers at the End of Time (1972-76) Legends from the End of Time (1976) Gloriana (1978) My Experiences in the Third World War (1980) Mother London (1988) King of the City (2000) The Final Programme (1969) A Cure for Cancer (1971) The English Assassin (1972) The Condition of Muzak (1977) The Adventures of Una Persson and Catherine Cornelius in the 20th Century (1976) The Lives and Times of Jerry Cornelius (1976) The Entropy Tango (1981) The Alchemist's Question (1984) Firing the Cathedral (novella) (2002) The War Hound and the World's Pain (1981) The Brothel in Rosenstrasse (1982) The City in the Autumn Stars (1986) Byzantium Endures (1981) The Laughter of Carthage (1984) Jerusalem Commands (1992) The Vengeance of Rome (2006) Blood (1994) Fabulous Harbours (1995) The War Amongst The Angels (1996) The Dreamthief's Daughter (2001) The Skrayling Tree (2003) The White Wolf's Son (2005) Clarence Seedorf Clarence Clyde Seedorf (d. 1 Nisan 1976), Hollandalı eski futbolcudur. Milan eski teknik direktörü. UEFA Şampiyonlar Ligi'nde üç farklı kulüple kupayı kaldıran tek futbolcudur. 18 Ocak 2009 itabariyle eski takım arkadaşı Giuseppe Bergomi ile Serie C ekiplerinden Monza'nın hissedarlarından olmuşlardır. Surinam'ın başkenti olan Paramaribo şehrinde doğan yıldızın Hollandalı ve Güney Amerikalı ebeveynleri vardır. Seedorf'un Surinam vatandaşlığı da bulunuyor. Seedorf kariyerine 1990'ların başında AFC Ajax'ta sağ kanat ortasaha oyuncusu olarak başladı. 29 Kasım 1992'de 16 yaşındayken FC Groningen karşısında ilk kez profesyonel olarak forma giydi. Kariyerinin ilk yıllarında Ajax'ın 1994 ve 1995 yıllarındaki Eredivisie şampiyonluğunda rol oynadı. Ajax'ın 1995 UEFA Şampiyonlar Ligi şampiyonluğunda kilit adam oldu. 1995 yazında Sampdoria'ya transfer oldu ancak orada sadece 1 sezon oynadı ve 3 gol kaydetti. Seedorf 1996'da Real Madrid'e transfer oldu ve ilk sezonunda takımın yeniden La Liga şampiyonu olmasına yardım etti. İkinci sezonunda 1997-1998'de takımı Real Madrid'in Şampiyonlar Ligi'ndeki başarısında büyük rol oynadı. Real Madrid o yıl finalde Juventus'u 1-0 yenerek şampiyon oldu ve Seedorf da kariyerinde ikinci kez Şampiyonlar Ligi şampiyonluğu gördü. Seedorf 1999-2000 sezonunda tekrar İtalya'ya transfer olarak (bu kez 13,5 milyon sterlin karşılığında Inter'e) Real Madrid'teki kariyerini bitirdi. Takımına 2000'de Coppa Italia finaline çıkmasına yardım etmesine rağmen Seedorf Inter'deyken büyük bir başarı göremedi. Yine de Interliler tarafından oyuncu, 9 Mart 2002'de Juventus ile 2-2 berabere kaldıkları maçta attığı uzun mesafeli güzel golleriyle hatırlanır. İki yıllık İnter deneyiminden sonra Francesco Coco ile takas olup ezeli rakipleri Milan'a transfer olmuştur. 2003 yılında, 26 yaşındayken Coppa Italia'yı kazanarak İtalya'daki ilk kupasını kaldırmıştır. Aynı sezon Milan ve Juventus arasında oynanan ve 0-0 biten maçın sonunda Seedorf'un penaltı vuruşunu gole çevirememesine rağmen farklı takımlarla üçüncü defa Avrupa Şampiyonlar Ligi Kupası'nı kaldırmıştır. 2003-2004 sezonunda takımının Seria A'yı kazanmasında önemli rol oynamıştır. Seedorf Ajax ile iki, Real Madrid ve Milan ile birer kez olmak üzere üç farklı ligden dördüncü lig şampiyonluğunu kariyerine eklemiştir. Seedorf, 2005 yılında takımını Şampiyonlar Ligi finaline taşımıştır. Milan'ın İstanbul'da Liverpool'a 3-0 öne geçmesine rağmen penaltılar sonucunda kaybetmesinin önüne geçememiştir. Bu maçta penaltı kullanamayan Seedorf'lu Milan aynı yıl Seria A şampiyonluk yarışında da Juventus'un arkasında kalmıştır.2006-2007 sezonun da Milan ile tekrar şampiyonlar ligi kupasını kaldırmıştır. Kariyerine avrupanın zirve takımlarını sığdıran Surinam asıllı yıldız futbolcu, 1 Temmuz 2012 tarihinde Brezilya ligi takımlarından Botafogo'ya transfer olmuştur. Hollanda millî takımına ilk kez 18 yaşında 14 Aralık 1994'te Lüksemburg'a karşı oynamak için çağrıldı. Seedorf 1996 Avrupa eleme maçında 5-0 biten maçta ilk golünü attı 12 Kasım 2006 tarihide, Wesley Sneijder'in sakatlanmasından sonra kadroya çağrıldı. 2004 Haziran ayından bu yana ilk kez geri çağrıldı. Seedorf Hollanda ile 87 maça çıktı. Milan'ın sahibi Silvio Berlusconi'nin devreye girmesiyle Brezilya'da sürdürdüğü aktif futbol yaşantısına nokta koyan Seedorf, kariyerine teknik direktör olarak devam etmek üzere Milano'ya gitti. Milano'da 16 Ocak 2014'te yapılan imza töreninde Milan Kulübü Asbaşkanı Adriano Galliani ve 37 yaşındaki Seedorf arasında 2016 yılının haziran ayına kadar sürecek 2,5 yıllık anlaşmasına rağmen 9 Haziran 2014'te sözleşmesi feshedildi ve yerine Filippo Inzaghi getirildi. 2 sene sonra 2016 Temmuz ayında Çin'in 1. Lig takımı Shenzhen FC'in başına getirildi. Ä°lkay Akkaya İlkay Akkaya (d. 26 Mayıs 1964, İstanbul), Türk müzisyen, Grup Kızılırmak'ın solisti. İlkay Akkaya, Manavgatlı memur bir baba ve Muğlalı bir annenin dört çocuğundan birisi olarak doğdu. Marmara Üniversitesi Basın Yayın Yüksekokulu'nu bitirdi. Profesyonel müzik çalışmalarına Grup Yorum'a katılarak başladı. Bir süre İstanbul Üniversitesi Devlet Konservatuvarına devam etti. Ayrıca özel şan dersleri aldı. Grup Yorum'la birlikte "Berivan-Haziranda Ölmek Zor" ve "Türkülerle" albümlerinde çalıştı. 1989'da Tuncay Akdoğan'la birlikte Grup Yorum'dan ayrıldı. 10 Ocak 1990'da Tuncay Akdoğan ve İsmail İlknur'la birlikte Grup Kızılırmak'ı kurdu. Grup Kızılırmak'la birlikte şu ana kadar on üç albüm çıkardı. Türkiye içi ve dışında konserlere çıktı. Çeşitli gazete ve dergilerde haftalık yazıları yayınlandı. Grup Kızılırmak'la çalışmalarını sürdürürken bir yandan da solo çalışmalar yaptı. 1990-1992 yılları arasında Ankara Birlik Tiyatrosu tarafından sahnelenen "Pir Sultan Abdal" oyununun müziklerini yapan Grup Kızılırmak'ın bu oyuna diğer katkısı, Tuncay Akdoğan'ın (anlatıcı-ozan) ve İlkay Akkaya'nın (Pir Sultan Abdal'ın eşi Ballıhan) oyuncu olarak da sahnede yer almasıydı. 1991 yılında Tarık Akan ve Füsun Demirel'in oynadığı "Bir Küçük Bulut" filminin müziğini yaptı. Grup Kızılırmak'la birlikte başka birçok oyun müziği yapan Akkaya, 2003'te Zafer Diper'in sahnelediği "Talan" adlı oyunda da rol aldı. Mayıs 2005'te Nâzım Hikmet'in "Şeyh Bedreddin Destanı" adlı şiiri oyunlaştırılmış şekilde sahnelendi. Bu oyunun müziklerini de Grup Kızılırmak yaptı. Oyun Küba'da da sahnelendi; ayrıca İlkay Akkaya ve Kızılırmak Küba Kültür Bakanlığı davetlisi olarak Havana şehrinde konser verdi. Birçok müzisyenin ve grubun albümlerine konuk sanatçı olarak destek verdi. İlk solo albümü olan "Kül"ü 1998'de yayınladı. 1999'da "Salkım Söğüt" adlı ortak bir çalışmada yer aldı. Daha sonra 2001'de "Unutma" adlı ikinci solo albümü yayınlandı. Üçüncü solo albümü olan "Yine" 2003 yılında yayınlandı. Aralık 2005'te piyasaya sürülen solo albümü olan "Yalnız" ile bir müddet albüm çalışmalarına ara verdi.Bu süreçte Grup Kızılırmak içindeki anlaşmazlıklar sebebiyle İsmail İlknurun ayrılmasıyla grup dağılmıştır. 2010 yılında "Gelmedin Diye" albümüyle dönüş yaptı. 2013 yılında "Umut" albümü çıktı. 2015 yılında "Hayat" albümünü piyasaya sürdü. Siyasi yelpazede sol seçenekte duran Akkaya, 2008 yılında Yeşiller Partisi'nin kurucular kurulunda ve parti meclisinde yer aldı. Alessandro Costacurta Alessandro Costacurta (d. 24 Nisan 1966; Orago, Varese), İtalyan eski futbolcu, teknik direktör. Defans pozisyonunda görev alan oyuncu, 2007'de futbolu bırakmıştır. Å½eljko Kalac Željko Kalac "(Jelyiko Kalaç)" (d. 16 Aralık 1972, Sidney, Yeni Güney Galler) Hırvat asıllı Avustralyalı eski kaleci. MÃ¡rcio Amoroso Márcio Amoroso dos Santos ya da Amoroso (d. 5 Temmuz 1974), forvet pozisyonunda görev yapmış Brezilyalı millî futbolcudur. Profesyonel kariyerine 1992 yılında Guarani kulübünde başladı. Daha sonra sırasıyla Verdy Kawasaki, Flamengo, Udinese, Parma, Borussia Dortmund, Málaga, São Paulo, Milan, Corinthians, Grêmio, Aris Thessaloniki, Guarani ve Boca Raton kulüplerinde oynadı. Deplasman Deplasman, kökeni yer değiştirme anlamına gelen İngilizce'de displacement , Fransızca déplacement kelimesine dayanan kavram aşağıdaki anlamlara gelebilir. Durugörü Durugörü (clairvoyance) canlı ve cansız nesnelerin ve olayların beş duyunun yardımı olmadan (paranormal olarak) algılanmasına verilen addır. Durugörü kişide objektif veya sübjektif vizyonlar ya da imaj duyumları tarzında belirebilir. Durugörü fenomenine, hipnoz, doğal uyku, uyku-uyanıklık arası, izolman, vecd, trans gibi Parapsikoloji’de “değişik şuur halleri” adı altında incelenen degajman hallerinde daha sık rastlanır. Durugörü fenomen ve yetenekleri metafizik'ciler ve parapsikologlarca çeşitli sınıflara ayrılarak incelenir. Metafizik'ciler durugörü yeteneklerini başlıca şu sınıflara ayırırlar: Duru görü ve benzeri durumlar paranormal bir gücün sonucu olarak ortaya çıkmazlar ve sözdebilim ürünü olarak değerlendirilen parapsikoloji içerisinde değerlendirilirler. Orhan Kırlı Orhan Kırlı (d. 18 Kasım 1946, Muğla, Türkiye), Türk bürokrat. Ankara Üniversitesi Siyasal Bilgiler Fakültesi'ni bitirdi. İngiltere Manchester Üniversitesi'nde Kamu yönetimi konusunda ve İstanbul Üniversitesi İktisat Fakültesi'nde turizm konusunda master yaptı. Doğanhisar, Havsa ve Çardak Kaymakam vekillikleri, Ardeşen, Seyitgazi, Hozat, Kuyucak, Çay, Gaziosmanpaşa, Yenimahalle kaymakamlıkları, Kastamonu, Bursa, Isparta, Ankara Vali Yardımcılıkları, Hukuk Müşavirliği, Artvin Valiliği yaptı. 31 Aralık 2005 tarihi itibarıyla Çanakkale Valisi oldu ve 2008'e dek bu görevi sürdürdü. Evli ve bir çocuk babasıdır. Deplasman (denizcilik) Deplasman, yüzen bir cismin taşırdığı (yeri değişen) suyun miktarıdır. Cismin suyun altında kalan kısmının hacmi ile suyun özkütlesinin çarpımına eşittir. Sonuç olarak yüzen cismin taşırdığı suyun kütlesi, cismin kütlesine eşittir. Not: Bu kural yalnızca yüzen ve sıvıda askıda kalan cisimler için geçerlidir. Bu yöntem ile batan cisimlerin kütlesi ölçülemez. Ft NatÃ¼rmort Natürmort, konusu cansız varlıklar "(ölü hayvanlar)" veya nesneler "(meyveler, çiçekler, vazolar, vb.)" olan sanat eseri. Fransızca: "Nature morte" , "ölü doğa" anlamına gelen tanımlamadan Türkçeye geçmiştir. Bu terim sanat alanında 17. yüzyılın sonlarına doğru kullanılmaya başlanmıştır. Manzara ve portre resimlerinin dışında, çeşitli nesnelerin bir araya getirilerek bir kompozisyon oluşturmasıyla ortaya çıkan resim türüdür Natürmort, Avrupa Seferleri sırasında Osmanlı'ya geçmiştir. Modern sanatta büyük yer tutar. Türkiye'de elektriğin tarihi Türkiye'de elektrik enerjisi, ilk kez 1888 yılında İstanbul'da Haliç Tersanesi'nde kurulan elektrik fabrikasının işletmeye açılmasıyla üretilmeye başlanmıştır. İstanbul dışında ilk kez 1902 yılında Tarsus'ta kurulan bir hidroelektrik santral ile üretilmeye ve kullanılmaya başlanmıştır. II.Abdülhamid sayesinde kurulmuştur. O dönemde, Tarsus Belediyesi'nde çalışan Avusturyalı Dörfler tarafından, Berdan Nehri Bentbaşı mevkiinde kurulan hidroelektrik santralından, sudeğirmeni milinin transmisyon kayışı ile 2 kW'lık bir dinamoyu bağlanmasıyla, 15 Eylül 1902 tarihinde Tarsus'a elektrik sağlandı. Üretilen elektrik enerjisi ile önce Tarsus'un sokakları aydınlatıldı. Elektrikle aydınlanan ilk konutlar ise Müftüzade Sadık Paşa (Sadık Eliyeşil) ile Sorgu Hakimi Yakup Efendinin evleri oldu. 1914 yılında ilk kayda değer elektrik üretim tesisi olarak Silahtarağa Termik Santralı hizmete girmiştir. 14 Şubat 1914'te açılan bu tesis, ekonomik ömrünü tamamladığı 1983 yılına kadar hizmet vermiştir. 1930'lu yıllara kadar Türkiye'deki elektrik çalışmaları, genelde yabancı işletmelerin elinde olan küçük yerel santraller ve onların beslediği birbirlerinden ayrı yerel dağıtım şebekelerinin işletilmesi şeklinde olmuştur. 1939 yılında yabancı şirketlere verilmiş olan bu imtiyazlar devletleştirilerek genellikle dağıtım hizmetleri belediyelere devredilmiştir. Türkiye Cumhuriyeti'nin kurulduğu 1923 yılında, kurulu güç 33 MW ve yıllık üretim 45 milyon KWh iken; 1935 yılına gelindiğinde, kurulu güç 126,2 MW, üretim ise 213 milyon kWh, elektriklenmiş il sayısı ise 43'tür. 1933 yılında 2301 sayılı Kanun ile İller Bankası kuruldu. 1935 yılında, 2805 sayılı Kanun ile kurulan Etibank’ın 3 ana işlevinden biri elektrik işletmeciliği olarak düzenlenmiştir. Yine aynı yıl, 2804 sayılı Kanun ile Maden Tetkik ve Arama Genel Müdürlüğü (MTA), 2819 sayılı Kanun ile Elektrik İşleri Etüt İdaresi Genel Müdürlüğü (EİEİ) kurulmuşlardır. 1954 yılında Devlet Su İşleri (DSİ) kurulana kadar hidroelektrik tesis dahil tüm üretim ve dağıtım Etibank önderliğinde bu kuruluşların katkılarıyla yürütülmüş, küçük kapasiteli dizel ve hidrolik santraller ve birçok sanayi kuruluşunun ve belediyelerin işlettiği dizel santraller ile şehirlerin elektrik ihtiyaçları karşılanmaya çalışılmıştır. 1948 yılında, Silahtarağa Termik Santralı’ndan o güne en büyük tesis olan Zonguldak'taki Çatalağzı Termik Santralı devreye girmiş ve 1952 yılında 154 kV'luk bir Enerji nakil hattı ile İstanbul'a elektrik takviyesi yapılmıştır. Bu Enerji nakil hattı, ulusal enerji sisteminin de (Enterkonnekte sistem) başlangıcını oluşturmuştur. 1950'li yıllarda, Türkiye'nin kurulu gücü 407.8 MW, yıllık üretim ise 500 milyon kWh'a ulaşmıştır. 1956 yılında 3 önemli tesis ulusal elektrik sistemine bağlanmıştır. Bunlar; Adana yakınlarında Seyhan Barajı ve HES, Ankara yakınlarındaki Sarıyar barajı ve HES ile Kütahya yakınlarındaki Tunçbilek Termik Santralı'dır. 1956 yılında, Sarıyar Barajı ilk iki ünitesi toplam 80 MW güç ile hizmete girmesinden tam 14 yıl önce, 1942 yılında ABD de hizmete giren Grand Coulee Barajı 24 jeneratörlü 6180 MW gücünde idi. Türkiye Cumhuriyeti tarihinin en büyük elektrik projesi Atatürk Barajı 2400 MW gücündedir. 1958 yılında Nazilli yakınlarında Kemer Barajı ve HES, 1959 yılında Kırşehir yakınlarında Hirfanlı Barajı ve HES, 1960 yılında Manisa yakınlarında Demirköprü Barajı ve HES o yıllarda kurulan hidroelektrik tesislerdir. 1970 yılında 1312 sayılı yasa ile Türkiye Elektrik Kurumu (TEK) kurulmuş, Belediyeler ve İller Bankası dışında bütünlük sağlanmış, bazı istisnalar dışında üretim, iletim ve dağıtım tesislerinin yapım ve işletilmesi ile elektrik sektörünün planlanması tekel statüsüyle TEK'e verilmiştir. Bu tarihte de kurulu güç 2234.9 MW, üretim ise 8 milyar 623 milyon kWh seviyelerine yükselmiş, ilk 380 kV "Enerji Nakil Hattı" sisteme dahil edilmiştir. 1970 yılında elektriklenmiş köy sayısı % 7'ye ulaşmıştı. 1972 yılında, Türkiye’nin o güne kadarki en büyük baraj ve HES'i olan Eskişehir yakınlarındaki 300 MW gücündeki Gökçekaya Barajı ve HES ile yine en büyük termik santral projesi olan Seyitömer Termik Santralı devreye alınmıştır. 1975 yılında Fırat Nehri üzerindeki inşa edilen Keban Barajı, 1330 MW'lık kapasitesi ile o yıla kadar kurulan tüm barajlı santralerin toplamından daha büyük kurulu güce sahipti. Türkiye kurulu gücü 1980 yılında 5118.7MW'a üretimi ise 23 milyar 275 milyon kWh kapasitesine ulaşmıştır. 1982 yılında Belediyeler ve Birliklerin ellerindeki elektrik tesisleri TEK'e devredilmiştir. Bu tarihten itibaren de enerjinin üretimi, dağıtımı ve satışları bu kurum (TEK) tarafından yapılması sağlanmıştır. Bu dönemde de Türkiye'nin kurulu gücü 6638.6 MW, üretimi ise 26 milyar 552 milyon kWh olarak gerçekleşmiş, bu yıl elektriklenmiş köy sayısı % 61'e ulaşmıştır. Bu yıllarda birde Çayırha Termik Santrali yapılmıştır. 300MW 2 ünite daha sonra 2000 yılında 2 ünite daha faliyete geçmiştir. 1984 yılında kabul edilen 3096 sayılı yasa ile TEK’in tekel statüsü kaldırılmış, yerli ve yabancı Sermaye Şirketlerine üretim tesisi kurmak ya da mevcut üretim ve dağıtım tesislerinin mülkiyeti TEK’da kalmak
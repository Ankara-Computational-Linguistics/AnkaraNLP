yolculuğu sırasında ilk defa kaleme almaya başladığı , yedi kitaptan oluşan büyüleyici bir seri. Dönemin en karanlık büyücüsü tarafından diğeri varlığını sürdürürken ikisi de yaşayamaz kehanetinin korkusuyla yetim bırakılıp öldürülmeye çalışılmış ancak hayatta kalmayı başarmış büyücü Harry Potter ‘ın büyücü olduğunu öğrenmesi ile başlıyor ve onun maceralarını anlatıyor kitaplar. Kitabın sayfalarını çevirdikçe Harry ile birlikte siz de kendi hayatınızı bir kenara bırakıyor ve bu inanılmaz derecede yaratıcı dünyada onunla birlikte yolculuğa ç"ıkıyorsunuz."Klişe gibi olacak ancak Harry gerçekten dostunuz oluyor. Ben Harry Potter okumaya başladığım zamanlar 7-8 yaşlarımdaydım. O dönemde annemle babam boşanmıştı ve daha küçük olduğum için bu duruma alışmak epey zordu. Bu süreci kolaylaştıran en önemli etken ise tabiki biricik Harry Potter kitaplarımdı. Kitaplar beni kendi dünyalarına öyle bir sürüklüyorlardı ki Harry’i gerçek a"rkadaşım sanmaya başlamıştım ve o beni sürekli annem ile babamı düşünmekten kurtarıyordu. """"""""""""""""""("küçükken yazdığım günlükten bir sayfa , Harry ile ilgili hayallerimi yazmışım) ""Serinin beni en çok etkileyen kitabı ise Harry Potter ve Ölüm Yadirgarları oldu. Serinin son kitabı olan bu kitapta Harry en büyük düşmanıyla karşılaşıyor ve büyücülük dünyası büyük bir savaşın için"e giriyor. "Bu savaş sırasında Harry’nin arkadaşı Hermione bir kere bile yalnız bırakmıyor onu. Harry’nin ailesinin mezarını ziyarete gittiklerinde Hermione’nin büyüyle mezar taşının üstüne çiçek bıraktığını okurken içim burkuluyor. Arkadaşlığın ne kadar önemli olduğunu anlıyorsunuz. O sayfayı okumam biter bitmez en iyi arkadaşıma “iyi ki varsın” yazan bir mesaj atıyorum…"""""Harry’nin mutlak düşmanı Lord Voldemort’u tanıdıkça güce giden yolda kişinin ne kadar körleşip insanlıktan uzaklaşabileceğine tanık oluyorsunuz. Kendi önceliklerinize karar verirken bir daha düşünmenizi sağlıyor o karakteri tanımak. En yüksek notu almak için arkadaşlarıma vermediğim kopyalar aklıma geliyor birden , yüksek notu aldım da ne oldu diye d"üşünüyorum. """Kitabın bana öğrettiği en önemli şey ise “sevgi” olgusunun insanın hayatında çok önemli bir yere sahip olduğu. Voldemort tam Harry’i öldürecekken önüne geçiyor annesi. Annesinin oğlu ölmesin diye sarf ettiği sözleri okurken tüylerim diken diken oluyor. Anneme kötü davrandığım zamanları düşünüyorum da , ondan daha içten benim iyiliğimi düşünen kimse yok ben ona paçavra gibi davranıyorum. Ergenlik olarak adlandırlan o evrede ne saçma hareketlerde bulunuyoruz ! K"esinlikle pişmanım , siz siz olun annenize kötü davranmayın. ""Bununla birlikte Voldemort ile Harry arasındaki en büyük fark ise Voldemort’un sevme yetisine sahip olmaması ve Harry’nin olması olarak gösteriliyor. Sevgiyi bilmeyen bu karakterin kendini en güçlü ve ölümsüz büyücü yapma hırsıyla masumları öldürüp büyük işkencelerle ruhunu yedi parçaya bölüyor olması insana şunu düşündürüyor ; sevmek ve sevilmek o kadar önemli ki sevgiden uzaklaştıkça kötü olmaya başlıyor insan. Sevginin ruhu beslediğini fark ediyorsunuz. Bunu fark ettiğimden beri günüm ne kadar kötü geçse de , bir konu hakkında ne kadar çok ön yargım olsa da güler yüzle karşılayıp anlamaya çalışıyorum etrafımda o"lup bitenleri. "Hepsinden önemlisi bir kişinin onca detayı , değişik canavarları , büyüleri kısacası yepyeni bir dünyayı nasıl yarattığına hayret ediyorsunuz. Yazarın yaratıcılığı karşısında söylenecek söz bile bulamıyorum. Harry Potter kitapları bana hayal gücümün sınırlarını zorlamam gerektiğini , belirli kurallar çerçevesinde takılıp kalmamayı , hayata farklı bakış açılarıyla bakmayı öğretti. Neden olmasın ? diye düşünmeyi alışkanlık haline getirmek lazım. İtiraf ediyorum kısa hikaye yazma d"enemelerinde bulunuyorum arada sırada… "Herkesin hayatında olgunlaştığı bir geçiş dönemi olur. Harry Potter serisi benim hayatımda böyle bir dönem oldu ve şu an olduğum kişi ona çok şey borçlu. Umarım sizin de hayatınızdan Harry Potter geçer. "İDİL ASİL 21502096 BİRAZ ÇABA, BİRAZ MUTLULUK Mutsuz olduğunu düşündüğünüz hayatınıza dönüp baktınız mı hiç? Farklı noktalara bakmaya ya da detaylara göz gezdirmeye çalıştınız mı? Mutluluklarınızla mutlu olmayı deniyor musunuz yoksa hep içteniçe bir iyisini istediğiniz için üzülüyor musunuz? Hayatım boyunca bu sorular hep kafamda var olan ama cevaplarını hiç bulamadığım sorular oldu. Bana göre mutluluk, elma ağacındaki, yeni olgunlaşmış bir elmaya benziyor adeta. O göze kestirilen kıpkırmızı, saf ve taze elmaya ulaşabilmek, ona sahip olabilmek için avcumuzu açıp tam ortasına düşmesini beklememek lazım. Belki de o elma, bizim çaba sarf edip ona doğru uzanmamızı, tıpkı bir balerin gibi, küçük parmak uçlarından güç alarak ellerimizle nazikçe onu oradan almamızı bekliyordur. Hayatta herkesin mutsuz olduğu bir nokta vardır. Çoğu anne baba sorumluluklarından, ne kadar kötü işleri olduğundan bahsederken, çocuklar ödevleri hakkında konuşup, oyun saatlerinin yetersizliğinden sorun çıkarıp dururken, daha da büyüklerimiz ise ya hiç ziyaret edilmediklerinden şikayetçi olur ya da gürültücü yan komşularının onları ne kadar rahatsız ettiği hakkında konuşurlar. Peki bu mutsuz senaryolar yaşanırken aynı anda aklınıza hiç daha kötü senaryolar geliyor mu? Maalesef benim gelmiyor. Sadece sorunlarla karşılaşınca aslında ne kadar yaban ve yalan bir dünyada, sahte üzüntülerimin olduğunu anlıyorum. Bunlar hayatın gerçekleri aslında. “Mutsuzluk Zamanlarında Mutluluk” adlı kitabı okurken kendimi kitabın içinde buldum. Benim de yaptığım gibi, her detayı inceleyip, detaylara göre hareket etmenin doğruluğunu fark ettim. Anladım ki, hayatımızdaki her detay, aslında bizi sonuca yani mutluluğa götürmek için yeni bir adım. Aklıma ünlü bir şarkıcı olan Yalın’ın “Üzülme” şarkısı geliyor. Bir aralar en sevdiğim bu şarkının sözlerini paylaşmak istiyorum… “Dünyayı hep bulutlu gördün mü sen? Denizleri her zaman dalgalı Yağmuru sonsuz güneşi yalancı mı bildin sen? Üzülme yarına kadar dinecek, bu rüzgar da bitecek Hep mutluluk bekliyor olabilirsin Karanlıktan korku duyabilirsin Gece olmasaydı gündüzü sevebilir miydin?” Dünya mutlulukların yanında mutsuzluğun da barındığı bir yer. Uğraşmadan, çaba sarf etmeden ne zaman, ne olacağını bilemeyiz. Mutluluğumuz, mutlu olduğumuz anlar mutsuz olduğumuz anlarla tariflenir. Geçen günlerde annemle birlikte bir alışveriş merkezinde dolaşırken küçük bir kız çocuğu kahkahalarla koşarak yanımızdan geçti. Çocuğun saflığıyla içimi bir mutluluk kapladı. Takip ettiğim bu küçük kız, başka bir çocuğun yanından geçti. Bu çocuk tekerlekli sandalyedeydi. O da bir anlığına koşan kıza baktı. Sandalyedeki çocuğun gözlerinde bir şey belirdi o an. Annesinde hüzün vardı ama çocukta hüzün ya da kıskançlığa dair hiçbir şey yoktu. O an ben onun gözlerinde masumluğu ve saflığı gördüm. O çocuk annesiyle birlikte geçirdiği dakikalar için mutluydu. Hemen kafamı çevirdim ve o an düşünmeye başladım. Ne kadar saçma üzüntülerimin olduğunu ve gerçekte daha kötü olayların olabileceğini düşündüm. Ben kişiliğim dolayısıyla, yaşadığım her olayı çevreme yansıtmam, düşüncelerimi paylaşmaktan çekinirim. Her şeyi yansıtmanın doğru olduğunu da düşünmüyorum. Ne kadar doğru, ne kadar yanlış bu tartışmaya açık bir konu olabilir ama yaşadığım olaylar her zaman bende ve kişiliğimde bir iz bıraktı, tıpkı kitaptaki detaylar gibi hayatımda detaylar oluşmasına neden oldu. Üniversite sınavına hazırlanırken yurtdışındaki bir okuldan kabul almış ve çok samimi olduğum arkadaşlarımdan biri kanser oldu. İyileşene kadar bütün arkadaşlarımla birlikte onun yanında olduk. Çok şükür iyileşti. Anladım ki gerçek dostlar, iyi arkadaşlar gerçekten bir insanın sahip olabileceği en güzel mutlulukmuş. Sağlıklı olmak, sevdiğin insanların yanında olması… Ailenle ya da arkadaşlarınla geçireceğin beş dakika bile dünyalara bedelmiş. Tıpkı Yalın’ın şarkısındaki gibi karanlığı görmeden aydınlığın güzelliğini fark edemeyiz. Çürük elmalar olmadan, taze elmanın tadını alamazsınız ya da bilemezsiniz. Herkesin hayatla alıp veremediği problemleri sorunları olabilir ve olacaktır da… Bence gerekli olan tek şey biraz sabır ve hoşgörü. Arkanıza yaslanıp bir düşünün, en kötü anlarınızda bile size mutlu edecek bir olay olduğunu fark edeceksiniz. Mutsuzluklarla mutlulukların tüketilmemesi gerektiğini fark ettim. Her mutsuz anda “karalara bağlayıp” mutluluğu beklememeli, kendimize mutlu anlar yaratmalıyız. Mutsuzluk zamanlarında bile mutlu olmayı başarabilmeliyiz. O elmaya uzanıp dalından koparmalı ve keyfini çıkarmalıyız. Yaşadığımız anların değerini bilmeliyiz ki şu bir kere geldiğimiz zalim, fani hayatın tadını çıkarabilelim. Kaynakça: Genazino, Wilhelm. Mutsuzluk Zamanlarında Mutluluk, İstanbul 2015. http://www.sarki-sozleri-tr.com/2014/10/yaln-uzulme.html#.VmXiy7w2UpE Yusuf YILMAZ İzleyen Yabancı Gözler Hayatımızın her çağında farklı duygulara, insanlara ve şehirlere misafirlik yapmıştır ruhumuz. Bazen garipsediği bazen ise oldukça tanıdık olduğu hislere açılır kalplerimiz. Çoğunlukla, gördüğümüz olaylar veya insanlar üzerine fazla kafa yormayız. Sonradan düşündüğümüzde ise zengin ruhlu birçok insanın kalbine misafir olamadığımızı fark ederiz. Bu insanlar kimi zaman günahsız, sevapsız, arzulu ve başıboş bir çocuk kimi zaman sırtında dünyanın yükünü barındıran bir adam olabilir. Farkında olmayız ama bazı insanlar vardır ki bizi dışarıdan izlerler, üzerimize düşünürler. İşte Emrah Öztürk bu dışarıdan gören gözler rolünü bazen bir çocuğa bazen bir leğene bazen ise bir temizlikçiye vermiş ‘’Limon Yağmuru(2014)’’ kitabında. Altı yaşında evden çıkıp okula gitmeye başladığımda okul sorumluluğuna girmek istememiştim. Hiçbir okulu beğenmemiştim; fakat en sonunda bir koleje gitmek zorunda bırakılmıştım. Girdiğim ilk andan itibaren ağlamaya başlamıştım. Evimi istiyordum. Sokak ve okul hayatıma geri dönmek istiyordum. Okula gittiğim her sabah içimi bir hüzün kaplıyordu. Bulutlar olduğundan daha koyu ve okul yolu olduğundan daha bir engebeli gelirdi bana. Okulu sevemediğim için çok da arkadaşım olmamıştı zaten. İnsanlar hep beraber oyunlar oynarken o yaşlarda, ben tek başıma onları izlerdim. Öğrenim hayatı bir hüsran olarak başlamıştı benim için. Böyle bir başlangıç benim çocukluk neşemi sıfırlamıştı ve suskun bir çocuğa dönüştürmüştü beni. İnsanlara çok belli etmesem de kalbimde hiç neşe kalmamıştı. O yaşlarda dertler, sevgiler ve istekler kısmen küçük olsa da insanlar bana anlattığında üzerlerine çok düşünürdüm. Kimse benim sevincimi, hüznümü ve okula olan nefretimi bilmese de ben herkesi tanırdım, kalplerinin derinlerinde nelerin yattığını bilirdim. İnsanlara birçok açıdan yakın ve tanıdıktım aslında; fakat aslında hepsini izleyen bir yabancı gözdüm. Yazarın birçok nesneye ve öznede tanıttığı karakterlerde hissetim kendimi. Beni bana anlatıyordu sanki yazar. Kendime anlatamıyordum o günleri ama yazar bana en güzel ayrıntısıyla anlatmıştı sanki. Gariptim o zamanlar ama garipsenmezdim. 1 Yusuf YILMAZ Bireysel olarak bir araştırma yapmaya kalkışırsak, aslında birçok insanın garip, yalnız olduğunu veya sosyal hayata uyum sağlamak yerine uzaktan izlemeyi tercih ettiklerini görebiliriz. İnsanların böyle bir durumda olma sebebi bilinmez; fakat yazarın oluşturduğu karakterlerin birçoğunu aramızda görebildiğimizi fark ederiz. Bu kitabı okumadan önce bir arkadaşımın bu durumda olduğunu düşünmüştüm. O arkadaşım üstüne gitmeye karar verdim ve karşılaştığımızda genel olarak ondan bana bir şeyler anlatmasını bekledim. Birçok girişimimden sonra aslında kendi kalbini bana açmak istemediğini fark ettim ve onun da garipsenmeyen gariplerden olduğunu anladım. Yakınında bulunmadım bir süre. Uzaktan izledim. Benim onu izlediğim gibi o da tek başına çevresini gözlemliyordu. Mahmur ve yorgun gibi gözüken gözleriyle sürekli insanları izliyordu ve ben yüz ifadelerinden insanlarla beraber olmak, onlarla eğlenmek istediğini kolayca anlayabiliyordum. Bir gün yine bahçede onu izlerken beni görmüştü. Hafifçe utanırmış gibi gülümsemiş ve yanıma doğru gelmeye başlamıştı. Onu izlediğimi anlamaması için ‘’Gözüme takıldın ve ne yaptığını anlayamadım.’’ diye girdim konuşmaya. O anki cümlesini o an pek önemsemesem de yıllar sonra bugün aklımda yer edindi. Bana ‘’İnsanlar ne garip. Onları izliyordum.’’ dedi. Durdu sonra bir an. ‘’Garip’’ diye nitelendirdiği insanlardan olmak istiyor gibiydi. Ya o da benim gibi bir şey yaşamıştı ya da tercihi buydu. Bir an önce oradan ayrılmak istedim. Gerilmiştim. Bana öğrenimimin ilk yıllarımı çağrıştırıyordu artık bu arkadaşım. Uzak durmak en sağlıklısıydı benim için. Yakın olmak ise o günler üzerine hatırlanacak birçok kötü anı demekti. Şimdilerde bu kitabı okumam bana o günleri hatırlatsa da, kötü hatırlamadım o günleri. Keyiflendim bilakis. Yazarın anlattıklarında kendimi bulmak sevindirdi beni. Öykülerinde anlattığı bir insan veya bir nesne bana ne de çok benziyordu. Düşündükçe içerledim. Öyküleri okudukça garipsememeyi öğrendim. Kitaplar genellikle insanlara bilgi verir ve insanları düşündürmeye, onlar hayal kurdurmaya çalışır. Bu kitabı okumak beni hem bilgilendirdi, hem düşündürdü ve fazlasıyla hayal kurdurdu. Anı sandığımın en diplerinden görüntüler çıkarabilen bu kitap, aynı zamanda bana bu anılarımdaki eksik ve fazlaları görme imkânı tanıdı. Yanlış yaptığım dışlamaları, garip hissettiğim anları ve garipsediğim 2 Yusuf YILMAZ insanları bir yağmur gibi boşaltmıştı bu kitap kafamın içine. Bir limon yağmuru gibi… Limoni bir yağmur gibi… 3 KAYBOLAN MERHAMETİ BULMAK Merhamet, üç sesli ve beş sessiz harfin kombinasyonu. Bağışlanan hayatları, affedilen aldatmaları ve vicdan rehberliğinde alınan kararları sadece sekiz harfe sığdırmak çok ilginç gelir bana. İlginç gelen başka bir durum da şairlerin denemelerini okumaktır. İçlerinden gelen uyak ve kafiyeli yazma isteklerini ve ağır imgelerle dolu cümlelerini daha basite indirgeyerek yazma çabaları bende her zaman bir sempati uyandırmıştır. Haydar Ergülen’in Meğer adlı kitabını okurken farklı farklı deneme başlıklarıyla karşılaştım, beni en çok düşündüren ve kalemi elime alma isteğini uyandıran ise “Merhamet Hırkası” başlıklı denemeydi. Merhamet nedir? Acımaktan farklı mıdır? Neden acımanın insanı küçük düşürüp gururunu zedeleyeceği düşünülürken merhamet daha masumane gelir kulağa? Çok fazla soru var fakat hiçbirinin doğru bir cevabı yok aslında. Aklımda beliren bu soruları yorumlamaya çalışırken yazarın bakış açısına katıldığımı fark ettim. Yazar, “Acımak çünkü ezici, yok edici, delici, utandırıcı, kahredici, yaralayıcı ve nihayet öldürücü bir şey. Merhameti bilmeyen acıyarak öldürür. Merhametle yaşatmayan acıyarak öldürür.” (Ergülen 55). Merhamet, hayatla bütünüyle iç içe geçmiş bir kavramdır. En basitinden bir anım geliverdi gözümün önüne. Ben İzmir/Foça’da büyüdüm. Çocukken sık sık evimizin önündeki iskeleye küçük bir misinayla balık tutmaya giderdim. Minik bir kaya balığı yakaladığım zaman çok sevinir, çok önemli bir görevi başarmışçasına gülümserdim. Yakaladığım küçük kaya balığını da yanımda getirdiğim ve suyla doldurduğum kovama atar, yüzmesini izlerdim. Gitme vakti gelince de kovayı tekrar denize boşaltır, balığı özgürlüğüne kavuştururdum. Düşünürdüm, ya o balığın annesi onu merak ederse diye. Ya o balığın çocukları varsa ve anneleri eve gelmeyince ağlarlarsa diye. Çocuk aklı işte; hayatın gerçekleriyle henüz tanışmamış, tecrübesiz, saf ve el değmemiş bir zihin. Yaşadığımız olaylar, öfke duyduğumuz insanlar ve haksızlığa uğradığımız tüm zamanlar bizi değiştirir. Kişiliğimizde ve zihnimizde birer iz bırakır ve o izler unutulmaz. Öldürmez fakat güçlendirir insanı. Sahip olduğumuz merhamet duygusu, hayatın bize gösterdiği merhametle doğru orantılıdır aslında. Yaşamı trajedi ve şanssızlıklarla dolup taşmış, sevdiklerini kaybetmiş, umutlarını silmiş ve kaybedecek hiçbir şeyi kalmamış birini düşünün mesela. İnsanı insan yapan birtakım hisleri kalbinin gün ışığı alamayan yerlerine gömmüş, duygularını ve düşüncelerini beyninin raflarında tozlanmaya bırakmış. O insanın kendisine ihanet eden veyahut da aldatan kişilere merhamet göstermesini nasıl bekleyebilirsiniz ki? Kader; ona vicdanla yaklaşmamış, bütün fırsat ve şans kapılarını suratına kapatmış, gece yatarken hayal ettiği bütün o güzel şeyleri bir kırbaca dönüştürüp sırtına çarpmış. Doğal olarak, belki de haklı olarak o insanın merhameti artık kaybolmuştur. Doğaya, hayvanlara yahut da insanlara karşı göstermediği merhamet, hayattan bir intikam alma aracıdır aslında. İşte bu yüzden çocukların merhamet duyguları çok daha yoğundur, ulaşılabilirdir. Hayatla hesaplaşması gereken hiçbir konusu yoktur çocukların. O küçük kalbin ve zihnin içi oyuncaklarla, yavru köpeklerle ve yağmur sonrası çıkan salyangozların düşleriyle doludur. Hayatla kötü ilişkileri olan insanların merhamet yoksunu olmaları anlaşılabilir olsa da asıl büyüklük yaşanmışlıklara rağmen o duyguyu muhafaza edebilmektir. Merhamet affedebilmektir; yalanları, aldatmaları, sahtekarlıkları ve en önemlisi de kendini. Hayatın pürüzleridir kazalar, sağlık sorunları, iş başarısızlıkları veya tek taraflı yaşanan kalp acısı. Bu pürüzler bize birer yük olsa dahi hayat bu yüklerle de devam etmektedir. Merhamet aşktır, kalbe dokunabilmektir. Kimi zaman bir bakışla, kimi zaman bir dokunuşla. Sessizliğe cümleler sığdırmaktır. Çaresizlik içindeki yakarışların üzerine örtülen sıcak bir battaniyedir. Gözlerden damlayan yaşları parmak uçlarının şefkatiyle silmektir. Merhamet her yerde ve her şeydedir. Kurumaya yüz tutmuş bitkileri sulayan yaşlı bir teyzede, deprem sonrası gönüllü olarak kazazedelere yardıma giden bir öğrencide, ağacın dalında mahsur kalan kediyi kurtaran itfaiyecide ve mesafelere meydan okuyarak koşulsuzca sevenlerde mevcuttur merhamet. Doğuştan kalbimize bahşedilen bu beyaz duygunun giriş kapısı, kullanılmadıkça grileşebilir veya kararabilir lakin hep oradadır. Anahtarı ise seçimlerimizde saklıdır. KAYNAKÇA • Ergülen, Haydar. ...Meğer! : Paradoks Diyalektika: Yazılar. Kırmızı Kedi Yayınevi. 2018.  YAŞAMIN KIYISINDA Soğuk bir kış günü, dar bir sokakta bir apartmanın önündeki otuz santimlik karı küremek zorunda hissetmek insani bir duygu değil. Bir kadın, kocasını kaybettiğinde dul; bir çocuk, babasını kaybettiğinde yetim olur. Çocuğunu kaybedenler için bir kelimemiz yok. Sadece insani olanla kurduğumuz bir dilimiz de yoksa da bilmişiz zamanında kelimelerin bazen hiç yetmediğini. Çocuklarını kaybettikten sonra ruhunu mutlu hiçbir şeyden beslenmeyen notaların arasına sıkıştıran, hayatını birkaç kelimeden fazlasıyla kurmayan, öncesinde çocuksu bir neşe taşıyan gözleri yaşamının kıyısına olan yolculuğunda ferini yitirmiş bir adam, Lee Chandler, beni karşıladığında o soğuk günde hissettim eğer bir sıfat yakıştırsaydım ona çocuklarını yitirdiği için bana bir sol kroşe sallaması kanındaki alkolün getirdiği cesaretten olmazdı. Onun kızgınlığı, çaresizliği, nefreti sıfatsızlığından gelmişti ve elinde kalan bu hiçliği ona sonsuz suçluluk ve yası sundu. O da onlara tek odalı ufak bir daire verdi. Kendisi hayatının belki beşte birini ancak kaplıyordu artık. Soğuk bir kış günü, dar bir sokakta bir apartmanın önündeki otuz santimlik karı küremek zorunda hissetmenin doğurdukları bir insanı Atlas gibi hissettirecek kadar ağır. Yaktığın bir odunun suçluluğu, hastalığına akıttığın nefretin, bir tek senin küle dönmemenin çaresizliği, varlığına kızgınlığın, bitmeyen yasın, rüyaların, panik atakların… Bu baba, duygularını hadım ederken en güçlülerin içinde boğuldu böyle. Anne yasını, suçlayarak tuttu. Lev Tolstoy “(…) Her mutsuz aileninse kendine özgü bir mutsuzluğu vardır.” (5) 1 diyordu Anna Karenina’nın ilk satırlarında. Ölümün mutlak ve tek bir sonucu olduğunu düşünmek basite kaçmak kadar ütopik de. Böylesi bir düşünce, çözüm demek. Mutlak ve tek bir sonucun mutlak ve tek bir çözümü. Oysa geride kalanların mücadeleleri, kendilerine özgü, ölüm dahi kabalık sayar söz sahibi olmayı. Ölünün açtığı o halihazırda karalanmış sayfayı kaç silgi darbesiyle temizleyeceğini nasıl sezersin ki? Ne kadar soluklaşır en fazla? Anne ve babanın sayfaları, kalemlerinin bıraktığı iz bile farklı, öyle olmak zorunda. Ne kızabilirsin Randi’ye kendisini yitirmedi diye ne de Lee’nin kendisini cezalandırma şekline laf etme lüksün doğar. Özgünlüğün, evet ama kültürel amnezinin de can sıkıcı bir yanı bu. Soğuk bir kış günü, dar bir sokakta bir apartmanın önündeki otuz santimlik karı küremek zorunda hissetmek insan tarihinin en çok yaşanmış, en çok hissedilmiş, en çok öğrenilmiş ve de en çok unutulmuş duygusu. Evrende yer kapladığımız her çağda bir şeyden, yani mesela, yasından ve devamındaki suçluluğundan dersini almış birileri. Kapatmış silgi tozlarının üzerine kitabını ama hafızası da onunla yitip gittiğinde… Milyonlarca yılın birikimi, dünyanın belleğinde sıkışıp kalsaydı ve Lee sadece sayılı kombinasyondan oluşan özgünlüğüyle uğraşsaydı amnezinin tatsızlığı onu etkilemeden daha kolay baş eder miydi? Bilemeyiz. Sadece bir defa yaşıyoruz bu hayatı gerideki yüzlerce yılın yaşanmışlıklarını saymadan, sayma ihtimalimiz bulunmadan, her şey ilk ve son kez bizim önümüze gelircesine. Hayat bir çember şeklinde milyonlarca yıldır sürüyor ve Lee, Randi, sen ya da ben – Hepimiz yaşadıklarımız büyük bir dalga gibi üzerimize çöktüğünde ne yapacağımızı tekrar, tekrar ve tekrar deneyimlemek zorunda kalıyoruz. 1 Tolstoy, Lev. Anna Karenina. İletişim Yayıncılık, 2015. Baskı. Suçluluğun ve yasın, kişinin kendisine duyduğu nefretin ve çaresizlikle dibi görülmeyen bir çukura düşüşün en katıksız hali bir babanın ateşleyemediği namlunun ucunda can buldu. Bu bazı insanların deneyimlemek zorunda kaldığı şey işte. Sen G Minor’de çalan bir bestenin yavaşlığına kaptırıp sıranı beklersin. Çocuğunu kaybetmişler isimsizliklerine sığınmış, soğuk bir kış günü, dar bir sokakta bir apartmanın önündeki otuz santimlik karı küremek zorunda hissederler. ANLATMAK, ANLAMAK VE ANLAŞILMAK İÇİN Bir bebek haykırır ilk nefesini almanın verdiği acıyla, bir çocuk annesinin kollarına doğru koşar kahkahalarla, bir genç umarsızca savurur sözlerini etrafa ve bir yaşlı “Bir nefes daha” diye yalvarır Tanrı’ya… Hangi yaşta olursa olsun, tek bir amacı vardır her insanın, tek bir ortak nokta vardır hepsinin buluştuğu: Her biri anlaşılmak ister. Yaptıkları her şey buna bağlanır aslında. Söylenen her söz, atılan her adım ifade etmek içindir kendini. Ancak milyarlarca insan aynı anda, aynı savaşı veriyor olmasına rağmen çok azı bu ayrıcalığa sahip olur, çok azı tadabilir hislerinin, fikirlerinin anlaşılmasıyla gelen o tarif edilemez hafifliği. Tartışmalar, kavgalar, savaşlar… Hepsi anlaşmazlıklardan çıkar. Ya anlatan kendini ifade edemez, ya da dinleyen anlamak istemez. Fakat bir insanın başkaları tarafından anlaşıldığı o nadir zamanlarda ise mucizeler gerçekleşir. Doğru sözlerin seçildiği bir konuşmadır bu mucizeleri gerçekleştiren ve kelimelerin hissedilmesidir, anlaşılmasıdır tarihi değiştiren. Ferdie Addis’in Bir Hayalim Var - Tarihi Değiştiren Konuşmalar adlı kitabını okuduktan sonra bir konuşmanın nasıl toplumları ayaklandırabileceğini, devrimleri başlatabileceğini daha iyi anladım. Hayatımda önemli yere sahip olan insanlara verdiğim değerin ne zaman, hangi noktada başladığını düşünüyordum geçen gün. Aklıma her birinin bana söylediği cümleler geldi; beni etkileyen, aklımda iz bırakan cümleler bunlar. İçten içe bildiğim ama dışa vurmaya çekindiklerim, bilinçaltımın en derinlerine sakladığım anıların yansımaları, yıllardır duymayı beklediğim kelimeler… Tamamıyla sıradan, tek başına hiçbir anlam ifade etmeyen birkaç kelimenin yan yana gelmesinin, doğru tonda, doğru yerde ve doğru zamanda söylenmiş olmasının yarattığı paha biçilemez harmoni, bu cümleleri unutulmaz kılan. Herhangi bir insan ile sonsuz bir bağ kurmamı sağlayan, hayatımda silinemez izler bırakan işte bu cümleler. Doğru bir şekilde, doğru kişiye söylenen tek bir cümle bir insanı bu kadar etkileyebiliyor. Hitap edilenin çok daha büyük bir kitle olduğunu hayal edin bir de. Uğradıkları haksızlıkları, gördükleri muameleyi, içine hapsedildikleri baskıcı sistemi ifade edebilecek kelimelerin, bilinçli ya da bilinçsiz olarak yıllarca yolunu gözleyen bir toplumun düşlediği konuşmacının bir anda, en doğru zamanda bu toplumun önünde belirdiğini düşünün. Bu toplumun içindeki insanlar bu noktada tüm farklılıklarını bir kenara bırakırlar ve tek bir insan tarafından anlaşıldıklarını hissetmenin verdiği rahatlıkla birbirlerini de anlamaya başlarlar. Ön yargılar, kaygılar, korkular önemsizdir artık. Akıl almayan bir cesaret ile inandıkları şey için savaşmaya hazırdırlar, çünkü biliyorlardır ki yalnız değiller, anlaşıldılar. İşte böyle yazar bir insan tarihi kelimelerle. Madem herkes anlaşılmayı bekliyor bu hayatta, madem herkesin amacı aynı, o zaman neden bu kadar nadiren ortaya çıkıyor bu tarihi değiştiren konuşmacılar? Neden biz bu unutulmaz isimlerin ve konuşmalarının sayfalarca betimlendiği kitaplar okuyoruz? Her birimizin unutulmaz bir konuşmacı olması gerekmiyor mu aslında? Her birimizin yok mu dünyaya duyurmak istediği düşünceler, istemiyor muyuz her birimiz bizi anlayan bir grup insan bulmayı ya da yaratmayı? Bu kadar zor mu iki kelimeyi bir araya getirmek? Evet, zor. Doğru kelimeyi, zamanı, mekânı bulmak zor, evet, ama yeteri kadar tutkuyla kendini ifade etmek isteyen bir insan bir yolunu bulur bunlarla başa çıkmanın. Her ne kadar çok azımız bunu kabul etse de asıl bizi engelleyen başka bir şey var. Bizi biz yapan düşüncelerin ve belki de tarihi değiştirebilecek nice konuşmaların daha iki dudağımızın arasından dökülemeden yok olmasına neden olan bir şey var: “korku”. Başarısız olma korkusu, anlaşılmaya çalışırken tek anlaşılamayan olma korkusu ve belki de tarihi iyiye değil de kötüye değiştiren olma korkusu… Fakat düşünüyorum tüm korkuların filizlenmesini sağlayan onca kötü senaryoyu yazabilecek kadar geniş olan hayal gücümüz sadece iyi sonuçlara odaklansa ne olurdu diye ve belki de kaçırılmış, boşa harcanmış olan onca fırsat için üzülmeden edemiyorum. Bu dünyaya geldiğimiz o ilk anda bile kendimizi ifade etmek için ağlarken bağıra bağıra avazımız çıktığı kadar, hayatımızın geri kalanında tek kelime edemeyecek kadar suskunca kendi köşemize çekilmemiz ne kadar da ironik aslında. Beril Daloğlu KAYNAKÇA Addis, Ferdie. Bir Hayalim Var – Tarihi Değiştiren Konuşmalar. İstanbul: Epsilon Yayıncılık, 2015 Dolunay Uludağ KİŞİSEL HAPİSHANEMİZDEN KAÇMAK Dünyada milyarlarca insan, birbirinden farklı milyarlarca hayat olduğunu varsayarsak genelleme yapmak ne kadar doğrudur bilmem ama şunu kuşkusuz söyleyebilirim ki insanoğlu olarak şikâyet etmeye bayılırız. Sahip olduklarımızı düşünüp söylenmede, sahip olamadıklarımızı düşünüp iç geçirmede üstümüze yoktur. Başımızdan geçen bütün o talihsiz olaylar, zaman zaman çuvallamamıza sebep olan tüm yetersizliklerimiz, mutluluğu yakalamamıza mani olan etmenlerin hepsi yaşamakta olduğumuz hayatın bizi tatmin etmemesinden kaynaklanır. Yağmurlu bir günde hiç de memnun olmadığımız işimize gitmek zorunda olduğumuz için yanımızdan geçen araba bizi sırılsıklam eder, ailemiz tarafından sanat tarihi yerine mühendislik bölümünü seçmek zorunda bırakıldığımız için fizikten bu kadar düşük not alırız, yanaklarımızın gülümsememizle kırışması yerine gözyaşlarımızla ıslanmasının nedeni tabii ki hayallerimizdeki hayatı yaşayamıyor oluşumuzdur. Oysa düşlerimizi süsleyen cinste bir mesleğe, gelire, ilişkiye sahip olabilseydik her şey ne kadar da farklı olurdu değil mi? Peki elimizdekiler konusunda bu kadar şikâyetçi ve elimizde olmayanlar için bu kadar hevesli olmamıza rağmen bizi isteklerimize kavuşmaktan alıkoyan şey ne? Şartların olumsuzluğu mu yoksa bir türlü kabullenemediğimiz cesaretsizliğimiz mi? Yeni bir güne gözlerimizi her açışımızda üstümüze bir bıkkınlık çöküyorsa hayatımızda ters giden bir şeyler var demektir. Mantıklı olan seçenek ise tabii ki bu tersliklerle mücadele edip yaşantımıza hak ettiği rengi kazandırmaktır. Bu mücadeleyi kazanmak göründüğü kadar kolay değildir ama. Kimi zaman maddi elverişsizlikler, tıbbi rahatsızlıklar, toplum baskısı gibi dış etmenler bizi hayallerimizden adım adım uzaklaştırır, kimi zaman da başarabileceklerimize karşı inançsızlığımızdan dolayı kendi kendimizi etkisiz hale getiririz. Birinci durum için yapılabilecek şeyler sınırlı olsa da daha büyük çaplıdır. Örneğin ataerkil bir toplumda yaşayan bir kadın olarak sindirilip eve hapsedilmek yerine herkesçe kabul gören, yüksek prestijli bir mesleğe sahip olmak istiyorsanız yaşantınızdan her fırsatta yakınmayı bırakıp tabuları yıkacak başarılara imza atmanız gerekir. Ya da Brooklyn kitabındaki Eilis’in yaptığı gibi imkânlarının kısıtlılığından dolayı düzgün bir eğitim alamayıp düzgün bir işte çalışamamanıza rağmen çok daha iyi hayat şartlarına sahip olmak istiyorsanız durmadan şikâyet etmeniz değil ülke değiştirmek kadar radikal kararlar almanız gerekir. İkinci durum için ise yapabileceğimiz şeyler aslında çok daha basittir ancak gözümüze onlarca kat daha büyük görünür. Bunun nedeni de kendimize olan güvensizliğimiz ve geleceğin korkutucu belirsizliğidir. Hayatımızın gidişatından şikâyetçi olsak, yaşamımızı bu şekilde sürdürmeye katlanamasak bile yapacağımız değişiklikler sonucunda çuvallayacağımızı düşünüp risk almaktan kaçınırız. Tıpkı emeklerimin karşılığını alamayıp işsiz kalma korkusu nedeniyle tiyatro okuyup sanatçı olma hayalleri kurarken kendimi psikoloji bölümünde bulmam gibi. Oysa kendimi hakkında sürekli söylenip durduğum, ters giden her olayda bahane ettiğim, mutsuzluğumun en temel sebebi olarak gördüğüm bu okuldan kurtarıp spot ışıklarının altına atmam için yapmam gereken tek şey birkaç evrak işiyle uğraşmak. Hayatımızı istediğimiz istikamete sokmak için gitmemiz gereken yol bu kadar basit de olsa zihnimizde canlanan bin bir türlü felaket senaryosu elimizi kolumuzu bağlayıp bizi yaşamak istediğimiz asıl hayattan ve olmak istediğimiz asıl kişiden belki de sonsuza dek uzaklaştırır. Ne yapmalıyız peki? Demek ki alın yazım böyleymiş deyip kaderimize lanetler mi yağdırmalıyız? Yaşamak isteyip de yaşayamadığımız hayatlara seyirci kalıp kendi hayatlarımızdan şikâyet etmeye devam mı etmeliyiz? Bu soruların cevabının koca bir hayır olduğunu hepimiz biliyoruz elbet. Bilmediğimiz şeyse kendimizi bu kişisel hapishanemizden nasıl kurtaracağımız. Gerçek hapishane kaçkınlarını ele alalım. Demir parmaklıkları ve acımasız gardiyanları aşma ihtimalinin oldukça düşük olduğunun, eğer yakalanırlarsa geriye kalan ömürleri boyunca bunu çok ağır şekilde ödeyeceklerinin farkında olsalar bile bu riski almaktan çekinmezler. Gün ışığına tekrar kavuşmalarının tek yolunun mahkum hayatından şikayet etmek değil cesaretlerini toplayıp harekete geçmek olduğunu bilirler çünkü. Hapishaneden kaçan suçluları kendine örnek almak istemeyenler olursa Eilis’i hatırlayıp bir nebze de olsun motive olabilirler. Demem o ki, benim yaptığım gibi korkaklık edip hayatınıza istediğiniz yönü verecek ufacık bir hamleyi bile yapmaktan çekinmek yerine, Eilis gibi imkânsızlıklar içinde yaşasanız bile hayatınızı kökten değiştirmek uğruna büyük adımlar atmaktan çekinmemelisiniz. Bu süreçte sizi yıldırabilecek türlü tatsızlıkla karşılaşsanız da unutmayın ki hayallerinize giden yoldaki her tümsek, sizi durmadan içine çeken bir bataklıkta debelenmekten daha iyidir. HAYALLERİMİZ VE BİZ / BERİN BELLER En son ne zaman hayal kurdunuz? Siz de hayal kurmayı unutanlardan ya da hayal kurmaya cesaret edemeyenlerdenseniz, Tanrı Olmak İsteyen Otobüs Şoförü’nü bir an önce okumalısınız. Korkarım, Tanrı Olmak İsteyen Otobüs Şoförü’nü okurken duyduğum heyecan ve kalbimdeki kıpırtı uzun uzun yazmamı pek mümkün kılmayacak fakat tereddüt etmeden söyleyebilirim ki, Tanrı Olmak İsteyen Otobüs Şoförü , uzun zamandır okuduğum en keyifli kitaptı. Beni en çok etkileyense, kitaba adını veren öykü oldu. Tanrı Olmak İsteyen Otobüs Şoförü’nden aldığım keyif tam olarak nasıl anlatılır bilmiyorum ama yüzümü gülümsetti, içimi ısıttı desem birazcık tarif etmiş olurum diye umuyorum. Gelelim öykümüze ve beni böylesine heyecanlandıran o mucizevi tarafına, yani saygıdeğer otobüs şoförümüzün hayal dünyasına. Benim hayal kuramayacak kadar büyüdüğümü düşünüp uzun zamandır gerçekleştiremediğim bu eylemi, şoför beyin meslek sahibi bir aile babası olduğu yaşlarda dahi sürdürüyor oluşu başta beni biraz tereddüte düşürdü, bunun kıskanılası mı yoksa takdir edilesi mi olduğuna karar veremedim ama öykü devam ettikçe anladım ki, yeni bir kitabın etkisine girene kadar, kendime saygıdeğer otobüs şoförünü örnek alacağım. Bana çocukluğumdaki özgürce hayal kurup çılgınca mutlu olduğum günleri hatırlatan saygıdeğer şoföre sonsuz teşekkürü sadece bu yolla edebileceğimi düşünüyorum. Zaman geçiyor. Evdekilerin gözünde hala minik bir kuştan farksız olan ben bile, on dokuzuncu yaşımı bitirdim. On dokuz yıl demek, altı bin dokuz yüz otuz beş gün, yüz altmış altı bin dört yüz kırk saat demek; dile kolay. Geçen zamanı düşündükçe soruyorum kendime, ne yaptım ben bunca zaman diye. Peki sen ne yaptın sevgili okuyucu? Dünyaya geldiğin günden bu yana, neler yaptın? Beş milyar yıldır sayısız canlının önce var olup sonra bütün izlerinin silindiği bu gezegende, zamanın dolduğunda pişman olmanı önleyecek bir şey yaptın mı mesela? Cevabın hayırsa, tedirgin olmana gerek yok. Senden bir kere daha düşünmeni isteyeceğim çünkü önemli olan yaptığın somut eylemler değil; nasıl hissettiğin, ne düşündüğün ve çevrene nasıl bir enerji gönderdiğin. Hayat senin hayatın, kendine sorduğun sorulara iyi kiyle cevap verebiliyorsan, üzerine düşeni fazlasıyla yapmışsın demektir. Başarıları küçümsemek, insanoğlunun mutsuzluğunun temel sebebi bence. En azından benim mutsuzluğumun temel sebebi buydu. Şimdi, Tanrı olmak isteyen saygıdeğer otobüs şoförünün gözünden kendi geçmişimi değerlendiriyorum da, bana sunulan fırsatlar, elde ettiğim başarılar için minik birer yardım basamağıymış sadece. On dokuz yılda biriktirdiğim ne varsa, kendi emeğimin ürünüymüş, benim başarımmış. Doğduğum günden bu yana, biriktirdiğim ve şimdi benim için gurur kaynağı olan her şey, saygıdeğer otobüs şoförünün gözünden bakınca, üzerime düşenleri fazlasıyla yaptığımı söyletmeye yetiyor çünkü artık biliyorum ki, önemli olan nasıl hissettiğim. Ben artık başardığımı hissediyorum. Saygıdeğer otobüs şoförünün, bir tanrı kadar otorite sahibi olduğunu hissedişi gibi.Öyleyse biraz da farklı bir açıdan devam edeyim. Bugüne kadar geçen günleri nasıl değerlendirdiğini analiz etmenin bir diğer yolu da, mutlu olduğunu en çok hissettiğin anları anımsamak sanırım. Şimdi anlatmakta olduğum meseleyi daha iyi anlayacaksın. Bugüne kadar gerçekleştirmeyi en çok istediğim hayalimden bahsedeyim sana biraz, astronot olmak istememden. Bu heves, ben on yaşındayken başladı ve hala devam ediyor. Kulağa saçma geliyor olabilir, haklısın. İktisat okuyan bir öğrencinin astronot olma hayallerini okuduğun ilk anki şaşkınlığına hak veriyorum ama lütfen anlamaya çalış çünkü bu bana şu an yanlış veya anlamsız gelmiyor. Ayrıca eminim, senin de gerçekleştirme fırsatını kaçırdığın ya da belki de hiç elde edemediğin halde hayalini kurup heyecanlandığın bazı şeyler vardır. Sen de kendine olanak tanı, zihnini özgür bırak. Kısıtlamadan yapıldığında, hayal kurmak dünyanın en güzel şeyi! Hayal kurmanın hiçbir yaşta ve statüde bir ön koşulu olmadığı, Etgar Keret’in benimle paylaştığı en büyük sır galiba. Artık biliyorum ki, Bilkent’te iktisat öğrencisi olmak, gözlerimi kapatıp Ay’da yürüyüş yapmaya engel değil. Tıpkı otobüs şoförü olmanın, Tanrı olmak istemeye engel olmaması gibi. Deniz Yıldız Can GÖRMENİN DEĞERİ Kafanıza binlerce çekiçle vuruluyormuş gibi hissettiğiniz, acının adeta bir yılan gibi kafanızda bir bölgeden diğer bir bölgeye hareket ettiği, aslında geceleri huzur bulmak ve rahatlamak için yaktığınız mumun ışığının bile bir işkence aletine dönüştüğü, kafanızı duvarlara sürtmek istediğiniz ama sadece saçlarınızı çekmekle yetinebildiğiniz bir an düşünün. Yapmam gereken onca ödevi bir kenara bırakıp beni yatağa yatıran ve gözlerimden kanlar akacağına inandıracak kadar canımı yakan bir migren ağrısı. Acının geçmesi için evrendeki her tür enerjiye yalvarırken gözlerimi kapattığımı ve o mutlak karanlığa daldığım anda körlüğü düşündüğümü hatırlıyorum. O an, zihnimdeki yalvarmaların yerini bir anda yüzlerce soru kaplamıştı. Hiç migren yüzünden kör kalan olmuş mudur? Birinin gözünden gerçekten kan akabilir mi? Şu an gözlerimin kapalı olduğuna emin miyim? Belki de çoktan kör oldum. Körler rüya görebiliyor mudur? Kör kalırsam en çok neyi görmeyi özlerim? Bu son sorunun zihnimde belirmesiyle, boğulan ve kendini bir şekilde suyun yüzeyine çıkarıp tüm gücüyle gözlerini açan ve derin bir nefes alan bir film karakteri gibi, gözlerimi açtım fakat geç kalmıştım, zihnim çoktan bu soruya bir cevap bulma arayışına girmişti. İlk aklıma gelen cevap sevgilimin yüzü oldu ve sonrasında diğer cevaplarım da sıralanmaya başladı. Annemin ve sevdiğim diğer tüm insanların gülümsemeleri, güneşin batışı ve doğuşu, yıldızlarla dolu bir gökyüzü, ayın ihtişamı, deniz manzarası, ormanlardaki ağaçların huzur veren görüntüsü, kar yağışı, bir pikaptaki plağın dönüşü, ateşin yanışı, kadehe dökülen şarabın akışı… Aslında günlerimin çoğunda en az birini gördüğüm ama yokluklarına bu kadar hasret kalacağımı hiç düşünmediğim şeyler. Sanıyorum tüm bu manzaralar ve olaylar hayatımı öylesine sarmış ki var olan bir şeyin yok olabileceği gerçeğini göz ardı etmişim. Bu farkındalık sayesinde birkaç ay önce okuduğum ve beni epey etkilemiş bir kitabı tekrar düşünmeye başladım. Kitapta, şu an hepimizi evlerimize kapatan ve hayatımızın eski akışının durmasına sebep olan salgın gibi, bir körlük salgını ve bu salgının tüm insani değerleri değiştirmesi anlatılıyor. Aslında Körlük’ten çıkarabileceğiniz ve üzerine düşünebileceğiniz birçok farklı konu var. Ahlak, toplumsal değerler, erdem ve hayatta kalma içgüdülerimiz çok çarpıcı bir şekilde anlatılıyor. Kitabın şu an içinde bulunduğumuz bu salgın süreciyle ise bu noktalarla birçok benzerliği olduğunu düşünüyorum. İster solunum yollarınızı ve sonrasında tüm vücudunuzu etkileyen bir salgın olsun, isterse de sizi bir anda karanlığa, ya da kitaptaki haliyle beyazlığa, mahkûm edecek bir körlük salgını, bu durum ölüm güzellemesi yapan ve sürekli ölmek istediğini belirten insanların bile hayatta kalmak için ellerinden geleni yaptığı bir felaket hâline dönüşüyor. Gıda ve diğer ihtiyaçlarını tükenecek korkusuyla gereğinden fazla almaya çalışan insanlar birbirlerini eziyor ve hatta şiddete başvurabiliyor. Bazıları salgının onlara bulaşmayacağı düşüncesiyle kendilerinin ve çevresindekilerin hayatını tehlikeye atarken bazıları da en basit korunma yöntemiyle evlerinde kalıyor ve bir nevi çevreyle olan temasını kesiyor. Haftalar geçtikçe ve ölüm sayıları arttıkça, bu en basit korunma yöntemi bile dayanılmaz bir hâl alıyor. Bu süreçte birçok kişinin özgürlüğün, iletişimin ve evimizdeki insanlar ve 1 eşyalar haricinde bir şeyler görmenin değerini anladığını düşünüyorum. Ben denizi olan bir şehirde yaşamama rağmen denize hasret kalırken birçok sağlık personeli ailelerine ve evlerine hasret kalıyor. Ben arkadaşlarımla sevdiğimiz bir mekânda yemek yemeyi ve şarap içerken sohbet etmeyi özlerken, işyerini kapatmak zorunda kalan veya çalıştığı yerden ücretsiz izne çıkarılan birçok kişi ailesini nasıl doyuracağını düşünüyor. Kulağa hiç adil gelmiyor, değil mi? Sahip olduklarımızın değerini görmeyi unuturken birçok sorunu da görmeyi unutuyoruz. Tanımadığımız insanların büyük ve onları fazlasıyla zorlayan bireysel sorunlarını görmeye başlamamız için bu sorunların daha çok insanı muzdarip etmesi veya haber kanallarına mı çıkması gerekiyor? Görme değerine sahipken bir şeyleri bu kadar görmüyor olmamız canımı çok sıkıyor. Eğer sahip olduklarımızın değerini yeterince görememe sebebimiz hayatımızı çevrelemiş ve neredeyse her zaman var olmaları ise bu görmediğimiz sorunlar için de geçerli olabilir diye düşünüyorum. İnsanların haksız ve işçi haklarına uymayan bir şekilde işten çıkarılmaları, sağlık personellerinin verdikleri çabalara rağmen çoğu zaman maruz kaldıkları saldırı ve darp olayları, insanların zaruri ihtiyaçlarının fiyatlarını kendi çıkarları için arttıran insanlar, diğer yandan her gün ailesini nasıl doyuracağını düşünen insanlar hayatımızı öylesine çevrelemiş ki tüm bunların görüntüsü gözümüze bir şekilde ‘’sıradan’’ gelmeye başlamış. Belki de sorunların orada olduğunu bilmemize rağmen bir şeyleri değiştiremeyeceğimiz düşüncesiyle görmemeyi seçiyoruz, kim bilir? Bildiğim tek şey, sebebi ne olursa olsun göz kapaklarımızı aralayıp gerek sahip olduğumuz değerli şeyleri gerekse sorunları görmeye başlamamızın vaktinin geldiği. Sevdiklerimin bana olan şefkatli bakışlarını, dalgaların kıyıya hoyratça vuruşunu, kuşların gökyüzünde özgürce uçuşunu, bir kedinin miskinliğini, bir köpeğin başı sevildiğinde sallamaya başladığı kuyruğunu daha çok izlemem gerektiğini evde kalmak zorunda kaldığım bu süreçte günbegün daha çok fark ediyorum. Diğer bir yandan, insanların birbirini insan olarak görmesinin değerini, devlet ve imkânı yeten insanların şu anki durumda zorluklar yaşayan insanlara yaptığı yardımların yaşantımız normale döndüğünde de devam etmesi gerektiğini gözlemliyorum. Körlük’ün yazarının da yazmış olduğu üzere ‘’…hastalıklar insandan insana değişebilir ama şu an bizi tam anlamıyla körlük öldürüyor. Ölümsüz değiliz, ölümden kaçamayız ama hiç olmazsa kör olmaktan kaçınmalıyız.’’ (Saramago, 298) KAYNAKÇA Saramago, José. Ensaio sobre a cegueira/ Körlük. Portekiz: Caminho, 1995. Baskı. 2 AYÇİÇEĞİ Öznellik… Ne kadar da sıradan bir kelime gibi geliyor, öyle değil mi? İlkokuldan tutun liseye kadar her Türkçe dersinde bahsi geçmiştir. Ne olduğu sorulduğunda ise hepimiz aynı basit tanımı yaparız : “Kişisel görüş işte.” Halbuki bizim tanımımızdan çok daha derin anlamlar barındıran, bir insanın yaşamında en belirleyici faktörlerden olan bir kavramdır öznellik. Jean Paul Sartre Öznellik Nedir? adlı kitabında sorduğu soruya özellikle Marksizm görüşünü destekleyerek cevap bulmaya çalışıyor. Sartre’ye göre öznellik bir nevi seçimlerimizdir. Seçimlerimiz ise bizim için tek mutlak doğrulardır, doğru olduğunu düşündüklerimizi yaparız. Ancak benim bu görüşü desteklediğim söylenemez. Benim dikkatimi çeken kısım şu ki dünyanın çoğu yerinde doğru ve yanlış kavramları neredeyse aynıdır. Hırsızlık yapmak, cinayet işlemek gibi eylemler kime sorarsanız sorun doğru olarak kabul görmez. Lakin sıkça bu tür olaylara şahit oluruz. Hatta olayların failleri bile yaptıklarının doğru olmadığını bilirler, yine de ısrarla yaparlar. Buradan yola çıkarak insanın aslında doğru olduğunu düşündüğünü değil, işine geleni yaptığını ve bunu “doğru” olarak tanımladığı kanısındayım. Bana göre öznellik, doğruluk değil bencilliktir. Her insanın fikirleri farklıdır. Bu yadsınamaz bir gerçek. Öznelliğin temelini oluşturan da budur, bu konuda hemfikiriz. Ancak benim perspektifimden öznellik, sadece insandan insana bir farklılık değildir. Tecrübe edilen olaylar sonucunda insanın fikirlerinin de farklılaşmasıdır. Olaydaki karakterler bile son derece etkilidir bu konuda. En basitinden eşek şakaları çok iyi bir örnek teşkil ediyor bu kanaatime. Şakanın kurbanı eğer başka bir insansa herkes gülmekten kırılır. Kimse bu olayın doğruluk boyutunu sorgulamaz, gerek duymaz çünkü. Fakat ne zaman kurban insanın ta kendisi olur, bu sefer başlanır şikayet edilmeye, işin doğruluk boyutu sorgulanmaya. Kötü olay bir kez tecrübe edildi mi artık olay başkasının başına gelse de gülünmez. Ders alınmıştır bir kere. Peki değişen şey nedir, doğrular mı? Hayır, neyin doğru olduğunu en başından beri biliyorduk. Sadece fikirlerimiz değişti. İnsan bencil bir varlık olduğu için fikirleri de değişkendir. Dolayısıyla Sartre’nin fikirlere mutlak doğrularımız demesi kanaatimce yanlış olur. Doğrusunu söylemek gerekirse işimize geleni yapıyoruz biz. Alınmaya hiç gerek yok, bencillik doğamızın olmazsa olmazı. Sadece seviyesine dikkat etmemiz gerekiyor. İnsanın her şeyden önce kendini önemsemesi gerekiyor, hem kendisinin hem sevdiklerinin iyiliği için olmazsa olmazımız bu. Öznelliğimiz ile varız biz, karakterimiz ile varız. Lakin bunu var edenin bencillik olduğu unutulmamalı. Seviyesi bir kaçarsa, bizi biz yapan bu hazine hüsrana dönüştürür değer verdiklerimizi. Bin bir türlü düşüncemiz, duygumuz, davranışımız, hayata bakış açımız, amacımız, hislerimiz ve bütün bunları içinde barındıran öznelliğimiz… Bana sorarsanız tıpkı bir ayçiçeği gibi öznellik. İşimize gelen, bizi memnun eden, sorgulamadığımız olaylar ise parlak, dikkat çekici bir güneş gibi. İçinde fikirlerimizin çekirdeğini barındıran ayçiçeği, güneş nerede ise hiç düşünmeden oraya dönüp duruverir, hayatı boyunca takip eder onu. Bu takibin sonucu olarak da fikirlerin çekirdeklerinin üzeri örtülür. Ne ile mi? Bencillik kabukları ile. Dış dünyadan bir bakıma soyutlanmış, kendi içine hapsolmuş küçük fikirler… Tek bağlantıları ise yanındaki kendileri gibi izole edilmiş diğer fikirler. Sözüm o ki gafil olup tek bir güneşe bağımlı olunca doğruluk kelimesinin bir önemi kalmıyor, öznellik eşittir bencillik oluyor. Halbuki benim bakış açımdan öncelikle yapılması gereken sürü psikolojisinin bırakılmasıdır. Eğer bir güneş doğruluğun tanımına zarar veriyorsa, tarladaki yüzlerce ayçiçeği o parlak güneşe bakarken sizin ayçiçeğiniz başını gökte farklı yerlere çevirmeli. Nerelere mi? Doğruluğu göz ardı etmeyen başka yıldızlara… ALPEREN CAN SILA ŞAHİN Her Şeyin Bedeli “Birini sevdiğinde, onun da seni sevmesini umarsın ama...” diyor Neval, Orhan’a; Deniz’e olan tek taraflı aşkını anlatabilmek adına (Özpetek, 2016). “Sahi...” diyorum içimden sinema ekranının gergin beyaz perdesine bakarken, en az sevildiğimiz kadar sevilmek istiyoruz. Ferzan Özpetek’in aynı isimli kitabından uyarlanan İstanbul Kırmızısı filmi içimdeki sevgi anlayışını ziyadesiyle sorgulamama mahal veriyor. Sevginin karşılıksız olması gerektiği öğretisi beynimizin her bir kıvrımına ince ince işleniyor; daha sağımızla solumuzu bile tam ayırt edemezken. Hâl böyleyken sevdiğimizden çok sevilme dürtüsü nereden geliyor? Sevgiye aç oluşumuzun belki de en güzel ve etkili göstergelerinden biri bu, karşımızdakinin sevgisini sorgulama güdüsü. İnsan içine sevgi tohumları serpiştirilerek yaratılmıştır benim için. Tohumları yeşertmek de kurutmak da biz insanların elinde. İstediğimiz anda, istediğimiz zamanda gün yüzüne çıkarmak da bizzat bizim kendi irademizin altında. Ancak tohumlar ve insan sevgisi bir noktada ayrılıyor aynı zamanda. Şayet bir tohum yeteri kadar sulanırsa ekildiği yerden çıkma eğilimi vardır, ancak insanda durum daha farklıdır. Sevgi gördüğümüz yer her zaman sevgimizi ilettiğimiz yer olmuyor diye düşünüyorum. Bizi besleyen sevginin kaynağı; bizim sevgi kaynağı olmak istediğimiz yere takbül etmiyor ne yazık ki... Bu sebeptendir ki sevdiği kadar sevilmez insan. Her sevgi karşılıklı olmuyor. Kimya dersinde öğrendiğim Le Chatelie prensibi geliyor aklıma, sevgi kavramını düşünürken. Prensibe göre içimizden dışarı taşan sevgi farklılaşır. Dışarıdaki sistem bunu azaltıcı etki gösterir yani bize geri dönen sevgi ilettiğimiz sevgiye eş değer değildir hiçbir zaman. Sevmek sevilmek midir peki? Büyük ölçüde hayır. Herkes tarafından sevilmez insan, sevilmesi gerekmez çünkü. Diğer türlü sevilmenin ne anlamı olurdu ki? Ancak bütün bu gerçekler sevdiğimiz kişinin bizi sevmemesi durumunda bir kabulleniş olmaktan çıkıp acı unsuruna dönüşüyor. Hele ki bu sevgi en güçlü halini alıp aşka dönüşmüşse; tek taraflılık büyük yıkımlara sebep olur. Aşk güçlü bir duygu olmanın yanı sıra tedavisi mümkün olmayan bir hastalık gibidir. Sevginin keskin doruklara ulaştığı aşk bir kere düşünce insan kalbine; orayı mesken belleyip, gitmemek üzere yerleşiyor oraya. Sonrasında platonik tabiriyle adlandırdığımız tek taraflı aşk; yine karşılıksız sevgide olduğu gibi âşık olana acı veriyor; insanın bütün bir hayatını etkiler nitelikte rol alıyor artık. Sevmek ne kadar güzelse, sevilmemek bir o kadar ezici bir etki yaratıyor. Dünyada kalan son adalet kırıntısı sevgidir benim için, sevebilmek yaşamaktır bir nevi. Sevdiğin kadar varsın. Sevdiğin kadar anlamlıdır hayat, etrafındaki her şey senin sevginle anlam ve vuku bulur. Sevgi aynı zamanda değer vermenin de bir ölçütüdür. Sevginin eşdeğeri olan değer kavramı aslında biz insanları sevilme isteğine yöneltiyor. Değer gördüğümüzü bilmek istiyoruz bu yüzden değer verdiğimiz insanların aynı şekilde belki daha fazlasıyla bizi sevip, bize değer vermesini bekliyoruz. Ne olursa olsun insan bencil bir varlık ve düşünmesi gereken bir benliği var çünkü herkes kendi hayatının merkezinde. Bu yüzden karşılıksız sevgiyi kabullenemiyoruz galiba. Bizim hayatımızda bizden daha önemli biri olmamalı, insan kendisi için yaşar ve sevdiği kadar sevilmek ister. Doğası gereği bekler bunu, böyle yaratılmıştır. Sevmek güzel şey de sevilmek bin kat daha güzel; bu güzelliği hissedebilmek adına sevmenin yanında sevilmeyi de istiyoruz. Övülmek ister insan, sevilmek ister. Hiçbir kalp karşılıksız sevgi besleyecek kadar olgun değildir bence. Enaniyetimiz buna asla izin vermez. Seviyorsak sevilmeliyiz. Sevilmek için severiz. Sadece insanları değil her unsuru karşılıklı severiz. Çiçeği severiz çünkü güzel koku yayar, kitap okumayı severiz çünkü bize büyük öğretiler kazandırır, annemizi severiz çünkü var olma 1 SILA ŞAHİN sebebimizdir. Bütün bu sebepler de aslında bir karşılıktır. Sevmek, sevilmeyi de beraberinde getirmelidir, diğer türlü sevmekten vaz geçmek gerekir. Karşılıksız sevgi gerçek var mı, mümkün olabilir mi? 2 Zamanda Yolculuk Geçmişteki Hataları Düzeltebilir Mi? Zaman kavramının ne olduğu sorusuna herkes farklı bir cevap verebilir. Geçmişte yaşanmış ya da gelecekte yaşanacaklara tanıklık edebilmek -özellikle de geçmişte yapılan hataları düzeltebilmek- isteği hepimizin içinde var olan bir duygu kuşkusuz. Zaman için belki de söylenmiş en güzel söz Reiki Yaşam başlıklı sitede belirtildiği gibi Herakleitos'un "Aynı nehirde iki kere yıkanılmaz" deyişi bence. Aynı zaman ve şartlarda, mekan aynı olsa bile bir şeyi sadece bir defaya mahsus olarak yapabileceğimiz yargısını çok güzel ifade ediyor. Mekan ve şartları kontrol altına alsak bile zaman konusunda elimizden bir şey gelmiyor. Tamam bu durumu kabullenelim ama ya günün birinde zaman yolculuğu gerçek olursa o zaman ne olacak? Bir sürü zaman yolcusu hatalarını düzeltmek için bu olanağı kullanmaya başlayacak. Wells' in 1885 yılında yayınlamış olduğu Zaman Makinesi kitabından sonra bu konu birçok romanda ve filmde işlendi. Halen de güncelliğini yitirmeden çok sayıda kitap ve filme konu olmakta. Thomas Mullen'in Saptırıcılar romanı da Irak Savaşı gibi daha güncel olayları ve CIA gibi bir haber alma teşkilatını zemine oturtarak yazılmış bir bilim kurgu. Wells Zaman Makinesi' nde geçmişe yolculuk yapmasına rağmen olan olayları engelleyememiş ve karısını kötü sondan kurtaramamıştı. Saptırıcılar romanında da aynı soruna başka açıdan bakılıyor. Felsefi bir sarmal bu durum aslında. Geçmişe dönüp olan kötü olayları değiştirebilirsek her şey iyiye mi gider yoksa bambaşka sorunlarla mı karşılaşırız? Sonsuz olasılığa sahip bir dizi. Sonuçlar asla tam olarak bilinemez. Bu durum Kozmik Anafor başlıklı sitede belirtildiği gibi Edward N. Lorenz'in çalışmalarından biri olan Kaos Teorisi - Kelebek etkisi ile açıklanabilir. Onun bu konudaki ünlü örneğinde olduğu gibi Amazonlar'da bir kelebeğin kanat çırpması ile Amerika Birleşik Devletleri'nde bir fırtına kopabilir. Bu, küçük bir olayın sonsuz olasılıklarla büyüyüp çığ etkisi yaratmasını ifade ediyor. Bunlar konunun hep bilgisel tarafı ama benim aklımda başka sorular da var. Örneğin kahramanın umursamaz ama her zaman iyi olduğu Amerikan filmlerinde tarihin akışında yapılan düzeltmeler, sonucu kötü olsa da hep iyi niyetle yapılıyor. Bence olaya bir de farklı perspektiften bakmak lazım. Zaman makinesi Amerikan Kongresi'nin elinde olsa bunun diğer ülkelere etkisi ne olur? Ya da kullanım hakkı Birleşmiş Milletler'de olsa orada kimin sözü geçecek? Herkesin bir oyu mu olacak? Sonuçları sadece bazı ülkelerin lehine mi olacak? Atom bombası- açık ya da gizli birçok ülkenin elinde bu silah var- örneğine mi benzeyecek? Zaman makinesi birçok ülkenin eline geçecek olsa herkes tarihin üzerinde oynama yapardı. Güney Amerika ve Kuzey Amerika'da yerlilerin Avrupa'dan gelenlerce katledilmesinin engellenmesi iyi olurdu. Düşünsenize tekerleği bulamamış Kızılderililer'in elinde tank teknolojisi(!). Bir Türk gözü ile biz Viyana'yı mı alıyoruz? Yoksa bizi Malazgirt Ovası'nda bozguna mı uğratıyorlar? İstanbul'a hala Konstantinopol mü diyoruz? Ha bir de Büyük İskender, Asya yerine İspanya üzerine yürüyor. Sezar o gün Roma'da öldürülmüyor. Kristof Kolomb'a Kraliçe İsabel para vermiyor ve Amerika bir yüzyıl sonra keşfediliyor. Belki de Almanya İkinci Dünya Savaşı'nın galibi. Zaman makinesi üzerinden büyük dinlerin doğdukları yerlere ve zamanlara gidilip tur düzenleniyor, ileri teknoloji silahlar din savaşlarında. Bu mantıkla biz dünyanın sonunu zaten bu yüzyıla kalmadan bitirirdik. Konu insan doğası olunca yapılan her şey kimin için iyi kimin için kötü belirsiz. Buna kim karar verecek? Filmlere bakılırsa olay San Francisco ile New York arasında ve bütün konu Abraham Lincoln'ün suikastı üzerinde gerçekleşecek. Biz sadece figüran olarak haritada yer alıyoruz. Saptırıcılar' dan çıkardığım ana düşünce şu: Bu zamanda yolculuk işi hiç gerçekleşmemeli. Hatalarımız bizleri biz yapan en önemli olgulardan biri. Yolumuzu hatalarımızdan ve kaybettiklerimizden çıkarttığımız derslerle belirliyoruz. Geçmişte olmasın dediğim şeyler tabii ki var. Düzeltebilecek olsam yapar mıyım? Tabii ki evet. Ama düzelttiğim zaman oluşabilecek sonsuz olasılıkları da bilemiyorum. Belki de başıma daha kötü bir şey gelecek. Sonuç olarak ilk başta belirttiğim gibi Herakleitos Usta haklı, madem biz nehirde bir kere yıkanabiliyoruz bari tadını çıkaralım. Kaynakça: "Aynı Nehirde İki Kez Yıkanılmaz". Reiki Yasam t.y.. Web. 21 Kasım 2016 Toprakçı, Kemal Cihat. "Kaos Ve Kaos Teorisi". Kozmik Anafor t.y. Web. 21 Kasım 2016 Kemal Alp Sezer CİCERO’NUN YAZGISI Tanrı, inanç ve kader kavramları yalnız kaldığımda masamın boş köşesini dolduran soruların kaynağıydı benim için. Neden ve sonuç üzerinden çıkarımlar yapmaya çalışıyordum bu konular üzerine. Kendi fikirlerim dışında da insanlar ne söylemiş, ne düşünmüş önemliydi benim için. Sanal sözlükler, bloglar filan derken, Cicero’nun Tanrı Üzerine(De natura deorum), Sezgi Üzerine ve Kader Üzerine kitaplarının olduğunu öğrendim. Cicero’yu hemen araştırdım ve yorumlardan tarzının bana hitap ettiği kanısına vardım. Bu üçlüden elime ilk geçen kitap Kader Üzerine oldu. Yanılmamışım. Hem üslup hem de mantıksal altyapısı ile beni tepeden tırnağa etkiledi. Kader Üzerine’de en çok beni etkileyen şey Cicero’nun nedensellik kavramına bakış açısıydı. Cicero’nun nedensellik üzerine öne sürdüğü nedenler gerçekten insanı tatmin ediyor. Zincirleme nedenleri ile sonuca ulaşırken Cicero, tabiri caizse soru soracak hava kabarcığı bırakmıyor. Kader Üzerine’yi diyalog şeklinde ele almayı tercih etmiş Cicero. Kader Üzerine kitabı, Tanrı Üzerine(De natura deorum) ve Sezgi Üzerine(De divinatione) kitaplarının devamı ve tamamlayıcısı niteliğindeymiş. Serinin sırasını bozmak gibi oldu ancak Yüzüklerin Efendisi gibi olay örgüsü olmadığı için bence kaybettiğim bir şey yoktur. Cicero diğer iki kitaptan farklı olarak Kader Üzerine’de konuyu çift taraflı ele almak yerine, muhabbet ortağı Hirtius’un isteği üzerine tek taraflı ele alıyor. Hirtius gerçek biri midir bilinmez ama tek taraflı bakış açısı Agnostik olan Cicero’nun kader üzerine bilinmezlikten öte kesin bir yargısının olduğu çıkarımını yaptırıyor bana. Cicero aslında yazgının varlığı ve yokluğu üzerine konuşmuyor. Yazgının tanımı içerisinde olan neden-sonuç örgüsünü irdeliyor. Kesin hükümlerle ne dogmatikler gibi yazgı var diyor ne de yazgının olmadığını söylüyor. Bunun nedeni Cicero’nun tanrı hakkındaki düşüncelerinde gizli olabilir. Cicero önceki eserlerinde mükemmel denecek güzellikteki doğayı yaratan tanrının varlığını kabul etmiş. Cicero’ya göre tanrının evvelinin ve sonrasının olmadığı gereği olarak tanrı için zaman kavramı yoktur. İnsanlar için geçerli olan zaman kavramında geçmiş, şimdi ve gelecek tanrı için başlamadan bitmiştir. Tanrı inancı olan Cicero için bu durum, yazgıdan dolayı insanların geleceği önceden bellidir görüşünü ispatlar nitelikte değil. Benim Cicero’yu anladığım kadarıyla insanların tamamen rastlantısal yaşaması veya neden-sonuç ilişiği örgüsü içinde yaşaması tanrı için geçerli olan ve önceden belli olan yazgı kavramını değiştirmeyecek. Bu nedenle Cicero aslında yazgıyı ( tanrının gördüğü neden-sonuç örgüsünü) var kabul edip, yazgının tamamen doğa tarafından oluşturulan salt nedensellikle gerçekleşmediğini iddia ediyor. Neden-sonuç örgüsünde duyular sayesinde insanların çevresinden etkilendiğini kabul eden Cicero, insanın ortaya koyduğu sonucun sadece bu duyulardan ötürü oluştuğunu kabul etmiyor. Cicero, yazgının neden kısmının gerçekliğini kabul ediyor ama insanın kendi aklı ve özgür iradesinden ötürü bu nedenin zorunluluğunu kabul etmiyor. Çünkü eğer aksi gibi sırf nedenden dolayı insanın özgür iradesi olmaksızın sonuç oluşsaydı. Platon’un ve Sokrates’in ahlak ve sorumluluk kavramlarının hiçbir mantığı kalmayacaktı. Bu durumda insanların kendi iradeleri dışında kader olarak etik dışı davrandığı veya suç işlediği, yine kaderleri yüzünden de cezalandırıldığı durumu ortaya çıkacaktı. Bu nedenle özgürlük ve etik çerçevesinde Cicero’nun görüşü bana göre gayet aydınlatıcı ve mantıksaldı. Üslubunda insanları ikna edici mantıksal nedenler kullanan Cicero’nun felsefede bu üslubu kazanmasının altında daha önce aldığı politika eğitim yatıyor bence. Politikacı olmak isteyen Cicero’nun düşsel yeteneğini geliştirmek için ilgilendiği felsefeyi filozof olacak kadar sevmesi, onun politikada kullanmak üzere felsefi bir üslup geliştirmesi yerine felsefede kullanmak üzere politika üslubu oluşturmasına neden olmuş demeden kendimi alamayacağım. Herşeyi kenara bırakıp Kader Üzerine’den bende geriye kalanlara da bakacak olursam, Agnostik Cicero’yu bile ikna eden kendi görüşleri beni derinden etkiledi doğrusu. Tek bir soru işareti bile bırakmayan neden-sonuç ilişkisi, yukarıda yaptığım çıkarımlarda da görüldüğü üzere fikirlerime işledi. Cicero, boş masamın boş köşesini dolduran sohbet ortağım oldu artık benim. Yeni bir konu üzerine sözleştik bile: Tanrı Üzerine. KAYNAKÇA Cicero, Marcus Tillius. Kader Üzerine. İstanbul: Aylak Adam Yayınları, 2014 Ömer TEKİN Anıl Berkay AKKAN HAYAT GÜZELDİR Hayat, ana rahminden çıkıp, havanın ilk kez ciğerlerimizin hücrelerine tek tek işlediği anda, hepimize sunulan kıymetli bir armağandır. Bu armağan, el değmemiş, tertemiz haliyle bize sunulur. Bembeyaz, taze bir defter yaprağı gibi farz etsek yanlış olmaz hayatı. Kararlarımızı, seçimlerimizi ve planlarımızı da bir kaleme benzetebiliriz aynı şekilde. Kısacası irademiz bizim kalemimizdir. Bu da demek oluyor ki bu defteri nasıl dolduracağımız bize kalmış. Bu defterin her yaprağını özene bezene doldurabiliriz. Kendimizi geliştirerek, yeniliklere açık olup, denemekten korkmayarak. Dünyaya bir daha gelmeyeceğimizi bilerek, her yeni güne umutla başlayarak… Ya da bu defteri baştan savma da doldurabiliriz. Karalayarak, büyük boşluklar bırakarak, tek düze ot gibi yaşayarak, değişimden korkarak, kendimizi soyutlayarak, bize verilen hayatın sadece bir kereliğine mahsus olduğunu unutarak… İnsanoğlunun bu defteri doldururken, hangi seçeneğe yöneleceği, hayata dair izlenimlerine bağlıdır. Yaşadıklarına ve tecrübelerine dayanarak, insan kendine şu soruları sorar: ‘’Hayat güzel mi, hayat her şeye rağmen yaşamaya değer mi?’’ Bana göre, bu sorulara verilen cevaplar, insanların korkak mı yoksa cesur mu olduğunu belirler. Hayatın güzel ve bütün engellere rağmen, yaşamaya değer olduğunu düşünen insanlar, hiç şüphesiz ki güçlü ve cesur insanlardır. Bu insanlar, hayatın akışını kendi lehlerine çevirmişlerdir. Basit, sıradan, gündelik işleri bile zevkle yapan, çoğu kişi için gereksiz, ufak olan şeylerden mutlu olabilen insanlardır bunlar. Şartlar ne kadar kötü olursa olsun, hiçbir zaman yüzlerindeki tebessümü eksik etmemiş, hayat enerjilerini kaybetmemiş, mutlaka bir dal bulup, hayat ağacına tutunabilmeyi başarmış insanlardır. Etrafındaki olayların olumsuz yanını değil de, olumlu yanını görmeye kendilerini alıştırmışlardır. Bu nedenle bu insanlar, kendi hayatlarını güzelleştirmekle kalmamış, başka insanların hayatlarına da dokunarak, onların hayatlarına da renk katmışlardır. Guido da bu cesur insanlardan biriydi. Hayatın gerçekten güzel ve yaşamaya değer olduğuna gönülden inanıyordu. İnancını korumasında ve hayata sıkı sıkı tutunmasında, minik oğlu ve eşi en büyük etkendi. II. Dünya Savaşı esnasında, oğluyla beraber gönderildiği Alman Nazi toplama kampındaki bütün ağır işlere rağmen, oğlunu, savaşın bir oyun olduğuna, buradaki ağır işlerin oyunu kazanmak için gereken puanı toplamak için yapıldığına, buraya gelen savaş esirlerinin diğer yarışmacılar olduğuna ve yarışmayı kazanana büyük bir ödül verileceğine inandırmayı başarmıştır. Kendi kafasında tasarladığı bu oyuna kendisi de öyle inanmıştır ki, bu sayede hem oğlunu hem kendini savaştan soyutlayıp, zor şartlara dayanıp mutlu olabilmişlerdir. Alman askerleri onu ölüme götürürken bile gülümsemiştir ki, minik oğlu anlamasın, üzülmesin diye. Hayatta kalmayı başaramamış olmasına rağmen, oğlunu savaşın hem psikolojik olarak hem de fiziksel olarak yıkıcı etkisinden korumuş, ona hayatın güzel olduğunu göstermeyi başarmıştır. Bu filmi izledikten sonra, kendi hayatıma izleyici gözle, dışardan bakma fırsatı buldum. Aynı soruları kendime ben de sordum. ‘’Hayat güzeldir ve yaşamaya değerdir.’’ cevabına ulaştım. Doğruyu söylemek gerekirse, bu filmi izlemeden önce korkaklara yakın biriydim. Ayakta durup savaşacağıma, engelleri sabırla aşıp hayatın zevkine varacağıma, ben hep en kolay olanı yapardım. İlk sıkıntı da hayata söverdim, hayata küserdim, vazgeçerdim. Pes eder, karamsarlığa bürünürdüm. Hayatın bunları bana özellikle yaptığını düşünüp ölümün bir kurtuluş olduğunu düşünürdüm. Bu düşüncelerim hiç hoşuma gitmemeye başladı, mutlu değildim. Bu film ile beraber, buna bir dur dedim ve girdiğim her ortamda, yaşadığım her şeyden bir şekilde zevk almayı başardım. Cesur ve güçlü olmayı seçtim. Bu, korkak olmaktan çok daha iyi hissettiriyordu. Siz de cesur olun, hayattan zevk alın, doya doya yaşayın. Çünkü hayat gerçekten güzel! Dijital Samimiyetsizlikler, Kaybolmuş Benlikler… Dijital dünya… Henüz dost mu düşman mı olduğuna karar veremediğimiz bizi dört bir yandan kuşatıp, hayatımızın tam ortasına yerleşen yepyeni bir akım olan teknolojik dünya… Teknolojinin hem iyiye hem de kötüye kullanılabileceği gerçeği her gün yeni tartışmalara neden olurken, kendisi bu kargaşanın arasından sıyrılıp emin adımlarla hızla ilerlemeye, bizi ve hayatımızı ele geçirmeye devam ediyor. Çağdaş yaşam diye tanımladığımız yeni çağımızın temel yapı taşı olan teknoloji, bilimle birleşerek her gün yeni buluşlarla bizi şaşırtmaya devam ediyor. Bilim adamları araştırmayı ve gözlem yapmayı kendilerine ilke edinip durmadan daha fazlasına sahip olmayı amaçlarken, yeni veriler ve buluşlar ise teknolojinin sınırsız dünyasını bize kanıtlıyor. Bense sahip olduğum tüm bu karmaşıklık dolu dünyayı fırlatıp atmak, sessizliğe ve benliğime doğru yürümek ‘hayatı yaşamak’ istiyorum. Teknolojinin baş döndürücü hızdaki değişiminden durup sorgulamaya vakit bulamadığımız sosyal dünyamıza bu yazımla birlikte kısa bir mola vermenin iyi olacağını düşünüyorum. Günlük hayatımızda, evde, işte, okulda ne kadar kendimiz olabiliyoruz sorusuyla başlamak istiyorum. Artık en son çıkan modellerini takip etmenin bile yorucu bir hâl aldığı herkesin eline yer eden, ayrılmaz bir parçamız olan telefonlar... Günün başında daha kendimize gelmeden elimize aldığımız ve kontrol etmeden uykuya dalamadığımız küçük sanal kutucuklar… Dijital dünya ve sosyal medya ile birleşip yaşam standartlarımızı değiştirmeyi başaran telefonlar bu soruyla birlikte ilk akla gelen oluyor. Şimdi gelin gündelik yaşantımıza bir göz atalım. Her an her yerde kontrol altında tuttuğumuz sosyal medyada gördüğümüz her şey ve herkes ne kadar gerçek? Ne yazık ki cevap tüm çıplaklığıyla ortada. İlk olarak genç-yaşlı demeden herkeste ortaya çıkan, önüne geçilemez bir fotoğraf çekme ve çekilme arzusu. Ve tabii dahası da var. Mesela o fotoğrafları sosyal medya hesaplarında paylaşıp herkese gösterme isteği… Gittiğimiz her yeri, yediğimiz yemeği, yanımızda olan kişiyi sosyal medyada gösterme işi son zamanlarda daha kötü bir hâl aldı. Artık yaptıklarımızı paylaşmak için değil, paylaşım yapabilmek için yaşıyoruz resmen. Fotoğraf çekilmek için alınan kıyafetler, gösteriş yapmak için gidilen yerler, insanları imrendirmek için kurulan arkadaşlıklar ve ilişkiler… İtiraf edin siz de bunlara ve dahasına şahit oluyorsunuzdur gün içinde. İşte günümüzün en büyük sorunu olan bu ‘gösteriş hastalığı’ yüzünden biten arkadaşlığımdan örnek vererek durumun ciddiyetini belirtmek istiyorum. Uzun süredir görüşemediğin arkadaşlarınla birlikte özlem gidermek için tatili bahane ederek yapılan planlar yaz aylarının en keyifli kısmıdır benim için. Farklı şehirlerde olduğumuz için uzun zamandır bir araya gelemediğim 3-4 kız arkadaşımı memleketim İzmir’e davet edip onları misafir etmeyi ve birlikte Çeşme’ ye gidip yaz tatilinin tadını çıkartmak için yapılan masum bir planla başladı her şey. Çeşme’ye izin alamayıp onun yerine daha mülayim, sessiz ve sakin bir tatil beldesi olan Didim’e gitmeyi önerdiğim an arkadaşımın tepkisi o ‘takıntılı samimiyetsizlik’ olarak adlandırdığım kişiliğin de ortaya çıkmasına vesile olmuştu. Çünkü kendisi bizimle vakit geçirmek yerine yazın sosyal medyanın gözdesi olan Çeşme’ye gidip gösteriş yapmak istediğini en kırıcı şekilde ortaya koymuştu ve Didim’i duyduğu an planımızı kaldırıp çöpe atmıştı. Günümüzün insan ilişkilerinin, iletişimin ve yaşam stilinin teknolojiyle başlayan ve sosyal medya ile devam eden deformasyonun artık inkâr edilemez bir gerçek hâline geldiği bir evredeyiz. Dijital dünyaya insanların kendini ve kişiliğini gözü kapalı teslim ettiği sanal bir oyunda gibiyiz ne yazık ki. Bense sahip olduğum tüm bu teknolojiyi fırlatıp atıp, tüm bu samimiyetsizliklerden kaçıp, insanların ne yaptıklarıyla ilgilenmek yerine kendime, hayatımın merkezindeki benliğime doğru bir 1 yolculuğa çıkmak ve popüler kültürün bu saçma şeylerle kirlettiği beynimi arındırmak istiyorum. Biliyorum ki hayat tüm huzur dolu sakinliğiyle orada beni bekliyor. 2 İrem Balıkçıoğlu 21302088 TURK 101 EVLİLİK HER ŞEY Mİ? Geçmişen günümüze kadın figürü, toplumlar için pek çok farklı bakış açısıyla değerlendirilmiştir. Bazı toplumlar kadınları yüceltmiş, bazıları ise aşağılamıştır. Kadınları hor gören toplumlara bir tepki olarak da feminizm akımı ortaya çıkmıştır. Mona Lisa Gülüşü adlı filmde de 1950’li yıllardaki kadın figürünü ve toplumun yapısını izleyicilere aktarmıştır. Bu filmi, Sosyoloji’ye Giriş Dersi hocamız bizden,ödev olarak izlememizi istedi. Filmin ilk sahnelerini izlerken sıkılacağımı düşünmüştüm. Fakat, Mona Lisa Gülüşü adlı filmin ele aldığı kadın figürü ve fildeki kadın figürlerin yasadıkları toplum düzenine karşı mücadeleleri filme karşı olan önyargımı ortadan kaldırdı. Mona Lisa Gülüşü adlı film, 1950 yıllarındaki kadın figürünü muhafazakar kız üniversitesine yeni gelen, Sanat Tarihine Giriş dersi hocası Katherine Watson ve birbirinden farklı düşünce yapısına sahip öğrencilerini ele alır. Filmde, dünya’nın en iyi üniversitelerinden birisinin 1950’li yıllarda öğrenci yetiştirme tarzlarının daha çok sosyo kültürel değerleri geliştirme ve evliliğe hazırlanış olduğunu fark ettim. Günümüzde birçok toplum, kadınların sadece dünyaya evlenip çocuk doğurmak için geldiğini savunmakta. Filmde de öyle. Filmin 1953 ve 1954 yılları arasında öğrenci figürünü izleyicilere göstermesi benim ilgimi çok çekti. Çünkü, o dönemde günümüzde çok ünlü, köklü ve başarılı üniversitelerinin öğrenci profilini görmek, üniversite hayatı hakkında aklımdaki bazı soruları ortadan kaldırdı. O dönemlerde kadınlara ikinci sınıf insanmış gibi davranılmaktaydı. Günümüz ve geçmişi karşılaştırdığımızda, o dönemde Yale Üniversitesine sadece beş adet kız öğrenci alınmaktaydı. Bu demek oluyor ki, o dönemde kadınlardan sadece evlenip eşlerine iyi birer eş olmaları bekleniyordu. Ne kadar zeki olursan ol, üniversite eğitimi ve aile kurma bir arada sürdürülmez diye bir düşünce vardı. Filmi izlerken bu düşünce tarzlarına şahit olduğumda İrem Balıkçıoğlu 21302088 TURK 101 içimden o zamanda yaşayan kadınlara karşı acıma duygusunu ve bu düşünce yapısını ortaya çıkartıp sürdüren topluma karşı öfke hissettim. Benim gibi öfke duyan insanların ortaya çıkardığı feminizm, herhangi bir toplumda bütün kadınların toplumdaki yerlerini ve haklarını korumak amacıyla ortaya çıkmıştır. Filmde, Betty adlı muhafazakar bir ailede büyüyen genç kız, kadınların hayatlarındaki tek görevi evlenip bir yuva kurmak ve iyi bir ev hanımı olmak olduğunu düşünür. Hayatının sonuna kadar gelecekteki eşine tüm hayatını adar. Bu sahneleri gözümün önüne getirdiğimde “Peki eşin de sana kendini adayacak mı?” sorusu aklıma geldi. Erkekler de biz kadınlar gibi bu kadar çok önem veriyor mu? 1950’li yıllarda da, günümüzde de hala toplumdaki kadın figürü hep ikinci planda kalmaktatır. Erkekler, hatta pek çok muhafazakar düşünce yapısına sahip kadınlar, toplumda kadınları hor görmüş ve onları değersiz görmüşlerdir. Feminist düşünce yapısı da tabiki bu nedenle çıkmıştır. Günümüz Türkiye’sinde de kadınların toplumdaki yeri, erkeklere oranla daha alt seviyededir. Ata erkil bir toplumda yaşayan her kadın hayatının sonuna kadar kendi hayatını hiçe sayıp, eşlerine adamaktadır. Halbu ki, kadınların eğitim ve iş hayatlarına önem vermeleri gerekmektedir. Hala günümüz Türkiye’sinde haberlerde eşini, nişanlısını, sözlüsünü, kız kardeşini, annesini ve kız arkadaşını döven ya da öldüren bir çok erkek var. Bu nedenle bu film toplumdaki kadın ve erkek eşitsizliğini ortaya koyan bir film. Benim düşünceme göre filmde, kadınların toplumsal yeri tamamı ile sosyal güce ve maddi güce bağlı. Halbuki en iyi okulllardan biri olan Wellesley College’nin, erkeklere uygun eşler yetiştirmek yerine, öğrencilerinin eğitim ve öğrenim hayatını ele alıp o konular üzerinde çalışmalar yapması gerekirdi. Hayatımızın sonuna kadar evli kalacağız diye bir gerçek yok yeryüzünde işte bu argüman örnek olarak otuzlu yaşlarını geçmiş yeni Sanat Tarihi dersi hocası Kathrine Watson, öğrencilerine, eğitimin daha önemli olduğunu ve hayatın sadece İrem Balıkçıoğlu 21302088 TURK 101 evlilikten ibaret olmadığını, bu iki ayrı durumu beraber yürütebilme imkanımızın olduğunu bana da iletmiştir. Geçmişten günümüze kadınlar her zaman hor görülmektedir. Bu nedenle ortaya birbirinden farklı düşünce yapıları ortaya çıkmıştır. Mona Lisa Gülüşü adlı filmi izlerken de birbirinden farklı kadınların evlilik kurumu üzerine olan farklı farklı düşüncelerine şahit olma fırsatını yakaladım. Hem filmi izlerken hem de izledikten sonra kadınların toplumlar üzerinde çok büyük bir rol oynadıklarına şahit olma şansını elde ettim . Coelho’yu Aldatmak Can Özkan Paulo Coelho ile ben 9. sınıfta okurken tanıştım. İlkokulu özel okulda bitirip lisede devlet okuluna geçmiş biri olarak İngilizce eğitimindeki dramatik basitleşmeden dolayı derse katılmak istemediğimden, İngilizce hocamla bir anlaşma yapmıştık. Ben derse katılmayıp ders süresince Türkçe´ye çevirilmemiş İngilizce bir kitap okuyacaktım, hocam da bu şekilde benim dersi sabote etme olasılığımı azaltmış olacaktı. O zamanlar kitap okumak için bol bol vaktim ve isteğim vardı. Dolayısıyla böyle bir anlaşma da beni fazlasıyla mutlu etmişti. Hemen ertesi de gün evime en yakın kitabevine uğrayarak İngilizce kitap avına başlamıştım. Ne kadar ünlü ve popüler bir kitap olduğunu bilmeden Paulo Coelho’nun Simyacı’sını aldım. İngilizce okumak beni birazcık yavaşlatsa da, kitabı bir solukta bitirmiş ve kesinlikle hayran kalmıştım. Ondan sonra da Paulo Coelho’nun pek çok kitabını okudum ve Coelho ile yolculuğum bu şekilde başladı. Aldatmak çıktığı zaman da çıkmasından uzun bir süre geçmeden gidip aldım. Paulo Coelho’nun önceki kitaplarındaki karakterlerin de geçirdiği gibi bu kitapta da baş karakter olan Linda’nın geçirdiği duygusal ve ruhani bir süreçten bahsediliyordu. İtiraf etmeliyim, her ne kadar başarılı bir anlatımla karşılaşmış olsam da yazarla ilgili önceki deneyimlerimin aksine bu sefer kitabın herhangi bir unsurunu kendimle bağdaşlaştırmayı başaramadım. Bir kitabın beni kendine bağlayan en önemli özelliği de budur: kitapla kendimi bağdaşlaştırabilmem. Bu kitapta umduğumu bulamayınca da okuma sürecim kısmen sıkıcı bir hal aldı. Yine de kitabı çok geçmeden bitirmeyi başarabildim. Kitap boyunca karakterin yaşadığı iç çatışma ve bu çatışma boyunca hissettiği kendine yabancılaşma duygusu beni kitaptan uzaklaştırmadan epeyce ürpertti. Pek çok kez de istemsiz olarak karakterin yerine koymaya çalıştım kendimi, ama bu bahsettiğim ürperme hissi yüzünden amacıma tamamıyla ulaşamadım. Yaşadığım sıkılma halinin de muhtemelen bu sebeple olduğunu düşünüyorum. Fakat her şeye rağmen Linda’nın geçirdiği bu kendini bulma sürecinin sonucunda da ulaştığı hal beni tatmin etmeyi başardı. Aynı süreci geçiren pek çok karakterlerin başarısızlıkla sonuçlandığı pek çok kitabı okuduğum için ve mutsuz sonlardan nefret ettiğimden, kitap boyunca da Linda’nın aynı duruma düşmemesini istedim. Paulo Coelho da bu konuda umutlarımı paylaşmış olacak ki Linda’yı zor bir dönemden geçirip sonucunda kötü bir duruma düşürmemiş. Ayrıca karakterimiz Linda’nın hayatını fazla durağan bulması dolayısıyla kocasını aldatması, hem de iki çocuk sahibi iken bu ruh haline bürünmesi beni ürperten nedenlerden biriydi. Ayrıca durağanlığı aldatmak ile doldurmaya çalışmanın anlamsız olduğunu, aradığı şeyin bu olmadığını anlamasıyla kocasına anlattığında kocasının onu affetmesi bana çok kolay bir son gibi hissettirmişti. Benim karım başka bir adama aşık olarak beni hayatı çok durgun diye defalarca aldatıp sonra bana aşık değilmişim, aradığım bu değildi diye gelse affeder miyim etmez miyim bilmiyorum ama bu kadar kolay affetmesi beni bu karakteri karaktersiz bulmaya itti ve sonuç olarak finalini beğenmediğim bir kitap okumama neden oldu. Kitabı bitirdikten sonra pek memnun kalmadığım zaten anlaşılmıştır diye düşünüyorum. Geçen sene bu kitabı okuduktan sonra da Paulo Coelho’nun başka kitabını okuma isteği de bulamadım kendimde. Bunu yazarken bir kitap yüzünden bir yazarla ilgili genelleme yaptığımın da farkındayım ama geçmiş deneyimlerime de bakarak kararımdan emin oluyorum. Paulo Coelho’nun ruhani temasını tutulduktan sonra fazla kullanışı beni gerçekten rahatsız ediyordu, hala da ediyor. Zaten okurken aklımdan çıkmayan ve